# File Name: Holy-Bible---Estonian---Contemporary---Standard-Edition.noia
# File Size: 1030714     
# File Date: 06/19/2025 00:56:10
# File Purpose: Supporting resource for the Aionian Bible project
# File Location: https://resources.AionianBible.org
# File Copyright: Creative Commons Attribution 4.0 International, 2018-2025
# File Generator: ABCMS (alpha)
# File Accuracy: Contact publisher with corrections to file format or content
# Publisher Name: Nainoia Inc
# Publisher Contact: https://www.AionianBible.org/Publisher
# Publisher Mission: https://www.AionianBible.org/Preface
# Publisher Website: https://NAINOIA-INC.signedon.net
# Publisher Facebook: https://www.Facebook.com/AionianBible
# Bible Name: Pühakiri Kaasaegses Eesti Keeles
# Bible Name English: Estonian Modern Bible
# Bible Language: Eesti
# Bible Language English: Estonian
# Bible Copyright Format: Creative Commons Attribution ShareAlike 4.0 International, 2018-2025
# Bible Copyright Text: Creative Commons Attribution ShareAlike 4.0
# Bible Source: Biblica, Inc.
# Bible Source Version: 4/18/2025
# Bible Source Link: https://ebible.org/details.php?id=ekk
# Bible Source Year: 2022
# Bible Format: Standard formatting without annotation
#
INDEX	BOOK	CHAPTER	VERSE	TEXT
#
# BOOK	040	MAT	Matthew	Matteuse
040	MAT	001	001	Jeesuse Messia, Aabrahami poja, Taaveti poja sugupuu:
040	MAT	001	002	Aabrahamile sündis Iisak, Iisakile sündis Jaakob, Jaakobile sündisid Juuda ja tema vennad.
040	MAT	001	003	Juudale sündisid Taamariga Perets ja Serah, Peretsile sündis Hesron, Hesronile sündis Aram,
040	MAT	001	004	Aramile sündis Amminadab, Amminadabile sündis Nahson, Nahsonile sündis Salma,
040	MAT	001	005	Salmale sündis Raahabiga Boas, Boasele sündis Rutiga Oobed, Oobedile sündis Iisai,
040	MAT	001	006	Iisaile sündis kuningas Taavet. Taavetile sündis Uurija naisega Saalomon,
040	MAT	001	007	Saalomonile sündis Rehabeam, Rehabeamile sündis Abija, Abijale sündis Aasa,
040	MAT	001	008	Aasale sündis Joosafat, Joosafatile sündis Jooram, Jooramile sündis Ussija,
040	MAT	001	009	Ussijale sündis Jootam, Jootamile sündis Aahas, Aahasele sündis Hiskija,
040	MAT	001	010	Hiskijale sündis Manasse, Manassele sündis Aamon, Aamonile sündis Joosija,
040	MAT	001	011	Joosijale sündisid Jekonja ja tema vennad Paabeli vangipõlve ajal.
040	MAT	001	012	Pärast Paabeli vangipõlve sündis Jekonjale Sealtiel, Sealtielile sündis Serubbaabel,
040	MAT	001	013	Serubbaabelile sündis Abihuud, Abihuudile sündis Eljakim, Eljakimile sündis Assur,
040	MAT	001	014	Assurile sündis Saadok, Saadokile sündis Ahhim, Ahhimile sündis Elihuud,
040	MAT	001	015	Elihuudile sündis Eleasar, Eleasarile sündis Mattan, Mattanile sündis Jaakob.
040	MAT	001	016	Jaakobile sündis Maarja mees Joosep ja Maarjast sündis Jeesus, keda hüütakse Messiaks.
040	MAT	001	017	Seega on Aabrahamist Taavetini kokku neliteist sugupõlve, Taavetist Paabeli vangipõlveni neliteist sugupõlve ja Paabeli vangipõlvest Messiani neliteist sugupõlve.
040	MAT	001	018	Ent Jeesuse, Messia, sündimisega oli nõnda. Tema ema Maarja oli kihlatud Joosepiga, kuid enne abiellumist ja kokkusaamist selgus, et ta on lapseootel Pühast Vaimust.
040	MAT	001	019	Joosep oli õiglane mees ega tahtnud Maarjat avalikult häbistada, seepärast otsustas ta temast vaikselt lahutada.
040	MAT	001	020	Aga kui ta seda mõtet kaalus, ilmus talle unenäos Issanda ingel, kes ütles: „Joosep, Taaveti poeg, ära karda Maarjat naiseks võtta! Laps tema ihus on eostunud Pühast Vaimust.
040	MAT	001	021	Maarja sünnitab poja, kellele sina paned nimeks Jeesus, sest tema päästab oma rahva nende pattudest.“
040	MAT	001	022	See kõik sündis, et läheks täide, mis Issand oli öelnud prohveti suu läbi:
040	MAT	001	023	„Pange tähele, neitsi jääb lapseootele ja sünnitab poja, ning talle pannakse nimeks Immanuel“– mis tähendab „Jumal on meiega“.
040	MAT	001	024	Kui Joosep unest ärkas, tegi ta nii, nagu Issanda ingel oli käskinud. Ta võttis Maarja endale naiseks ja viis ta koju,
040	MAT	001	025	kuid ei puutunud temasse, kuni poeg oli sündinud. Ja ta pani temale nimeks Jeesus.
040	MAT	002	001	Pärast Jeesuse sündimist Petlemmas Juudamaal, kuningas Heroodese valitsusajal, saabusid hommikumaalt pärit tähetargad Jeruusalemma.
040	MAT	002	002	„Kus on see laps, kes sündis juutide kuningaks?“küsisid nad. „Me nägime ta tähte tõusmas ja tulime teda kummardama.“
040	MAT	002	003	Seda kuuldes läks kuningas Heroodes ärevile ja kogu Jeruusalemm koos temaga.
040	MAT	002	004	Ta kutsus kokku kõik juutide ülempreestrid ja kirjatundjad ning päris nende käest, kus Messias pidi sündima.
040	MAT	002	005	Need vastasid talle: „Juudamaa linnas Petlemmas, sest nõnda on prohvet kirjutanud:
040	MAT	002	006	„Sina, Petlemm Juudamaal, ei ole vähim Juuda valitsejate seas, sest sinust võrsub Valitseja, kes mu rahvast Iisraeli karjatseb.““
040	MAT	002	007	Siis kutsus Heroodes tähetargad salaja enda juurde ja uuris neilt välja aja, millal täht oli paistma hakanud.
040	MAT	002	008	Seejärel läkitas ta nad Petlemma, öeldes: „Minge ja otsige last. Kui te ta leiate, siis teatage mulle, et minagi võiksin minna teda kummardama!“
040	MAT	002	009	Tähetargad kuulasid kuninga ära ja asusid teele. Ja ennäe, täht, mille tõusu nad olid jälginud, juhatas neid, kuni jäi seisma selle paiga kohal, kus asus laps.
040	MAT	002	010	Seda nähes rõõmustasid tähetargad väga.
040	MAT	002	011	Nad astusid majja ja nägid last koos tema ema Maarjaga ning kummardusid ta ette maha. Siis avasid nad oma varalaekad ja andsid talle kinke: kulda, viirukit ja mürri.
040	MAT	002	012	Ja saanud unenäos Jumalalt hoiatuse, et nad ei läheks enam Heroodese juurde, pöördusid nad teist teed pidi tagasi oma maale.
040	MAT	002	013	Kui tähetargad olid lahkunud, ilmus Issanda ingel unenäos Joosepile ja ütles: „Tõuse üles, võta kaasa laps ja tema ema! Põgene Egiptusesse ja ole seal, kuni ma sulle ütlen; sest Heroodes hakkab otsima last, et teda hukata.“
040	MAT	002	014	Joosep tõusis, võttis kaasa lapse ja tema ema ning põgenes öösel Egiptusesse.
040	MAT	002	015	Seal viibis ta Heroodese surmani, et läheks täide, mida Issand oli öelnud prohveti kaudu: „Ma kutsusin oma poja Egiptusest.“
040	MAT	002	016	Kui Heroodes nägi, et tähetargad olid teda petnud, sattus ta suurde raevu. Ta andis käsu hukata kõik poisslapsed Petlemmas ja kogu selle ümbruses: kaheaastased ja alla selle, vastavalt ajale, mille ta oli tähetarkadelt välja uurinud.
040	MAT	002	017	Nii läks täide, mis oli öeldud prohvet Jeremija suu läbi:
040	MAT	002	018	„Raamas on kuulda häält, rohket nuttu ja hala. Raahel nutab taga lapsi ega lase end lohutada, sest neid ei ole enam.“
040	MAT	002	019	Ent pärast Heroodese surma ilmus Issanda ingel Egiptuses viibivale Joosepile unenäos
040	MAT	002	020	ja ütles: „Tõuse üles, võta kaasa laps ja tema ema ning mine Iisraelimaale! Need, kes lapse elu kallale kippusid, on nüüd surnud!“
040	MAT	002	021	Joosep võttis lapse ja tema ema ning läks Iisraelimaale.
040	MAT	002	022	Aga kui ta kuulis, et Arhelaos valitseb Juudamaad kuningana oma isa Heroodese asemel, kartis ta sinna minna. Ja saanud Jumalalt unenäos hoiatuse, suundus ta Galilea aladele
040	MAT	002	023	ning asus elama Naatsareti linna. Nii läks täide, mis oli öeldud prohvetite suu läbi: „Teda hüütakse Naatsaretlaseks.“
040	MAT	003	001	Neil päevil tuli Ristija Johannes, kes kuulutas Juuda kõrbes
040	MAT	003	002	ja ütles: „Parandage meelt, sest taevariik on lähedal!“
040	MAT	003	003	Temast rääkiski prohvet Jesaja: „Hüüdja hääl on kõrbes: „Valmistage Issandale tee, tehke tasaseks tema teerajad!““
040	MAT	003	004	Johannesel olid seljas kaamelikarvadest rõivad ja nahkvöö vööl, aga toiduks olid tal rohutirtsud ja metsmesi.
040	MAT	003	005	Siis läks Jeruusalemma, kogu Juudamaa ja Jordani ümbruskonna rahvas tema juurde.
040	MAT	003	006	Nad tunnistasid üles oma patud ja ta ristis nad Jordani jões.
040	MAT	003	007	Aga kui ta nägi, kui palju varisere ja sadusere tema juurde ristimisele tuli, ütles ta neile: „Rästikute sugu! Kes teile andis märku põgeneda saabuva viha eest?
040	MAT	003	008	Seepärast kandke meeleparandusele kohast vilja
040	MAT	003	009	ja ärge mõtelge endamisi: „Meie isa on Aabraham!“Sest ma ütlen teile, Jumal võib nendest kividest äratada lapsi Aabrahamile.
040	MAT	003	010	Kirves on juba pandud puude juurte külge. Iga puu, mis ei kanna head vilja, raiutakse maha ja visatakse tulle.
040	MAT	003	011	Mina ristin teid veega meeleparanduseks, aga kes tuleb pärast mind, on minust vägevam. Mina pole väärt tema sandaalegi lahti siduma. Tema ristib teid Püha Vaimu ja tulega.
040	MAT	003	012	Tal on tuulamiskühvel käes ja ta teeb puhtaks oma rehealuse. Ta kogub nisu aita, aga aganad ta põletab ära kustumatu tulega.“
040	MAT	003	013	Sel ajal saabus Jeesus Galileast Jordani äärde, et Johannes teda ristiks.
040	MAT	003	014	Johannes püüdis keelduda, öeldes: „Mul on vaja, et sina mind ristiksid, aga sina tuled hoopis minu juurde!“
040	MAT	003	015	Jeesus aga vastas talle: „Las praegu olla nii! Nõnda on meil kohane täita kõike, mis on õige!“Siis Johannes andis talle järele.
040	MAT	003	016	Kui Jeesus oli ristitud, väljus ta kohe veest, ja ennäe, taevas avanes ning ta nägi Jumala Vaimu otsekui tuvi alla laskumas ja tema peale tulemas.
040	MAT	003	017	Ning taevast kostis hääl: „See on minu armas Poeg, kelle üle mul on hea meel!“
040	MAT	004	001	Siis juhtis Vaim Jeesuse kõrbe kuradi kiusata.
040	MAT	004	002	Kui ta oli nelikümmend päeva ja nelikümmend ööd paastunud, tuli talle nälg.
040	MAT	004	003	Talle lähenes kiusaja ning ütles: „Kui sa oled Jumala Poeg, siis käsi sellel kivil siin muutuda leivaks!“
040	MAT	004	004	Jeesus vastas: „Kirjutatud on: „Inimene ei ela üksnes leivast, vaid igast sõnast, mis lähtub Jumala suust.““
040	MAT	004	005	Siis viis kurat ta pühasse linna, pani seisma templi katusele
040	MAT	004	006	ja ütles: „Kui sa oled Jumala Poeg, siis kukuta end siit alla! Sest kirjutatud on: „Sinu pärast annab ta oma inglitele käsu ja nemad kannavad sind kätel, et sa oma jalga vastu kivi ei lööks.““
040	MAT	004	007	Jeesus vastas talle: „Samuti on kirjutatud: „Ära pane Issandat, oma Jumalat, proovile!““
040	MAT	004	008	Veel võttis kurat ta kaasa väga kõrge mäe otsa ja näitas talle kõiki maailma kuningriike ja nende hiilgust.
040	MAT	004	009	„Need kõik ma annan sulle, “ütles ta, „kui sa ainult maha langed ja mind ülistad.“
040	MAT	004	010	Siis ütles Jeesus talle: „Hoia minust eemale, saatan! Kirjutatud on: „Kummarda Issandat, oma Jumalat, ja teeni ainult teda!““
040	MAT	004	011	Siis jättis kurat ta rahule. Seejärel tulid tema juurde inglid ja teenisid teda.
040	MAT	004	012	Kui Jeesus kuulis, et Johannes on kinni võetud, läks ta tagasi Galileasse.
040	MAT	004	013	Ta lahkus Naatsaretist ja asus elama Kapernauma, mis on järve ääres Sebuloni ja Naftali aladel.
040	MAT	004	014	Nõnda läks täide, mis oli öeldud prohvet Jesaja suu läbi:
040	MAT	004	015	„Sebulonimaa ja Naftalimaa, teel mere äärde, piki Jordanit, rahvaste Galilea,
040	MAT	004	016	rahvas, kes elab pimeduses, on suurt valgust näinud; neile, kes on elanud surma varjus, on koitnud valgus.“
040	MAT	004	017	Sellest ajast peale hakkas Jeesus kuulutama: „Parandage meelt, sest taevariik on lähedal!“
040	MAT	004	018	Kõndides Galilea mere rannal, nägi Jeesus kaht venda, Siimonit, hüüdnimega Peetrus, ja tema venda Andreast võrku merre heitmas, sest nad olid kalurid.
040	MAT	004	019	Jeesus ütles neile: „Järgnege mulle ja ma teen teist inimestepüüdjad!“
040	MAT	004	020	Nad jätsid kohe oma võrgud ja järgnesid talle.
040	MAT	004	021	Sealt edasi minnes nägi ta veel kaht venda, Sebedeuse poega Jaakobust ja tema venda Johannest koos isaga paadis võrke parandamas. Jeesus kutsus ka neid.
040	MAT	004	022	Kohe jätsid nad paadi ja isa maha ning järgnesid talle.
040	MAT	004	023	Ja Jeesus rändas ringi kogu Galileas, õpetas sünagoogides, kuulutas evangeeliumi Kuningriigist ning tervendas rahvast igasugustest haigustest ja hädadest.
040	MAT	004	024	Kuuldus temast levis kogu Süürias ning tema juurde toodi kõik, kes kannatasid mitmesuguste haiguste ja valude käes, kurjadest vaimudest vaevatuid, langetõbiseid ja halvatuid – ning tema tegi nad terveks.
040	MAT	004	025	Ja Jeesuse kannul käis suur rahvahulk Galileast, Dekapolisest, Jeruusalemmast, Juudamaalt ja Jordani tagant.
040	MAT	005	001	Kui Jeesus nägi rahvahulka, läks ta üles mäele, ja kui ta oli maha istunud, tulid jüngrid tema juurde.
040	MAT	005	002	Ta hakkas neid õpetama:
040	MAT	005	003	„Õnnistatud on vaimust vaesed, sest nende päralt on taevariik.
040	MAT	005	004	Õnnistatud on kurvad, sest neid lohutatakse.
040	MAT	005	005	Õnnistatud on tasased, sest nemad pärivad maa.
040	MAT	005	006	Õnnistatud on need, kellel on nälg ja janu õiguse järele, sest nad saavad külluslikult.
040	MAT	005	007	Õnnistatud on halastajad, sest nende peale halastatakse.
040	MAT	005	008	Õnnistatud on puhtad südamelt, sest nemad näevad Jumalat.
040	MAT	005	009	Õnnistatud on rahutegijad, sest neid hüütakse Jumala lasteks.
040	MAT	005	010	Õnnistatud on need, keda õiguse pärast taga kiusatakse, sest nende päralt on taevariik.
040	MAT	005	011	Õnnistatud olete teie, kui teid minu pärast teotatakse, taga kiusatakse ja teie kohta kõiksugu kurje asju valetatakse.
040	MAT	005	012	Rõõmutsege ja hõisake, sest teie tasu on suur taevas! Samal viisil on taga kiusatud ka prohveteid enne teid.
040	MAT	005	013	Teie olete maa sool. Aga kui sool kaotab maitse, kuidas teha seda soolaseks? See ei kõlba enam millekski ja visatakse välja inimeste tallata.
040	MAT	005	014	Teie olete maailma valgus. Linn, mis on mäe otsas, ei jää märkamatuks.
040	MAT	005	015	Samuti ei süüta keegi lampi, et panna see vaka alla, vaid ikka lambijalale; siis särab see kõigile majasolijatele.
040	MAT	005	016	Nõnda paistku teiegi valgus inimestele, et nad näeksid teie häid tegusid ja kiidaksid teie Isa, kes on taevas.
040	MAT	005	017	Ärge arvake, et ma olen tulnud Seadust või Prohveteid tühistama – ma ei ole tulnud neid tühistama, vaid täide viima!
040	MAT	005	018	Tõesti, ma ütlen teile, enne kaovad taevas ja maa, aga Seadusest ei kao ükski täht ega kriips, enne kui kõik on sündinud.
040	MAT	005	019	Seepärast, kes vähimatki käsusõnadest rikub ja õpetab teisi sama tegema, seda hüütakse vähimaks taevariigis; aga kes neid täidab ja õpetab, seda hüütakse suureks taevariigis.
040	MAT	005	020	Ma ütlen teile, kui teie pole kirjatundjatest ja variseridest õigemad, siis te ei pääse taevariiki.
040	MAT	005	021	Te olete kuulnud, et muistsele põlvele on öeldud: „Sa ei tohi tappa! Ja igaüks, kes tapab, peab minema kohtu alla.“
040	MAT	005	022	Kuid mina ütlen teile, et igaüks, kes oma venna peale viha kannab, peab minema kohtu alla. Aga kes oma vennale ütleb: „Tühine!“, peab minema ülemkohtu alla, ja kes ütleb: „Loll!“, peab minema põrgutulle.
040	MAT	005	023	Seepärast, kui sa oma anni ohvrialtarile tood ja seal sulle meenub, et su vennal on midagi sinu vastu,
040	MAT	005	024	siis jäta oma ohver altari ette ja mine lepi enne ära oma vennaga. Alles siis tule ja too oma ohvriand.
040	MAT	005	025	Ole järeleandlik oma vastasega, kes sind kohtusse viib. Lepi temaga ära, kuni te veel teel olete, et ta ei annaks sind kohtuniku kätte ja kohtunik kohtuteenri kätte ja sind ei heidetaks vangi!
040	MAT	005	026	Tõesti, ma ütlen sulle, sa ei pääse sealt enne, kuni sa oled tagasi maksnud viimsegi veeringu.
040	MAT	005	027	Te olete kuulnud, et on öeldud „Sa ei tohi abielu rikkuda!“
040	MAT	005	028	Kuid mina ütlen teile, et igaüks, kes võõrast naist vaatab teda himustades, on oma südames temaga juba abielu rikkunud.
040	MAT	005	029	Kui aga su parem silm ahvatleb sind patule, siis võta see välja ja viska ära. Sul on parem kaotada üks ihuliige kui olla terve ihuga heidetud põrgusse.
040	MAT	005	030	Ja kui su parem käsi ahvatleb sind patule, siis raiu see küljest ja viska ära, sest sul on parem kaotada üks ihuliige kui minna terve ihuga põrgusse.
040	MAT	005	031	Öeldud on: „Kes oma naisest lahutab, andku talle lahutustunnistus!“
040	MAT	005	032	Kuid mina ütlen teile, et igaüks, kes lahutab oma naisest muul põhjusel kui abielurikkumine, teeb temast abielurikkuja. Ja kes abiellub lahutatud naisega, rikub abielu.
040	MAT	005	033	Samuti olete kuulnud, et muistsele põlvele on öeldud: „Ära murra oma vandetõotusi, vaid täida oma lubadused Issandale!“
040	MAT	005	034	Kuid mina ütlen teile, et te ei vannuks üldse: ei taeva nimel, sest see on Jumala troon;
040	MAT	005	035	ega maa nimel, sest see on tema jalgealune järg; ega Jeruusalemma nimel, sest see on suure Kuninga linn!
040	MAT	005	036	Ära vannu ka oma pea nimel, sest ise ei saa ühtegi juuksekarva mustaks või valgeks teha.
040	MAT	005	037	Teie „jah“olgu „jah“ja teie „ei“olgu „ei“. Kõik, mis sellele lisatakse, on kurjast.
040	MAT	005	038	Te olete kuulnud, et on öeldud: „Silm silma ja hammas hamba vastu!“
040	MAT	005	039	Kuid mina ütlen teile, ärge hakake vastu inimesele, kes teile kurja teeb! Kui keegi lööb sind paremale põsele, keera ka vasak tema poole!
040	MAT	005	040	Ja sellele, kes tahab sind kohtusse kaevata ja su särgi võtta, anna ka kuub!
040	MAT	005	041	Ja kui keegi sunnib sind käima ühe miili, mine temaga kaks!
040	MAT	005	042	Anna, kui sinult palutakse, ja ära keeldu, kui sinult tahetakse laenata!
040	MAT	005	043	Te olete kuulnud, et on öeldud: „Armasta oma ligimest ja vihka oma vaenlast!“
040	MAT	005	044	Kuid mina ütlen teile, armastage oma vaenlasi ja palvetage nende eest, kes teid taga kiusavad.
040	MAT	005	045	Siis te olete tõesti oma taevase Isa lapsed; sest tema laseb oma päikesel tõusta nii kurjade kui heade üle ning vihma sadada ühtviisi õiglaste ja ülekohtuste peale.
040	MAT	005	046	Sest kui te armastate neid, kes teid armastavad, mis tasu te siis ootate? Eks maksukogujad tee ju sama?
040	MAT	005	047	Ja kui te ainult oma sõpru lahkelt tervitate, mis selles erilist on? Eks paganadki tee sedasama?
040	MAT	005	048	Seepärast olge täiuslikud, nagu teie taevane Isa on täiuslik!
040	MAT	006	001	Vaadake, et te oma häid tegusid ei teeks inimestele näitamise pärast, muidu ei ole teil tasu oma Isalt, kes on taevas!
040	MAT	006	002	Kui sa nüüd annad neile, kel puudus, siis ära kuuluta sellest pasunahüüuga, nagu silmakirjatsejad teevad sünagoogides ja tänavail, et inimesed neid kiidaksid. Tõesti, ma ütlen teile, neil on oma tasu juba käes!
040	MAT	006	003	Aga kui sina annad, ärgu su vasak käsi teadku, mida su parem käsi teeb!
040	MAT	006	004	Jäägu su heategu salajasse, ja su Isa, kes näeb salajasse, tasub sulle.
040	MAT	006	005	Ja kui te palvetate, siis ärge olge nagu silmakirjatsejad, kes armastavad palvetada sünagoogides ja tänavanurkadel, et olla inimestele nähtavad! Tõesti, ma ütlen teile, neil on oma tasu juba käes!
040	MAT	006	006	Aga kui sina palvetad, siis mine oma kambrisse, sule uks ja palveta oma Isa poole salajas. Ja sinu Isa, kes näeb salajasse, tasub sulle!
040	MAT	006	007	Palvetades ärge lobisege nagu paganad, kes arvavad, et neid võetakse kuulda nende sõnarohkuse tõttu.
040	MAT	006	008	Ärge saage nende sarnaseks! Teie Isa ju teab, mida te vajate, enne kui te temalt palute.
040	MAT	006	009	Palvetage siis nõnda: Meie Isa, kes sa oled taevas! Pühitsetud olgu sinu nimi!
040	MAT	006	010	Sinu riik tulgu, sinu tahtmine sündigu nagu taevas, nõnda ka maa peal!
040	MAT	006	011	Meie igapäevast leiba anna meile tänapäev!
040	MAT	006	012	Ja anna meile andeks meie võlad, nagu meiegi andeks anname oma võlglastele!
040	MAT	006	013	Ja ära saada meid kiusatusse, vaid päästa meid ära kurjast! Sest sinu päralt on riik ja vägi ja au igavesti. Aamen.
040	MAT	006	014	Sest kui te annate teistele andeks nende eksimused, siis annab ka teie Isa, kes on taevas, teile andeks.
040	MAT	006	015	Kui te aga ei anna teistele andeks, siis ei anna ka teie Isa teie eksimusi teile andeks.
040	MAT	006	016	Kui te paastute, siis ärge olge mornid nagu silmakirjatsejad, kes teevad sellise näo, et inimestele oleks nähtav nende paastumine. Tõesti, ma ütlen teile, neil on oma tasu juba käes!
040	MAT	006	017	Aga kui sina paastud, siis korrasta oma juuksed ja pese nägu,
040	MAT	006	018	et su paastumine ei oleks nähtav inimestele, vaid su Isale, kes on varjatud. Ja su Isa, kes näeb varjatutki, tasub sulle avalikult!
040	MAT	006	019	Ärge koguge endale varandust maa peale, kus koi ja rooste seda hävitavad ja kuhu vargad sisse murravad ja varastavad!
040	MAT	006	020	Koguge endile varandust taevasse, kus koi ega rooste seda ei hävita ja kuhu vargad sisse ei murra ega varasta.
040	MAT	006	021	Sest kus on su varandus, seal on ka su süda!
040	MAT	006	022	Silm on ihu lamp. Kui su silm on hea, on su ihu täidetud valgusega.
040	MAT	006	023	Aga kui su silm on kuri, on su ihu täidetud pimedusega. Kui valgus sinu sees on pime, kui suur on siis pimedus?
040	MAT	006	024	Keegi ei saa teenida kahte isandat, sest ta kas vihkab üht ja armastab teist või kiindub ühesse ja jälestab teist. Teiegi ei saa teenida korraga Jumalat ja mammonat.
040	MAT	006	025	Seepärast ma ütlen teile, ärge muretsege oma elu pärast, mida süüa või juua, ega ihu pärast, mida selga panna! Eks elu ole enam kui toit ja ihu enam kui rõivad?
040	MAT	006	026	Vaadake linde taevas! Nad ei külva ega lõika ega kogu aita saaki, ning teie taevane Isa toidab neid. Kui palju enam väärt nendest olete teie!
040	MAT	006	027	Aga kes teie seast suudaks muretsemisega ennast ühe küünragi pikemaks teha?
040	MAT	006	028	Ja miks te muretsete riiete pärast? Pange tähele, kuidas kasvavad lilled aasal! Nad ei näe vaeva ketramisega,
040	MAT	006	029	kuid ma ütlen teile, et isegi Saalomon kogu oma hiilguses ei olnud riietatud nii nagu igaüks neist.
040	MAT	006	030	Kui aga Jumal riietab rohu väljal nii, mis täna on siin ja homme heidetakse tulle, kui palju enam ta riietab siis teid, te nõdrausulised!
040	MAT	006	031	Ärge siis enam muretsege, öeldes: „Mida me sööme?“või „Mida me joome?“või „Mida me selga paneme?“
040	MAT	006	032	Selle pärast muretsevad paganad. Teie taevane Isa teab ju, et te seda kõike vajate.
040	MAT	006	033	Aga otsige esmalt Jumala riiki ja tema õigust, siis seda kõike antakse teile pealegi!
040	MAT	006	034	Ärge siis muretsege homse pärast, sest homme muretseb ise enda eest. Igale päevale piisab oma vaevast.
040	MAT	007	001	Ärge mõistke kohut, et teie üle ei mõistetaks kohut!
040	MAT	007	002	Sest samamoodi, nagu teie teiste üle kohut mõistate, mõistetakse kohut teiegi üle, ja nõnda nagu teie teistele mõõdate, mõõdetakse teile.
040	MAT	007	003	Miks sa näed pindu oma venna silmas, aga palki enda silmas ei märka?
040	MAT	007	004	Või kuidas sa võid oma vennale öelda: „Lase ma tõmban pinnu sinu silmast välja!“ja sul endal on silmas palk?
040	MAT	007	005	Silmakirjatseja, tõmba esmalt palk oma silmast välja, ja siis sa näed ka pindu oma venna silmast välja tõmmata!
040	MAT	007	006	Ärge andke koertele seda, mis on püha, ärge heitke oma pärleid sigade ette! Et nad neid ei tallaks jalgade alla ega pöörduks tagasi ja teid tükkideks ei rebiks!
040	MAT	007	007	Küsige, ja teile antakse; otsige, ja te leiate; koputage uksele, ja teile avatakse!
040	MAT	007	008	Igaüks, kes palub, see saab; kes otsib, see leiab; ja kes koputab, sellele avatakse.
040	MAT	007	009	Kas teie seas on kedagi, kes annaks oma pojale kivi, kui poeg palub temalt leiba?
040	MAT	007	010	Või annaks mao, kui poeg palub temalt kala?
040	MAT	007	011	Kui nüüd teie, kes te olete kurjad, oskate anda häid ande oma lastele, kui palju enam teie Isa taevas annab häid asju neile, kes teda paluvad!
040	MAT	007	012	Kõike siis, mida te iganes tahate, et inimesed teile teeksid, tehke ka neile! See ongi Seaduse ja Prohvetite sõnumi sisu.
040	MAT	007	013	Minge sisse kitsast väravast, sest lai on värav ja avar on tee, mis viib hukatusse, ja palju on neid, kes sealtkaudu lähevad.
040	MAT	007	014	Kuid väike on värav ja kitsas on tee, mis viib ellu, ja vähe on neid, kes selle leiavad.
040	MAT	007	015	Hoiduge valeprohvetitest, kes tulevad teie juurde lambanahas, aga tegelikult on nad aplad hundid.
040	MAT	007	016	Te tunnete nad ära nende viljast. Ei korjata ju viinamarju kibuvitstest ega viigimarju ohakaist?
040	MAT	007	017	Nii kannab siis iga hea puu head vilja, aga halb puu halba vilja.
040	MAT	007	018	Hea puu ei saa kanda halba vilja ega halb puu kanda head vilja.
040	MAT	007	019	Iga puu, mis ei kanna head vilja, raiutakse maha ja visatakse tulle.
040	MAT	007	020	Seega te tunnete nad ära nende viljast!
040	MAT	007	021	Mitte igaüks, kes mulle ütleb: „Issand, Issand!“, ei saa taevariiki. Saab vaid see, kes teeb mu Isa tahtmist, kes on taevas.
040	MAT	007	022	Paljud ütlevad mulle sel päeval: „Issand, Issand, kas me ei ole sinu nimel prohveteerinud ega ajanud sinu nimel välja kurje vaime ega teinud sinu nimel palju imesid?“
040	MAT	007	023	Siis ma tunnistan neile: „Ma ei ole teid kunagi tundnud. Minge ära, te ülekohtutegijad!“
040	MAT	007	024	Seepärast igaüks, kes neid mu sõnu kuuleb ja nende järgi teeb, on kui arukas mees, kes ehitas oma maja kaljule.
040	MAT	007	025	Kui sadas paduvihma, tõusid marutuul ja tulvavesi ning langesid selle maja peale, siis see ei varisenud, sest see oli rajatud kaljule.
040	MAT	007	026	Ent igaüks, kes neid mu sõnu kuuleb, aga nende järgi ei tee, on võrreldav rumala mehega, kes ehitas oma maja liivale.
040	MAT	007	027	Kui sadas paduvihma, tõusid marutuul ja tulvavesi ning langesid maja peale, siis see varises ja selle häving oli suur.“
040	MAT	007	028	Kui Jeesus need kõned lõpetas, oli rahvas tema õpetusest vapustatud,
040	MAT	007	029	sest ta õpetas nagu see, kellel on meelevald, aga mitte nagu kirjatundjad.
040	MAT	008	001	Kui Jeesus tuli mäelt alla, järgnes talle suur rahvahulk.
040	MAT	008	002	Tema juurde astus pidalitõbine, põlvitas ta ette ja ütles: „Issand, kui sa tahad, siis sa võid mu puhtaks teha!“
040	MAT	008	003	Jeesus sirutas käe, puudutas teda ja ütles: „Ma tahan, saa puhtaks!“Ja mees sai otsekohe pidalitõvest puhtaks.
040	MAT	008	004	Siis ütles Jeesus talle: „Vaata, et sa sellest kellelegi ei räägi, vaid mine näita ennast preestrile ja vii neile tunnistuseks ohvriand, nagu Mooses on käskinud!“
040	MAT	008	005	Kui Jeesus jõudis Kapernauma, tuli ta juurde sadakonna ülem ja palus abi:
040	MAT	008	006	„Issand, mu teener lebab kodus halvatuna suurtes piinades!“
040	MAT	008	007	„Kas ma pean tulema ja ta terveks tegema?“küsis Jeesus.
040	MAT	008	008	„Issand, “vastas sadakonna ülem talle, „ma ei ole väärt, et sina minu katuse alla tuleksid. Anna vaid käsk ja mu teener paraneb!
040	MAT	008	009	Mina ise olen ju samuti võimu alla seatud ja minule alluvad sõdurid. Kui ma ütlen ühele neist: „Mine!“, siis ta läheb. Ma ütlen teisele: „Tule!“ja ta tuleb. Ma ütlen oma teenrile: „Tee seda!“ja ta teeb.“
040	MAT	008	010	Seda kuuldes Jeesus imestas ja ütles neile, kes ta järel käisid: „Tõesti, ma ütlen teile, sellist usku ei ole ma leidnud Iisraelis veel kellelgi.
040	MAT	008	011	Ma ütlen teile, et paljud tulevad idast ja läänest ning istuvad taevariigis pidulauda koos Aabrahami, Iisaki ja Jaakobiga.
040	MAT	008	012	Kuningriigi sünnijärgsed alamad aga heidetakse välja pimedusse, kus on ulgumine ja hammaste kiristamine.“
040	MAT	008	013	Nüüd ütles Jeesus sadakonna ülemale: „Mine! Sündigu sulle nõnda, nagu sa oled uskunud!“Ülema teener sai samal tunnil terveks.
040	MAT	008	014	Kui Jeesus jõudis Peetruse majja, nägi ta tema ämma voodis lebamas palavikus.
040	MAT	008	015	Jeesus võttis naisel käest kinni, ja palavik lahkus temast, ning ta tõusis üles ja kattis talle laua.
040	MAT	008	016	Õhtu saabudes toodi Jeesuse juurde palju kurjadest vaimudest vaevatuid, ja ta ajas neist vaimud välja sõnaga ning tegi terveks kõik haiged.
040	MAT	008	017	Nii läks täide, mis oli öeldud prohvet Jesaja suu läbi: „Ta võttis enese peale meie haigused ja kandis meie tõved.“
040	MAT	008	018	Nähes rahvahulka enda ümber, käskis Jeesus sõita järve teisele kaldale.
040	MAT	008	019	Üks kirjatundja astus tema juurde ja ütles: „Õpetaja, ma järgnen sulle, kuhu sa iganes lähed!“
040	MAT	008	020	Jeesus vastas talle: „Rebastel on urud ja lindudel pesad, aga Inimese Pojal ei ole, kuhu oma pead panna.“
040	MAT	008	021	Üks teine jünger ütles Jeesusele: „Issand, luba mul esmalt minna isa matma!“
040	MAT	008	022	Jeesus ütles talle: „Järgne mulle, las surnud matta ise oma surnuid!“
040	MAT	008	023	Siis astus Jeesus paati ja ta jüngrid järgnesid talle.
040	MAT	008	024	Äkki tõusis järvel suur torm, nii et lained lõid üle paadi; Jeesus aga magas.
040	MAT	008	025	Jüngrid tulid tema juurde ja äratasid ta üles, hüüdes: „Issand, päästa meid, me upume!“
040	MAT	008	026	„Teie nõdrausulised, miks te nii hirmul olete?“vastas Jeesus. Siis tõusis ta üles, sõitles tuult ja laineid ning kõik jäi täiesti vaikseks.
040	MAT	008	027	Inimesed aga imestasid, öeldes: „Mis mees see küll on, et isegi tuul ja lained talle kuuletuvad?“
040	MAT	008	028	Kui Jeesus jõudis teisele kaldale gerasalaste maale, tulid talle vastu kaks hauakoopaist väljunud kurjast vaimust vaevatud meest, kes olid nii vägivaldsed, et keegi ei julgenud seda teed käia.
040	MAT	008	029	Need karjusid: „Mis on sul meiega asja, Jumala Poeg? Kas sa oled tulnud meid piinama enne määratud aega?“
040	MAT	008	030	Aga eemal oli suur seakari söömas.
040	MAT	008	031	Kurjad vaimud anusid Jeesust: „Kui sa meid välja ajad, siis saada meid selle seakarja sisse!“
040	MAT	008	032	„Minge!“ütles Jeesus neile. Need tulid välja ja läksid sigadesse. Ja ennäe, kogu kari tormas järsakult järve ja uppus!
040	MAT	008	033	Karjased aga põgenesid, läksid linna ja rääkisid kõigest, ka sellest, mis oli juhtunud kurjast vaimust vaevatud meestega.
040	MAT	008	034	Ja kogu linnarahvas tuli Jeesusele vastu. Teda nähes palusid nad, et ta nende aladelt lahkuks.
040	MAT	009	001	Jeesus astus paati, sõitis teisele poole järve ja läks oma kodulinna.
040	MAT	009	002	Seal toodi tema juurde halvatu, kes lamas oma magamisasemel. Nähes nende usku, ütles Jeesus halvatule: „Ole julge, poeg! Sinu patud on sulle andeks antud!“
040	MAT	009	003	Siis mõned kirjatundjad mõtlesid endamisi: „See mees teotab Jumalat!“
040	MAT	009	004	Jeesus aga, teades nende mõtteid, küsis neilt: „Miks te mõtlete kurja oma südames?
040	MAT	009	005	Kumb on kergem, kas öelda „Sinu patud on andeks antud“või „Tõuse üles ja kõnni“?
040	MAT	009	006	Aga teadke, et Inimese Pojal on meelevald patte andeks anda maa peal.“Ja ta ütles halvatule: „Tõuse üles, võta oma ase ja mine koju!“
040	MAT	009	007	Ning mees tõusis ja läks koju.
040	MAT	009	008	Seda nähes oli rahvas hämmastuses ja nad ülistasid Jumalat, kes on andnud inimestele sellise meelevalla.
040	MAT	009	009	Sealt edasi minnes nägi Jeesus meest nimega Matteus maksukoguja pingil istumas ning ütles talle: „Järgne mulle!“Ja ta tõusis ja järgnes talle.
040	MAT	009	010	Kui siis Jeesus istus lauas tema kodus, tuli sinna palju maksukogujaid ja patuseid ning sõid koos Jeesuse ja tema jüngritega.
040	MAT	009	011	Seda nähes küsisid variserid tema jüngritelt: „Miks teie õpetaja sööb koos maksukogujate ja patustega?“
040	MAT	009	012	Seda kuuldes ütles Jeesus: „Arsti ei vaja terved, vaid haiged.
040	MAT	009	013	Minge ja õppige, mida tähendab „Ma soovin halastust, mitte ohvrit“. Mina ei ole tulnud kutsuma õigeid, vaid patuseid.“
040	MAT	009	014	Siis tulid Johannese jüngrid Jeesuse juurde ja küsisid: „Miks meie ja variserid paastume, aga sinu jüngrid ei paastu?“
040	MAT	009	015	Jeesus vastas neile: „Ei sobi pulmalistel leinata ajal, kui peigmees on nendega. Ent tuleb aeg, mil peigmees neilt ära võetakse, küll nad siis paastuvad.
040	MAT	009	016	Keegi ei paika vanutamata riidetükiga vana kuube. Säärane paik rebeneks küljest ja käristaks augu veel suuremaks.
040	MAT	009	017	Samuti ei valata värsket veini vanadesse nahklähkritesse, muidu lähkrid lõhkevad, vein voolab maha ja lähkreid ei saa enam kasutada. Värske vein valatakse uutesse lähkritesse, siis säilivad mõlemad.“
040	MAT	009	018	Kui ta seda neile rääkis, tuli tema juurde sünagoogi ülem, põlvitas ta ette ja ütles: „Just praegu suri mu tütar, aga tule, pane oma käsi ta peale, siis ta ärkab ellu!“
040	MAT	009	019	Jeesus tõusis ja järgnes talle koos oma jüngritega.
040	MAT	009	020	Ja näe, üks naine, kes oli kannatanud verejooksu juba kaksteist aastat, lähenes Jeesusele selja tagant ja puudutas ta kuue serva,
040	MAT	009	021	öeldes endamisi: „Kui ma võiksin puudutada kasvõi tema kuube, siis ma saaksin terveks!“
040	MAT	009	022	Jeesus aga pöördus ümber, nägi teda ja ütles: „Ole julge, tütar! Sinu usk on sind terveks teinud!“Ja sellest tunnist alates oli naine terve.
040	MAT	009	023	Kui nüüd Jeesus jõudis sünagoogi ülema majja ning nägi flöödimängijaid ja häälekat rahvahulka,
040	MAT	009	024	ütles ta: „Minge ära! Tüdruk ei ole surnud, vaid magab!“Aga nad naersid tema üle.
040	MAT	009	025	Ent kui rahvahulk oli välja aetud, astus Jeesus tuppa, võttis tüdruku käest kinni ja ta ärkas üles.
040	MAT	009	026	Ja kuuldus sellest levis kogu ümbruskonnas.
040	MAT	009	027	Kui Jeesus läks sealt edasi, järgnesid talle kaks pimedat, kes hüüdsid: „Taaveti Poeg, halasta meie peale!“
040	MAT	009	028	Kui Jeesus oli majja astunud, tulid pimedad tema juurde ja ta küsis neilt: „Kas te usute, et ma suudan seda teha?“„Jah, Issand, “vastasid nad talle.
040	MAT	009	029	Siis Jeesus puudutas nende silmi ja ütles: „Teile sündigu teie usku mööda!“
040	MAT	009	030	Ja nende silmad avanesid. Nüüd Jeesus hoiatas neid karmilt: „Vaadake, et keegi sellest teada ei saa!“
040	MAT	009	031	Nemad aga läksid ja rääkisid sellest terves ümbruskonnas.
040	MAT	009	032	Kui nad olid lahkunud, siis toodi tema juurde tumm mees, kes oli kurjast vaimust vaevatud.
040	MAT	009	033	Jeesus ajas kurja vaimu välja ja tumm hakkas rääkima. „Sellist asja pole Iisraelis veel nähtud!“imestas rahvas.
040	MAT	009	034	Variserid aga ütlesid: „Ta ajab kurje vaime välja kurjade vaimude valitseja abil!“
040	MAT	009	035	Ja Jeesus käis läbi kõik linnad ja külad, õpetades sünagoogides, kuulutas evangeeliumi Kuningriigist ning tervendas igasugustest haigustest ja hädadest.
040	MAT	009	036	Rahvahulki nähes tundis ta neile kaasa, sest nad olid rõhutud ja räsitud nagu lambad, kellel pole karjast.
040	MAT	009	037	Siis ta ütles oma jüngritele: „Lõikus on suur, aga töötegijaid on vähe.
040	MAT	009	038	Seepärast paluge lõikuse Issandat, et ta saadaks töötegijaid välja oma lõikusele!“
040	MAT	010	001	Jeesus kutsus oma kaksteist jüngrit enda juurde ja andis neile meelevalla rüvedaid vaime välja ajada ning parandada kõiki haigusi ja hädasid.
040	MAT	010	002	Nende kaheteistkümne apostli nimed olid: kõigepealt Siimon, keda hüüti Peetruseks, ja tema vend Andreas, siis Sebedeuse poeg Jaakobus ja tema vend Johannes,
040	MAT	010	003	Filippus ja Bartolomeus, Toomas ja maksukoguja Matteus, Alfeuse poeg Jaakobus ja Taddeus,
040	MAT	010	004	Siimon Kaanalane ja Juudas Iskariot – Jeesuse äraandja.
040	MAT	010	005	Jeesus läkitas välja need kaksteist, juhendades neid nõnda: „Ärge minge teiste rahvaste sekka ega astuge ühessegi samaarlaste linna.
040	MAT	010	006	Vaid minge kadunud lammaste, Iisraeli rahva juurde!
040	MAT	010	007	Minnes kuulutage: „Taevariik on lähedal!“
040	MAT	010	008	Tehke terveks haiged, äratage üles surnud, tehke puhtaks pidalitõbised, ajage välja kurjad vaimud! Ilma olete saanud, ilma ka andke!
040	MAT	010	009	Ärge võtke kaasa kuld-, hõbe- ega vaskraha oma vöö vahele,
040	MAT	010	010	ei reisipauna ega teist särki ega jalatseid ega keppi. Sest töötegija on oma ülalpidamist väärt!
040	MAT	010	011	Kui te lähete mõnda külasse või linna, siis kuulake järele, kes on selles paigas väärt teid võõrustama, ja tema juurde jääge, kuni te lahkute.
040	MAT	010	012	Majja sisenedes tervitage seda!
040	MAT	010	013	Ja kui maja on seda väärt, jätke oma rahu selle peale, aga kui ei ole, tulgu teie rahu tagasi teie juurde.
040	MAT	010	014	Aga kui keegi teid vastu ei võta ja teie sõnumit ei kuula, siis sellest kodust või linnast lahkudes raputage maha selle koha tolmgi oma jalgadelt.
040	MAT	010	015	Tõesti, ma ütlen teile, isegi Soodomal ja Gomorral läheb kohtupäeval kergemini kui sellel linnal.
040	MAT	010	016	Ma saadan teid otsekui lambaid huntide sekka. Olge siis arukad nagu maod ja süütud kui tuvid!
040	MAT	010	017	Olge valvsad inimeste suhtes, sest nad annavad teid kohtute kätte ja lasevad piitsutada sünagoogides.
040	MAT	010	018	Minu pärast viiakse teid valitsejate ja kuningate ette, et te saaksite neile ja rahvastele tunnistada.
040	MAT	010	019	Kui nad teid kinni võtavad, siis ärge muretsege, mida või kuidas rääkida. Sel tunnil antakse teile see, mida öelda,
040	MAT	010	020	sest te ei räägi ise, vaid teie Isa Vaim kõneleb teie kaudu.
040	MAT	010	021	Vend saadab surma venna ja isa lapse ning lapsed tõusevad vanemate vastu ja lasevad nad surmata.
040	MAT	010	022	Minu nime pärast olete te kõigi poolt vihatud, ent kes peab vastu lõpuni, see pääseb.
040	MAT	010	023	Kui teid ühes linnas taga kiusatakse, põgenege teise! Tõesti, ma ütlen teile, te ei jõua Iisraeli linnu läbi käia, enne kui Inimese Poeg tuleb.
040	MAT	010	024	Jünger ei ole üle õpetajast ega teener parem oma isandast.
040	MAT	010	025	Jünger olgu rahul, kui ta käsi käib nagu tema õpetajal, ja teener olgu rahul, kui ta käsi käib nagu isandal. Kui nad juba peremeest nimetasid Peltsebuliks, kui palju enam siis tema pereliikmeid!
040	MAT	010	026	Seepärast ärge kartke neid! Midagi ei ole varjatut, mida ei paljastataks, ega salajast, mis teatavaks ei saaks.
040	MAT	010	027	Mida mina räägin teile pimedas, ütelge valges, ja mida te kuulete kõrva sosistatavat, kuulutage katustelt!
040	MAT	010	028	Ärge kartke neid, kes ihu tapavad, aga hinge tappa ei suuda. Pigem kartke teda, kes võib nii hinge kui ka ihu põrgus hukata!
040	MAT	010	029	Eks kaks varblast müüda ühe penni eest? Ometi ükski neist ei lange maha ilma teie Isa loata.
040	MAT	010	030	Ent teie juuksekarvadki on kõik ära loetud.
040	MAT	010	031	Ärge siis kartke, te olete rohkem väärt kui palju varblasi.
040	MAT	010	032	Igaüht nüüd, kes mind tunnistab inimeste ees, teda tunnistan ka mina oma Isa ees, kes on taevas.
040	MAT	010	033	Aga seda, kes salgab mind inimeste ees, salgan minagi oma Isa ees, kes on taevas.
040	MAT	010	034	Ärge arvake, et ma olen tulnud rahu tooma maa peale! Ma ei tulnud tooma rahu, vaid mõõka!
040	MAT	010	035	Ma tulin pöörama „meest tema isa vastu, tütart tema ema vastu ja miniat tema ämma vastu.
040	MAT	010	036	Ja mehe vaenlaseks saavad tema pereliikmed“.
040	MAT	010	037	Kes isa või ema armastab rohkem kui mind, ei ole mind väärt. Kes poega või tütart armastab rohkem kui mind, ei ole mind väärt.
040	MAT	010	038	Ja kes ei võta oma risti ega järgne mulle, ei ole mind väärt.
040	MAT	010	039	Kes oma elu hoiab, kaotab selle, ja kes oma elu kaotab minu pärast, leiab selle.
040	MAT	010	040	Kes teid vastu võtab, võtab vastu minu, ja kes minu vastu võtab, võtab vastu selle, kes minu saatis.
040	MAT	010	041	Kes prohveti vastu võtab kui prohveti, saab prohveti tasu, ja kes õiglase mehe vastu võtab, sest ta on õiglane, saab õiglase inimese tasu.
040	MAT	010	042	Kes iganes pakub kruusitäie jahedat vett ühele neist väikestest, kes on minu jünger – tõesti, ma ütlen teile, ta ei jää oma tasust ilma.“
040	MAT	011	001	Kui Jeesus oli lõpetanud juhiste jagamise oma kaheteistkümnele jüngrile, läks ta sealt edasi õpetama ja kuulutama Galilea linnadesse.
040	MAT	011	002	Kui nüüd Johannes vanglas olles kuulis Messia tegudest, saatis ta kaks oma jüngritest
040	MAT	011	003	temalt küsima: „Kas sina oled see, kes pidi tulema, või me peame ootama kedagi teist?“
040	MAT	011	004	Jeesus vastas neile: „Minge ja teatage Johannesele, mida te kuulete ja näete:
040	MAT	011	005	pimedad saavad nägijaks, jalust vigased kõnnivad, pidalitõbised saavad puhtaks, kurdid kuulevad, surnud tõusevad üles, vaestele kuulutatakse evangeeliumi.
040	MAT	011	006	Õnnistatud on igaüks, kes minu pärast ei pahanda.“
040	MAT	011	007	Kui Johannese jüngrid olid lahkunud, hakkas Jeesus rahvale temast rääkima: „Mida te käisite kõrbes vaatamas? Kas tuules kõikuvat kõrt?
040	MAT	011	008	Või mida te tahtsite välja minnes näha? Kas peenetes rõivastes meest? Need, kes kannavad peeneid rõivaid, on kuningakodades.
040	MAT	011	009	Mida te siis tahtsite näha? Kas prohvetit? Jah, ma ütlen teile, palju enam kui prohvetit!
040	MAT	011	010	Tema on see, kellest on kirjutatud: „Vaata, ma saadan sinu ees oma saadiku, kes valmistab sinu tee su ees!“
040	MAT	011	011	Tõesti, ma ütlen teile, naisest sündinute seast ei ole tõusnud esile kedagi suuremat kui Ristija Johannes, ent kõige pisemgi taevariigis on temast suurem.
040	MAT	011	012	Ristija Johannese päevist tänini rünnatakse taevariiki ja ründajad kisuvad selle endale.
040	MAT	011	013	Kogu Seadus ja Prohvetid on ette kuulutanud Johanneseni,
040	MAT	011	014	ja kui teada tahate, siis tema ongi Eelija, kes pidi tulema.
040	MAT	011	015	Kellel kõrvad on, see kuulgu!
040	MAT	011	016	Aga millega ma võrdleksin praegust sugupõlve? Nad on nagu lapsed, kes turuplatsil istuvad ja vastastikku hüüavad:
040	MAT	011	017	„Meie mängisime teile vilepilli, aga teie ei tantsinud! Meie itkesime kurvalt, aga teie ei leinanud!“
040	MAT	011	018	Sest Johannes tuli, ei söönud ega joonud, ja nad ütlevad: „Tal on kuri vaim!“
040	MAT	011	019	Inimese Poeg tuli ning sööb ja joob, ja siis te ütlete: „Vaadake, see inimene on õgard ja joodik, maksukogujate ja patuste sõber!“Ometi tunnistatakse tarkus õigeks tema tegudest.“
040	MAT	011	020	Siis hakkas Jeesus sõitlema linnu, kus oli tehtud enamus ta imetegudest, sest nad ei parandanud meelt:
040	MAT	011	021	„Häda sulle, Korasin! Häda sulle, Betsaida! Kui Tüüroses ja Siidonis oleksid sündinud need imeteod, mis teie juures sündisid, siis oleksid nad ammugi kotiriides ja tuhas meelt parandanud.
040	MAT	011	022	Tõepoolest, ma ütlen teile, Tüürosel ja Siidonil läheb kohtupäeval kergemini kui teil.
040	MAT	011	023	Ja sina, Kapernaum, kas sind peaks ülendatama taevani? Sa langed alla põrgupõhja! Sest kui Soodomas oleksid sündinud imeteod, mis sündisid sinus, siis oleks ta püsinud tänase päevani.
040	MAT	011	024	Tõepoolest, ma ütlen teile, Soodomal läheb kohtupäeval kergemini kui sinul.“
040	MAT	011	025	Selsamal tunnil ütles Jeesus veel: „Ma ülistan sind, Isa, taeva ja maa Issand, et sa selle oled pannud varjule tarkade ja arusaajate eest, kuid ilmutanud lapsemeelsetele!
040	MAT	011	026	Jah, Isa, nõnda on see olnud sulle meelepärane.
040	MAT	011	027	Kõik on mu Isa andnud minu kätte. Keegi ei tunne Poega peale Isa, ja keegi ei tunne Isa peale Poja ja nende, kellele Poeg soovib teda ilmutada.
040	MAT	011	028	Tulge minu juurde, kõik kurnatud ja koormatud, ja mina annan teile hingamise!
040	MAT	011	029	Võtke kanda minu ike ja õppige minult, sest mina olen tasane ja südamelt alandlik; siis te leiate rahu oma hingele;
040	MAT	011	030	sest minu ike on hea ja minu koorem on kerge!“
040	MAT	012	001	Selsamal ajal läks Jeesus hingamispäeval läbi viljapõldude. Ent ta jüngrid olid näljased ja hakkasid noppima viljapäid ning sööma.
040	MAT	012	002	Kui variserid seda nägid, ütlesid nad Jeesusele: „Vaata, sinu jüngrid teevad seda, mida ei tohi teha hingamispäeval!“
040	MAT	012	003	Jeesus vastas: „Kas te ei ole lugenud, mida tegi Taavet, kui temal ja ta kaaslastel oli nälg?
040	MAT	012	004	Ta läks Jumala kotta ja sõi ära ohvrileivad, mida ei olnud luba süüa ei temal ega ta kaaslastel, vaid ainult preestritel.
040	MAT	012	005	Või kas te pole lugenud Seadusest, et preestrid rikuvad templis hingamispäeva kohuseid täites hingamispäeva, kuid on ometi süüta?
040	MAT	012	006	Kuid ma ütlen teile, siin on keegi, kes on suurem kui tempel!
040	MAT	012	007	Kui te mõistaksite, mida tähendab „Ma soovin halastust, mitte ohvrit“, siis te ei oleks mõistnud hukka süütuid.
040	MAT	012	008	Sest Inimese Poeg on hingamispäeva Issand!“
040	MAT	012	009	Sealt edasi minnes astus Jeesus ühte nende sünagoogi.
040	MAT	012	010	Seal oli mees, kelle käsi oli kärbunud. Otsides põhjust Jeesust süüdistada, küsisid nad temalt: „Kas hingamispäeval tohib tervendada?“
040	MAT	012	011	Jeesus vastas neile: „Kui kellelgi teie seast oleks üksainuke lammas ja see kukuks hingamispäeval auku, eks ta võtaks temast kinni ja tõmbaks ta välja?
040	MAT	012	012	Ent kui palju on lambast väärtuslikum inimene! Seepärast on hingamispäeval lubatud teha head.“
040	MAT	012	013	Siis ta ütles mehele: „Siruta välja oma käsi!“Ta sirutas käe ja see sai terveks nagu teinegi.
040	MAT	012	014	Variserid aga läksid välja nõu pidama, kuidas Jeesust tappa.
040	MAT	012	015	Kui Jeesus sai sellest teada, lahkus ta sealt. Ja paljud järgnesid talle ning ta tervendas kõik nende haiged,
040	MAT	012	016	keelates neil rääkimast, kes ta on.
040	MAT	012	017	Nõnda, et läheks täide prohvet Jesaja suu läbi öeldu:
040	MAT	012	018	„See on mu sulane, mu valitu, mu armastatu, mu hinge rõõm. Ma panen oma Vaimu tema peale ja ta kuulutab rahvaste üle õigust.
040	MAT	012	019	Ta ei riidle ega karju, ka ei kuulda tänaval ta häält.
040	MAT	012	020	Rudjutud roogu ei murra ta katki, hõõguvat tahti ei kustuta ära, kuni viib õiguse võidule.
040	MAT	012	021	Tema nime peale loodavad rahvad.“
040	MAT	012	022	Siis toodi tema juurde kurjast vaimust vaevatu, pime ja tumm mees, ning Jeesus tegi ta terveks, nii et ta rääkis ja nägi jälle.
040	MAT	012	023	Kogu rahvas aga küsis hämmastunult: „Kas tema ehk ongi Taaveti Poeg?“
040	MAT	012	024	Kui variserid seda kuulsid, ütlesid nad: „See mees ei aja kurje vaime välja muidu kui kurjade vaimude valitseja Peltsebuli abiga.“
040	MAT	012	025	Jeesus aga, teades nende mõtteid, kostis neile: „Ükski riik, mis on omavahel tülis lõhenenud, ei jää püsima. Ükski linn või kodu, mis on omavahel riius, ei jää püsima.
040	MAT	012	026	Kui saatan ajab välja saatana, on ta iseendaga tülis. Kuidas saab tema riik siis püsida?
040	MAT	012	027	Kui mina peaksin kurje vaime välja ajama Peltsebuli abil, kelle abil siis teie kasvandikud neid välja ajavad? Seepärast mõistku nemad kohut teie üle!
040	MAT	012	028	Aga kui mina ajan Jumala Vaimuga kurje vaime välja, siis on Jumala riik saabunud teie juurde.
040	MAT	012	029	Või kuidas saab keegi tungida vägimehe majja ta asju röövima, kui ta esmalt vägimeest ei seo kinni? Alles siis saab ta tema maja röövida.
040	MAT	012	030	Kes ei ole minuga, on minu vastu, ja kes ei kogu minuga, pillub laiali.
040	MAT	012	031	Seepärast ma ütlen teile, et inimestele antakse andeks igasugune patt ja pühaduseteotus, aga Püha Vaimu teotamist ei anta andeks.
040	MAT	012	032	Kui keegi ütleb midagi Inimese Poja vastu, antakse see talle andeks, aga kui keegi ütleb midagi Püha Vaimu vastu, ei andestata talle ei käesoleval ega tulevasel ajastul.
040	MAT	012	033	Tehke puu heaks, siis on ta vili hea, või tehke puu halvaks, ja ta vili on halb; sest puud tuntakse tema viljast.
040	MAT	012	034	Rästikute sugu, kuidas te saaksitegi rääkida head, kui te olete kurjad? Sest suu räägib seda, mida süda on täis.
040	MAT	012	035	Hea inimene toob südame heast tagavarast välja head, ja kuri inimene toob kurjast tagavarast välja kurja.
040	MAT	012	036	Aga ma ütlen teile, et inimesed peavad kohtupäeval aru andma igast tühjast sõnast, mida nad on rääkinud;
040	MAT	012	037	sest su sõnadest mõistetakse sind õigeks ja su sõnadest mõistetakse sind süüdi.“
040	MAT	012	038	Siis mõned kirjatundjad ja variserid ütlesid talle: „Õpetaja, me tahame sinult näha tunnustähte!“
040	MAT	012	039	Jeesus vastas: „See kuri ja abielurikkuja sugupõlv nõuab tunnustähte, aga talle ei anta muud kui prohvet Joona tunnustäht.
040	MAT	012	040	Nii nagu Joona viibis kolm päeva ja kolm ööd hiidkala kõhus, nõnda peab ka Inimese Poeg olema maapõues kolm päeva ja kolm ööd.
040	MAT	012	041	Niineve mehed astuvad kohtupäeval üles selle sugupõlve vastu ja mõistavad ta süüdi, sest nemad parandasid meelt Joona kuulutuse peale, aga siin on nüüd üks, kes on suurem kui Joona.
040	MAT	012	042	Lõunamaa kuninganna tõuseb kohtupäeval üles selle sugupõlve vastu ja mõistab ta süüdi, sest tema tuli maailma otsast kuulama Saalomoni tarkust, ja nüüd on siin keegi suurem kui Saalomon!
040	MAT	012	043	Kui rüve vaim väljub inimesest, hulgub ta põuastes paikades ja otsib hingamist, kuid ei leia seda.
040	MAT	012	044	Siis ta ütleb: „Ma pöördun tagasi oma majja, kust ma välja tulin.“Ja tulles leiab ta selle tühja olevat ning puhtaks pühitud ja ehitud.
040	MAT	012	045	Siis võtab ta kaasa veel seitse vaimu, kes on kurjemad kui ta ise, ning asub sinna elama. Ja selle inimese hilisem olukord läheb halvemaks kui varasem. Samuti on lugu selle kurja sugupõlvega!“
040	MAT	012	046	Kui Jeesus alles rahvale kõneles, seisid ta ema ja vennad eemal, soovides temaga rääkida.
040	MAT	012	047	Jeesusele öeldi: „Su ema ja vennad seisavad seal ja tahavad sinuga rääkida!“
040	MAT	012	048	Jeesus aga vastas ütlejale: „Kes on mu ema ja kes on mu vennad?“
040	MAT	012	049	Ja sirutades käed oma jüngrite poole, ütles ta: „Näe, siin on minu ema ja minu vennad!
040	MAT	012	050	Sest kes iganes teeb minu taevase Isa tahtmist, see on mu vend ja õde ja ema.“
040	MAT	013	001	Samal päeval läks Jeesus majast välja ja istus mere äärde.
040	MAT	013	002	Tema juurde kogunes nii suur rahvahulk, et ta pidi astuma paati ja istuma seal, samal ajal kui rahvas seisis kaldal.
040	MAT	013	003	Ja ta rääkis neile palju asju tähendamissõnadega, öeldes: „Põllumees läks välja külvama.
040	MAT	013	004	Kui ta külvas, kukkus osa seemet teeveerele ning linnud tulid ja nokkisid selle.
040	MAT	013	005	Osa kukkus kivisele pinnale, kus ei olnud palju mulda, ja tärkas kohe, sest muld ei olnud sügav.
040	MAT	013	006	Ent kui päike tõusis ja kõrvetas, kuivasid taimed ära, sest neil ei olnud juurt.
040	MAT	013	007	Ja osa seemet kukkus ohakate sekka ning ohakad sirgusid ja lämmatasid selle.
040	MAT	013	008	Aga osa seemet kukkus heasse mulda ja kandis vilja – mõni sada, mõni kuuskümmend ja mõni kolmkümmend korda rohkem kui külvati.
040	MAT	013	009	Kellel kõrvad on, see kuulgu!“
040	MAT	013	010	„Miks sa räägid neile tähendamissõnadega?“tulid jüngrid Jeesuselt küsima.
040	MAT	013	011	Jeesus vastas: „Teile on antud teada taevariigi saladusi, neile aga ei ole.
040	MAT	013	012	Kellel on, sellele antakse rohkem, ja tal on küllaga; aga kellel ei ole, sellelt võetakse ära seegi, mis tal on.
040	MAT	013	013	Sellepärast räägin ma neile tähendamissõnadega: „Kuigi nad vaatavad, nad ei näe; kuigi nad kuulevad, nad ei mõista.“
040	MAT	013	014	Nende kohta läheb tõesti täide prohvet Jesaja ettekuulutus: „Te küll kuulate, aga ei mõista, te küll vaatate, aga ei näe.
040	MAT	013	015	Selle rahva süda on kalestunud ja nende kõrvakuulmine on nüri ja nad on sulgenud oma silmad. Muidu nad näeksid oma silmadega ja kuuleksid oma kõrvadega ja mõistaksid südamega ning pöörduksid, ja ma teeksin nad terveks.“
040	MAT	013	016	Aga õnnistatud on teie silmad, et need näevad, ja teie kõrvad, et need kuulevad.
040	MAT	013	017	Tõesti, ma ütlen teile, paljud prohvetid ja õiged on igatsenud näha seda, mida teie näete, ega ole näinud, ja kuulda, mida teie kuulete, ega ole kuulnud.
040	MAT	013	018	Kuulake, kuidas mõista tähendamissõna külvajast!
040	MAT	013	019	Igaühe juurde, kes sõnumit Kuningriigist kuuleb, kuid ei mõista, tuleb kurat ja röövib külvatu ta südamest. See on seeme, mis teeveerele külvati.
040	MAT	013	020	Seeme, mis kivisele maale külvati, on inimene, kes sõna kuuleb ja selle kohe rõõmuga vastu võtab.
040	MAT	013	021	Aga kuna tal endas ei ole juurt, püsib ta lühikest aega. Kui teda tabab mure või tagakius, langeb ta kiiresti ära.
040	MAT	013	022	Ohakaisse külvatud seeme on inimene, kes sõnumit küll kuuleb, ent ajaliku elu mured ja rikkuse petlik võlu lämmatavad selle ja see jääb viljatuks.
040	MAT	013	023	Heasse mulda külvatud seeme on aga inimene, kes sõnumit kuuleb ja mõistab. Tema on see, kes vilja kannab ja saaki annab: kes sada, kes kuuskümmend, kes kolmkümmend korda rohkem kui külvati.“
040	MAT	013	024	Ta rääkis neile veel teise tähendamissõna: „Taevariik on kui mees, kes külvas oma põllule head seemet.
040	MAT	013	025	Aga kui kõik magasid, tuli ta vaenlane, külvas raiheina nisuseemne sekka ja läks minema.
040	MAT	013	026	Kui oras võrsus ja looma hakkas, ilmus ka raihein nähtavale.
040	MAT	013	027	Peremehe sulased tulid nüüd tema juurde ja küsisid: „Isand, eks sa külvanud ju oma põllule head seemet. Kust siis tuli sinna raihein?“
040	MAT	013	028	Tema aga vastas neile: „See on vaenlase töö.“„Kas sa tahad, et me läheme ja need välja korjame?“küsisid sulased.
040	MAT	013	029	„Ei, “vastas peremees, „sest raiheina korjates te kisuksite üles ka nisu.
040	MAT	013	030	Las mõlemad kasvavad lõikuseni ja siis ma ütlen lõikajaile: korjake esmalt raihein, siduge kimpu põletamiseks, vili aga koguge mu aita!““
040	MAT	013	031	Ta rääkis neile veel ühe tähendamissõna: „Taevariik on kui sinepiseeme, mille mees võttis ja külvas oma põllule.
040	MAT	013	032	Kuigi see on väikseim kõigist seemneist, kasvab aiataimedest suurimaks ja sirgub puuks, mille okstele tulevad linnud ja teevad pesa.“
040	MAT	013	033	Ta rääkis neile veel ühe tähendamissõna: „Taevariik on kui juuretis, mille naine võttis ja segas umbes kolmekümne kilogrammi jahu sekka, kuni kogu taigen läks hapnema.“
040	MAT	013	034	Seda kõike rääkis Jeesus rahvale tähendamissõnades, ja tähendamissõnu kasutamata ei rääkinud ta neile midagi.
040	MAT	013	035	Nõnda läks täide, mis on öeldud prohveti suu läbi: „Ma hakkan kõnelema tähendamissõnadega, ütlen välja asju, mis on varjatud maailma loomisest peale.“
040	MAT	013	036	Siis saatis Jeesus rahva minema ja tuli koju. Jüngrid tulid tema juurde ja ütlesid: „Seleta meile tähendamissõna raiheinast põllul!“
040	MAT	013	037	Jeesus vastas: „Hea seemne külvaja on Inimese Poeg.
040	MAT	013	038	Põld on maailm, hea seeme tähistab kuningriigi inimesi. Raihein on kurjad inimesed,
040	MAT	013	039	ja vaenlane, kes neid külvab, on kurat. Lõikusaeg on ajastu lõpp, lõikajad on inglid.
040	MAT	013	040	Nõnda nagu raihein korjatakse ja tules põletatakse, nii on ka selle ajastu lõpul.
040	MAT	013	041	Inimese Poeg läkitab oma inglid, kes korjavad tema Kuningriigist kõik, mis põhjustab pattu ja kes teevad kurja
040	MAT	013	042	ja heidavad need põlevasse ahju; seal on ulgumine ja hammaste kiristamine.
040	MAT	013	043	Siis säravad õiged otsekui päike oma Isa Kuningriigis. Kellel kõrvad on, see kuulgu!
040	MAT	013	044	Taevariik on kui põllumaasse peidetud aare, mille inimene leidis. Ta peitis selle jälle ning läks ja müüs rõõmuga maha kõik, mis tal oli, ning ostis selle põllu.
040	MAT	013	045	Veel on taevariik kui kaupmees, kes otsis ilusaid pärleid.
040	MAT	013	046	Kui ta oli leidnud ühe eriti hinnalise pärli, läks ta ja müüs ära kõik, mis tal oli, ning ostis endale selle.
040	MAT	013	047	Veel on taevariik kui noot, mis heideti järve ja püüdis mitmesuguseid kalu.
040	MAT	013	048	Kui noot sai täis, tõmbasid kalurid selle kaldale, istusid maha ja kogusid head kalad korvidesse, halvad aga viskasid ära.
040	MAT	013	049	Nõnda on ka selle ajastu lõpul: inglid tulevad ja eraldavad õelad õigete keskelt
040	MAT	013	050	ning heidavad nad põlevasse ahju; seal on ulgumine ja hammaste kiristamine.
040	MAT	013	051	Kas te saite aru sellest kõigest?“küsis Jeesus. „Jah, “vastasid nad.
040	MAT	013	052	Ja ta ütles neile: „Seepärast on iga kirjatundja, kellest on saanud taevariigi jünger, kui majaperemees, kes toob oma varakambrist välja uusi ja vanu aardeid.“
040	MAT	013	053	Kui Jeesus oli need tähendamissõnad lõpetanud, lahkust ta sealt.
040	MAT	013	054	Ta läks oma kodulinna ja õpetas sealses sünagoogis, nii et inimesed küsisid hämmastunult: „Kust on saanud see mees säärase tarkuse ja imelise väe?
040	MAT	013	055	Eks ta ole see puusepa poeg? Eks ta ema nimi ole Maarja ning ta vennad Jaakobus, Joosep, Siimon ja Juudas?
040	MAT	013	056	Ja eks ta õed ela kõik siin meie juures? Kust ta siis kõik selle on saanud?“
040	MAT	013	057	Ja nad said tema peale vihaseks. Jeesus aga ütles neile: „Kuskil ei peeta prohvetist nii vähe lugu kui tema kodukohas ja ta oma majas!“
040	MAT	013	058	Ja ta ei teinud seal kuigi palju imetegusid nende uskmatuse tõttu.
040	MAT	014	001	Sel ajal jõudsid nelivürst Heroodese kõrvu kuuldused Jeesusest.
040	MAT	014	002	„See on Ristija Johannes, “ütles ta oma kaaskondlastele. „Tema on üles äratatud surnuist, seepärast ongi tal vägi neid imesid teha.“
040	MAT	014	003	Heroodes oli ju Johannese kinni võtnud, aheldanud ja vangi pannud oma venna Filippuse naise Heroodiase pärast,
040	MAT	014	004	sest Johannes oli talle öelnud: „Sul pole õigust teda omada!“
040	MAT	014	005	Heroodes oleks tahtnud Johannest tappa, kuid kartis rahvast, kes pidas Johannest prohvetiks.
040	MAT	014	006	Aga kui peeti Heroodese sünnipäeva, tantsis Heroodiase tütar nende ees ja see meeldis Heroodesele.
040	MAT	014	007	Ta tõotas tüdrukule anda, mida ta iganes palub.
040	MAT	014	008	Tüdruk aga ütles oma ema õhutusel: „Anna mulle siinsamas kandikul Ristija Johannese pea!“
040	MAT	014	009	Kuningas kurvastas, kuid piduliste kuuldes antud vande pärast käskis ta soovi täita
040	MAT	014	010	ja laskis Johannesel vanglas pea maha raiuda.
040	MAT	014	011	Pea toodi kandikul ja anti tüdrukule, kes viis selle oma emale.
040	MAT	014	012	Siis tulid Johannese jüngrid, võtsid ta surnukeha ja matsid maha ning läksid ja teatasid sellest Jeesusele.
040	MAT	014	013	Kui Jeesus sai sellest kuulda, lahkus ta paadiga kõrvalisse paika, et olla omaette. Sellest kuuldes järgnes rahvas talle jalgsi linnadest.
040	MAT	014	014	Kui Jeesus astus paadist kaldale ja nägi suurt rahvahulka, hakkas tal neist kahju; ja ta tegi terveks nende haiged.
040	MAT	014	015	Õhtu hakul tulid jüngrid tema juurde ja ütlesid: „See paik on üksildane ja aeg juba hiline. Saada rahvas minema, et nad läheksid küladesse endale süüa ostma!“
040	MAT	014	016	„Neil pole tarvis ära minna, “vastas Jeesus. „Andke teie neile süüa!“
040	MAT	014	017	„Meil pole siin rohkem kui viis leiba ja kaks kala, “kostsid jüngrid.
040	MAT	014	018	„Tooge need siia minu kätte!“ütles Jeesus.
040	MAT	014	019	Ta käskis rahval istuda rohule, võttis need viis leiba ja kaks kala, vaatas üles taevasse, õnnistas ja murdis ning ulatas jüngritele, need aga omakorda rahvale.
040	MAT	014	020	Kõik sõid ja said söönuks ning ülejäänud palukesi korjati kaksteist korvitäit.
040	MAT	014	021	Sööjaid oli seal ligi viis tuhat meest, arvestamata naisi ja lapsi.
040	MAT	014	022	Ja Jeesus saatis kohe jüngrid paati, et nad enne teda teisele kaldale läheksid, sellal kui tema rahval minna laseb.
040	MAT	014	023	Saatnud rahva ära, läks ta üles mäele üksipäini palvetama. Hilisõhtul oli ta seal üksinda.
040	MAT	014	024	Paat aga oli juba kaldast kaugel lainete pillutada vastutuule pärast.
040	MAT	014	025	Neljanda öövalvekorra ajal tuli Jeesus nende suunas järve peal kõndides.
040	MAT	014	026	Aga Jeesust järve peal kõndimas nähes ütlesid jüngrid kohkunult: „See on vaim!“ja kisendasid hirmust.
040	MAT	014	027	Jeesus aga kõnetas neid: „Olge julged, see olen mina! Ärge kartke!“
040	MAT	014	028	Peetrus vastas talle: „Issand, kui see oled sina, siis käsi mul vee peal sinu juurde tulla!“
040	MAT	014	029	„Tule!“ütles Jeesus. Peetrus astus paadist välja, kõndis vee peal ja tuli Jeesuse poole.
040	MAT	014	030	Kuid tuule tugevust nähes lõi ta kartma ning hüüdis vajuma hakates: „Issand, päästa mind!“
040	MAT	014	031	Jeesus sirutas kohe käe, võttis temast kinni ja ütles talle: „Miks sa kahtlesid, sa nõdrausuline?“
040	MAT	014	032	Ja kui nad astusid paati, rauges tuul.
040	MAT	014	033	Paadisolijad aga ülistasid Jeesust, öeldes: „Tõesti, sina oled Jumala Poeg!“
040	MAT	014	034	Kui nad olid ületanud järve, tulid nad maale Genneesaretis.
040	MAT	014	035	Ja kui selle paiga mehed Jeesuse ära tundsid, läkitasid nad sõna kogu ümbruskonda ja tema juurde toodi kõik haiged.
040	MAT	014	036	Need anusid teda, et nad saaksid puudutada kasvõi tema kuuepalistust. Ja kes iganes teda puudutasid, said terveks.
040	MAT	015	001	Siis tulid mõned variserid ja kirjatundjad Jeruusalemmast Jeesuse juurde ning küsisid:
040	MAT	015	002	„Miks sinu jüngrid astuvad üle esivanemate pärimusest? Nad ei pese enne sööki käsi.“
040	MAT	015	003	Jeesus vastas neile: „Miks te ise astute üle Jumala käsust oma pärimuse pärast?
040	MAT	015	004	Jumal on ju öelnud: „Austa oma isa ja ema!“ning „Kes oma isa või ema neab, peab surema.“
040	MAT	015	005	Kuid teie ütlete, et kui keegi ütleb oma isale või emale: „Selle toetuse, mis sa pidid minu käest saama, ma annan ohvrianniks Jumalale, “
040	MAT	015	006	siis ta ei pea oma isa austama. Te olete teinud Jumala sõna tühjaks oma pärimusega!
040	MAT	015	007	Te silmakirjatsejad, eks ole prohvet Jesaja õigesti kuulutanud teie kohta:
040	MAT	015	008	„See rahvas austab mind oma huultega, nende süda on aga minust kaugel.
040	MAT	015	009	Ilmaaegu nad teenivad mind, õpetades õpetusi, mis on vaid inimeste reeglid.““
040	MAT	015	010	Ja Jeesus kutsus rahva enda juurde ning ütles: „Kuulge ja mõistke!
040	MAT	015	011	Inimest ei rüveta mitte see, mis suust sisse läheb, vaid see, mis suust välja tuleb – see rüvetab inimest.“
040	MAT	015	012	Siis jüngrid tulid tema juurde ja ütlesid: „Kas sa tead, et variserid vihastasid, kui nad seda kuulsid?“
040	MAT	015	013	Jeesus aga vastas neile: „Iga taim, mida minu taevane Isa pole istutanud, juuritakse välja.
040	MAT	015	014	Laske neil olla! Nad on pimedate pimedad teejuhid. Kui pime juhib pimedat, kukuvad mõlemad auku.“
040	MAT	015	015	„Seleta meile seda tähendamissõna!“palus Peetrus.
040	MAT	015	016	„Kas ka teie veel ei mõista?“küsis Jeesus.
040	MAT	015	017	„Kas te ei saa aru, et kõik, mis suust sisse läheb, liigub edasi kõhtu ja heidetakse taas välja?
040	MAT	015	018	Aga mis suust väljub, tuleb südamest ja see rüvetab inimest.
040	MAT	015	019	Sest südamest lähtub kurje mõtteid – mõrva, abielurikkumist, hoorust, vargust, valetunnistusi ja laimu.
040	MAT	015	020	Need rüvetavad inimest, aga pesemata kätega söömine ei rüveta.“
040	MAT	015	021	Ja Jeesus lahkus sealt ning läks Tüürose ja Siidoni aladele.
040	MAT	015	022	Üks neist paigust pärit Kaanani naine tuli ja hüüdis: „Issand, Taaveti Poeg, halasta minu peale! Mu tütar vaevleb rängalt kurja vaimu käes!“
040	MAT	015	023	Kuid Jeesus ei vastanud sõnagi. Siis jüngrid astusid tema juurde ja palusid teda: „Saada ta minema, sest ta karjub meie kannul!“
040	MAT	015	024	Jeesus vastas: „Mind on läkitatud üksnes Iisraeli rahva kadunud lammaste juurde.“
040	MAT	015	025	Ent naine tuli ja põlvitas Jeesuse ette, öeldes: „Issand, aita mind!“
040	MAT	015	026	„Ei sobi võtta laste leiba ja visata koertele, “kostis Jeesus.
040	MAT	015	027	„Jah, Issand, “ütles naine, „ometi söövad koerad raasukesi, mis nende isandate laualt pudenevad.“
040	MAT	015	028	„Naine, sinu usk on suur!“vastas Jeesus, „Sündigu sulle, nagu sa soovid!“Ja tema tütar sai terveks samal tunnil.
040	MAT	015	029	Jeesus lahkus sealt ja jõudis Galilea mere äärde. Ta läks üles mäele ja istus maha.
040	MAT	015	030	Tema juurde tuli palju rahvast, tuues kaasa halvatuid, pimedaid, vigaseid, tummi ja palju teisi. Nad panid haiged Jeesuse jalge ette ja ta tegi nad terveks,
040	MAT	015	031	nõnda et inimesed imestasid, nähes tummi rääkimas, vigaseid tervena, halvatuid kõndimas ja pimedaid nägemas. Ning nad ülistasid Iisraeli Jumalat.
040	MAT	015	032	Jeesus aga kutsus oma jüngrid enese juurde ja ütles: „Mul on rahvast kahju. Nad on juba kolm päeva minu juures olnud ja neil pole midagi süüa. Ma ei taha neid näljastena ära saata, muidu võivad nad teel nõrkeda.“
040	MAT	015	033	„Kust me saaksime siin inimtühjas kohas leiba nii suure rahvahulga toitmiseks?“küsisid jüngrid.
040	MAT	015	034	„Mitu leiba teil on?“küsis Jeesus neilt. „Seitse. Ja mõned kalakesed ka, “vastasid nad.
040	MAT	015	035	Siis käskis Jeesus rahval maha istuda,
040	MAT	015	036	võttis seitse leiba ja kalad, tänas, murdis need ja ulatas jüngritele, jüngrid andsid aga rahvale.
040	MAT	015	037	Kõik sõid ja said söönuks ning ülejäänud palukesi koguti kokku seitse korvitäit.
040	MAT	015	038	Sööjaid oli seal neli tuhat meest, arvestamata naisi ja lapsi.
040	MAT	015	039	Ja kui Jeesus oli rahva minema saatnud, astus ta paati ja suundus Magdala alale.
040	MAT	016	001	Variserid ja saduserid tulid Jeesuse juurde kiuslike küsimustega ning nõudsid, et ta näitaks neile tunnustähte taevast.
040	MAT	016	002	Ta vastas neile: „Õhtul te ütlete: „Ilus ilm tuleb, sest taevas on punane.“
040	MAT	016	003	Ja varahommikul: „Kisub tormile, sest taevas on punane ja pilves.“Taeva ilmeid te oskate küll eristada, aga ajamärke näha ei suuda!
040	MAT	016	004	See kuri ja abielurikkuja sugupõlv nõuab tunnustähte, aga talle ei anta muud kui prohvet Joona tunnustäht.“Ja Jeesus jättis nad sinna ja lahkus.
040	MAT	016	005	Kui nad läksid üle järve, unustasid jüngrid leiba kaasa võtta.
040	MAT	016	006	„Vaadake ette!“ütles Jeesus neile. „Hoiduge variseride ja saduseride juuretisest!“
040	MAT	016	007	Nad arutasid seda omavahel ja ütlesid: „Ta räägib sellest, et me ei võtnud leiba kaasa!“
040	MAT	016	008	Jeesus ütles seda märgates: „Te nõdrausulised, miks te tülitsete omavahel, et te leiba kaasa ei võtnud?
040	MAT	016	009	Kas te ikka veel ei mõista? Kas te ei mäleta neid viit leiba viiele tuhandele ja mitu korvitäit te kogusite,
040	MAT	016	010	ega neid seitset leiba neljale tuhandele ja mitu korvitäit te siis kogusite?
040	MAT	016	011	Kuidas te siis ei mõista, et ma ei rääkinud teile leivast? Kuid hoiduge variseride ja saduseride juuretisest.“
040	MAT	016	012	Siis said jüngrid aru, et ta oli käskinud neil hoiduda mitte leiva juuretisest, vaid variseride ja saduseride õpetusest.
040	MAT	016	013	Kui siis Jeesus tuli Filippuse Kaisarea aladele, küsis Jeesus oma jüngritelt: „Kelle ütlevad inimesed Inimese Poja olevat?“
040	MAT	016	014	Jüngrid vastasid: „Mõned ütlevad Ristija Johannese, mõned Eelija, mõned Jeremija või ühe prohveteist.“
040	MAT	016	015	„Aga teie? Kelle teie ütlete mind olevat?“küsis Jeesus.
040	MAT	016	016	„Sina oled Messias, elava Jumala Poeg!“vastas Siimon Peetrus.
040	MAT	016	017	Jeesus vastas: „Sa oled õnnistatud, Siimon, Joona Poeg! Sest seda ei ole avaldanud sulle inimene, vaid minu Isa, kes on taevas.
040	MAT	016	018	Ja mina ütlen sulle, sina oled Peetrus ja sellele kaljule ma ehitan oma koguduse, ning põrgu väravad ei pea teda.
040	MAT	016	019	Ma annan sulle taevariigi võtmed; ja mis iganes sa seod maa peal, seotakse ka taevas, ja mida iganes sa lahti päästad maa peal, päästetakse lahti ka taevas.“
040	MAT	016	020	Siis Jeesus keelas jüngreid, et nad kellelegi ei ütleks, et tema on Messias.
040	MAT	016	021	Sellest ajast peale hakkas Jeesus oma jüngritele selgitama, et ta peab minema Jeruusalemma ja palju kannatama rahvavanemate, ülempreestrite ja kirjatundjate käes; et ta tapetakse ning kolmandal päeval äratatakse üles.
040	MAT	016	022	Kuid Peetrus viis ta kõrvale ja hakkas teda noomima: „Ei iialgi, Issand! Ärgu seda sulle mitte kunagi sündigu!“
040	MAT	016	023	Jeesus aga pöördus tema poole ja ütles: „Tagane minust, saatan! Sa oled mulle takistuseks, sest sa ei mõtle Jumala, vaid inimese viisil.“
040	MAT	016	024	„Kui keegi tahab käia minu järel, “ütles Jeesus oma jüngritele, „siis salaku ta end maha, võtku oma rist ja järgnegu mulle!
040	MAT	016	025	Sest kes tahab päästa oma elu, kaotab selle, aga kes kaotab oma elu minu pärast, leiab selle.
040	MAT	016	026	Sest mis kasu on inimesel, kui ta võidaks terve maailma, oma hingele teeks aga kahju? Või mis oleks inimesel anda oma hinge eest?
040	MAT	016	027	Sest Inimese Poeg tuleb Isa auhiilguses oma inglite saatel ja siis ta tasub igaühele tema tegude järgi.
040	MAT	016	028	Tõesti, ma ütlen teile, siin seisavad mõned, kes ei maitse surma enne, kui näevad Inimese Poega oma Kuningriigis tulemas.“
040	MAT	017	001	Kuue päeva pärast võttis Jeesus endaga kaasa Peetruse, Jaakobuse ja tema venna Johannese ning viis nad üles kõrgele mäele.
040	MAT	017	002	Seal Jeesus muudeti nende nähes. Ta pale säras otsekui päike ja ta riided said valgeks otsekui valgus.
040	MAT	017	003	Siis Mooses ja Eelija ilmusid neile ja rääkisid Jeesusega.
040	MAT	017	004	Peetrus ütles Jeesusele: „Issand, siin on meil hea olla! Kui sa soovid, siis ma teen siia kolm telki: sulle ühe, Moosesele ühe ja Eelijale ühe.“
040	MAT	017	005	Kui ta alles rääkis, siis helendav pilv kattis neid ja pilvest kostis hääl: „See on minu armas Poeg, kellest mul on hea meel. Teda kuulake!“
040	MAT	017	006	Seda kuuldes langesid jüngrid hirmunult silmini maha;
040	MAT	017	007	aga Jeesus astus nende juurde, puudutas neid ja ütles: „Tõuske üles, ärge kartke!“
040	MAT	017	008	Kui nad siis pilgu tõstsid, ei näinud nad kedagi muud kui ainult Jeesust.
040	MAT	017	009	Mäelt alla laskudes keelas Jeesus neid: „Ärge rääkige sellest nägemusest kellelegi, enne kui Inimese Poeg on üles tõusnud surnuist!“
040	MAT	017	010	„Miks siis kirjatundjad ütlevad, et enne peab tulema Eelija?“küsisid jüngrid temalt.
040	MAT	017	011	„Eelija tuleb tõepoolest ja seab kõik korda, “vastas Jeesus.
040	MAT	017	012	„Aga ma ütlen teile, Eelija on juba tulnud, ent nad ei ole teda ära tundnud, vaid on temale teinud, mida nad tahtsid. Niisamuti peab ka Inimese Poeg kannatama nende käes.“
040	MAT	017	013	Siis jüngrid said aru, et ta rääkis neile Ristija Johannesest.
040	MAT	017	014	Kui nad rahva juurde jõudsid, lähenes Jeesusele üks mees, põlvitas ta ette
040	MAT	017	015	ja ütles: „Issand, halasta mu poja peale! Ta on langetõbine ja vaevleb hirmsasti. Ta kukub sageli tulle ja sageli vette!
040	MAT	017	016	Ma tõin ta sinu jüngrite juurde, aga nemad ei suutnud teda tervendada.“
040	MAT	017	017	„Oh uskmatu ja rikutud sugupõlv, “vastas Jeesus, „kui kaua ma pean teie juures olema? Kui kaua ma pean teiega kannatama? Tooge ta minu juurde!“
040	MAT	017	018	Ja Jeesus sõitles kurja vaimu, nii et see läks poisist välja ja samal tunnil sai poiss terveks.
040	MAT	017	019	Kui nad siis olid omaette, astusid jüngrid Jeesuse juurde ja ütlesid: „Miks meie ei suutnud seda kurja vaimu välja ajada?“
040	MAT	017	020	„Sest teil on nii vähe usku!“vastas Jeesus. „Tõesti, ma ütlen teile, kui teil oleks usku kasvõi sinepiseemne jagu, siis võiksite öelda sellele mäele: „Mine siit sinna!“, ja ta läheb. Miski ei oleks teile siis võimatu.
040	MAT	017	021	See sugu ei lähe muidu välja kui aga palve ja paastumisega.“
040	MAT	017	022	Kui nad Galileas kokku said, ütles Jeesus neile: „Inimese Poeg antakse ära inimeste kätte
040	MAT	017	023	ja nad tapavad tema ning kolmandal päeval äratatakse ta üles.“Ja jüngrid kurvastasid väga.
040	MAT	017	024	Aga kui Jeesus ja jüngrid Kapernauma jõudsid, tulid Peetruse juurde templimaksu kogujad ja küsisid: „Kas teie Õpetaja templimaksu ei maksa?“
040	MAT	017	025	„Maksab küll, “vastas ta. Kui Peetrus majja tuli, alustas Jeesus juttu: „Mis sa arvad, Siimon, kelle käest võtavad maailma kuningad tolli ja maksu? Kas oma lastelt või võõrastelt?“
040	MAT	017	026	„Võõrastelt, “vastas Peetrus. „Järelikult on lapsed sellest vabad, “ütles Jeesus.
040	MAT	017	027	„Aga et me neid ei pahandaks, mine järvele, viska õng vette ja tõmba välja esimene kala, mis otsa tuleb. Ja kui sa tema suu avad, leiad hõberaha. Anna see maksuks minu ja teie eest!“
040	MAT	018	001	Sel ajal tulid jüngrid Jeesuse juurde ja küsisid: „Kes on siis suurim taevariigis?“
040	MAT	018	002	Jeesus kutsus enda juurde ühe lapse, pani nende keskele seisma
040	MAT	018	003	ja ütles: „Tõesti, ma ütlen teile, kui te ei pöördu ega saa selliseks nagu lapsed, ei pääse te taevariiki!
040	MAT	018	004	Kes nüüd iseennast alandab nagu see laps, see ongi suurim taevariigis.
040	MAT	018	005	Ja kes iganes ühe niisuguse lapse võtab vastu minu nimel, see võtab vastu minu.
040	MAT	018	006	Kes iganes ahvatleb patule ühe neist väikestest, kes minusse usuvad, sellele oleks parem, et veskikivi talle kaela seotaks ja ta uputataks mere sügavusse.
040	MAT	018	007	Häda maailmale ahvatluste pärast! On küll paratamatu, et ahvatlused tulevad, kuid häda sellele, kelle kaudu need tulevad.
040	MAT	018	008	Aga kui su käsi või jalg sunnib sind pattu tegema, raiu see ära ja viska minema! Sul on parem minna käteta või jalutuna ellu kui kahe käe ja kahe jalaga olla visatud igavesse tulle.
040	MAT	018	009	Ja kui su silm ahvatleb sind patule, kisu see välja ja viska minema! Sul on parem ühe silmaga minna ellu kui kahe silmaga olla visatud põrgutulle.
040	MAT	018	010	Vaadake, et te ühtki neist pisikestest ei põlgaks! Sest ma ütlen teile, et nende inglid taevas näevad alati minu taevase Isa palet.
040	MAT	018	011	Sest Inimese Poeg on tulnud päästma kadunut.
040	MAT	018	012	Mis teie arvate: kui kellelgi on sada lammast ja üks neist ära eksib, eks ta jäta need üheksakümmend üheksa mägedesse ja lähe otsima eksinut?
040	MAT	018	013	Ja kui ta selle üles leiab, siis tõesti, ma ütlen teile, ta rõõmustab tema üle rohkem kui nende üheksakümne üheksa üle, kes ei olnud eksinud.
040	MAT	018	014	Samuti ei taha teie taevane Isa, et ükski neist pisikestest hukkuks.
040	MAT	018	015	Kui su vend teeb pattu, siis mine ja noomi teda nelja silma all. Kui ta sind kuulab, siis oled oma venna tagasi võitnud.
040	MAT	018	016	Aga kui ta sind ei kuula, siis võta enesega veel üks või kaks inimest, sest iga asi tuleb kinnitada kahe või kolme tunnistaja ütlusega.
040	MAT	018	017	Aga kui ta ka neid ei kuula, siis räägi kogudusele. Ja kui ta isegi koguduse sõna ei kuula, siis olgu ta sinu jaoks nagu pagan või maksukoguja!
040	MAT	018	018	Tõesti, ma ütlen teile, mis te iganes kinni seote maa peal, on seotud ka taevas, ja mis te iganes lahti päästate maa peal, on päästetud lahti ka taevas.
040	MAT	018	019	Tõesti, taas ma ütlen teile, kui maa peal on kaks teie seast ühel meelel mingi asja suhtes, mida nad iganes paluvad, siis minu Isa, kes on taevas, annab selle neile.
040	MAT	018	020	Sest kus kaks või kolm on minu nimel koos, seal olen mina nende keskel.“
040	MAT	018	021	Siis Peetrus astus tema juurde ja ütles: „Issand, mitu korda ma peaksin oma vennale andestama, kui ta mu vastu patustab? Kas kuni seitse korda?“
040	MAT	018	022	Jeesus vastas: „Ma ütlen sulle, mitte seitse, vaid seitsekümmend korda seitse.
040	MAT	018	023	Seepärast on taevariik kuninga sarnane, kes otsustas oma sulastega arved korda seada.
040	MAT	018	024	Kui ta sellega algust tegi, toodi ta ette üks, kes võlgnes talle kümme tuhat talenti.
040	MAT	018	025	Et tal seda maksta ei olnud, käskis isand müüa maha tema, ta naise, lapsed ja kogu ta vara, ning tasuda sellega.
040	MAT	018	026	Sulane aga langes põlvili ta ette ja anus: „Kannata veel minuga ja ma maksan sulle kõik tagasi!“
040	MAT	018	027	Isandal hakkas temast hale, ta laskis ta vabaks ja kustutas ta võla.
040	MAT	018	028	Aga kui see sulane oli välja läinud, leidis ta ühe kaassulase, kes võlgnes talle sada teenarit. Ta haaras temast kinni, hakkas teda kägistama ja ütles: „Maksa ära, mis sa mulle võlgned!“
040	MAT	018	029	Siis see sulane langes tema jalge ette maha ja anus: „Kannata veel minuga ja ma maksan sulle tagasi!“
040	MAT	018	030	Tema aga ei olnud nõus, vaid laskis ta heita vanglasse, kuni ta oma võla tasub.
040	MAT	018	031	Kui teised sulased nägid, mis sündis, olid nad väga nördinud ning rääkisid isandale kõik ära.
040	MAT	018	032	Siis kutsus isand mehe enese juurde ja ütles talle: „Sina nurjatu! Mina kustutasin kogu sinu võla, sest sa anusid mind.
040	MAT	018	033	Eks siis sinagi pidanud halastama oma kaassulase peale, nõnda nagu mina sinu peale halastasin?“
040	MAT	018	034	Ja ta isand vihastas ning andis ta vangivalvurite kätte piinata, kuni ta tasub kogu oma võla.
040	MAT	018	035	Nõnda teeb ka minu taevane Isa teiega, kui teie kogu südamest ei anna andeks oma vennale.“
040	MAT	019	001	Kui Jeesus oli need kõned lõpetanud, lahkus ta Galileast ja tuli Juudamaa alale teisele poole Jordanit.
040	MAT	019	002	Talle järgnes suur rahvahulk, ja ta tegi neid seal terveks.
040	MAT	019	003	Jeesuse juurde tuli varisere, kes küsisid temalt kiusliku mõttega: „Kas mehel on luba lahutada oma naisest ükskõik mis põhjusel?“
040	MAT	019	004	„Kas te ei ole lugenud, “vastas Jeesus, „et alguses „tegi Looja nad meheks ja naiseks?“
040	MAT	019	005	ning ütles: „Seepärast jätab mees maha oma isa ja ema ning hoiab oma naise poole ja need kaks saavad üheks.“
040	MAT	019	006	Siis nad ei ole enam kaks, vaid üks liha. Mis nüüd Jumal on ühte pannud, seda ärgu inimene lahutagu!“
040	MAT	019	007	„Miks siis Mooses on käskinud mehel lahutustunnistus anda, et naine minema saata?“küsisid nad.
040	MAT	019	008	„Teie kõva südame pärast lubas Mooses teil naise endast lahutada, “ütles Jeesus, „aga alguses ei olnud see nõnda.
040	MAT	019	009	Mina ütlen teile, et igaüks, kes lahutab oma naisest muul põhjusel kui abielurikkumine ja võtab teise, rikub abielu ja kes abiellub lahutatud naisega, rikub abielu.“
040	MAT	019	010	„Kui abielus on selline olukord mehe ja naise vahel, siis on parem mitte abielluda, “arvasid jüngrid.
040	MAT	019	011	„Mitte igaüks ei suuda leppida sellega, mida ma nüüd ütlen, “vastas Jeesus, „vaid üksnes need, kellele see on antud:
040	MAT	019	012	on kohitsetuid, kes on sellised emaüsast saadik, ja on neid, kes on inimeste poolt kohitsetud, ja on neid, kes elavad justkui kohitsetud taevariigi pärast. Kes suudab sellega leppida, see leppigu!“
040	MAT	019	013	Siis toodi Jeesuse juurde lapsi, et ta paneks oma käed nende peale ja palvetaks; jüngrid aga tõrelesid toojatega.
040	MAT	019	014	Aga Jeesus ütles: „Laske lapsed minu juurde tulla, ärge keelake neid! Sest selliste päralt on taevariik.“
040	MAT	019	015	Ja kui ta oli neile käed peale pannud, läks ta sealt ära.
040	MAT	019	016	Kord tuli tema juurde mees ja küsis: „Õpetaja, mis head ma pean tegema, et saada igavest elu?“
040	MAT	019	017	Jeesus ütles talle: „Miks sa minult pärid hea kohta? On vaid üks, kes on hea. Kui tahad ellu pääseda, siis pea kinni käskudest.“
040	MAT	019	018	„Millistest?“küsis noormees. Jeesus vastas: „Ära tapa, ära riku abielu, ära varasta, ära anna valetunnistust,
040	MAT	019	019	austa oma isa ja ema ning armasta oma ligimest nagu iseennast!“
040	MAT	019	020	„Seda kõike ma olen pidanud, “vastas noormees. „Mis mul veel puudub?“
040	MAT	019	021	„Kui sa tahad olla täiuslik, “ütles Jeesus, „siis müü ära kõik, mis sul on, ja jaga vaestele, ja sul on siis aare taevas, ning tule, järgne mulle!“
040	MAT	019	022	Aga kui noormees neid sõnu kuulis, lahkus ta kurvana, sest tal oli palju vara.
040	MAT	019	023	Jeesus aga ütles oma jüngritele: „Tõesti, ma ütlen teile, rikkal on raske pääseda taevariiki.
040	MAT	019	024	Taas ma ütlen teile, et hõlpsam on kaamelil minna läbi nõelasilma kui rikkal minna Jumala riiki.“
040	MAT	019	025	Seda kuuldes jüngrid kohkusid väga. „Kes siis üldse võib saada päästetud?“küsisid nad.
040	MAT	019	026	Jeesus vaatas neile otsa ja ütles: „Inimestel ongi see võimatu, kuid Jumalal on kõik võimalik!“
040	MAT	019	027	Siis vastas Peetrus: „Vaata, meie oleme jätnud kõik maha ja järgnenud sulle. Mis me sellest nüüd saame?“
040	MAT	019	028	Jeesus ütles neile: „Tõesti, ma ütlen teile, et teie, kes te olete mind järginud, uuestisündimises, kui Inimese Poeg istub oma auhiilguse troonile, istute ka ise kaheteistkümnele troonile ja mõistate kohut kaheteistkümne Iisraeli suguharu üle!
040	MAT	019	029	Ja igaüks, kes on jätnud maha majad või vennad või õed või isa või ema või lapsed või põllud minu pärast, saab nad tagasi sajakordselt ning pärib igavese elu.
040	MAT	019	030	Ent paljud esimesed jäävad viimasteks ja viimased saavad esimesteks.“
040	MAT	020	001	„Taevariik on kui peremees, kes läks hommikul vara värbama töölisi oma viinamäele.
040	MAT	020	002	Kui ta oli nendega päevapalgaks kokku leppinud ühe teenari, läkitas ta nad viinamäele.
040	MAT	020	003	Kolmanda tunni paiku läks ta välja ja nägi turuplatsil teisi jõude seismas.
040	MAT	020	004	„Minge teiegi viinamäele!“ütles ta neile. „Ma annan teile õiglase tasu!“
040	MAT	020	005	Ja nad läksid. Kuuendal ja üheksandal tunnil toimis peremees samamoodi.
040	MAT	020	006	Aga kui ta üheteistkümnendal tunnil välja läks, leidis ta veel töölisi seismas ja ütles neilegi: „Miks teie siin kogu päeva ilma tööta seisate?“
040	MAT	020	007	„Meid ei ole keegi palganud, “vastasid nad. „Minge ka teie tööle mu viinamäele!“käskis peremees.
040	MAT	020	008	Kui õhtu kätte jõudis, ütles viinamäe isand töödejuhatajale: „Kutsu töölised ja maksa neile välja palk, alustades viimastest ja lõpetades esimestega!“
040	MAT	020	009	Need, kes olid üheteistkümnendal tunnil palgatud, tulid ning said igaüks ühe teenari.
040	MAT	020	010	Aga kui tuli esimeste kord, arvasid nemad, et nad saavad rohkem, aga nemadki said igaüks ühe teenari.
040	MAT	020	011	Ja nad nurisesid peremehe üle:
040	MAT	020	012	„Need viimased tegid ainult ühe tunni tööd, ent sina oled nad teinud võrdseks meiega, kes me talusime päeva raskust ja palavust!“
040	MAT	020	013	Peremees aga vastas ühele neist: „Sõber, ma ei tee sulle ülekohut! Kas sa ei leppinud minuga kokku ühe teenari peale?
040	MAT	020	014	Võta oma palk ja mine! Ja kui ma tahan maksta sellele viimasele sama palju kui sulle,
040	MAT	020	015	kas ma ei tohi toimida oma varaga, nagu soovin? Või oled sa kade, et mina olen helde?“
040	MAT	020	016	Nõnda saavad viimased esimesteks ja esimesed jäävad viimasteks. Sest paljud on kutsutud, aga vähesed on valitud.“
040	MAT	020	017	Kui Jeesus läks üles Jeruusalemma, viis ta kaksteist jüngrit kõrvale ja ütles neile:
040	MAT	020	018	„Me läheme üles Jeruusalemma ja Inimese Poeg antakse ülempreestrite ja kirjatundjate kätte. Need mõistavad ta surma
040	MAT	020	019	ja annavad tema uskmatute kätte mõnitada, piitsutada ja risti lüüa. Aga kolmandal päeval ta äratatakse üles.“
040	MAT	020	020	Siis astus Sebedeuse poegade ema koos oma poegadega Jeesuse juurde ning kummardas ta ette, et temalt midagi paluda.
040	MAT	020	021	„Mida sa soovid?“küsis Jeesus. „Luba, et need mu kaks poega istuvad sinu Kuningriigis üks su paremal ja teine vasakul käel!“ütles ta.
040	MAT	020	022	„Teie ei tea, mida te palute, “vastas Jeesus. „Kas te suudate juua karikast, mida minul tuleb juua?“„Suudame küll!“vastasid nad.
040	MAT	020	023	„Tõepoolest te joote minu karikast, “ütles Jeesus, „kuid kohta mu paremal ja vasakul käel ei saa ma teile anda. See kuulub neile, kellele mu Isa on selle valmistanud.“
040	MAT	020	024	Kui ülejäänud kümme sellest kuulsid, said nad pahaseks nende kahe venna peale.
040	MAT	020	025	Ent Jeesus kutsus nad enese juurde ja ütles: „Te teate, et uskmatute valitsejad peremehetsevad nende üle ja võimukandjad kasutavad nende kallal jõudu.
040	MAT	020	026	Kuid nõnda ärgu olgu see teie seas, vaid kes iganes teie seas tahab saada suureks, olgu teie teenija,
040	MAT	020	027	ning kes iganes teie seas tahab olla esimene, olgu teie sulane –
040	MAT	020	028	nii nagu Inimese Poeg ei tulnud, et lasta ennast teenida, vaid et ise teenida ja anda oma elu lunastuseks paljude eest!“
040	MAT	020	029	Kui Jeesus ja jüngrid olid Jeerikost lahkumas, järgnes neile suur rahvahulk.
040	MAT	020	030	Kaks pimedat istusid tee ääres ja kui nad kuulsid, et Jeesus läheb mööda, hüüdsid nad: „Halasta meie peale, Issand, Taaveti Poeg!“
040	MAT	020	031	Rahvas hurjutas neid, et nad vait jääksid, aga nemad kisendasid seda kõvemini: „Halasta meie peale, Issand, Taaveti Poeg!“
040	MAT	020	032	Jeesus jäi seisma, kutsus nad lähemale ja küsis: „Mida te tahate, et ma teile teeksin?“
040	MAT	020	033	„Issand, et meie silmad avaneksid!“ütlesid pimedad.
040	MAT	020	034	Jeesusel hakkas neist kahju ja ta puudutas nende silmi. Ja kohe nad nägid ning järgnesid talle.
040	MAT	021	001	Kui nad jõudsid Jeruusalemma lähedale ja tulid Betfage juurde Õlimäel, läkitas Jeesus kaks jüngrit
040	MAT	021	002	ja ütles: „Minge külla, mis on teie ees, ja kohe te leiate seal kinniseotud eesli koos säluga. Siduge nad lahti ja tooge mulle!
040	MAT	021	003	Kui keegi teile midagi ütleb, siis vastake, et Issand vajab neid ja ta läkitab nad peatselt tagasi.“
040	MAT	021	004	Aga see on sündinud, et läheks täide, mida on öeldud prohveti suu läbi:
040	MAT	021	005	„Teatage Siioni tütrele: „Vaata, su kuningas tuleb sinu juurde, alandlikult eesli seljas, veolooma poja, sälu seljas.““
040	MAT	021	006	Jüngrid läksid ja tegid, nagu Jeesus oli juhatanud.
040	MAT	021	007	Nad tõid eesli ja sälu, katsid nad oma kuubedega ning Jeesus istus sinna.
040	MAT	021	008	Väga suur rahvahulk aga laotas oma rõivad tee peale, teised lõikasid oksi puudelt ja laotasid tee peale.
040	MAT	021	009	Aga rahvahulgad, kes kõndisid Jeesuse eel ja järel, hüüdsid: „Hoosanna Taaveti Pojale!“„Õnnistatud olgu, kes tuleb Issanda nimel!“„Hoosanna kõrgeimas taevas!“
040	MAT	021	010	Kui Jeesus Jeruusalemma jõudis, läks kogu linn elevile. „Kes see on?“küsisid nad.
040	MAT	021	011	„Tema on prohvet Jeesus Naatsaretist Galileas!“vastas rahvahulk.
040	MAT	021	012	Jeesus aga läks templisse, ajas välja kõik, kes ostsid ja müüsid seal ning lükkas kummuli rahavahetajate lauad ja tuvimüüjate pingid.
040	MAT	021	013	Ta ütles neile: „Kirjutatud on: „Minu koda hüütagu palvekojaks, “aga teie olete teinud selle röövlikoopaks!“
040	MAT	021	014	Templis tuli Jeesuse juurde pimedaid ja jalutuid ja ta tegi nad terveks.
040	MAT	021	015	Kui ülempreestrid ja kirjatundjad nägid Jeesuse imetegusid ning lapsi, kes templis hüüdsid: „Hoosanna Taaveti Pojale!“, siis nad said vihaseks
040	MAT	021	016	ja küsisid temalt: „Kas sa kuuled, mida need lapsed ütlevad?“„Jah, “vastas Jeesus. „Kas te pole kunagi lugenud: „väikelaste ja imikute suust sina, Issand, lased kõlada kiitust“?“
040	MAT	021	017	Ja jättes nad sinnapaika, läks ta linnast välja Betaaniasse ja ööbis seal.
040	MAT	021	018	Varahommikul linna tagasi pöördudes tundis Jeesus nälga,
040	MAT	021	019	ja nähes viigipuud tee ääres, läks ta selle juurde. Ent leidmata sealt midagi peale lehtede, ütles ta viigipuule: „Ära iialgi enam kanna vilja!“Ja viigipuu kuivas otsekohe ära.
040	MAT	021	020	Kui jüngrid seda nägid, küsisid nad imestades: „Kuidas see viigipuu nii kiiresti ära kuivas?“
040	MAT	021	021	Aga Jeesus vastas: „Tõesti, ma ütlen teile, kui teil on usku ja te ei kahtle, siis te ei tee üksnes nii nagu mina viigipuuga, vaid ütlete sellele mäele: „Tõuse paigast ja lange merre!“, ja see sünnib.
040	MAT	021	022	Kui te usute, siis te saate kõike, mida te palves küsite!“
040	MAT	021	023	Jeesus tuli templisse, ja kui ta hakkas õpetama, astusid ülempreestrid ja rahvavanemad tema juurde ja küsisid: „Millise meelevallaga sa seda kõike teed? Ja kes on sulle andnud selle meelevalla?“
040	MAT	021	024	Aga Jeesus vastas neile: „Ka mina küsin teilt midagi. Kui te mulle vastate, ütlen minagi teile, millise meelevallaga ma seda teen.
040	MAT	021	025	Kust pärines Johannese ristimine: kas taevast või inimestest?“„Kui me ütleme, et taevast, “arutasid nad omavahel, „küsib ta meilt: „Miks te siis ei uskunud teda?“
040	MAT	021	026	Kui me aga ütleme, et inimestest, siis tuleb meil karta rahvast, sest kõik peavad Johannest prohvetiks.“
040	MAT	021	027	Ja nad vastasid Jeesusele: „Me ei tea!“Tema vastas omakorda: „Ega minagi ütle teile, millise meelevallaga ma seda teen.
040	MAT	021	028	Aga mis te sellest arvate? Ühel mehel oli kaks poega. Ta läks esimese juurde ja ütles: „Poeg, mine täna tööle viinamäele!“
040	MAT	021	029	„Ma ei lähe, “vastas ta, aga hiljem muutis ta meelt ja läks.
040	MAT	021	030	Isa läks teise poja juurde ja ütles talle sedasama. „Ma lähen, isand, “vastas poeg, kuid ta ei läinud.
040	MAT	021	031	Kumb neist kahest täitis isa tahet?“„Esimene, “vastasid nad. „Tõesti, ma ütlen teile, “ütles Jeesus, „maksukogujad ja hoorad pääsevad enne teid Jumala riiki!
040	MAT	021	032	Sest Johannes tuli teie juurde õiguse teed näitama, aga teie ei uskunud teda, kuid maksukogujad ja hoorad uskusid. Ja ehk te küll seda nägite, ei parandanud te meelt ega uskunud teda.
040	MAT	021	033	Kuulake veel ühte tähendamissõna. Oli kord mees, kes istutas viinamäe. Ta piiras selle aiaga, õõnestas kaljusse surutõrre ja ehitas valvetorni. Siis ta andis viinamäe rentnike kätte ja reisis ära.
040	MAT	021	034	Kui saagiaeg kätte jõudis, saatis ta sulaseid rentnike juurde oma saagiosa vastu võtma.
040	MAT	021	035	Aga rentnikud võtsid ta sulased kinni – ühte nad peksid, teise tapsid, kolmanda viskasid kividega surnuks.
040	MAT	021	036	Nüüd saatis peremees teised sulased, rohkem kui eelmisel korral, aga rentnikud tegid nendega samamoodi.
040	MAT	021	037	Viimaks ta läkitas nende juurde oma poja. „Minu poega nad austavad!“mõtles ta.
040	MAT	021	038	Kuid rentnikud rääkisid poega nähes omavahel: „Tema ongi pärija. Lähme, tapame ta ära, siis saame ta pärandi endale!“
040	MAT	021	039	Nad võtsid ta kinni, viskasid viinamäelt välja ja tapsid ära.
040	MAT	021	040	Kui nüüd viinamäe isand tuleb, mida ta teeb nende rentnikega?“
040	MAT	021	041	„Ta hukkab need kurjad kurjal kombel, “ütlesid nad, „ja annab viinamäe teiste rentnike kätte, kes tasuvad ta saagiosa õigel ajal.“
040	MAT	021	042	„Kas te ei ole kunagi lugenud Pühakirjast, “ütles Jeesus neile, „ „Kivi, mille ehitajad pidasid kõlbmatuks, on saanud nurgakiviks. See tuli Issandalt ja on imeline meie silmis.“
040	MAT	021	043	Seepärast ma ütlen teile, Jumala riik võetakse teie käest ära ja antakse rahvale, kes selle vilja kannab.
040	MAT	021	044	Kes selle kivi peale kukub, kukub end puruks, ja kelle peale see kivi langeb, selle see purustab.“
040	MAT	021	045	Kui ülempreestrid ja variserid seda Jeesuse tähendamissõna kuulsid, mõistsid nad, et ta räägib seda nende kohta.
040	MAT	021	046	Ja nad otsisid võimalust teda kinni võtta, kuid kartsid rahvahulka, sest need pidasid Jeesust prohvetiks.
040	MAT	022	001	Jeesus rääkis neile veel tähendamissõnades ja ütles:
040	MAT	022	002	„Taevariik on kui kuningas, kes korraldas oma pojale pulmapeo.
040	MAT	022	003	Ta läkitas oma sulased juba kutsutuid pulmapeole paluma, aga nemad keeldusid.
040	MAT	022	004	Taas ta läkitas teisi sulaseid ja käskis kutsutuile öelda: „Ma olen pidusöögi valmistanud. Mu härjad ja nuumvasikad on tapetud ja kõik on valmis. Tulge pulma!“
040	MAT	022	005	Nemad aga ei teinud sellest väljagi ja läksid, kes põllule, kes äriasju ajama.
040	MAT	022	006	Mõned aga võtsid sulased kinni, mõnitasid neid jõhkralt ja tapsid nad ära.
040	MAT	022	007	Kuningas sai väga vihaseks. Ta saatis oma sõjaväe, hukkas need mõrtsukad ja põletas maha nende linna.
040	MAT	022	008	Siis ta ütles oma sulastele: „Pulmapidu on ette valmistatud, aga kutsutud ei olnud väärt tulema.
040	MAT	022	009	Seepärast minge tänavanurkadele ja kutsuge pulma, keda te iganes leiate!“
040	MAT	022	010	Ja sulased läksid välja teedele ja tõid kokku kõik, keda leidsid, nii häid kui halbu, ning pulmasaal sai täis külalisi.
040	MAT	022	011	Aga kui kuningas astus sisse külalisi vaatama, märkas ta meest, kellel ei olnud pulmariideid seljas.
040	MAT	022	012	„Sõber, “ütles ta temale, „kuidas sina oled tulnud siia ilma pulmariieteta?“See aga ei suutnud midagi vastata.
040	MAT	022	013	Siis kuningas ütles oma teenritele: „Siduge kinni tema jalad ja käed ning visake ta välja pimedusse, kus on ulgumine ja hammaste kiristamine!“
040	MAT	022	014	Sest paljud on kutsutud, aga vähesed valitud.“
040	MAT	022	015	Siis variserid läksid ja pidasid nõu, kuidas Jeesus tema sõnadest lõksu püüda.
040	MAT	022	016	Nad läkitasid ta juurde oma jüngreid koos heroodeslastega. „Õpetaja, “ütlesid nad, „me teame, et sina oled aus ja otsekohene ning õpetad Jumala teed tões ega lase end mõjutada kellestki, sest sa ei tee inimestel vahet.
040	MAT	022	017	Seepärast ütle meile oma arvamus. Kas on õige maksta keisrile maksu või mitte?“
040	MAT	022	018	Kuid Jeesus, teades nende alatust, ütles: „Miks te mind kiusate, silmakirjatsejad?
040	MAT	022	019	Näidake mulle maksumünti!“Nad tõid talle teenari,
040	MAT	022	020	ja ta küsis neilt: „Kelle pilt ja nimi sellel on?“
040	MAT	022	021	„Keisri, “vastasid nad. Siis Jeesus ütles neile: „Andke siis keisrile, mis kuulub keisrile, ja Jumalale, mis kuulub Jumalale!“
040	MAT	022	022	Seda kuuldes nad hämmastusid, jätsid ta rahule ja lahkusid.
040	MAT	022	023	Samal päeval tulid Jeesuse juurde saduserid, kes eitavad surnuist ülestõusmist, ja küsisid temalt:
040	MAT	022	024	„Õpetaja, Mooses on meile öelnud, et kui mees sureb lapsi saamata, siis peab tema vend abielluma lesega ja talle järglasi kasvatama.
040	MAT	022	025	Meie hulgas oli seitse venda. Esimene võttis naise ja suri. Kuna tal ei olnud järglasi, jättis ta naise oma vennale.
040	MAT	022	026	Samuti juhtus teise ja kolmandaga, kuni kõik seitse venda olid surnud.
040	MAT	022	027	Kõige viimasena suri naine.
040	MAT	022	028	Kui nüüd tuleb ülestõusmine, kelle naine neist seitsmest ta siis on? Ta on ju olnud abielus nende kõikidega.“
040	MAT	022	029	Jeesus vastas neile: „Te eksite, kuna ei tunne Pühakirja ega Jumala väge.
040	MAT	022	030	Ülestõusmises ei võeta naisi ega minda mehele, vaid ollakse nagu inglid taevas.
040	MAT	022	031	Aga mis puutub surnute ülestõusmisse – kas te ei ole lugenud, mida Jumal teile on rääkinud:
040	MAT	022	032	„Mina olen Aabrahami Jumal ja Iisaki Jumal ja Jaakobi Jumal!“Jumal ei ole surnute, vaid elavate Jumal.“
040	MAT	022	033	Seda kuuldes rahvas hämmastus tema õpetusest.
040	MAT	022	034	Kui variserid kuulsid, et Jeesus oli sulgenud saduseridel suu, kogunesid nad sinna
040	MAT	022	035	ning üks kirjatundja nende seast küsis Jeesuselt teda proovile pannes:
040	MAT	022	036	„Õpetaja, milline käsk Seaduses on suurim?“
040	MAT	022	037	Jeesus vastas: „ „Armasta Issandat, oma Jumalat, kogu oma südamest, kogu oma hingest ja kogu oma mõistusest!“
040	MAT	022	038	See on suurim ja ülim käsk.
040	MAT	022	039	Ja teine on selle sarnane: „Armasta oma ligimest nagu iseennast!“
040	MAT	022	040	Neis kahes käsus on koos kogu Seadus ja Prohvetid.“
040	MAT	022	041	Pöördudes kokku tulnud variseride poole, küsis Jeesus neilt:
040	MAT	022	042	„Mida te arvate Messia kohta: kelle poeg ta on?“„Taaveti poeg, “vastasid nad.
040	MAT	022	043	„Miks siis Taavet nimetab teda Pühas Vaimus rääkides Issandaks?“küsis Jeesus. „Ta ütleb ju:
040	MAT	022	044	„Issand ütles minu Issandale: „Istu mu paremale käele, kuni ma panen sinu vaenlased su jalge alla.““
040	MAT	022	045	Kui nüüd Taavet hüüab teda Issandaks, kuidas ta siis on tema poeg?“
040	MAT	022	046	Ja ükski ei suutnud Jeesusele vastata sõnagi ning keegi ei söandanud sellest päevast alates temalt midagi rohkem küsida.
040	MAT	023	001	Jeesus rääkis rahvale ja oma jüngritele:
040	MAT	023	002	„Moosese asemele on ennast pannud kirjatundjad ja variserid, “ütles ta.
040	MAT	023	003	„Kõike nüüd, mis nad iganes teile ütlevad, seda tehke ja pidage, aga nende tegude järgi ärge tehke, sest nad ütlevad küll, aga ise ei tee.
040	MAT	023	004	Nad seovad kokku raskeid koormaid ja panevad neid inimeste õlgadele, aga ise ei taha sõrmeotsagagi neid liigutada.
040	MAT	023	005	Kõiki oma tegusid teevad nad selleks, et inimesed neid vaataksid. Nad teevad oma palvevööd laiemaks ja ääretutid oma rüüdel suuremaks.
040	MAT	023	006	Nad armastavad aukohti pidulauas ja esimesi istmeid sünagoogides,
040	MAT	023	007	tervitusi turuplatsidel ja inimeste suust austavat nimetust „rabi“.
040	MAT	023	008	Teie ärge laske endid hüüda rabiks, sest teil on ainult üks Õpetaja ja teie kõik olete vennad.
040	MAT	023	009	Ja ärge hüüdke kedagi siin maa peal isaks, sest ainult üks on teie Isa, kes on taevas.
040	MAT	023	010	Samuti ärge laske end hüüda juhatajaks, sest ainult üks on teie Juhataja – Messias!
040	MAT	023	011	Aga suurim teie seast olgu teie teenija!
040	MAT	023	012	Sest kes ennast ise ülendab, seda alandatakse, ja kes ennast ise alandab, seda ülendatakse!
040	MAT	023	013	Kuid häda teile, kirjatundjad ja variserid, te silmakirjatsejad, et te lukustate taevariigi ukse inimeste eest! Ise te ei lähe sinna sisse ega lase sisse ka neid, kes tahavad minna.
040	MAT	023	014	Häda teile, kirjatundjad ja variserid, te silmakirjatsejad, et te neelate alla lesknaiste majad ja silmakirjaks venitate palvetused pikaks! Seda rängem on teie kohtuotsus.
040	MAT	023	015	Häda teile, kirjatundjad ja variserid, te silmakirjatsejad! Te käite läbi mered ja maad, et pöörata ühtainustki oma usku. Ja kui see teil korda läheb, siis te teete temast kaks korda hullema põrgu lapse kui te ise olete!
040	MAT	023	016	Häda teile, pimedad teejuhid, kes ütlete: „Kes iganes vannub templi juures, selle vanne ei loe midagi. Aga kes iganes vannub templi kulla juures, siis tuleb vannet pidada.“
040	MAT	023	017	Te pimedad narrid! Kumb on tähtsam – kas kuld või tempel, mis kulla pühitseb?
040	MAT	023	018	Te ütlete: „Kes iganes vannub altari juures, selle vanne ei loe midagi. Aga kes iganes vannub altaril oleva ohvri juures, see on kohustatud vannet täitma.“
040	MAT	023	019	Te pimedad! Kumb siis on tähtsam: kas ohvriand või altar, mis ohvrianni pühitseb?
040	MAT	023	020	Seepärast, kes vannub altari juures, vannub nii altari kui kõige juures, mis on altaril,
040	MAT	023	021	ja kes vannub templi juures, vannub nii templi kui ka tema juures, kes templis elab,
040	MAT	023	022	ja kes vannub taeva juures, vannub nii Jumala trooni kui troonil istuja juures.
040	MAT	023	023	Häda teile, kirjatundjad ja variserid, te silmakirjatsejad! Te maksate kümnist mündist, tillist ja köömnest, kuid jätate kõrvale kaalukama osa Seaduses – õigluse, halastuse ja ustavuse. Seda oleksite pidanud täitma ja ülejäänut mitte unarusse jätma!
040	MAT	023	024	Te pimedad teejuhid, te sõelute välja sääsed, kuid kaamelid neelate alla!
040	MAT	023	025	Häda teile, kirjatundjad ja variserid, te silmakirjatsejad! Te puhastate karika ja vaagna väljastpoolt, aga seest on need täis ahnust ja isekust.
040	MAT	023	026	Pime variser! Puhasta esmalt karika sisemus, et see ka väljast saaks puhtaks!
040	MAT	023	027	Häda teile, kirjatundjad ja variserid, te silmakirjatsejad! Te olete nagu lubjatud hauad, mis paistavad väljastpoolt kenad, aga seestpoolt on täis surnuluid ja kõike roojast.
040	MAT	023	028	Nõnda paistate ka teie inimestele õigetena, aga seestpoolt olete täis silmakirjatsemist ja ülekohut.
040	MAT	023	029	Häda teile, kirjatundjad ja variserid, te silmakirjatsejad! Te ehitate prohvetitele haudu ja kaunistate õigete mälestusmärke.
040	MAT	023	030	Te ütlete: „Kui meie oleksime elanud oma esiisade päevil, siis meie küll ei oleks koos nendega prohvetite verd valanud.“
040	MAT	023	031	Nõnda te tunnistate ise eneste kohta, et olete prohvetite tapjate lapsed.
040	MAT	023	032	Täitke siis teiegi oma esiisade patu mõõt!
040	MAT	023	033	Te ussid! Te rästikute sugu! Kuidas te võiksite põgeneda ära karistuse eest põrgus?
040	MAT	023	034	Seepärast ma läkitan teie juurde prohveteid ja tarku ja õpetajaid. Mõned neist te tapate ja lööte risti, teisi te piitsutate oma sünagoogides ja jälitate linnast linna.
040	MAT	023	035	Et teie peale tuleks kõik õigete veri, mis on valatud maa peal alates õige Aabeli verest kuni Berekja poja Sakarja vereni, kelle te tapsite templi ja altari vahel.
040	MAT	023	036	Tõesti, ma ütlen teile, see kõik tuleb selle sugupõlve peale!
040	MAT	023	037	Jeruusalemm, Jeruusalemm, kes sa tapad prohveteid ja viskad kividega surnuks sinu juurde läkitatuid! Kui sageli olen ma soovinud su lapsed kokku koguda, otsekui kana kogub oma pojad tiibade alla, kuid teie ei ole tahtnud!
040	MAT	023	038	Pange tähele, teie maja jäetakse teile tühjana!
040	MAT	023	039	Sest mina ütlen teile, teie ei näe mind nüüdsest enam, kuni te ütlete: „Õnnistatud olgu, kes tuleb Issanda nimel!““
040	MAT	024	001	Jeesus väljus templist ja sammus edasi. Jüngrid aga astusid tema juurde, et talle templi hooneid näidata.
040	MAT	024	002	„Eks te näe seda kõike?“küsis Jeesus. „Tõesti, ma ütlen teile, ei jäeta siin kivi kivi peale, mida maha ei kistaks!“
040	MAT	024	003	Kui Jeesus istus Õlimäel, astusid jüngrid tema juurde ja küsisid omavahel olles: „Ütle meile, millal see kõik tuleb ja mis on sinu tulemise ja selle ajastu lõpu tunnustäht?“
040	MAT	024	004	Jeesus vastas neile: „Vaadake, et keegi teid ei eksitaks!
040	MAT	024	005	Sest paljud tulevad minu nimel, öeldes: „Mina olen Messias!“ja eksitavad paljusid.
040	MAT	024	006	Aga kui te kuulete sõdadest ja kuulujutte sõjast, siis ärge heituge. Sest need asjad peavad sündima, kuid see ei ole veel lõpp.
040	MAT	024	007	Sest rahvas tõuseb rahva vastu ja kuningriik kuningriigi vastu ning paljudes paikades on maavärinaid ja näljahäda.
040	MAT	024	008	See kõik on aga sünnitusvalude algus.
040	MAT	024	009	Siis antakse teid viletsusse ja teid tapetakse ja te saate kõigi rahvaste vihaaluseks minu nime pärast.
040	MAT	024	010	Sellel ajal taganevad paljud usust ning reedavad ja vihkavad üksteist.
040	MAT	024	011	Palju valeprohveteid tõuseb esile ja need eksitavad paljusid.
040	MAT	024	012	Ja et ülekohus kasvab, jahtub paljude armastus.
040	MAT	024	013	Aga kes peab vastu lõpuni, see pääseb.
040	MAT	024	014	Ja seda Kuningriigi evangeeliumi kuulutatakse kogu maailmas, tunnistuseks kõigile rahvastele, ja siis saabub lõpp.
040	MAT	024	015	Kui te siis näete pühas paigas seismas hävituse koletist, millest on rääkinud prohvet Taaniel – et lugeja mõistaks! –,
040	MAT	024	016	siis need, kes on Juudamaal, põgenegu mägedesse.
040	MAT	024	017	Kes on katusel, ärgu tulgu alla oma majast midagi võtma,
040	MAT	024	018	ja kes on põllul, ärgu pöördugu tagasi võtma oma kuube!
040	MAT	024	019	Häda neile, kes on lapseootel, ja neile, kes imetavad sellel ajal!
040	MAT	024	020	Palvetage, et teie põgenemine ei juhtuks talvel ega hingamispäeval!
040	MAT	024	021	Sest siis on nii suur ahistus, mille sarnast pole olnud maailma algusest kuni praeguse ajani ega tule enam iial.
040	MAT	024	022	Ja kui neid päevi ei lühendataks, siis ei pääseks ükski. Kuid Jumala valitute pärast lühendatakse neid päevi.
040	MAT	024	023	Kui siis keegi teile ütleb: „Näe, Messias on siin!“või „Ta on seal!“, siis ärge uskuge!
040	MAT	024	024	Sest tõuseb valemessiaid ja valeprohveteid ja need teevad suuri tunnustähti ja imesid, et eksitada, kui võimalik, isegi valituid.
040	MAT	024	025	Vaata, mina olen teid ette hoiatanud!
040	MAT	024	026	Kui keegi teile siis ütleb: „Ta on seal, kõrbes!“, ärge siis minge välja; või: „Ta on siin, salakambris!“, siis ärge uskuge!
040	MAT	024	027	Sest otsekui välk sähvatab idast ja paistab läände, nõnda on Inimese Poja tulemine.
040	MAT	024	028	Kus iganes on korjus, sinna kogunevad raisakotkad.
040	MAT	024	029	Kohe pärast selle aja viletsust „pimeneb päike ja kuu ei anna oma valgust, tähed kukuvad taevast ja taeva vägesid kõigutatakse“.
040	MAT	024	030	Siis saab nähtavaks Inimese Poja tunnustäht taevas; ja siis tõstavad hädakisa maa peal kõik rahvad, kui nad näevad Inimese Poega tulemas taeva pilvede peal väe ja suure kirkusega.
040	MAT	024	031	Ja tema läkitab oma inglid valju pasunahäälega ja need koguvad kokku tema valitud nelja tuule poolt, igast taevakaarest.
040	MAT	024	032	Ent õppige viigipuult! Kui selle okstele tärkavad võrsed ja ajavad lehti, siis te teate, et suvi on lähedal.
040	MAT	024	033	Nõnda ka teie, kui te näete kõike seda sündimas, siis teadke, et tema on lähedal, ukselävel.
040	MAT	024	034	Tõesti, ma ütlen teile, see sugupõlv ei kao, kuni kõik see on sündinud.
040	MAT	024	035	Taevas ja maa kaovad, kuid minu sõnad ei kao iial.
040	MAT	024	036	Ent seda päeva ja tundi ei tea keegi, ei inglid taevas ega Poeg, vaid Isa üksi.
040	MAT	024	037	Sest nii nagu olid Noa päevad, nii on ka Inimese Poja tulemine.
040	MAT	024	038	Neil päevil enne veeuputust inimesed sõid ja jõid, võtsid naisi ja läksid mehele selle päevani, mil Noa läks laeva.
040	MAT	024	039	Nad ei teadnud midagi, enne kui tuli veeuputus ja võttis nad kõik ära. Nõnda on ka Inimese Poja tulemine.
040	MAT	024	040	Siis on kaks põllul – üks võetakse vastu ja teine jäetakse maha.
040	MAT	024	041	Kaks naist on veskil jahvatamas – üks võetakse vastu ja teine jäetakse maha.
040	MAT	024	042	Seepärast valvake, sest teie ei tea, mis tunnil teie Issand tuleb!
040	MAT	024	043	Küllap te mõistate, et kui peremees teaks, millisel öötunnil varas tuleb, siis ta valvaks ega laseks oma majja sisse murda.
040	MAT	024	044	Seepärast olge ka teie valmis, sest Inimese Poeg tuleb tunnil, mil te ei arvagi!
040	MAT	024	045	Kes siis on ustav ja arukas sulane, kelle ta isand on seadnud oma majapidamise üle teenijatele õigel ajal toitu andma?
040	MAT	024	046	Õnnistatud on sulane, kelle ta isand tulles leiab nõnda tegevat!
040	MAT	024	047	Tõesti, ma ütlen teile, ta annab tema hoolde kogu oma vara.
040	MAT	024	048	Aga kui sulane on halb ja mõtleb: „Mu isanda tulek viibib, “
040	MAT	024	049	ning hakkab peksma kaassulaseid, sööma ja jooma koos purjutajatega,
040	MAT	024	050	siis selle sulase isand tuleb päeval, mil ta ei oota, ja tunnil, mida ta ei tea.
040	MAT	024	051	Ta raiub sulase tükkideks ja annab talle sama koha silmakirjatsejatega seal, kus on ulgumine ja hammaste kiristamine.
040	MAT	025	001	Siis on taevariik kui kümme neitsit, kes võtsid oma lambid ja läksid peigmehele vastu.
040	MAT	025	002	Viis neist olid rumalad ja viis arukad.
040	MAT	025	003	Rumalad võtsid kaasa küll lambid, kuid ei võtnud õli.
040	MAT	025	004	Arukad võtsid aga lampidele lisaks kaasa õlianumad.
040	MAT	025	005	Kui peigmehe tulek viibis, jäid nad kõik uniseks ja uinusid magama.
040	MAT	025	006	Keskööl aga kõlas hüüd: „Peigmees tuleb! Minge talle vastu!“
040	MAT	025	007	Siis ärkasid kõik need neitsid ja hakkasid lampe kohendama.
040	MAT	025	008	Ja rumalad ütlesid arukatele: „Andke meile osa oma õlist, sest meie lambid kustuvad!“
040	MAT	025	009	Kuid arukad vastasid: „Ei mingil juhul! Sellest ei jätku meile ja teile! Minge parem kaupmeeste juurde ja ostke enestele ise!“
040	MAT	025	010	Ent kui nad olid teel õli ostma, tuli peigmees, ja kes olid valmis, sisenesid temaga pulmamajja, ja uks suleti.
040	MAT	025	011	Hiljem tulid ka need teised neitsid ja ütlesid: „Isand, isand, ava meile!“
040	MAT	025	012	Tema aga vastas neile: „Tõesti, ma ütlen teile, ma ei tunne teid.“
040	MAT	025	013	Seepärast valvake, sest te ei tea seda päeva ega tundi!
040	MAT	025	014	Ja jälle, taevariik on kui mees, kes pidi minema reisile. Ta kutsus oma sulased ja usaldas vara nende hoolde.
040	MAT	025	015	Ühele ta andis viis talenti, teisele kaks ja kolmandale ühe, igaühele tema suutlikkust mööda, ning reisis ära.
040	MAT	025	016	Kohe läks see, kes oli saanud viis talenti, paigutas need ärisse ja teenis veel viis talenti.
040	MAT	025	017	Nõndasamuti ka kaks talenti saanu sai teist kaks juurde.
040	MAT	025	018	Aga kes oli saanud ühe, läks ja kaevas maasse augu ning peitis ära oma isanda raha.
040	MAT	025	019	Pika aja pärast tuli nende sulaste isand tagasi ja päris neilt aru.
040	MAT	025	020	Tema ette astus see, kes oli saanud viis talenti, lisas sellele veel viis talenti ja ütles: „Isand, sa usaldasid mulle viis talenti. Vaata, ma olen teeninud teist viis talenti!“
040	MAT	025	021	Isand ütles talle: „Hästi tehtud, sa tubli ja ustav sulane! Sa oled olnud ustav pisku üle, ma panen su palju üle. Tule sisse ja saa osa oma isanda rõõmust!“
040	MAT	025	022	Tuli ka see, kes oli saanud kaks talenti, ja ütles: „Isand, sa usaldasid mulle kaks talenti. Vaata, ma olen teeninud veel kaks!“
040	MAT	025	023	Isand ütles tallegi: „Hästi tehtud, sa tubli ja ustav sulane! Sa oled olnud ustav pisku üle, ma panen su palju üle. Tule sisse ja saa osa oma isanda rõõmust!“
040	MAT	025	024	Tuli ka see, kes oli saanud ühe talendi. Ta ütles: „Isand, ma tean, et sa oled vali mees. Sa lõikad sealt, kuhu sa ei ole külvanud, ja kogud sealt, kuhu sa ei ole seemet puistanud.
040	MAT	025	025	Ma kartsin, läksin ja peitsin sinu talendi maa sisse. Vaata, siin on sinu oma!“
040	MAT	025	026	Tema isand aga vastas talle: „Sa halb ja laisk sulane! Sa teadsid, et ma lõikan sealt, kuhu ma ei ole külvanud, ja kogun sealt, kuhu ma ei ole seemet puistanud!
040	MAT	025	027	Siis sa oleksid pidanud mu raha panema panka, ja tulles ma oleksin saanud selle tagasi kasuga.
040	MAT	025	028	Seepärast võtke nüüd tema käest talent ära ja andke sellele, kellel on kümme talenti!
040	MAT	025	029	Sest igaühele, kellel on, antakse, ja tal on rohkem kui küllalt, kellel aga ei ole, selle käest võetakse ära seegi, mis tal on.
040	MAT	025	030	Ja see vääritu sulane visake välja pimedusse! Seal on ulgumine ja hammaste kiristamine.“
040	MAT	025	031	Aga kui Inimese Poeg tuleb oma auhiilguses kõigi inglite saatel, siis ta istub oma auhiilguse troonile.
040	MAT	025	032	Ja tema ette kogutakse kõik rahvad ja ta eraldab nad üksteisest, nagu karjane eraldab lambad sikkudest,
040	MAT	025	033	ja seab lambad oma paremale, sikud aga vasakule käele.
040	MAT	025	034	Siis ütleb Kuningas neile, kes on ta paremal käel: „Tulge teie, keda mu Isa on õnnistanud! Võtke vastu oma pärand, Kuningriik, mis teile on valmis pandud maailma loomisest peale!
040	MAT	025	035	Sest mul oli nälg ja te andsite mulle süüa; mul oli janu ja te andsite mulle juua; ma olin võõras ja te võtsite mu vastu;
040	MAT	025	036	ma olin alasti ja te riietasite mind; ma olin haige ja te tulite mind vaatama; ma olin vangis ja te tulite minu juurde.“
040	MAT	025	037	Siis küsivad õiged temalt: „Issand, millal me nägime sind näljasena ja toitsime sind, või janusena ja jootsime sind?
040	MAT	025	038	Millal me nägime sind võõrana ja võtsime sind vastu, või alasti ja riietasime sind?
040	MAT	025	039	Millal me nägime sind haigena või vangis ja külastasime sind?“
040	MAT	025	040	Ja kuningas vastab neile: „Tõesti, ma ütlen teile, mida te iganes olete teinud kellele tahes mu kõige pisematest vendadest, seda te olete teinud mulle!“
040	MAT	025	041	Siis ütleb ta neile, kes on ta vasakul käel: „Minge ära minu juurest, te neetud, igavesse tulle, mis on pandud valmis kuradile ja tema inglitele!
040	MAT	025	042	Sest mul oli nälg ja te ei andnud mulle süüa; mul oli janu ja te ei andnud mulle juua;
040	MAT	025	043	ma olin võõras ja te ei võtnud mind vastu; ma olin alasti ja te ei riietanud mind; ma olin haige ja vangis ja te ei tulnud mind vaatama.“
040	MAT	025	044	Siis küsivad temalt ka nemad: „Issand, millal me nägime sind näljasena või janusena või võõrana või alasti või haigena või vangis, ega aidanud sind?“
040	MAT	025	045	Siis ta vastab neile: „Tõesti, ma ütlen teile, mida te iganes olete jätnud tegemata kellele tahes mu kõige pisematest vendadest, seda te olete jätnud tegemata minulegi.“
040	MAT	025	046	Ja need lähevad igavesse karistusse, õiged aga igavesse ellu.“
040	MAT	026	001	Kui Jeesus oli kõik need kõned lõpetanud, ütles ta oma jüngritele:
040	MAT	026	002	„Te teate, et kahe päeva pärast on paasapüha ja Inimese Poeg antakse ära risti lüüa.“
040	MAT	026	003	Siis kogunesid ülempreestrid ja rahvavanemad ülempreester Kaifase paleesse
040	MAT	026	004	ja pidasid nõu Jeesus kavalusega kinni võtta ja ära tappa.
040	MAT	026	005	Ent nad arutasid: „Mitte pidustuste ajal, et rahvas ei hakkaks mässama.“
040	MAT	026	006	Aga kui Jeesus istus Betaanias pidalitõbise Siimoni kodus,
040	MAT	026	007	astus ta juurde naine, kellel oli alabasternõu ülihinnalise lõhnasalviga, ja valas selle temale pähe, kui ta oli laua ääres.
040	MAT	026	008	Kui jüngrid nägid seda, said nad pahaseks ja ütlesid: „Milleks küll see raiskamine?
040	MAT	026	009	Selle salvi oleks võinud müüa kalli hinna eest ja raha jagada vaestele.“
040	MAT	026	010	Jeesus märkas seda ja ütles neile: „Miks te tülitate seda naist? Ta on teinud minu heaks kauni teo.
040	MAT	026	011	Vaeseid on teie juures alati, mind aga ei ole teil alati.
040	MAT	026	012	Sest seda salvi minu ihu peale kallates tegi tema seda minu matuseks.
040	MAT	026	013	Tõesti, ma ütlen teile, kus iganes kogu maailmas seda evangeeliumi kuulutatakse, kõneldakse ka tema mälestuseks sellest, mis ta on teinud.“
040	MAT	026	014	Siis läks Juudas Iskariot, üks neist kaheteistkümnest, ülempreestrite juurde
040	MAT	026	015	ja küsis: „Mis te mulle maksate, kui ma Jeesuse teie kätte annan?“Nad lugesid talle kolmkümmend hõberaha,
040	MAT	026	016	ja sellest alates otsis Juudas sobivat võimalust Jeesuse äraandmiseks.
040	MAT	026	017	Aga hapnemata leibade püha esimesel päeval astusid jüngrid Jeesuse juurde ja küsisid: „Kus sa tahad, et me sulle paasasöögi ette valmistaksime?“
040	MAT	026	018	„Minge linna selle-ja-selle juurde, “vastas Jeesus, „ja öelge talle, et õpetaja saadab sõna: „Minu aeg on lähedal, sinu juures ma pean paasasöögi oma jüngritega!““
040	MAT	026	019	Jüngrid tegid nõnda, nagu Jeesus oli neid juhendanud, ja valmistasid paasasöögi.
040	MAT	026	020	Õhtu saabudes istus Jeesus lauda koos oma kaheteistkümne jüngriga,
040	MAT	026	021	ja kui nad juba sõid, ütles ta: „Tõesti, ma ütlen teile, üks teie seast annab mu ära!“
040	MAT	026	022	Ja nad said väga kurvaks ning hakkasid talle üksteise järel ütlema: „Ega sa mind ei mõtle, Issand?“
040	MAT	026	023	Jeesus vastas neile: „See, kes on pannud käe minuga samasse kaussi, annab mu ära.
040	MAT	026	024	Inimese Poeg läheb küll ära, nõnda nagu tema kohta on kirjutatud, aga häda sellele inimesele, kes Inimese Poja ära annab! Talle oleks parem, kui ta ei oleks sündinud!“
040	MAT	026	025	Siis küsis ka äraandja Juudas: „Ega sa mind ei mõtle, rabi?“„Need on sinu sõnad, “vastas Jeesus.
040	MAT	026	026	Ja kui nad sõid, võttis Jeesus leiva, õnnistas, murdis, ulatas jüngritele ja ütles: „Võtke, sööge! See on minu ihu!“
040	MAT	026	027	Siis ta võttis karika, tänas ja ulatas neile, öeldes: „Jooge kõik selle seest!
040	MAT	026	028	Sest see on minu lepinguveri, mis valatakse paljude eest pattude andeksandmiseks!
040	MAT	026	029	Aga ma ütlen teile: mina ei joo siitpeale sellest viinapuu viljast kuni päevani, mil ma joon koos teiega uut oma Isa Kuningriigis.“
040	MAT	026	030	Ja kui nad olid laulnud kiituslaulu, läksid nad välja Õlimäele.
040	MAT	026	031	Siis Jeesus ütles neile: „Te kõik hülgate minu täna öösel, sest kirjutatud on: „Ma löön karjast ja karja lambad pillutatakse laiali.“
040	MAT	026	032	Kuid pärast oma ülesäratamist lähen ma teie ees Galileasse.“
040	MAT	026	033	Peetrus vastas talle: „Kui ka kõik sind hülgavad, ei hülga mina sind iialgi!“
040	MAT	026	034	„Tõesti, ma ütlen sulle, “vastas Jeesus, „täna öösel veel enne kukelaulu salgad sina mind kolm korda!“
040	MAT	026	035	„Isegi kui ma peaksin koos sinuga surema, mina ei salga sind iial!“ütles Peetrus. Samamoodi ütlesid ka kõik teised jüngrid.
040	MAT	026	036	Siis Jeesus tuli koos jüngritega paika, mida hüütakse Ketsemaniks, ja ütles neile: „Istuge siin, kuni ma lähen sinna ja palvetan!“
040	MAT	026	037	Ta võttis enesega kaasa Peetruse ja kaks Sebedeuse poega ning teda haaras sügav kurbus ja ahastus.
040	MAT	026	038	Siis ta ütles neile: „Mu hing on väga kurb surmani, jääge siia ja valvake koos minuga!“
040	MAT	026	039	Ja ta läks pisut eemale, langes silmili maha ja palvetas: „Minu Isa, kui see on võimalik, siis mingu see karikas minust mööda! Ometi ärgu sündigu nõnda, nagu mina tahan, vaid nagu tahad sina!“
040	MAT	026	040	Siis Jeesus tuli tagasi jüngrite juurde ja leidis nad magamast. „Kas te ei suutnud ainsatki tundi koos minuga valvata?“küsis ta Peetruselt.
040	MAT	026	041	„Valvake ja palvetage, et te ei satuks kiusatusse! Vaim on küll valmis, aga liha on nõder.“
040	MAT	026	042	Ta läks teist korda eemale ja palvetas: „Minu Isa, kui see karikas ei saa minust mööda minna nii, et ma sellest ei joo, siis sündigu sinu tahtmine!“
040	MAT	026	043	Kui ta tuli tagasi, leidis ta jüngrid taas magamast, sest nende silmalaud olid unest rasked.
040	MAT	026	044	Ta jättis nad sinna, läks veel kord ära ja palvetas kolmandat korda, öeldes uuesti needsamad sõnad.
040	MAT	026	045	Siis Jeesus tuli tagasi jüngrite juurde ja ütles neile: „Teie aina magate ja puhkate! Vaata, tund on tulnud ja Inimese Poeg antakse patuste kätte!
040	MAT	026	046	Tõuske üles, lähme! Mu äraandja on lähedal!“
040	MAT	026	047	Kui Jeesus alles rääkis, jõudis sinna Juudas, üks tema kaheteistkümnest jüngrist. Temaga oli kaasas suur hulk mehi mõõkade ja nuiadega, saadetud ülempreestrite ja rahvavanemate poolt.
040	MAT	026	048	Aga tema äraandja oli andnud neile märgi: „Tema on see, keda ma suudlen; võtke ta kinni!“
040	MAT	026	049	Ja otsekohe astus Juudas Jeesuse juurde ja ütles: „Tervitus sulle, rabi!“ning suudles teda.
040	MAT	026	050	Jeesus ütles talle: „Tee seda, milleks sa tulid, sõber.“Siis teised astusid samuti ligi, haarasid Jeesusest kinni ja vahistasid ta.
040	MAT	026	051	Aga üks Jeesuse kaaslastest tõmbas tupest oma mõõga ja lõi ülempreestri sulast, raiudes ära ta kõrva.
040	MAT	026	052	„Pista oma mõõk tuppe tagasi!“käskis Jeesus. „Sest kõik, kes mõõga tõmbavad, mõõga läbi hukkuvad!
040	MAT	026	053	Kas sa arvad, et ma ei või oma Isa appi hüüda, ja ta saadaks mulle kohe rohkem kui kaksteist leegioni ingleid?
040	MAT	026	054	Aga kuidas siis saaks täide minna Pühakirja ettekuulutus, et see nii peab sündima?“
040	MAT	026	055	Selsamal tunnil ütles Jeesus rahvahulgale: „Kas ma juhin mässu, et te olete tulnud mõõkade ja nuiadega mind kinni võtma? Ma olen päevast päeva istunud templis ja õpetanud, ja te ei ole mind kinni võtnud.
040	MAT	026	056	Aga see kõik on sündinud, et prohvetite kirjad läheksid täide.“Siis jätsid kõik jüngrid ta maha ja põgenesid.
040	MAT	026	057	Aga Jeesuse vangistajad viisid ta ülempreester Kaifase ette, kuhu olid kogunenud kirjatundjad ja rahvavanemad.
040	MAT	026	058	Peetrus järgnes talle eemalt kuni ülempreestri õueni, läks sinna sisse ja istus valvurite juurde, et näha, kuidas asi lõpeb.
040	MAT	026	059	Aga ülempreestrid ja terve Suurkohus otsisid valetunnistust Jeesuse vastu, et teda surma mõista,
040	MAT	026	060	kuid ei leidnud, ehkki paljud tulid valetunnistust andma. Lõpuks astusid ette kaks,
040	MAT	026	061	kes väitsid: „Tema on öelnud: „Ma võin Jumala templi lammutada ja kolme päevaga üles ehitada.““
040	MAT	026	062	Siis ülempreester tõusis püsti ja ütles Jeesusele: „Kas sa ei vasta midagi selle kohta, mida nad sinu vastu tunnistavad?“
040	MAT	026	063	Kuid Jeesus vaikis. Siis ülempreester ütles talle: „Ma vannutan sind elava Jumala juures, ütle meile, kas sina oled Messias, Jumala Poeg?“
040	MAT	026	064	„Need on sinu sõnad, “vastas Jeesus. „Ometi ma ütlen teile: siitpeale te näete Inimese Poega istumas Kõigeväelise paremal käel ja tulemas taeva pilvede peal.“
040	MAT	026	065	Siis ülempreester käristas oma riided lõhki ja ütles: „Ta on teotanud pühadust! Mis tunnistajaid meil veel on vaja! Nüüd te olete ise kuulnud pühaduseteotust!
040	MAT	026	066	Mis teie arvate?“„Tema on surma väärt!“vastasid nad.
040	MAT	026	067	Siis nad sülitasid talle näkku ja peksid teda rusikatega, aga mõned lõid lahtise käega,
040	MAT	026	068	öeldes: „Prohveteeri meile, Messias, kes sind praegu lõi?“
040	MAT	026	069	Peetrus istus aga siseõues. Seal astus tema juurde üks teenijatüdruk ja ütles: „Ka sina olid Galilea Jeesusega!“
040	MAT	026	070	Kuid Peetrus salgas kõikide ees: „Ma ei tea, millest sa räägid!“
040	MAT	026	071	Kui ta läks aga värava poole, nägi teda teine teenijatüdruk ja ütles seal teistele: „See mees oli koos Naatsareti Jeesusega.“
040	MAT	026	072	Taas salgas Peetrus vandega: „Ma ei tunne seda inimest!“
040	MAT	026	073	Pisut hiljem astusid mõned sealviibijad tema juurde ja ütlesid: „Tõesti, ka sina oled üks nende hulgast, sest su kõneviis paljastab sind.“
040	MAT	026	074	Seepeale hakkas Peetrus sajatama ja vanduma: „Ma ei tunne seda meest!“Ja kohe kires kukk
040	MAT	026	075	ning Peetrusele meenusid Jeesuse sõnad: „Veel enne kui kukk kireb, salgad sina mind kolm korda.“Ta läks välja ja nuttis kibedasti.
040	MAT	027	001	Koidikul võtsid kõik ülempreestrid ja rahvavanemad vastu otsuse, et Jeesus tuleb surmata.
040	MAT	027	002	Nad sidusid ta kinni, viisid ära ja andsid maavalitseja Pilaatuse kätte.
040	MAT	027	003	Kui nüüd tema äraandja Juudas nägi, et Jeesus oli mõistetud süüdi, kahetses ta ja viis need kolmkümmend hõbeseeklit ülempreestritele ja vanematele tagasi.
040	MAT	027	004	„Ma olen teinud pattu, “ütles ta, „sest ma andsin ära süütu vere.“„Mis meil sellest?“vastasid nemad. „See on su oma asi.“
040	MAT	027	005	Juudas viskas raha templisse maha ja läks ära. Siis ta läks ja poos end üles.
040	MAT	027	006	Ülempreestrid aga võtsid raha üles ja ütlesid: „Seaduse järgi ei tohi seda templikassasse panna, sest see on vere hind.“
040	MAT	027	007	Nii nad otsustasid kasutada seda raha pottsepa põllu ostmiseks võõraste matmispaigaks.
040	MAT	027	008	Seepärast hüütakse seda põldu Verepõlluks tänaseni.
040	MAT	027	009	Nii läks täide, mis prohvet Jeremija suu läbi on öeldud: „Nad võtsid kolmkümmend hõberaha, hinna, mille vääriliseks Iisraeli lapsed ta olid hinnanud,
040	MAT	027	010	ja maksid selle pottsepa põllu eest, nii nagu Issand mind oli käskinud.“
040	MAT	027	011	Jeesus aga seisis maavalitseja ees. „Kas sina oled juutide kuningas?“küsis maavalitseja temalt. „Need on sinu sõnad, “vastas Jeesus.
040	MAT	027	012	Ent kui ülempreestrid ja rahvavanemad teda süüdistasid, ei vastanud ta midagi.
040	MAT	027	013	Siis küsis Pilaatus temalt: „Kas sa ei kuule, mida kõike nad sinu vastu tunnistavad?“
040	MAT	027	014	Ent Pilaatuse suureks imestuseks ei vastanud Jeesus enam sõnagi.
040	MAT	027	015	Maavalitsejal oli kombeks paasapühade ajal vabastada üks vang, keda rahvas soovis.
040	MAT	027	016	Tookord oli vangis kurikuulus mees nimega Jeesus Barabas.
040	MAT	027	017	Kui siis rahvas oli kogunenud, küsis Pilaatus neilt: „Kumma te tahate, et ma lasen teile vabaks: Jeesus Barabase või Jeesuse, keda hüütakse Messiaks?“
040	MAT	027	018	Sest ta teadis, et nad olid Jeesuse kadeduse pärast tema kätte andnud.
040	MAT	027	019	Aga kui Pilaatus istus kohtujärjel, saatis ta naine temale sõna: „Ärgu olgu sul midagi tegemist selle süütu mehega, sest ma olen täna öösel und nähes tema pärast rängalt kannatanud!“
040	MAT	027	020	Kuid ülempreestrid ja rahvavanemad keelitasid rahvast, et nad nõuaksid Barabast, Jeesuse aga laseksid hukata.
040	MAT	027	021	Siis maavalitseja küsis neilt veel kord: „Kumma neist kahest te tahate, et ma vabaks laseksin?“„Barabase!“vastasid nad.
040	MAT	027	022	„Mida ma siis teen Jeesusega, keda hüütakse Messiaks?“küsis Pilaatus. „Löö ta risti!“hüüdsid kõik.
040	MAT	027	023	„Mispärast? Mis kurja ta on teinud?“küsis Pilaatus. Nemad aga karjusid veel enam: „Löö ta risti!“
040	MAT	027	024	Kui Pilaatus nägi, et ta midagi ei saavuta, vaid rahva rahutus üha kasvas, võttis ta vett, pesi rahva ees oma käed ja ütles: „Mina olen süütu selle mehe verest! See on teie vastutus!“
040	MAT	027	025	Ja kogu rahvas kostis talle: „Tema veri tulgu meie ja meie laste peale!“
040	MAT	027	026	Siis Pilaatus vabastas neile Barabase, Jeesust aga laskis piitsutada ja andis ta sõdurite kätte risti lüüa.
040	MAT	027	027	Siis viisid maavalitseja sõdurid Jeesuse pretooriumisse ja kogusid tema ümber terve väesalga.
040	MAT	027	028	Nad kiskusid ära ta riided ja panid talle selga punase mantli.
040	MAT	027	029	Ja nad punusid kibuvitstest pärja, surusid talle pähe ning andsid kätte pillirookepi. Siis põlvitasid nad tema ette maha ja mõnitasid teda: „Tervitus, juutide kuningas!“
040	MAT	027	030	Nad sülitasid ta peale, võtsid pillirookepi ja peksid teda pähe.
040	MAT	027	031	Ja kui nad olid teda küllalt mõnitanud, võtsid nad tal mantli seljast, panid ta oma riided selga tagasi ja viisid ta ära ristilöömiseks.
040	MAT	027	032	Välja minnes kohtasid nad Küreene meest nimega Siimon. Nad sundisid teda kandma Jeesuse risti.
040	MAT	027	033	Ja kui nad jõudsid paika nimega Kolgata (mis tähendab Pealuu koht),
040	MAT	027	034	pakkusid nad Jeesusele sapiga segatud veini. Kui ta oli seda maitsnud, keeldus ta joomast.
040	MAT	027	035	Aga kui nad tema olid risti löönud, jagasid nad liisku heites ta riided omavahel
040	MAT	027	036	ja istusid sinna teda valvama.
040	MAT	027	037	Ta pea kohale kinnitati silt tema süüga: See on Jeesus, juutide kuningas.
040	MAT	027	038	Siis nad lõid koos Jeesusega risti kaks kurjategijat, üks temast paremale ja teine vasakule käele.
040	MAT	027	039	Möödakäijad aga pilkasid teda päid vangutades:
040	MAT	027	040	„Noh, templi lammutaja ja kolme päevaga üles ehitaja! Päästa nüüd iseennast! Kui sa oled Jumala Poeg, siis astu ristilt alla!“
040	MAT	027	041	Samamoodi pilkasid teda ka ülempreestrid koos kirjatundjate ja vanematega:
040	MAT	027	042	„Teisi on ta päästnud, aga iseennast ei suuda ta päästa. Ta on ju Iisraeli kuningas! Astugu nüüd ristilt alla ja me usume temasse!
040	MAT	027	043	Ta on lootnud Jumala peale. Las Jumal ta nüüd päästab, kui ta teda tahab, ta ju ütleb, et ta on Jumala Poeg.“
040	MAT	027	044	Samamoodi pilkasid teda ka koos temaga risti löödud kurjategijad.
040	MAT	027	045	Kuuendal tunnil langes pimedus üle kogu maa ja kestis üheksanda tunnini.
040	MAT	027	046	Üheksandal tunnil kisendas Jeesus valju häälega: „Elii, elii, lemaa sabahtani?“– see tähendab „Mu Jumal, mu Jumal, miks sa mu maha jätsid?“
040	MAT	027	047	Aga mõned sealseisjatest ütlesid seda kuuldes: „Ta hüüab Eelijat!“
040	MAT	027	048	Ja kohe jooksis üks nendest ja tõi hapu veiniga immutatud käsna, pistis selle kepi otsa ja andis Jeesusele juua.
040	MAT	027	049	Teised aga ütlesid: „Aitab küll! Saame näha, kas Eelija tuleb teda päästma!“
040	MAT	027	050	Aga Jeesus kisendas jälle suure häälega ja heitis hinge.
040	MAT	027	051	Siis rebenes templi eesriie ülalt alla kaheks, maapind rappus, kaljud lõhenesid
040	MAT	027	052	ja hauad läksid lahti. Ja ärkas üles palju magama uinunud pühade ihusid
040	MAT	027	053	ja need tulid hauakambritest välja ja läksid pärast tema surnuist ülesäratamist pühasse linna, kus paljud neid nägid.
040	MAT	027	054	Kui sadakonna ülem ja need, kes Jeesust koos temaga valvasid, nägid maavärinat ja kõike, mis sündis, lõid nad väga kartma. „Tõepoolest, see mees oli Jumala Poeg!“ütlesid nad.
040	MAT	027	055	Aga seal oli toimuvat eemalt vaatamas palju naisi. Nad olid järgnenud Jeesusele Galileast alates ja hoolitsenud tema eest.
040	MAT	027	056	Nende seas olid Maarja Magdaleena ja Jaakobuse ja Joosepi ema Maarja ning Sebedeuse poegade ema.
040	MAT	027	057	Õhtu hakul tuli Arimaatiast rikas mees nimega Joosep, kes oli samuti Jeesuse jünger.
040	MAT	027	058	Tema läks Pilaatuse juurde ja palus ta käest Jeesuse surnukeha, ning Pilaatus käskis selle temale anda.
040	MAT	027	059	Joosep võttis surnukeha, mähkis selle puhtasse linariidesse
040	MAT	027	060	ja pani oma uude kaljusse raiutud hauakambrisse. Siis veeretas ta haua sissekäigu ette suure kivi ja läks minema.
040	MAT	027	061	Aga Maarja Magdaleena ja teine Maarja istusid seal haua vastas.
040	MAT	027	062	Järgmisel päeval, pärast pühade ettevalmistuspäeva, tulid ülempreestrid ja variserid üheskoos Pilaatuse juurde.
040	MAT	027	063	„Isand, “ütlesid nad, „meil on meeles, et see eksitaja ütles, kui ta alles elas: „Mind äratatakse kolme päeva pärast üles!“
040	MAT	027	064	Seepärast käsi hoida tema hauda kuni kolmanda päevani kindlalt suletuna, et jüngrid ei tuleks ja teda ära ei varastaks ega ütleks rahvale, et ta on üles äratatud. Siis oleks see viimane pettus hullem kui esimene.“
040	MAT	027	065	„Võtke valvesalk, “ütles Pilaatus neile, „minge ning pidage valvet, nii kindlalt kui oskate!“
040	MAT	027	066	Nemad läksid ja võtsid haua valve alla, pannes kivi pitseriga kinni ja seades sinna valvurid.
040	MAT	028	001	Pärast hingamispäeva, nädala esimese päeva koidikul, tulid Maarja Magdaleena ja teine Maarja hauda vaatama.
040	MAT	028	002	Äkki sündis võimas maavärin, sest üks Issanda ingel laskus taevast alla, tuli haua juurde ja veeretas kivi eest ja istus selle peale.
040	MAT	028	003	Aga ta nägu oli nagu välk ja ta rõivad valged nagu lumi.
040	MAT	028	004	Ning hirmust tema ees valvurid vabisesid ja langesid maha nagu surnud.
040	MAT	028	005	Aga ingel pöördus naiste poole ja ütles: „Teie ärge kartke! Ma tean, et te otsite ristilöödud Jeesust.
040	MAT	028	006	Teda ei ole siin; ta on üles äratatud, nõnda nagu ta ütles. Tulge, vaadake kohta, kus ta lamas,
040	MAT	028	007	ja minge ruttu, öelge tema jüngritele, et ta on üles äratatud surnuist ja läheb teie ees Galileasse. Seal te saate teda näha. Pidage meeles, ma olen seda teile öelnud!“
040	MAT	028	008	Naised lahkusid haua juurest ehmunult ja suure rõõmuga ja jooksid rutuga viima jüngritele teadet.
040	MAT	028	009	Korraga tuli Jeesus ise neile vastu ja ütles: „Olge tervitatud!“Nad astusid tema juurde, haarasid ta jalge ümbert kinni ja kummardasid teda.
040	MAT	028	010	Jeesus ütles neile: „Ärge kartke! Minge, teatage mu vendadele, et nad läheksid Galileasse! Seal nad saavad mind näha.“
040	MAT	028	011	Kui naised olid juba teel, tulid mõned valvesalgast linna ja teatasid ülempreestritele kõik, mis oli sündinud.
040	MAT	028	012	Ja ülempreestrid tulid koos vanematega kokku ja võtsid nõuks anda sõduritele palju raha
040	MAT	028	013	ja ütlesid neile: „Te peate ütlema, et Jeesuse jüngrid tulid öösel ja varastasid tema ära, sellal kui teie magasite.
040	MAT	028	014	Ja kui see lugu peaks maavalitseja kõrvu jõudma, siis me rahustame teda, nii et teil pole tarvis muretseda.“
040	MAT	028	015	Sõdurid võtsid raha vastu ja tegid, nagu neid oli õpetatud. Ning see jutt on levinud juutide seas tänase päevani.
040	MAT	028	016	Üksteist jüngrit läksid aga Galileasse sinna mäele, kuhu Jeesus neid oli käskinud minna.
040	MAT	028	017	Ja kui nad teda nägid, kummardasid nad teda, aga mõned kahtlesid.
040	MAT	028	018	Siis Jeesus astus nende juurde ja rääkis nendega: „Minu kätte on antud kõik meelevald taevas ja maa peal.
040	MAT	028	019	Minge siis ja tehke jüngriteks kõik rahvad, ristides neid Isa ja Poja ja Püha Vaimu nimel
040	MAT	028	020	ja õpetades neid järgima kõike, mida mina teid olen käskinud! Pidage meeles, et mina olen iga päev koos teiega kuni selle ajastu lõpuni!“
#
# BOOK	041	MAR	Mark	Markuse
041	MAR	001	001	Jeesuse Messia, Jumala Poja evangeeliumi algus,
041	MAR	001	002	nagu sellest on kirjutatud prohvet Jesaja raamatus: „Vaata, ma saadan sinu ees oma saadiku, kes valmistab sulle teed.
041	MAR	001	003	Hüüdja hääl on kõrbes: „Valmistage Issandale tee, tehke tasaseks tema teerajad!““
041	MAR	001	004	Ja nõnda Ristija Johannes oli kõrbes ja kuulutas meeleparandusristimist pattude andeksandmiseks.
041	MAR	001	005	Tema juurde läks kogu Juudamaa ja kõik Jeruusalemma inimesed. Nad tunnistasid üles oma patud ja ta ristis nad Jordani jões.
041	MAR	001	006	Johannesel olid kaamelikarvadest rõivad ja nahkvöö vööl ning ta sõi rohutirtse ja metsmett.
041	MAR	001	007	Ta kuulutas: „Pärast mind tuleb minust vägevam, kelle sandaalegi ma ei ole väärt maha kummardudes lahti siduma.
041	MAR	001	008	Mina ristin teid veega, tema ristib teid Püha Vaimuga.“
041	MAR	001	009	Neil päevil tuli Jeesus Naatsaretist Galileamaalt ja Johannes ristis ta Jordanis.
041	MAR	001	010	Kui Jeesus veest välja tuli, nägi ta taevast avanemas ja Vaimu kui tuvi laskumas tema peale.
041	MAR	001	011	Ja taevast kostis hääl: „Sina oled mu armas Poeg, sinu üle on mul hea meel!“
041	MAR	001	012	Ning kohe viis Vaim ta kõrbe.
041	MAR	001	013	Kõrbes oli ta nelikümmend päeva saatana kiusata. Ta oli metsloomade seas ning inglid teenisid teda.
041	MAR	001	014	Pärast Johannese vangistamist tuli Jeesus Galileasse ja kuulutas Jumala evangeeliumi:
041	MAR	001	015	„Aeg on käes ja Jumala riik on lähedal, parandage meelt ja uskuge evangeeliumisse!“
041	MAR	001	016	Kui Jeesus kõndis Galilea mere kaldal, nägi ta Siimonit ja tema venda Andreast võrku merre heitmas, sest nad olid kalurid.
041	MAR	001	017	Ja Jeesus ütles neile: „Järgnege mulle ja teist saavad inimestepüüdjad!“
041	MAR	001	018	Nad jätsid kohe oma võrgud ja järgnesid talle.
041	MAR	001	019	Kui ta oli pisut edasi läinud, nägi Jeesus Sebedeuse poega Jaakobust ja tema venda Johannest paadis võrke parandamas
041	MAR	001	020	ja otsekohe kutsus ka neid. Nemad jätsid oma isa Sebedeuse koos palgalistega paati ning järgnesid talle.
041	MAR	001	021	Ja nad läksid Kapernauma. Järgmisel hingamispäeval läks Jeesus sünagoogi ja hakkas õpetama.
041	MAR	001	022	Rahvas aga jahmus tema õpetusest, sest ta õpetas mitte nagu kirjatundjad, vaid nagu see, kellel on meelevald.
041	MAR	001	023	Parajasti oli sünagoogis keegi mees, kes oli rüveda vaimu poolt vallatud. See kisendas:
041	MAR	001	024	„Mis on meil asja sinuga, Naatsareti Jeesus? Kas sa oled tulnud meid hävitama? Ma tean küll, kes sa oled – Jumala Püha!“
041	MAR	001	025	Jeesus sõitles teda: „Jää vait ja mine temast välja!“
041	MAR	001	026	Ja rüve vaim väljus mehest teda raputades ja valjusti kisendades.
041	MAR	001	027	Sellest olid kõik nii vapustatud, et nad arutasid omavahel: „Mis see siis on? Kas uus õpetus, ja sellise meelevallaga? Tema käsutab rüvedaid vaime, ja need kuulavad tema sõna!“
041	MAR	001	028	Ning kuuldus temast levis kiiresti kõikjale Galilea ümbruskonda.
041	MAR	001	029	Pärast sünagoogist lahkumist tulid nad koos Jaakobuse ja Johannesega Siimoni ja Andrease majja.
041	MAR	001	030	Aga Siimoni ämm lamas palavikuga voodis, ja otsekohe räägiti temast Jeesusele.
041	MAR	001	031	Jeesus läks tema juurde, võttis tal käest kinni ja aitas üles. Palavik lahkus Siimoni ämmast ning ta tõusis ja kattis neile laua.
041	MAR	001	032	Sel õhtul pärast päikeseloojangut toodi Jeesuse juurde kõik haiged ja kurjast vaimust vaevatud.
041	MAR	001	033	Terve linn kogunes maja ukse ette
041	MAR	001	034	ja Jeesus tervendas paljusid, kellel olid mitmesugused haigused. Samuti ajas ta välja palju kurje vaime ega lubanud kurjadel vaimudel rääkida, sest need teadsid, kes ta on.
041	MAR	001	035	Hommikul vara enne valget tõusis Jeesus üles, lahkus majast ja läks üksildasse paika, kus ta palvetas.
041	MAR	001	036	Siimon ja ta kaaslased ruttasid talle järele,
041	MAR	001	037	ja kui nad ta üles leidsid, hüüdsid nad: „Kõik otsivad sind!“
041	MAR	001	038	Jeesus aga vastas neile: „Lähme kuhugi mujale, ümberkaudsetesse küladesse, et ma saaksin ka seal kuulutada! Selleks olen ma tulnud!“
041	MAR	001	039	Ja Jeesus käis läbi kogu Galilea, kuulutades nende sünagoogides ja ajades välja kurje vaime.
041	MAR	001	040	Jeesuse juurde tuli pidalitõbine, laskus põlvili ja palus teda: „Kui sa tahad, siis sa võid mu puhtaks teha!“
041	MAR	001	041	Jeesusel hakkas temast kahju, ta sirutas oma käe, puudutas teda ja ütles: „Ma tahan, saa puhtaks!“
041	MAR	001	042	Sedamaid lahkus pidalitõbi temast ja ta sai puhtaks.
041	MAR	001	043	Jeesus saatis ta kohe minema, teda rangelt hoiatades:
041	MAR	001	044	„Vaata, et sa kellelegi sellest ei räägi, vaid mine näita ennast preestrile ja ohverda puhtakssaamise eest, mis Mooses on käskinud, neile tunnistuseks!“
041	MAR	001	045	Kuid mees läks ja hakkas igal pool jutustama ja seda lugu levitama, nii et Jeesus ei saanud enam avalikult minna ühtegi linna, vaid pidi viibima väljas kõrvalistes kohtades, kuid inimesed tulid siiski kõikjalt tema juurde.
041	MAR	002	001	Mõni päev hiljem tuli Jeesus taas Kapernauma. Kui saadi kuulda, et ta on kodus,
041	MAR	002	002	kogunes palju rahvast, nii et isegi väljas ukse ees ei olnud enam ruumi. Ja Jeesus kõneles neile Jumala sõna.
041	MAR	002	003	Siis tulid tema juurde neli meest, kes kandsid halvatut.
041	MAR	002	004	Ja kui nad rahvarohkuse tõttu ei pääsenud halvatuga talle ligi, tegid nad Jeesuse pea kohal katusesse avause ja lasksid alla magamisaseme, millel halvatu lamas.
041	MAR	002	005	Nende usku nähes ütles Jeesus halvatule: „Poeg, sinu patud on sulle andeks antud!“
041	MAR	002	006	Aga seal istusid mõned kirjatundjad ja need mõtlesid iseeneses:
041	MAR	002	007	„Kuidas see mees võib öelda nõnda? Ta teotab Jumalat! Kes veel võib patte andeks anda kui vaid Jumal üksi?“
041	MAR	002	008	Kuid Jeesus teadis kohe oma vaimus, et nad niimoodi oma südames mõtlevad, ja ta ütles neile: „Miks te nõnda mõtlete?
041	MAR	002	009	Kumb on kergem, kas öelda halvatule „Sinu patud on andeks antud“või öelda talle „Tõuse üles, võta oma ase ja kõnni“?
041	MAR	002	010	Aga teadke, et Inimese Pojal on meelevald patte andeks anda maa peal!“Ja ta ütles halvatule:
041	MAR	002	011	„Tõuse üles, võta oma ase ja mine koju!“
041	MAR	002	012	Sedamaid tõusis mees üles, võttis oma magamisaseme ja väljus kõigi nähes, nii et kõik hämmastusid ja ülistasid Jumalat, öeldes: „Midagi sellist pole me kunagi näinud!“
041	MAR	002	013	Jeesus läks taas välja järve äärde ja ta juurde kogunes rahvahulk ja ta õpetas neid.
041	MAR	002	014	Edasi minnes nägi ta Leevit, Alfeuse poega, maksukoguja pingil istumas ja ütles talle: „Järgne mulle!“Ja Leevi tõusis ja järgnes talle.
041	MAR	002	015	Kui siis Jeesus istus lauas tema kodus, oli ka hulk maksukogujaid ja patuseid söömas koos tema ja ta jüngritega, sest paljud järgnesid talle.
041	MAR	002	016	Ja kui variseride kirjatundjad nägid, et Jeesus sööb koos patuste ja maksukogujatega, ütlesid nad tema jüngritele: „Miks ta sööb koos maksukogujate ja patustega?“
041	MAR	002	017	Seda kuuldes ütles Jeesus neile: „Arsti ei vaja terved, vaid haiged. Ma pole tulnud kutsuma õigeid, vaid patuseid.“
041	MAR	002	018	Johannese jüngrid ja variserid pidasid aga parajasti paastu. Siis tulid mõned inimesed Jeesuse juurde ja küsisid: „Miks Johannese jüngrid ja variseride jüngrid paastuvad, aga sinu jüngrid ei paastu?“
041	MAR	002	019	Jeesus vastas neile: „Ei sobi pulmalistel leinata ajal, kui peigmees on nende juures! Niikaua kui peigmees on nende juures, nad ei või paastuda.
041	MAR	002	020	Kuid tuleb aeg, mil peigmees neilt ära võetakse, küll nad siis sel päeval paastuvad.
041	MAR	002	021	Keegi ei õmble vanutamata riidetükki paigaks vanale rõivale, muidu rebeneb vana rõivas uue paiga servast ja auk läheb suuremaks.
041	MAR	002	022	Ka ei vala keegi värsket veini vanadesse nahklähkritesse, muidu vein pressib lähkrid lõhki ning siis ollakse ilma nii veinist kui lähkritest. Värske vein valatakse uutesse nahklähkritesse.“
041	MAR	002	023	Ühel hingamispäeval juhtus Jeesus minema läbi viljapõldude ja ta jüngrid hakkasid teed käies viljapäid katkuma.
041	MAR	002	024	Ja variserid ütlesid Jeesusele: „Vaata neid! Miks nad teevad seda, mida hingamispäeval teha ei tohi?“
041	MAR	002	025	Jeesus vastas neile: „Kas te pole kunagi lugenud, mida tegi Taavet, kui tal oli puudus ning tema ja ta kaaslased olid näljas?
041	MAR	002	026	Ta läks Jumala kotta ülempreester Ebjatari päevil ning sõi ära ohvrileivad, mida oli lubatud süüa ainult preestritel. Ja ta andis ka oma kaaslastele.“
041	MAR	002	027	Ja Jeesus ütles neile: „Hingamispäev on seatud inimese jaoks, mitte inimene hingamispäeva jaoks.
041	MAR	002	028	Seepärast on Inimese Poeg ka hingamispäeva Issand!“
041	MAR	003	001	Ühel teisel korral, kui Jeesus läks sünagoogi, oli seal kärbunud käega mees.
041	MAR	003	002	Aga mõned seal jälgisid tähelepanelikult, kas ta tervendab hingamispäeval, et oleks põhjust tema süüdistamiseks.
041	MAR	003	003	Siis Jeesus ütles kärbunud käega mehele: „Seisa meie ette!“
041	MAR	003	004	Ja ta küsis neilt: „Kumb on hingamispäeval lubatud: kas teha head või kurja, päästa elu või tappa?“Kuid nad ei vastanud talle.
041	MAR	003	005	Ta vaatas vihaselt nende peale, olles ühtlasi ahastuses nende kalkide südamete pärast, ja ütles mehele: „Siruta välja oma käsi!“Mees sirutas, ja see sai kohe terveks.
041	MAR	003	006	Sedamaid läksid variserid välja ja hakkasid koos heroodeslastega plaanima, kuidas Jeesus tappa.
041	MAR	003	007	Jeesus läks oma jüngritega eemale järve äärde ja neile järgnes suur rahvahulk Galileast.
041	MAR	003	008	Kui nad kuulsid kõigest, mis ta tegi, tuli palju inimesi tema juurde Juudamaalt, Jeruusalemmast, Idumeast, sealtpoolt Jordanit ning Tüürose ja Siidoni ümbrusest.
041	MAR	003	009	Ta ütles oma jüngritele, et nad paneksid väikese paadi tema jaoks valmis inimeste pärast, et need talle peale ei pressiks.
041	MAR	003	010	Kuna ta tegi terveks paljusid, surusid tema peale kõik haiged, et teda puudutada.
041	MAR	003	011	Ja kui rüvedad vaimud nägid Jeesust, langesid nad ta ette maha ja kisendasid: „Sina oled Jumala Poeg!“
041	MAR	003	012	Aga Jeesus keelas neid karmilt rääkimast, kes ta on.
041	MAR	003	013	Siis Jeesus läks üles mäele ja kutsus enese juurde, keda ta soovis, ja nemad tulid ta juurde.
041	MAR	003	014	Ta nimetas kaksteist, keda ta nimetas apostliteks, et need oleksid koos temaga ja ta võiks nad läkitada kuulutama
041	MAR	003	015	ning et neil oleks meelevald kurje vaime välja ajada.
041	MAR	003	016	Need on kaksteist, kelle ta nimetas: Siimon (ja pani talle nimeks Peetrus),
041	MAR	003	017	Jaakobus, Sebedeuse poeg, ja Jaakobuse vend Johannes (ja andis neile nimeks Boanerges, see on Kõuepojad),
041	MAR	003	018	ja Andreas, Filippus, Bartolomeus, Matteus, Toomas, Jaakobus, Alfeuse poeg, Taddeus, Siimon Kaanalane,
041	MAR	003	019	ja Juudas Iskariot, kes tema ära andis.
041	MAR	003	020	Siis Jeesus tuli koju ja taas kogunes rahvahulk, nii et tema ja jüngrid ei saanud mahti süüagi.
041	MAR	003	021	Kui ta omaksed sellest kuulsid, tulid nad teda enda hoole alla võtma, sest nad ütlesid: „Ta on arust ära!“
041	MAR	003	022	Ent kirjatundjad, kes olid tulnud Jeruusalemmast, ütlesid: „Temas on Peltsebul! Ta ajab kurje vaime välja kurjade vaimude valitseja abil!“
041	MAR	003	023	Siis Jeesus kutsus nad enese juurde ja rääkis neile tähendamissõnadega: „Kuidas saab saatan ajada välja saatanat?
041	MAR	003	024	Kui kuningriik on omavahelises riius lõhenenud, siis see kuningriik ei püsi.
041	MAR	003	025	Kui perekond on omavahelises riius lõhenenud, siis see perekond ei püsi.
041	MAR	003	026	Kui saatan tõuseb iseenese vastu ja on lõhenenud, ei saa ta püsida, vaid tema lõpp on käes.
041	MAR	003	027	Keegi ei saa tungida vägimehe majja ta asju röövima, kui ta esmalt ei seo vägimeest kinni, ja alles siis saab ta tema maja röövida.
041	MAR	003	028	Tõesti, ma ütlen teile, inimestele antakse andeks kõik patud ja pühaduseteotused, kuidas nad iganes ka oleksid teotanud,
041	MAR	003	029	aga kes peaks teotama Püha Vaimu, ei saa andeks iialgi, vaid ta on süüdi igaveses patus!“
041	MAR	003	030	Jeesus ütles seda, sest nad ütlesid, et Jeesusel on rüve vaim.
041	MAR	003	031	Siis tulid Jeesuse ema ja ta vennad, ja väljas seistes saatsid kellegi Jeesust kutsuma.
041	MAR	003	032	Ja rahvahulk istus Jeesuse ümber, kui talle öeldi: „Su ema, vennad ja õed on väljas ja otsivad sind.“
041	MAR	003	033	Jeesus aga vastas neile: „Kes on mu ema ja vennad?“
041	MAR	003	034	Ta silmitses enda ümber istujaid ning ütles: „Siin on mu ema ja mu vennad!
041	MAR	003	035	Sest kes iganes teeb Jumala tahtmist, see on mu vend ja õde ja ema.“
041	MAR	004	001	Jeesus hakkas taas õpetama järve ääres. Tema juurde kogunes nii palju rahvast, et ta pidi astuma paati ja istuma selles järvel, samal ajal kui inimesed seisid piki kallast vee serval.
041	MAR	004	002	Ta õpetas neile palju asju tähendamissõnadega ja rääkis neile oma õpetuses:
041	MAR	004	003	„Kuulake! Põllumees läks välja külvama.
041	MAR	004	004	Kui ta külvas, kukkus osa seemet teeveerele ning linnud tulid ja nokkisid selle.
041	MAR	004	005	Osa kukkus kivisele maale, kus ei olnud palju mulda, ja see idanes kohe, sest muld ei olnud sügav.
041	MAR	004	006	Aga kui päike tõusis, kuivasid taimed ära, sest neil ei olnud juurt.
041	MAR	004	007	Osa seemet kukkus ohakate sekka, ning ohakad sirgusid ja lämmatasid taimed, nii et need ei kandnud vilja.
041	MAR	004	008	Aga osa seemet kukkus heasse mulda. See idanes ja kasvas ja kandis vilja: mõni kolmkümmend, mõni kuuskümmend, mõni sada korda rohkem.“
041	MAR	004	009	Ja ta ütles: „Kellel kõrvad on kuulda, see kuulgu!“
041	MAR	004	010	Kui Jeesus üksi oli, küsisid kaksteist jüngrit, ja teised tema ümber, temalt seletust tähendamissõnade kohta.
041	MAR	004	011	Ta ütles neile: „Teie kätte on antud Jumala riigi saladus, aga neile, kes on väljas, räägitakse kõike tähendamissõnadega,
041	MAR	004	012	„et nad vaataksid ega näeks ja kuuleksid ega mõistaks, sest muidu nad pöörduksid, ja neile antaks andeks.““
041	MAR	004	013	Siis ütles Jeesus neile: „Kas te ei mõista selle tähendamissõna tähendust? Kuidas te siis võiksite mõista ühtki tähendamissõna?
041	MAR	004	014	Külvaja külvab sõna.
041	MAR	004	015	Mõned inimesed on nagu teeveered, kuhu sõna langeb. Niipea kui nad seda kuulevad, tuleb saatan ja võtab ära neisse külvatud sõna.
041	MAR	004	016	Kivisele maale külvatu sarnased on need, kes sõna kuuldes võtavad selle kohe rõõmuga vastu,
041	MAR	004	017	ent neil pole juurt ja nad püsivad lühikest aega. Kui siis sõna pärast tuleb tüli või tagakius, langevad nad kiiresti.
041	MAR	004	018	Ohakate sekka külvatu sarnased on need, kes sõna küll kuulevad,
041	MAR	004	019	ent elumured ja rikkuse petlik ahvatlus ja mitmesugused muud soovid tulevad ja lämmatavad sõna nii, et see jääb viljatuks.
041	MAR	004	020	Kuid heasse mulda külvatu on need, kes sõna kuulevad ja selle vastu võtavad ja vilja kannavad: mõni kolmkümmend, mõni kuuskümmend, mõni sada korda rohkem.“
041	MAR	004	021	Jeesus ütles neile: „Kas lamp tuuakse tuppa selleks, et see panna vaka või voodi alla? Eks panda see pigem lambijalale?
041	MAR	004	022	Sest kõik peidetu on olemas vaid avalikuks saamiseks, kõik varjatu vaid ilmsiks tulemiseks.
041	MAR	004	023	Kui kellelgi on kõrvad kuulda, see kuulgu!“
041	MAR	004	024	Ja Jeesus ütles neile: „Pange tähele, mida te kuulete! Mis mõõduga teie mõõdate, sellega mõõdetakse ka teile, ja enamgi veel.
041	MAR	004	025	Kellel on, sellele antakse, ja kellel ei ole, selle käest võetakse seegi, mis tal on.“
041	MAR	004	026	Jeesus ütles ka: „Just selline on Jumala riik: mees viskab seemne mulda.
041	MAR	004	027	Ta heidab magama või ärkab üles, öösel ja päeval, ning seeme idaneb ja kasvab, kuid ta ei tea, kuidas.
041	MAR	004	028	Maa kannab vilja iseenesest, esmalt orast, siis päid, siis täit tera viljapea sees.
041	MAR	004	029	Aga niipea kui vili on küps, saadab ta sirbi, sest lõikusaeg on käes.“
041	MAR	004	030	Ja Jeesus ütles: „Millega võiks võrrelda Jumala riiki või millise tähendamissõnaga seda kujutada?
041	MAR	004	031	See on nagu sinepiseeme, mis on väikseim kõigist seemneist maa peal.
041	MAR	004	032	Ent kui see on külvatud, siis see võrsub ja kasvab suuremaks kõigist aiataimedest ja kasvatab suured oksad, nii et taeva linnud võivad pesitseda selle varjus.“
041	MAR	004	033	Ja Jeesus rääkis neile Jumala sõna paljude selliste tähendamissõnadega, nii palju kui nad suutsid mõista.
041	MAR	004	034	Aga ilma tähendamissõnata ei rääkinud ta neile midagi. Kuid omavahel olles seletas ta jüngritele kõike.
041	MAR	004	035	Samal päeval õhtu jõudes ütles Jeesus jüngritele: „Lähme vastaskaldale!“
041	MAR	004	036	Nad jätsid rahvahulga maha ning võtsid Jeesuse kaasa, nii nagu ta paadis oli; ka teisi paate oli temaga.
041	MAR	004	037	Järsku tõusis tugev raju ja lained lõid üle paadi, nii et paat juba täitus veest.
041	MAR	004	038	Aga Jeesus magas paadipäras, pea padjal. „Õpetaja, kas sa ei hooli sellest, et me upume?“hüüdsid jüngrid teda üles äratades.
041	MAR	004	039	Jeesus tõusis püsti, sõitles tuult ja ütles lainetele: „Vait! Olge tasa!“Ja tuul rauges ning järvepind muutus täiesti tasaseks.
041	MAR	004	040	Jeesus ütles jüngritele: „Miks te olete nii hirmul? Kuidas teil ei ole usku?“
041	MAR	004	041	Neid valdas aga suur aukartus ja nad küsisid üksteiselt: „Kes see mees küll on, et isegi tuul ja lained kuuletuvad talle?“
041	MAR	005	001	Nad jõudsid järve vastaskaldale gerasalaste maale.
041	MAR	005	002	Kui Jeesus paadist välja astus, tuli tema juurde hauakoobastest tulnud rüveda vaimuga mees.
041	MAR	005	003	See mees elas haudades ja keegi ei olnud suutnud teda isegi ahelatega kinni hoida.
041	MAR	005	004	Teda oli korduvalt käsist ja jalust aheldatud, kuid ta oli katki rebinud ahelad ja purustanud jalarauad. Keegi ei olnud suutnud teda kinni hoida.
041	MAR	005	005	Ööl ja päeval viibis ta hauakoobastes ja mägedes, röökis ning tagus end kividega.
041	MAR	005	006	Kui mees märkas kaugelt Jeesust, jooksis ta ja langes põlvili ta ette maha.
041	MAR	005	007	Ta kisendas valju häälega: „Mida sa minust tahad, Jeesus, Kõigekõrgema Jumala Poeg? Jumala nimel, ära piina mind!“
041	MAR	005	008	Sest Jeesus oli öelnud temale: „Rüve vaim, mine temast välja!“
041	MAR	005	009	„Mis su nimi on?“küsis Jeesus temalt. „Mu nimi on Leegion, sest meid on palju, “vastas ta
041	MAR	005	010	ja anus väga, et Jeesus neid ära ei ajaks sellelt maalt.
041	MAR	005	011	Seal lähedal oli mäeveerul suur seakari söömas.
041	MAR	005	012	Rüvedad vaimud anusid Jeesust: „Saada meid sigadesse, luba, et me läheksime neisse!“
041	MAR	005	013	Ta andis neile loa ning rüvedad vaimud lahkusid mehest ja läksid sigadesse. Seakari, kokku umbes kaks tuhat looma, tormas järsakust alla järve ja uppus.
041	MAR	005	014	Ja seakarjused põgenesid ning rääkisid sellest linnas ja maal ning inimesed tulid vaatama, mis oli juhtunud.
041	MAR	005	015	Kui nad tulid Jeesuse juurde ja nägid kurjast vaimust vaevatud meest, kelles oli olnud terve Leegion, istumas seal riietatuna ja täie mõistuse juures, valdas neid hirm.
041	MAR	005	016	Pealtnägijad kirjeldasid, mis oli juhtunud kurjast vaimust vaevatud mehe ja sigadega,
041	MAR	005	017	ja inimesed hakkasid paluma Jeesust, et ta nende piirkonnast lahkuks.
041	MAR	005	018	Ja kui Jeesus oli paati astumas, palus mees, kes oli olnud kurjast vaimust vaevatud, luba minna koos temaga.
041	MAR	005	019	Ent Jeesus ei lubanud, vaid ütles: „Mine koju omade juurde ja tunnista neile, mida Issand on sinu heaks teinud ja kuidas ta sinu peale on halastanud.“
041	MAR	005	020	Mees läks ära ja hakkas Dekapolises kuulutama, mida Jeesus oli talle teinud. Ja kõik panid seda imeks.
041	MAR	005	021	Ja kui Jeesus oli sõitnud paadiga taas vastaskaldale, kogunes suur rahvahulk tema ümber, kui ta alles oli järve ääres.
041	MAR	005	022	Siis tuli Jairus, üks sünagoogi ülemaist, ja langes Jeesuse ette maha.
041	MAR	005	023	Ta palus teda tungivalt: „Mu tütreke on suremas! Tule ometi ja pane käed tema peale, et ta saaks terveks ja jääks ellu!“
041	MAR	005	024	Ja Jeesus läks temaga. Suur rahvahulk käis tema järel ja tungles tema ümber.
041	MAR	005	025	Nende hulgas oli kaksteist aastat verejooksu käes kannatanud naine,
041	MAR	005	026	kes oli palju pidanud vaevlema arstide käes ja ära kulutanud kogu oma vara, kuid polnud saanud abi, vaid haigus oli läinud aina hullemaks.
041	MAR	005	027	See naine oli kuulnud lugusid Jeesusest ning tuli nüüd rahvahulga seas Jeesuse selja taha ja puudutas tema kuube,
041	MAR	005	028	sest ta arvas: „Kui ma saaksin kasvõi tema rõivaid puudutada, siis ma paraneksin!“
041	MAR	005	029	Kohe lakkaski verejooks ning ta tundis oma ihus, et ta oli vabastatud kannatustest.
041	MAR	005	030	Samal hetkel tundis Jeesus, kuidas vägi temast väljus, ta pööras rahvahulga seas ümber ja küsis: „Kes puudutas mu kuube?“
041	MAR	005	031	Ta jüngrid ütlesid talle: „Sa näed ju, milline tunglemine on su ümber, ja küsid veel: „Kes mind puudutas?““
041	MAR	005	032	Ent Jeesus vaatas ringi, et näha, kes seda oli teinud.
041	MAR	005	033	Naine, mõistes, mis talle oli sündinud, tuli kartlikult värisedes ning langes Jeesuse jalge ette maha ja rääkis talle kogu tõe.
041	MAR	005	034	Jeesus lausus talle: „Tütar, sinu usk on sind terveks teinud, mine rahus ja ole vaba oma kannatustest!“
041	MAR	005	035	Kui Jeesus alles rääkis, tuldi sünagoogi ülema kodust ja öeldi: „Su tütar on surnud, ära enam ilmaaegu Õpetajat tülita!“
041	MAR	005	036	Ent Jeesus ei hoolinud nende jutust, vaid ütles sünagoogi ülemale: „Ära karda, usu vaid!“
041	MAR	005	037	Ta ei lubanud kedagi enesega kaasa tulla peale Peetruse, Jaakobuse ja tema venna Johannese.
041	MAR	005	038	Kui nad saabusid sünagoogi ülema majja, nägi Jeesus käratsemist ja valjult nutvaid ja halisevaid inimesi.
041	MAR	005	039	Ta astus sisse ja küsis neilt: „Miks te käratsete ja nutate? Laps ei ole surnud, vaid magab!“
041	MAR	005	040	Ja nad naersid tema üle. Aga kui ta oli nad kõik välja saatnud, võttis ta kaasa lapse isa ja ema ja oma kaaslased ja astus lapse juurde.
041	MAR	005	041	Ta võttis kinni lapse käest ja ütles talle: „Talitaa kuum!“See tähendab „Tüdruk, tõuse üles!“
041	MAR	005	042	Ja tüdruk tõusis otsekohe püsti ja kõndis ringi; ta oli juba kaheteistkümneaastane. Ja neid kõiki valdas tohutu hämmastus.
041	MAR	005	043	Aga Jeesus keelas neid karmilt sellest rääkimast, ja käskis anda tüdrukule süüa.
041	MAR	006	001	Siis Jeesus lahkus sealt ja läks jüngritega oma kodulinna.
041	MAR	006	002	Hingamispäeva saabudes hakkas ta õpetama sünagoogis ja paljud, kes teda kuulsid, olid hämmastunud. „Kust see mees sai selle kõik?“küsisid nad. „Mis tarkus see küll on, mis talle on antud? Mida tähendavad need imed, mida ta teeb?
041	MAR	006	003	Eks tema ole see puusepp, Maarja poeg ning Jaakobuse, Joosese, Juudase ja Siimoni vend? Ja eks ka tema õed ole siin meie juures?“Ja nad said tema peale vihaseks.
041	MAR	006	004	Aga Jeesus ütles neile: „Kuskil ei peeta prohvetist vähem lugu kui ta oma kodukohas, oma sugulaste juures ja ta oma majas!“
041	MAR	006	005	Ja ta ei saanud seal teha ainsatki imetegu peale mõne haige tervendamise, kui ta oli pannud käed nende peale.
041	MAR	006	006	Ja ta imestas nende uskmatuse üle. Siis Jeesus rändas ümberkaudsetes külades ja õpetas.
041	MAR	006	007	Ta kutsus kaksteist jüngrit enese juurde ja hakkas välja läkitama kahekaupa ja andis neile meelevalla rüvedate vaimude üle.
041	MAR	006	008	Need olid tema juhised: „Ärge võtke tee peale kaasa midagi peale kepi: ei leiba, kotti ega raha vöö vahel.
041	MAR	006	009	Kandke sandaale, kuid teist särki ärge võtke.
041	MAR	006	010	Kuhu majja te iganes astute, sinna jääge, kuni sellest linnast lahkumiseni!
041	MAR	006	011	Ja kui mõnes kohas teid vastu ei võeta ega kuulata, siis minge edasi ja raputage maha selle koha tolm oma jalgadelt neile tunnistuseks.“
041	MAR	006	012	Nad läksid välja ja kuulutasid, et inimesed parandaksid meelt.
041	MAR	006	013	Nad ajasid välja palju kurje vaime ja võidsid paljusid haigeid õliga ja tegid nad terveks.
041	MAR	006	014	Kuningas Heroodes sai kuulda Jeesusest, sest ta nimi oli saanud tuntuks. Mõned ütlesid: „Ristija Johannes on üles äratatud surnuist ja sellepärast toimivad temas imelised väed.“
041	MAR	006	015	Teised ütlesid: „Tema on Eelija!“Ja veel teised ütlesid: „Ta on nagu üks muistsetest prohvetitest!“
041	MAR	006	016	Aga kui Heroodes seda kuulis, ütles ta: „Johannes, kelle pea ma lasksin maha raiuda, on surnuist üles tõusnud!“
041	MAR	006	017	Sest Heroodes ise oli lasknud Johannese kinni võtta, ahelatesse panna ja vangi heita. Ta tegi seda Heroodiase, oma venna Filippuse naise pärast, kelle ta oli endale naiseks võtnud.
041	MAR	006	018	Johannes oli talle öelnud: „Sul ei ole seaduse järgi õigust võtta oma venna naist!“
041	MAR	006	019	Seepärast pidas Heroodias Johannese peale viha ja soovis teda tappa, ent ei saanud,
041	MAR	006	020	sest Heroodes kartis Johannest. Ta teadis, et Johannes on õige ja püha mees, ning kaitses teda. Ta ka kuulas Johannest meeleldi, kuigi tema kõned viisid ta kimbatusse.
041	MAR	006	021	Ent lõpuks saabus sobilik aeg. Heroodes korraldas oma sünnipäeval pidusöögi kõrgetele ametimeestele, sõjaväeülematele ja Galilea juhtidele.
041	MAR	006	022	Heroodiase tütar tuli sisse ja tantsis. See meeldis Heroodesele ja pidulistele, nii et kuningas ütles tüdrukule: „Palu mu käest, mida sa iganes soovid, ja ma annan sulle!“
041	MAR	006	023	Ta lubas vandega: „Mida sa iganes palud, ma annan sulle, olgu või pool minu kuningriiki!“
041	MAR	006	024	Ja tüdruk läks välja ja küsis emalt nõu: „Mida ma peaksin paluma?“„Ristija Johannese pead!“vastas ema.
041	MAR	006	025	Tüdruk tõttas kuninga juurde tagasi ja ütles: „Ma soovin, et sa otsekohe annaksid mulle kandikul Ristija Johannese pea!“
041	MAR	006	026	Kuningas sai väga kurvaks, kuid piduliste kuuldes antud vande pärast ei saanud ta tüdruku soovi tagasi lükata.
041	MAR	006	027	Ta saatis kohe timuka käsuga tuua Johannese pea. Timukas läks vanglasse, lõi Johannesel pea otsast,
041	MAR	006	028	tõi selle kandikul ja ulatas tüdrukule, kes andis selle oma emale.
041	MAR	006	029	Kui Johannese jüngrid sellest kuulsid, tulid nad ja viisid ta surnukeha ära ning asetasid hauda.
041	MAR	006	030	Apostlid aga kogunesid Jeesuse juurde ja andsid talle aru kõigest, mis nad olid teinud ja õpetanud.
041	MAR	006	031	Jeesus ütles neile: „Lähme omaette kõrvalisse kohta ja puhkame pisut!“Sest inimesi tuli ja läks kogu aeg, nii et neil ei olnud aega süüagi.
041	MAR	006	032	Nad sõudsid paadiga kõrvalisse paika omaette.
041	MAR	006	033	Kuid nende minekut märgati ja mitmed tundsid nad ära. Inimesed jooksid sinna kokku kõigist linnadest ja olid kohal enne neid.
041	MAR	006	034	Kui Jeesus astus paadist kaldale ja nägi suurt rahvahulka, hakkas tal neist kahju, sest nad olid nagu lambad, kellel ei ole karjast. Ja ta hakkas neile õpetama paljusid asju.
041	MAR	006	035	Kui aeg oli juba hiline, tulid jüngrid Jeesuse juurde ja ütlesid: „Paik on üksildane ja aeg juba hiline.
041	MAR	006	036	Lase inimestel minna, et nad läheksid ümberkaudsetesse asulatesse ja küladesse ning ostaksid endale midagi süüa!“
041	MAR	006	037	Jeesus vastas: „Andke teie neile süüa!“Jüngrid küsisid: „See võtaks rohkem kui poole aasta palga! Kas peaksime minema ja kulutama nii palju leivale ning andma seda neile süüa?“
041	MAR	006	038	Jeesus ütles neile: „Minge vaadake, mitu leiba teil on!“Nad vaatasid ja ütlesid: „Viis leiba ja kaks kala.“
041	MAR	006	039	Siis Jeesus käskis panna kõik inimesed rühmakaupa rohule istuma.
041	MAR	006	040	Inimesed istusid maha sajaste ja viiekümneste rühmade kaupa.
041	MAR	006	041	Ja Jeesus võttis need viis leiba ja kaks kala, vaatas üles taevasse, õnnistas ja murdis leivad ning andis jüngrite kätte rahvale jagamiseks; samuti jagas need kaks kala.
041	MAR	006	042	Ja kõik sõid ja said söönuks.
041	MAR	006	043	Ent leibadest ja kaladest ülejäänud palukesi korjati kokku kaksteist korvitäit.
041	MAR	006	044	Sööjaid oli aga viis tuhat meest.
041	MAR	006	045	Jeesus käskis kohe seejärel oma jüngritel astuda paati ning sõita vastaskaldale Betsaidasse, samal ajal kui tema laseb rahvahulgal minna.
041	MAR	006	046	Ta saatis nad teele ning läks mäele palvetama.
041	MAR	006	047	Õhtu saabudes oli paat keset järve ja Jeesus üksinda maal.
041	MAR	006	048	Kui ta nägi jüngreid raskustes sõudmas, sest tuul oli vastu, tuli ta neljanda valvekorra ajal nende juurde järve peal kõndides. Ta tahtis neist mööduda,
041	MAR	006	049	aga Jeesust järve peal kõndimas nähes arvasid nad, et see on vaim. Nad hakkasid kisendama,
041	MAR	006	050	sest nad kõik nägid teda ja ehmusid. Kuid Jeesus sõnas neile: „Olge julged, see olen mina! Ärge kartke!“
041	MAR	006	051	Ja ta astus nende juurde paati ja tuul rauges. Jüngrid hämmastusid üliväga.
041	MAR	006	052	Nad ei olnud leibade loost midagi mõistnud, sest nende südamed olid tuimad.
041	MAR	006	053	Kui nad olid ületanud järve, randusid nad Genneesaretis ja jäid sinna ankrusse.
041	MAR	006	054	Ja kui nad paadist maale astusid, tunti Jeesus kohe ära.
041	MAR	006	055	Inimesed jooksid läbi kogu ümbruskonna ning kandsid haigeid magamisasemetel sinna, kus iganes nad kuulsid Jeesuse olevat.
041	MAR	006	056	Kuhu ta iganes läks, olgu küladesse, linnadesse või maakohtadesse, asetati haiged turuplatsidele. Need anusid teda, et nad saaksid puudutada kasvõi tema kuuepalistust, ja kes iganes teda puudutasid, said terveks.
041	MAR	007	001	Kui siis variserid ja mõned Jeruusalemmast tulnud kirjatundjad kogunesid Jeesuse juurde,
041	MAR	007	002	märkasid nad mõnda tema jüngritest pühitsemata, see tähendab pesemata kätega söömas.
041	MAR	007	003	(Variserid, nagu kõik juudid, söövad ju alles pärast seda, kui on peotäie veega käsi pesnud, pidades nõnda kinni esivanemate pärimusest.
041	MAR	007	004	Nad ei söö ka midagi turult toodut enne, kui on seda veega pesnud, ja nad peavad kinni veel mitmetest muudest tavadest: karikate, kannude ja vaskkatelde pesemisest.)
041	MAR	007	005	Nüüd variserid ja kirjatundjad küsisid Jeesuselt: „Miks sinu jüngrid ei toimi esivanemate pärimuse järgi, vaid söövad leiba pühitsemata kätega?“
041	MAR	007	006	Jeesus vastas: „Jesajal oli õigus, kui ta teie, silmakirjatsejate, kohta ennustas; nõnda nagu on kirjutatud: „See rahvas austab mind oma huultega, nende süda on aga minust kaugel.
041	MAR	007	007	Ilmaaegu nad teenivad mind, õpetades õpetusi, mis on vaid inimeste reeglid.“
041	MAR	007	008	Te jätate kõrvale Jumala käsud ja järgite inimeste kombeid.“
041	MAR	007	009	Ja ta jätkas: „Kui osavalt te heidate Jumala käsud kõrvale, et järgida oma pärimust!
041	MAR	007	010	Mooses ütles ju: „Austa oma isa ja ema!“ning „Kes oma isa või ema neab, peab surema.“
041	MAR	007	011	Kuid teie ütlete, et kui keegi kuulutab oma isale või emale: „Mis toetust sa iganes minu käest saad, on korban“(see tähendab templile pühendatud ohvriandi),
041	MAR	007	012	ei lase teie neil enam midagi oma isa või ema heaks teha.
041	MAR	007	013	Te teete Jumala sõna tühjaks oma pärimuse kaudu, mille te olete pärinud. Ja te teete veel palju muudki niisugust!“
041	MAR	007	014	Ja kui Jeesus oli taas rahva enda juurde kutsunud, ütles ta neile: „Kuulge mind kõik ja mõistke!
041	MAR	007	015	Miski, mis läheb väljastpoolt inimest tema sisse, ei või teda rüvetada; aga mis läheb inimesest välja, see rüvetab inimest.
041	MAR	007	016	Kellel kõrvad on, see kuulgu!“
041	MAR	007	017	Kui Jeesus läks rahva juurest ära ühte majja, küsisid jüngrid temalt selle tähendamissõna mõtet.
041	MAR	007	018	Jeesus ütles neile: „Kas teiegi olete taipamatud? Kas te ei saa aru, et miski väljast inimesse tulev ei saa teda rüvetada,
041	MAR	007	019	sest see ei lähe tema südamesse, vaid kõhtu, ja heidetakse jälle välja?“Sel viisil kuulutas Jeesus puhtaks kõik toidud.
041	MAR	007	020	Aga ta ütles veel: „Mis inimesest välja tuleb, see rüvetab teda.
041	MAR	007	021	Sest seest, inimese südamest, lähtuvad kurjad mõtted, kõlvatu suguelu, vargused, mõrvad,
041	MAR	007	022	abielurikkumine, ahnus, kurjus, kavalus, nilbus, kadedus, laim, ülbus, rumalus.
041	MAR	007	023	Kõik need pahed tulevad seestpoolt ja rüvetavad inimest.“
041	MAR	007	024	Ja Jeesus läks sealt Tüürose alale. Ta astus sisse ühte majja, soovides, et keegi sellest teada ei saaks, kuid ta ei saanud jääda märkamatuks.
041	MAR	007	025	Temast kuulis keegi naine, kelle väikest tütart vaevas rüve vaim, ja ta tuli otsekohe ning langes Jeesuse jalge ette.
041	MAR	007	026	Ta oli kreeklanna, pärit Sürofoiniikiast. Naine palus Jeesust, et ta ajaks kurja vaimu tema tütrest välja.
041	MAR	007	027	Kuid Jeesus ütles talle: „Lase esmalt lastel saada söönuks! Ei sobi võtta laste leiba ja visata see koertele!“
041	MAR	007	028	Naine aga vastas: „Jah, Issand, aga koerad söövad ju laua all laste raasukesi!“
041	MAR	007	029	„Kui sa nii ütled, siis mine!“ütles Jeesus. „Kuri vaim on sinu tütrest välja läinud!“
041	MAR	007	030	Ja naine läks koju ning leidis lapse voodis magamas. Kuri vaim oli temast lahkunud.
041	MAR	007	031	Jeesus lahkus Tüürose alalt ja tuli Siidoni kaudu Galilea mere äärde Dekapolise aladele.
041	MAR	007	032	Tema juurde toodi kurt, kes vaevu rääkida suutis, ning paluti, et ta paneks oma käe tema peale.
041	MAR	007	033	Jeesus viis mehe rahvahulgast eemale, pistis oma sõrmed ta kõrvadesse, sülitas ja puudutas ta keelt
041	MAR	007	034	ning üles taeva poole vaadates õhkas ja ütles talle: „Effataa!“, see tähendab „Mine lahti!“
041	MAR	007	035	Mehe kõrvad avanesid sedamaid ja ta keel pääses kütkest valla ning ta rääkis korralikult.
041	MAR	007	036	Jeesus ei lubanud neil sellest kellelegi rääkida. Aga mida enam ta neid keelas, seda enam nad jutustasid.
041	MAR	007	037	Ning kuulajad ütlesid suures hämmastuses: „Kõik on ta teinud hästi! Ta paneb isegi kurdid kuulma ja keeletud rääkima!“
041	MAR	008	001	Neil päevil oli taas suur rahvahulk kokku tulnud. Ja kuna neil ei olnud midagi süüa, kutsus Jeesus jüngrid enese juurde ning ütles neile:
041	MAR	008	002	„Mul on rahvast kahju. Nad on juba kolm päeva minu juures olnud ja neil pole midagi süüa.
041	MAR	008	003	Kui ma lasen nad koju minna näljastena, siis nad nõrkevad teel, sest mõned neist on tulnud kaugelt.“
041	MAR	008	004	Jüngrid vastasid talle: „Kust peaks keegi siin kõrvalises paigas leiba saama kõigi nende inimeste toitmiseks?“
041	MAR	008	005	„Mitu leiba teil on?“küsis Jeesus. „Seitse, “vastasid nad.
041	MAR	008	006	Jeesus käskis rahval maha istuda. Ta võttis need seitse leiba, tänas, murdis ja andis oma jüngritele jagamiseks, ja nemad viisid rahvale.
041	MAR	008	007	Neil olid ka mõned väikesed kalad ja Jeesus õnnistas neid ning käskis samuti jagada rahvale.
041	MAR	008	008	Inimesed sõid ja said söönuks. Ja jüngrid korjasid ülejäänud palukesi seitse korvitäit.
041	MAR	008	009	Sööjaid oli aga umbes neli tuhat meest. Siis Jeesus laskis neil minna.
041	MAR	008	010	Ta astus kohe koos oma jüngritega paati ja suundus Dalmanuuta aladele.
041	MAR	008	011	Variserid tulid ja hakkasid Jeesust küsitlema. Et teda proovile panna, nõudsid nad temalt tunnustähte taevast.
041	MAR	008	012	Jeesus ohkas sügavalt ja ütles: „Miks see sugupõlv nõuab tunnustähte? Tõesti, ma ütlen teile, sellele sugupõlvele ei anta tunnustähte!“
041	MAR	008	013	Ning ta jättis nad maha, astus taas paati ning siirdus vastaskaldale.
041	MAR	008	014	Ent jüngrid olid unustanud kaasa võtta toitu, neil ei olnud paadis kaasas muud kui üksainuke leib.
041	MAR	008	015	„Vaadake ette, hoiduge variseride juuretisest ja Heroodese juuretisest!“hoiatas neid Jeesus.
041	MAR	008	016	Nemad aga arutasid omavahel: „Ta räägib sellest, et meil ei ole leiba!“
041	MAR	008	017	Seda märgates ütles Jeesus neile: „Miks te leiva puudumise üle arutate? Kas te ikka veel ei taipa ega saa aru? Kas teie süda on ikka veel tuim?
041	MAR	008	018	Kas teil on silmad, aga te ei näe, kas teil on kõrvad, aga te ei kuule? Kas teil ei ole meeles,
041	MAR	008	019	kui ma viis leiba murdsin viiele tuhandele? Mitu korvitäit palukesi jäi üle?“„Kaksteist, “vastasid nemad.
041	MAR	008	020	„Kui ma seitse leiba murdsin neljale tuhandele, mitu korvitäit palukesi siis jäi üle?“Nad vastasid: „Seitse.“
041	MAR	008	021	„Kas te ikka veel ei saa aru?“küsis Jeesus.
041	MAR	008	022	Nii nad saabusid Betsaidasse. Tema juurde toodi pime mees ja anuti, et Jeesus teda puudutaks.
041	MAR	008	023	Jeesus talutas kättpidi mehe külast välja, sülitas tema silmadesse, pani käed ta peale ja küsis: „Kas sa näed midagi?“
041	MAR	008	024	Pime vaatas üles ja ütles: „Ma näen inimesi, nad on nagu puud, mis kõnnivad.“
041	MAR	008	025	Seejärel pani Jeesus uuesti käed ta silmadele ja ta sai täiesti terveks ja nägi kõike selgesti.
041	MAR	008	026	Jeesus käskis tal minna koju, öeldes: „Ära minegi külasse!“
041	MAR	008	027	Siis Jeesus ja ta jüngrid läksid edasi Filippuse Kaisarea küladesse. Teel küsis ta jüngritelt: „Kelle ütlevad inimesed mind olevat?“
041	MAR	008	028	„Mõned ütlevad Ristija Johannese, mõned Eelija, mõned ühe prohveteist, “vastasid nad talle.
041	MAR	008	029	„Aga teie?“küsis Jeesus. „Kelle teie ütlete mind olevat?“Peetrus vastas talle: „Sina oled Messias!“
041	MAR	008	030	Aga Jeesus hoiatas neid rangelt, et nad sellest kellelegi ei räägiks.
041	MAR	008	031	Siis Jeesus hakkas neid õpetama, et Inimese Poeg peab palju kannatama ning hüljatama vanemate ja ülempreestrite ja kirjatundjate poolt ja tapetama ning kolme päeva pärast üles tõusma.
041	MAR	008	032	Ta rääkis sellest avalikult. Peetrus aga viis ta kõrvale ja hakkas teda noomima.
041	MAR	008	033	Ent Jeesus pöördus, ja vaadates oma jüngreid, sõitles Peetrust: „Tagane minust, saatan! Sa oled mulle takistuseks, sest sa ei mõtle Jumala, vaid inimese viisil.“
041	MAR	008	034	Ja Jeesus kutsus rahvahulga koos oma jüngritega enese juurde ja ütles neile: „Kui keegi tahab käia minu järel, siis salaku ta end maha, võtku oma rist ja järgnegu mulle!
041	MAR	008	035	Sest kes tahab päästa oma elu, kaotab selle, aga kes kaotab oma elu minu ja evangeeliumi pärast, päästab selle.
041	MAR	008	036	Sest mis kasu on inimesel sellest, kui ta võidaks terve maailma, aga teeks kahju oma hingele?
041	MAR	008	037	Sest mis oleks inimesel anda oma hinge eest?
041	MAR	008	038	Jah, kes iganes häbeneb mind ja minu sõnu selle abielurikkuja ja patuse sugupõlve ees, seda häbeneb ka Inimese Poeg, kui ta tuleb oma Isa auhiilguses koos pühade inglitega.“
041	MAR	009	001	Ja ta ütles neile: „Tõesti, ma ütlen teile, siin seisavad mõned, kes ei maitse surma enne, kui näevad Jumala riiki tulnud olevat väega.“
041	MAR	009	002	Kuue päeva pärast võttis Jeesus endaga kaasa Peetruse, Jaakobuse ja Johannese ning viis nad üles kõrgele mäele. Ja Jeesust muudeti nende silme all.
041	MAR	009	003	Tema rõivad hakkasid erevalgena hiilgama, selliseks ei suuda ükski maapealne pesija neid valgendada.
041	MAR	009	004	Ja Eelija koos Moosesega ilmus neile, ja nad kõnelesid Jeesusega.
041	MAR	009	005	Siis Peetrus ütles Jeesusele: „Rabi, siin on meil hea olla. Teeme kolm telki: sinule ühe, Moosesele ühe ja Eelijale ühe.“
041	MAR	009	006	Ta ei teadnud, mida öelda, sest neid valdas suur hirm.
041	MAR	009	007	Siis ilmus pilv, mis nende üle laskus, ja pilvest kostis hääl: „See on minu armas Poeg, teda kuulake!“
041	MAR	009	008	Ja samal hetkel, kui nad ringi vaatasid, ei näinud nad enam kedagi muud kui ainult Jeesust üksi nende juures.
041	MAR	009	009	Mäelt alla laskudes keelas Jeesus neid, et nad kellelegi nähtust ei räägiks, enne kui Inimese Poeg on üles tõusnud surnuist.
041	MAR	009	010	Nii nad tegidki, ent omavahel arutasid, mida võib tähendada surnuist ülestõusmine.
041	MAR	009	011	Ja nad küsisid Jeesuselt: „Miks kirjatundjad ütlevad, et enne peab tulema Eelija?“
041	MAR	009	012	„Eelija tulebki esimesena, “vastas ta, „ja seab taas kõik korda. Ent Inimese Pojast on kirjutatud, et tema peab palju kannatama ja teda põlatakse.
041	MAR	009	013	Aga Eelija kohta ma ütlen teile, et ta on juba tulnud, ent nad on talle teinud, mida nad tahtsid, nõnda nagu temast on kirjutatud.“
041	MAR	009	014	Kui nad tulid teiste jüngrite juurde, nägid nad suurt rahvahulka nende ümber ja kirjatundjaid nendega vaidlemas.
041	MAR	009	015	Niipea kui rahvahulk Jeesust märkas, olid nad kõik hämmastuses ja jooksid tema juurde teda tervitama.
041	MAR	009	016	Jeesus küsis neilt: „Mille üle te nendega vaidlete?“
041	MAR	009	017	Keegi rahva hulgast vastas talle: „Õpetaja, ma tõin sinu juurde oma poja. Tema kallal on kuri vaim, kes ei lase tal rääkida.
041	MAR	009	018	Kus iganes see teda haarab, paiskab see poisi maha ning ta ajab vahtu suust, kiristab hambaid ja kangestub. Ma palusin su jüngreid, et nad ajaksid selle välja, kuid nad ei suutnud.“
041	MAR	009	019	Jeesus vastas neile: „Oh uskmatu sugupõlv! Kui kaua ma pean teie juures olema? Kui kaua ma pean teiega kannatama? Tooge poiss minu juurde!“
041	MAR	009	020	Nad tõid ta Jeesuse juurde. Kui vaim nägi Jeesust, raputas see sedamaid poissi, nii et ta kukkus ja vähkres maas vahtu suust välja ajades.
041	MAR	009	021	Jeesus küsis poisi isalt: „Kui kaua see temaga nõnda on?“„Lapsest saadik, “vastas isa.
041	MAR	009	022	„See on teda sageli maha paisanud, isegi tulle ja vette, et teda surmata. Aga kui sa nüüd midagi teha suudad, siis tunne meile kaasa ja aita meid!“
041	MAR	009	023	Jeesus lausus: „Sa ütled „kui sa suudad“? Kõik on võimalik sellele, kes usub!“
041	MAR	009	024	Sedamaid hüüatas lapse isa: „Ma usun! Aita mind üle mu uskmatusest!“
041	MAR	009	025	Kui Jeesus nägi, et rahvahulk kokku jookseb, sõitles ta rüvedat vaimu: „Sina kurt ja tumm vaim, ma käsin sind, mine temast välja ja ära tule kunagi enam tema sisse!“
041	MAR	009	026	Vaim läks välja kisendades ja teda tugevasti raputades ning poiss jäi otsekui surnuks, nii et paljud ütlesid, et ta on nüüd surnud.
041	MAR	009	027	Kuid Jeesus võttis poisi käest kinni, aitas ta üles, ja poiss tõusis püsti.
041	MAR	009	028	Kui nad sisse läksid, küsisid ta jüngrid Jeesuselt omavahel olles: „Miks meie ei suutnud seda välja ajada?“
041	MAR	009	029	Jeesus ütles neile: „See tõug ei lähe välja teisiti kui palve ja paastuga.“
041	MAR	009	030	Nad lahkusid sealt ja rändasid läbi Galilea. Jeesus ei tahtnud, et keegi saaks teada,
041	MAR	009	031	sest ta õpetas oma jüngreid. Ta ütles neile: „Inimese Poeg antakse inimeste kätte ja nad tapavad tema, ja ta tõuseb kolmandal päeval surnuist üles!“
041	MAR	009	032	Aga nemad ei saanud aru, mida ta sellega mõtles, ja nad kartsid temalt seletust küsida.
041	MAR	009	033	Seejärel tulid nad Kapernauma. Ja kui nad jõudsid koju, küsis Jeesus neilt: „Mille üle te tee peal vaidlesite?“
041	MAR	009	034	Nemad aga jäid vait, sest nad olid teel omavahel vaielnud, kes neist on suurim.
041	MAR	009	035	Jeesus istus maha, kutsus kaksteist jüngrit ja ütles neile: „Kui keegi tahab olla esimene, siis ta olgu viimane, ja kõikide teenija!“
041	MAR	009	036	Ja ta võttis ühe väikese lapse ja pani nende keskele seisma. Teda kätele võttes ta ütles:
041	MAR	009	037	„Kes iganes ühe sellise lapse vastu võtab minu nimel, võtab vastu minu, ja kes vastu võtab minu, võtab vastu mitte minu, vaid tema, kes mind on läkitanud.“
041	MAR	009	038	Johannes ütles Jeesusele: „Õpetaja, me nägime üht meest sinu nimel kurje vaime välja ajamas ja me keelasime teda, sest ta ei järgi meiega koos sind.“
041	MAR	009	039	Aga Jeesus vastas: „Ärge keelake teda, sest ükski, kes teeb minu nimel vägeva teo, ei saa samal ajal rääkida minust halvasti.
041	MAR	009	040	Sest kes ei ole meie vastu, see on meie poolt.
041	MAR	009	041	Tõesti, ma ütlen teile, kes iganes annab teile juua klaasitäie vett, sellepärast et te Messiale kuulute, ei jää kindlasti oma tasust ilma.
041	MAR	009	042	Kes iganes ahvatleb patule ühe neist väikestest, kes minusse usuvad, sellele oleks parem, kui talle seotaks veskikivi kaela ja ta visataks merre.
041	MAR	009	043	Kui su käsi ahvatleb sind patule, raiu see küljest, sest sul on parem minna vigasena ellu kui kahe käega põrgusse kustumatusse tulle,
041	MAR	009	044	kus nende uss ei sure ja nende tuli ei kustu.
041	MAR	009	045	Ja kui su jalg sind ahvatleb patustama, raiu see maha, sest sul on parem minna jalutuna ellu kui kahe jalaga olla heidetud põrgusse,
041	MAR	009	046	kus nende uss ei sure ja nende tuli ei kustu.
041	MAR	009	047	Ja kui su silm ahvatleb sind patule, rebi see välja, sest sul on parem minna ühe silmaga Jumala riiki kui olla kahe silmaga heidetud põrgusse,
041	MAR	009	048	„kus nende uss ei sure ja nende tuli ei kustu!“
041	MAR	009	049	Sest kõiki soolatakse tulega.
041	MAR	009	050	Sool on hea; aga kui sool läheb magedaks, millega te seda siis maitsestate? Olgu teil soola enestes ja pidage rahu üksteisega!“
041	MAR	010	001	Jeesus lahkus sealt ja tuli Juudamaa aladele sealpool Jordanit. Jälle kogunes hulk rahvast tema juurde ja ta õpetas neid, nagu tal oli kombeks.
041	MAR	010	002	Jeesuse juurde tulid mõned variserid, et teda proovile panna, ja küsisid: „Kas mehel on luba oma naisest lahutada?“
041	MAR	010	003	Jeesus küsis neilt: „Kuidas Mooses teid käskis?“
041	MAR	010	004	Nad vastasid: „Mooses lubas kirjutada lahutustunnistuse ja naise minema saata.“
041	MAR	010	005	Jeesus ütles neile: „Teie kõva südame pärast kirjutas ta teile selle käsu.
041	MAR	010	006	Aga loomise algul lõi Jumal nad meheks ja naiseks.
041	MAR	010	007	Seepärast jätab mees maha oma isa ja ema ning hoiab oma naise poole
041	MAR	010	008	ja need kaks saavad üheks. Siis nad ei ole enam kaks, vaid üks liha.
041	MAR	010	009	Mis nüüd Jumal on ühte pannud, seda ärgu inimene lahutagu!“
041	MAR	010	010	Kodus küsisid jüngrid uuesti temalt selle kohta
041	MAR	010	011	ja Jeesus ütles neile: „Kes lahutab oma naisest ja abiellub teisega, rikub temaga abielu.
041	MAR	010	012	Ja kui naine on maha jätnud oma mehe ja abiellub teisega, rikub ta abielu.“
041	MAR	010	013	Jeesuse juurde toodi väikesi lapsi, et ta neid puudutaks. Jüngrid aga tõrelesid toojatega,
041	MAR	010	014	kuid Jeesus sai seda nähes pahaseks ja ta ütles neile: „Laske lapsed minu juurde tulla, ärge keelake neid, sest selliste päralt on Jumala riik.
041	MAR	010	015	Tõesti, ma ütlen teile, kes Jumala riiki vastu ei võta nagu laps, ei pääse sinna sisse.“
041	MAR	010	016	Ta võttis lapsed sülle ja õnnistas neid, pannes käed nende peale.
041	MAR	010	017	Kui Jeesus asus teele, jooksis üks mees tema juurde ja langes ta ette põlvili, küsides: „Hea Õpetaja, mida ma pean tegema, et ma päriksin igavese elu?“
041	MAR	010	018	Jeesus vastas talle: „Miks sa nimetad mind heaks? Keegi muu ei ole hea kui üks – Jumal.
041	MAR	010	019	Käske sa tead: ära tapa, ära riku abielu, ära varasta, ära anna valetunnistust, ära peta, austa oma isa ja ema!“
041	MAR	010	020	Mees aga vastas talle: „Õpetaja, seda kõike olen ma pidanud poisieast alates.“
041	MAR	010	021	Jeesus aga vaatas talle otsa, tundis armastust tema vastu ja ütles: „Üks asi puudub sul. Mine müü ära kõik, mis sul on, ja jaga vaestele, ja sul on siis aare taevas, ning tule, järgne mulle!“
041	MAR	010	022	Kui noormees neid sõnu kuulis, lahkus ta kurvana, sest tal oli palju vara.
041	MAR	010	023	Jeesus vaatas enda ümber ja ütles oma jüngritele: „Kui raske on rikastel pääseda Jumala riiki!“
041	MAR	010	024	Aga jüngrid hämmastusid tema sõnade peale; ja Jeesus ütles jälle: „Lapsed, kui raske on minna Jumala riiki!
041	MAR	010	025	Hõlpsam on kaamelil minna läbi nõelasilma kui rikkal minna Jumala riiki.“
041	MAR	010	026	Jüngrid aga jahmusid veelgi enam ja küsisid üksteiselt: „Kes siis võib saada päästetud?“
041	MAR	010	027	Jeesus ütles neile otsa vaadates: „Inimesel on see võimatu, aga mitte Jumalal. Jumalal on kõik võimalik!“
041	MAR	010	028	Peetrus hakkas rääkima: „Vaata, meie oleme jätnud kõik maha, et järgneda sulle!“
041	MAR	010	029	Jeesus ütles: „Tõesti, ma ütlen teile, ei ole kedagi, kes on maha jätnud maja, vennad või õed, ema, isa või lapsed või põllud minu pärast ja evangeeliumi pärast
041	MAR	010	030	ega saaks vastu nüüd, praegusel ajal, sajavõrra maju, vendi ja õdesid, emasid ja lapsi ja põlde tagakiusamise kestelgi, ning tuleval ajastul igavest elu.
041	MAR	010	031	Aga paljud esimesed jäävad viimasteks ja viimased saavad esimesteks.“
041	MAR	010	032	Kui nad olid teel üles Jeruusalemma, kõndis Jeesus nende ees. Jüngrid olid ehmunud, aga kaasaminejaid valdas hirm. Jeesus viis kaksteist jüngrit taas kõrvale ja hakkas neile rääkima, mis teda ees ootab:
041	MAR	010	033	„Me läheme üles Jeruusalemma ja Inimese Poeg antakse ülempreestrite ja kirjatundjate kätte. Need mõistavad ta surma ja annavad üle uskmatuile.
041	MAR	010	034	Need mõnitavad teda ja sülitavad ta peale, piitsutavad teda ja tapavad ta ära. Kuid kolme päeva pärast tõuseb ta surnuist üles.“
041	MAR	010	035	Ja Sebedeuse pojad Jaakobus ja Johannes astusid Jeesuse juurde. „Õpetaja, “ütlesid nad talle, „me tahame, et sa meile teeksid, mida me iganes küsime!“
041	MAR	010	036	„Mida te tahate, et ma teile teeksin?“küsis Jeesus.
041	MAR	010	037	Nad vastasid: „Luba meile, et me istuksime sinu auhiilguses üks sinu paremal ja teine sinu vasakul käel!“
041	MAR	010	038	Kuid Jeesus ütles neile: „Teie ei tea, mida te palute. Kas te võite juua karikast, mida mina joon, või saada ristitud selle ristimisega, millega mind ristitakse?“
041	MAR	010	039	„Võime küll!“vastasid nad. Jeesus ütles neile: „Küllap te joote karikast, millest mina joon, ja teid ristitakse ristimisega, millega mind ristitakse.
041	MAR	010	040	Kuid kes istub mu paremal või vasakul käel, ei ole minu määrata, vaid see antakse neile, kellele see on valmistatud.“
041	MAR	010	041	Kui need kümme sellest kuulsid, vihastasid nad Jaakobuse ja Johannese peale.
041	MAR	010	042	Jeesus kutsus nad enese juurde ja ütles neile: „Te teate, et rahvaste valitsejad peremehetsevad nende üle ja võimukandjad kasutavad nende kallal jõudu.
041	MAR	010	043	Nõnda ärgu olgu teie seas, vaid kes iganes teie seas tahab saada suureks, olgu teie teenija,
041	MAR	010	044	ning kes iganes teie seas tahab olla esimene, olgu kõigi sulane.
041	MAR	010	045	Sest ka Inimese Poeg ei ole tulnud, et lasta ennast teenida, vaid et ise teenida ja anda oma elu lunastuseks paljude eest!“
041	MAR	010	046	Seejärel jõudsid nad Jeerikosse. Kui Jeesus koos jüngrite ja suure rahvahulgaga linnast lahkus, istus tee ääres pime kerjus Bartimeus (mis tähendab Timeuse poega).
041	MAR	010	047	Kui ta kuulis, et Naatsareti Jeesus on lähedal, hakkas ta karjuma: „Jeesus, Taaveti Poeg, halasta minu peale!“
041	MAR	010	048	Mitmed pahandasid temaga, et ta jääks vait, kuid tema karjus veel kõvemini: „Taaveti Poeg, halasta minu peale!“
041	MAR	010	049	Jeesus seisatas ja ütles: „Kutsuge ta siia!“Ja nad kutsusid pimedat: „Ole julge! Tõuse üles, tema kutsub sind!“
041	MAR	010	050	Pime viskas kuue seljast, hüppas püsti ja tuli Jeesuse juurde.
041	MAR	010	051	Jeesus küsis temalt: „Mida sa tahad, et ma sulle teeksin?“Aga pime vastas: „Rabi, ma tahan näha!“
041	MAR	010	052	Jeesus ütles talle: „Mine, sinu usk on su terveks teinud!“Ja kohe nägi pime jälle ning läks Jeesusega teele kaasa.
041	MAR	011	001	Kui nad lähenesid Jeruusalemmale ning tulid Betfagesse ja Betaaniasse Õlimäe juurde, läkitas Jeesus kaks oma jüngritest
041	MAR	011	002	sõnadega: „Minge külla, mis on teie ees. Kohe sinna jõudes te leiate kinniseotud sälu, kelle seljas ei ole istunud veel keegi. Siduge ta lahti ja tooge siia!
041	MAR	011	003	Ja kui keegi küsib, miks te seda teete, siis öelge, et Issand vajab teda ja saadab ta peatselt tagasi!“
041	MAR	011	004	Jüngrid läksid, leidsid sälu ukse külge seotuna tänaval ja päästsid ta lahti.
041	MAR	011	005	Mõned sealseisjatest küsisid: „Miks te sälu köidikuist vabastate?“
041	MAR	011	006	Ja jüngrid vastasid neile nõnda, nagu Jeesus oli käskinud, ja neil lasti minna.
041	MAR	011	007	Nad tõid sälu Jeesuse juurde, heitsid oma kuued ta peale ning Jeesus istus sälu selga.
041	MAR	011	008	Ja paljud laotasid tee peale oma rõivaid, ja teised väljadelt lõigatud oksi.
041	MAR	011	009	Ja need, kes käisid Jeesuse eel ja järel, hüüdsid: „Hoosanna!“„Õnnistatud olgu, kes tuleb Issanda nimel!“
041	MAR	011	010	„Õnnistatud olgu meie isa Taaveti saabuv kuningriik!“„Hoosanna kõrgeimas taevas!“
041	MAR	011	011	Jeesus saabus Jeruusalemma. Ta sisenes templisse ja silmitses kõike ümberringi, kuid kuna aeg oli juba hiline, läks ta koos nende kaheteistkümnega Betaaniasse.
041	MAR	011	012	Ja järgmisel päeval Betaaniast lahkumisel tundis Jeesus nälga.
041	MAR	011	013	Nähes eemal lehis viigipuud, läks ta vaatama, kas seal ka vilju on. Puu juurde jõudes ei leidnud ta aga midagi peale lehtede, sest ei olnud viigimarjade aeg.
041	MAR	011	014	Jeesus ütles puule: „Ärgu keegi enam iialgi söögu sinu vilja!“Ja ta jüngrid kuulsid seda.
041	MAR	011	015	Jeruusalemma jõudes läks Jeesus templisse ning hakkas välja ajama neid, kes seal müüsid ja ostsid. Ta lükkas kummuli rahavahetajate lauad ja tuvimüüjate pingid
041	MAR	011	016	ega lubanud, et keegi kannaks kaupa läbi pühakoja.
041	MAR	011	017	Ta õpetas neid: „Eks ole kirjutatud: „Minu koda hüütagu palvekojaks kõigile rahvastele“? Aga teie olete teinud selle röövlikoopaks!“
041	MAR	011	018	Ülempreestrid ja kirjatundjad said sellest kuulda ning otsisid võimalust Jeesust tappa, sest nad kartsid teda, kuna kogu rahvas oli vapustatud tema õpetusest.
041	MAR	011	019	Õhtu saabudes läksid Jeesus ja jüngrid linnast välja.
041	MAR	011	020	Varahommikul nägid nad viigipuust möödudes, et see oli juurteni ära kuivanud.
041	MAR	011	021	Peetrusele meenus, mis oli juhtunud, ja ta ütles Jeesusele: „Rabi, vaata! Viigipuu, mille sa needsid, on ära kuivanud!“
041	MAR	011	022	Jeesus vastas neile: „Olgu teil usku Jumalasse!
041	MAR	011	023	Tõesti, ma ütlen teile, kui keegi ütleb sellele mäele: „Tõuse paigast ja lange merre!“ega kõhkle oma südames, vaid usub, et see, mis ta ütleb, sünnib, siis see saabki talle!
041	MAR	011	024	Seepärast ma ütlen teile, kõike, mida te palves palute – uskuge, et te olete selle saanud, ja see saabki teile!
041	MAR	011	025	Ja kui te olete palvetamas, siis andke andeks, kui teil on midagi kellegi vastu, et ka teie Isa, kes on taevas, annaks teie eksimused teile andeks.
041	MAR	011	026	Kui te aga ei anna andeks, siis ei anna ka teie Isa, kes on taevas, teie eksimusi teile andeks.“
041	MAR	011	027	Nad tulid taas Jeruusalemma. Kui Jeesus kõndis templis, astusid ülempreestrid, kirjatundjad ja rahvavanemad tema juurde.
041	MAR	011	028	Nad nõudsid temalt: „Millise meelevallaga sa seda kõike teed? Kes on andnud sulle selle meelevalla neid asju teha?“
041	MAR	011	029	Jeesus vastas: „Minagi küsin teilt midagi. Teie vastake mulle, ja siis ma ütlen teile, millise meelevallaga ma seda teen.
041	MAR	011	030	Kas Johannese ristimine oli taevast või inimestest? Öelge mulle!“
041	MAR	011	031	Nad arutasid omavahel: „Kui me ütleme, et taevast, siis ta ütleb: „Miks te siis ei uskunud teda?“
041	MAR	011	032	Aga kui me ütleme, et inimestest…“(Nad kartsid rahvast, sest kõikide meelest oli Johannes tõepoolest olnud prohvet.)
041	MAR	011	033	Nii nad vastasid Jeesusele: „Me ei tea!“„Ega siis minagi ütle teile, millise meelevallaga ma seda teen, “ütles Jeesus.
041	MAR	012	001	Siis Jeesus hakkas neile tähendamissõnadega rääkima: „Üks mees istutas viinamäe, piiras aiaga, õõnestas kaljusse surutõrre ja ehitas valvetorni. Ta andis viinamäe rentnike kätte ja reisis ära.
041	MAR	012	002	Viljakoristamise ajal läkitas ta sulase rentnike juurde, et see võtaks nende käest vastu tema osa viinamäe saagist.
041	MAR	012	003	Kuid rentnikud võtsid sulase kinni, peksid teda ning saatsid minema tühjade kätega.
041	MAR	012	004	Siis isand läkitas nende juurde teise sulase. Seda nad lõid pähe ja teotasid teda.
041	MAR	012	005	Ta läkitas järgmise ja selle nad tapsid. Ja nii oli paljude teistega, mõnda nad peksid ja mõne tapsid.
041	MAR	012	006	Üks oli tal veel, tema armas poeg. Lõpuks ta läkitas nende juurde poja, mõeldes: „Minu poega nad austavad!“
041	MAR	012	007	Kuid rentnikud rääkisid omavahel: „Tema ongi see pärija! Lähme, tapame ta ära, siis pärand saab meile!“
041	MAR	012	008	Nad võtsid ta kinni, tapsid ta ära ja viskasid viinamäelt välja.
041	MAR	012	009	Mida teeb nüüd viinamäe isand? Ta tuleb ja hukkab need rentnikud ja annab viinamäe teiste kätte.
041	MAR	012	010	Kas te pole lugenud seda kirjakohta: „Kivi, mille ehitajad pidasid kõlbmatuks, on saanud nurgakiviks.
041	MAR	012	011	See tuli Issandalt ja on imeline meie silmis.““
041	MAR	012	012	Siis ülempreestrid, kirjatundjad ja vanemad otsisid võimalust teda kinni võtta, sest nad teadsid, et Jeesus oli selle tähendamissõna rääkinud nende kohta. Aga kuna nad kartsid rahvast, jätsid nad ta rahule ja läksid minema.
041	MAR	012	013	Hiljem saadeti Jeesuse juurde mõned variserid ja heroodeslased, et teda tema sõnadest püüda.
041	MAR	012	014	Nad tulid ja ütlesid talle: „Õpetaja, me teame, et sa oled aus mees. Teised ei saa sind mõjutada, sest sulle pole oluline, kes nad on. Sa õpetad Jumala teed kooskõlas tõega. Kas on õige maksta keisrile impeeriumi maksu?
041	MAR	012	015	Kas peame maksma või ei pea?“Aga Jeesus, teades nende silmakirjalikkust, ütles neile: „Miks te mind kiusate? Tooge mulle teenar näha!“
041	MAR	012	016	Nad tõidki ja ta küsis neilt: „Kelle pilt ja nimi siin on?“„Keisri, “vastasid nad talle.
041	MAR	012	017	Jeesus ütles neile: „Andke siis keisrile, mis kuulub keisrile, ja Jumalale, mis kuulub Jumalale!“Ja nad imestasid tema üle.
041	MAR	012	018	Jeesuse juurde tulid saduserid, kes eitavad surnuist ülestõusmist, ja küsisid:
041	MAR	012	019	„Õpetaja, Mooses on meile kirjutanud, et kui mehe vend sureb ja maha jääb naine, aga ei jää last, siis peab see mees abielluma lesega ja oma vennale järglasi kasvatama.
041	MAR	012	020	Oli seitse venda. Vanim võttis naise ja surres ei jätnud last järele.
041	MAR	012	021	Siis teine abiellus lesega ja temagi suri last jätmata, samuti kolmas.
041	MAR	012	022	Need seitse võtsid ta naiseks ja ükski neist ei jätnud järele last. Kõige viimasena suri ka naine.
041	MAR	012	023	Kui nad ülestõusmisel surnuist üles tõusevad, siis kelle naine ta nende seast on? Ta on ju olnud abielus seitsmega.“
041	MAR	012	024	Jeesus vastas neile: „Kas te mitte ei eksi, sellepärast et te ei tunne Pühakirja ega Jumala väge?
041	MAR	012	025	Kui surnud üles tõusevad, siis nad ei võta naisi ega lähe mehele, vaid on nagu inglid taevas.
041	MAR	012	026	Aga mis puutub surnute ülestõusmisse, kas te ei ole lugenud Moosese raamatust kibuvitsapõõsa loost, kuidas Jumal ütles Moosesele: „Mina olen Aabrahami Jumal, Iisaki Jumal ja Jaakobi Jumal.“
041	MAR	012	027	Jumal ei ole surnute, vaid elavate Jumal. Te eksite rängalt!“
041	MAR	012	028	Üks kirjatundjatest tuli ja kuulis neid vaidlemas. Mõistes, et Jeesus oli neile hästi vastanud, küsis ta: „Milline on kõige tähtsam käsk?“
041	MAR	012	029	Jeesus vastas: „Kõige tähtsam on: „Kuule, Iisrael, Issand, meie Jumal, on üks Issand.
041	MAR	012	030	Armasta Issandat, oma Jumalat, kogu oma südamest ja kogu oma hingest ja kogu oma mõistusest ja kogu oma jõust!“
041	MAR	012	031	Teine on see: „Armasta oma ligimest nagu iseennast!“Neist suuremat käsku ei ole.“
041	MAR	012	032	„Hästi öeldud, Õpetaja, “vastas see mees. „Sul on õigus, kui sa ütled, et Jumal on Üks ja ei ole teist peale tema.
041	MAR	012	033	Ja armastada teda kogu oma südamest ja kogu oma mõistmisest ja kogu oma jõust ning armastada ligimest nagu iseennast on palju tähtsam kui kõik põletusohvrid ja muud ohvrid.“
041	MAR	012	034	Ja Jeesus, nähes, et kirjatundja vastas arukalt, ütles talle: „Sa ei ole kaugel Jumala riigist.“Ja keegi ei julgenud Jeesuselt enam midagi küsida.
041	MAR	012	035	Templis õpetades küsis Jeesus: „Miks kirjatundjad ütlevad, et Messias on Taaveti poeg?
041	MAR	012	036	Taavet ise ütles Pühas Vaimus rääkides: „Issand ütles minu Issandale: „Istu mu paremale käele, kuni ma panen sinu vaenlased su jalge alla.““
041	MAR	012	037	Taavet ise nimetab teda Issandaks. Kuidas siis Messias saab olla Taaveti poeg?“Ja suur rahvahulk kuulas Jeesust meeleldi.
041	MAR	012	038	Ja ta ütles neid õpetades: „Hoiduge kirjatundjate eest! Neile meeldib ringi jalutada pikkades kuubedes ja saada aupaklikke tervitusi turuplatsidel,
041	MAR	012	039	sünagoogides on neil kõige tähtsamad istekohad ja pidulaudades aukohad.
041	MAR	012	040	Nad neelavad alla lesknaiste majad ja silmakirjaks peavad pikki palveid. Nad saavad seda rängema karistuse.“
041	MAR	012	041	Ohvrirahakirstu vastas istudes vaatas Jeesus, kuidas rahvas paneb sinna raha. Mitmed rikkad andsid palju.
041	MAR	012	042	Siis tuli üks vaene lesknaine ja pani kaks leptonit, see on ühe veeringu.
041	MAR	012	043	Jeesus kutsus oma jüngrid enese juurde ja ütles neile: „Tõesti, ma ütlen teile, see vaene lesknaine pani rohkem kui ükski teine.
041	MAR	012	044	Sest nemad panid oma küllusest, tema pani aga oma vaesusest kõik, mis tal oli, kogu oma elatise.“
041	MAR	013	001	Kui Jeesus oli templist lahkumas, ütles üks ta jüngreid talle: „Õpetaja, vaata, millised võimsad kivid ja millised vägevad hooned!“
041	MAR	013	002	„Kas sa imetled neid vägevaid hooneid?“küsis Jeesus, „Siin ei jäeta kivi kivi peale, kõik kistakse maha!“
041	MAR	013	003	Kui Jeesus istus Õlimäel pühakoja vastas, küsisid Peetrus, Jaakobus, Johannes ja Andreas temalt omavahel olles:
041	MAR	013	004	„Ütle meile, millal see kõik sünnib ja mis on tunnustäheks, kui kõik see hakkab täituma?“
041	MAR	013	005	Jeesus ütles neile: „Vaadake, et keegi teid ei eksitaks!
041	MAR	013	006	Paljud tulevad minu nimel, öeldes: „Mina olen tema!“ja eksitavad paljusid.
041	MAR	013	007	Aga kui te kuulete sõdadest ja kuulujutte sõdadest, ärge heituge. Need asjad peavad sündima, kuid veel ei ole lõpp käes.
041	MAR	013	008	Sest rahvas tõuseb rahva vastu ja kuningriik kuningriigi vastu, paljudes paikades on maavärinaid ja näljahäda. See on sünnitusvalude algus.
041	MAR	013	009	Teie aga olge valvel! Minu pärast antakse teid ära võimude kätte ja teid pekstakse sünagoogides. Teil tuleb seista maavalitsejate ja kuningate ees, neile minust tunnistades.
041	MAR	013	010	Kuid kõigile rahvaile peab enne kuulutatama evangeeliumi.
041	MAR	013	011	Kui nad teid kinni võtavad ja kohtusse annavad, ärge muretsege ette, mida rääkida. Rääkige seda, mida teile antakse sel hetkel, sest teie pole rääkijad, vaid Püha Vaim.
041	MAR	013	012	Vend saadab surma venna ja isa lapse ning lapsed tõusevad vanemate vastu ja lasevad nad surmata.
041	MAR	013	013	Minu nime pärast olete te kõigi poolt vihatud, ent kes peab vastu lõpuni, see pääseb.
041	MAR	013	014	Aga kui te näete hävituse koletist seismas seal, kuhu ta ei kuulu – et lugeja mõistaks – siis need, kes on Juudamaal, põgenegu mägedesse.
041	MAR	013	015	Kes on katusel, ärgu mingu majast midagi võtma,
041	MAR	013	016	ja kes on väljal, ärgu pöördugu tagasi võtma oma kuube!
041	MAR	013	017	Aga häda neile, kes on lapseootel, ja neile, kes imetavad sellel ajal!
041	MAR	013	018	Palvetage, et see ei juhtuks talvel,
041	MAR	013	019	sest neil päevil on selline viletsus, millist ei ole olnud loomise algusest, Jumala loomistööst kuni praeguse ajani, ega tulegi enam.
041	MAR	013	020	Ja kui Issand ei oleks seda aega lühendanud, siis ei pääseks ükski inimene. Aga väljavalitute pärast, keda tema on valinud, on ta neid päevi lühendanud.
041	MAR	013	021	Ja kui sel ajal siis keegi teile ütleb: „Näe, Messias on siin!“või „Vaata, ta on seal!“, siis ärge uskuge!
041	MAR	013	022	Sest tõuseb valemessiaid ja valeprohveteid ja nad teevad tunnustähti ja imesid, et eksitada, kui võimalik, isegi valituid.
041	MAR	013	023	Teie olge valvel! Ma olen teile kõik ette öelnud!
041	MAR	013	024	Kuid neil päevil pärast seda viletsust „päike pimeneb ja kuu ei anna valgust
041	MAR	013	025	ning tähed kukuvad taevast ja taeva vägesid kõigutatakse.“
041	MAR	013	026	Ja sel ajal näevad rahvad Inimese Poega tulemas pilvedes suure väe ja kirkusega.
041	MAR	013	027	Ja siis ta läkitab inglid ja kogub kokku oma valitud neljast ilmakaarest, maa äärest taeva ääreni.
041	MAR	013	028	Ent õppige viigipuult! Kui selle okstele tärkavad võrsed ja ajavad lehti, siis te teate, et suvi on lähedal.
041	MAR	013	029	Nõnda ka teie, kui te näete seda sündimas, siis teadke, et tema on lähedal, ukselävel!
041	MAR	013	030	Tõesti, ma ütlen teile, see sugupõlv ei kao enne, kui kõik see on sündinud.
041	MAR	013	031	Taevas ja maa kaovad, kuid minu sõnad ei kao iial.
041	MAR	013	032	Seda päeva või tundi ei tea keegi, ei inglid taevas ega Poeg, vaid Isa üksi.
041	MAR	013	033	Olge valvel! Pange tähele! Te ei tea, millal see aeg on käes!
041	MAR	013	034	Nii nagu inimene, kes läks reisile ja jättis oma maja, andes oma sulastele meelevalla, igaühele tema töö, ja käskis uksehoidjal valvata.
041	MAR	013	035	Seepärast valvake, sest teie ei tea, millal majaisand tuleb, kas õhtul, keskööl, kukelaulu ajal või varahommikul,
041	MAR	013	036	et ta äkitselt tulles ei leiaks teid magamas.
041	MAR	013	037	Aga mida ma ütlen teile, ütlen kõigile: „Valvake!““
041	MAR	014	001	Kahe päeva pärast oli paasa- ja hapnemata leibade püha. Ülempreestrid ja kirjatundjad otsisid võimalust, kuidas Jeesust kavalusega kinni võtta ja tappa.
041	MAR	014	002	„Teda ei saa kinni võtta keset pühi, sest rahvas hakkaks mässama!“ütlesid nad.
041	MAR	014	003	Jeesus oli Betaanias pidalitõvest paranenud Siimoni majas. Kui ta istus lauas, tuli naine, kellel oli alabasternõu puhta ja ülihinnalise nardisalviga. Ta murdis alabasternõu katki ja valas salvi Jeesusele pähe.
041	MAR	014	004	Ent mõned nurisesid naise teo üle: „Milleks küll see raiskamine?
041	MAR	014	005	Selle salvi oleks võinud ju müüa rohkem kui kolmesaja teenari eest ja raha anda vaestele.“Ja nad hurjutasid naist.
041	MAR	014	006	Kuid Jeesus ütles: „Jätke ta rahule! Miks te tülitate teda? Ta on teinud mulle kauni teo.
041	MAR	014	007	Vaeseid on teie juures alati, ja te võite neile head teha millal tahes. Mind aga ei ole teil alati.
041	MAR	014	008	Ta on teinud, mis ta võis: ta on ette võidnud mu ihu matmiseks.
041	MAR	014	009	Tõesti, ma ütlen teile, kus iganes kogu maailmas evangeeliumi kuulutatakse, kõneldakse tema mälestuseks ka sellest, mida ta on teinud.“
041	MAR	014	010	Aga Juudas Iskariot, üks neist kaheteistkümnest, läks ülempreestrite juurde, et teda neile reeta.
041	MAR	014	011	Seda kuuldes ülempreestrid rõõmustasid ja lubasid anda talle raha. Nüüd Juudas otsis võimalust, kuidas Jeesust reeta.
041	MAR	014	012	Hapnemata leibade püha esimesel päeval, kui paasatalle tapetakse, küsisid jüngrid Jeesuselt: „Kus sa tahad, et me sulle paasasöögi ette valmistaksime?“
041	MAR	014	013	Ta läkitas kaks oma jüngrit ja ütles neile: „Minge Jeruusalemma ja te kohtate veekannu kandvat meest. Järgnege talle,
041	MAR	014	014	ja kuhu ta ka sisse astub, selle maja peremehele öelge: „Õpetaja küsib: „Kus on mu külalistetuba, kus ma võiksin süüa paasat oma jüngritega?““
041	MAR	014	015	Tema näitab teile suurt tuba ülemisel korrusel, kus kõik on valmis seatud. Seal valmistage meile kõik ette.“
041	MAR	014	016	Jüngrid lahkusid ja läksid linna ning leidsid kõik täpselt nii, nagu Jeesus oli neile öelnud. Ja nad valmistasid paasasöögi.
041	MAR	014	017	Õhtu saabudes tuli Jeesus kaheteistkümne jüngriga.
041	MAR	014	018	Kui nad lauas istusid ja sõid, ütles Jeesus: „Tõesti, ma ütlen teile, üks teie seast annab mu ära, üks, kes koos minuga sööb!“
041	MAR	014	019	Jüngrid muutusid väga murelikuks ja hakkasid üksteise järel temalt küsima: „Ega sa mind ei mõtle?“
041	MAR	014	020	Jeesus vastas neile: „Üks teist kaheteistkümnest, kes kastab oma leiva minuga samasse kaussi.
041	MAR	014	021	Inimese Poeg läheb küll ära, nõnda nagu tema kohta on kirjutatud, aga häda sellele inimesele, kes Inimese Poja ära annab! Talle oleks parem, kui ta ei oleks sündinud!“
041	MAR	014	022	Ja kui nad sõid, võttis Jeesus leiva, õnnistas, murdis ja andis neile ning ütles: „Võtke, see on minu ihu!“
041	MAR	014	023	Siis ta võttis karika, tänas Jumalat ja andis selle neile, ja nad kõik jõid sellest.
041	MAR	014	024	Jeesus ütles neile: „See on minu lepinguveri, mis valatakse paljude eest.
041	MAR	014	025	Tõesti, ma ütlen teile, mina ei joo enam viinapuu viljast kuni selle päevani, mil ma joon uut Jumala riigis.“
041	MAR	014	026	Ja kui nad olid laulnud kiituslaulu, läksid nad välja Õlimäele.
041	MAR	014	027	Jeesus ütles neile: „Te kõik hülgate minu, sest kirjutatud on: „Ma löön karjast ja karja lambad pillutatakse laiali.“
041	MAR	014	028	Kuid pärast minu ülesäratamist lähen ma teie ees Galileasse.“
041	MAR	014	029	Aga Peetrus ütles talle: „Kui ka kõik sind hülgavad, siis ometi mitte mina!“
041	MAR	014	030	„Tõesti, ma ütlen sulle, täna, selsamal ööl, enne kui kukk kaks korda kireb, salgad sina mind kolm korda maha!“vastas Jeesus.
041	MAR	014	031	Ent Peetrus sõnas veel tungivamalt: „Kui ma ka peaksin koos sinuga surema, mina ei salga sind maha!“Sama kinnitasid ka kõik teised.
041	MAR	014	032	Nad tulid paika, mida kutsuti Ketsemaniks, ja Jeesus ütles oma jüngritele: „Istuge siin, kuni ma palvetan!“
041	MAR	014	033	Ta võttis enesega kaasa Peetruse, Jaakobuse ja Johannese. Jeesus langes sügavasse ahastusse ja vaeva.
041	MAR	014	034	Ta ütles neile: „Mu hing on väga kurb surmani. Jääge siia ja valvake!“
041	MAR	014	035	Ta läks pisut eemale, heitis näoli maha ja palvetas, et kui on võimalik, siis see tund läheks temast mööda.
041	MAR	014	036	Ta ütles: „Abba, Isa! Sinul on kõik võimalik! Võta see karikas minult ära! Kuid ärgu sündigu see, mida mina tahan, vaid mida sina tahad!“
041	MAR	014	037	Siis Jeesus tuli tagasi jüngrite juurde ja leidis nad magamast. Ta sõnas Peetrusele: „Siimon, kas sa magad? Kas sa ei jaksa ühtki tundi valvata?
041	MAR	014	038	Valvake ja palvetage, et te ei satuks kiusatusse! Vaim on küll valmis, kuid liha on nõder.“
041	MAR	014	039	Ta läks uuesti eemale ja palvetas, lausudes samad sõnad.
041	MAR	014	040	Tagasi tulles leidis ta jüngrid taas magamas, sest nende silmad olid rasked unest. Nad ei teadnud, mida talle vastata.
041	MAR	014	041	Siis tuli Jeesus kolmandat korda ja ütles neile: „Teie aina magate ja puhkate! Küllalt! Tund on saabunud, Inimese Poeg antakse patuste kätte!
041	MAR	014	042	Tõuske üles, lähme! Mu äraandja on lähedal!“
041	MAR	014	043	Ja kui ta kõneles, saabuski Juudas, üks kaheteistkümnest. Ja ühes temaga ülempreestrite, kirjatundjate ja rahvavanemate saadetud, nuiade ja mõõkadega relvastatud jõuk.
041	MAR	014	044	Jeesuse äraandja oli andnud neile märgi: „Tema on see, keda ma suudlen. Võtke ta kinni ja viige valve all ära!“
041	MAR	014	045	Ja Juudas tuli, astus kohe Jeesuse juurde ja sõnas: „Rabi!“ning suudles teda tervituseks.
041	MAR	014	046	Mehed haarasid Jeesusest ja võtsid ta kinni.
041	MAR	014	047	Ent üks juuresolijaist tõmbas mõõga ja lõi ülempreestri sulast nõnda, et raius tal kõrva peast.
041	MAR	014	048	„Kas ma juhin mässu, “küsis Jeesus, „et te olete tulnud mind mõõkade ja nuiadega kinni võtma?
041	MAR	014	049	Ma olin iga päev teiega templis õpetamas, ja te ei võtnud mind kinni! Aga Pühakiri peab täide minema!“
041	MAR	014	050	Kõik Jeesusega koos olnud põgenesid ja jätsid ta maha.
041	MAR	014	051	Jeesusele järgnes keegi nooruk, kes kandis linast särki. Nad püüdsid teda kinni võtta,
041	MAR	014	052	aga ta jättis särgi maha ja põgenes alasti.
041	MAR	014	053	Nad viisid Jeesuse ülempreestri ette. Ja kõik ülempreestrid, rahvavanemad ja kirjatundjad tulid kokku.
041	MAR	014	054	Peetrus järgnes Jeesusele eemalt, kuni jõudis ülempreestri sisehoovi. Ta istus koos valvuritega ja soojendas ennast tule ääres.
041	MAR	014	055	Ülempreestrid ja kogu Suurkohus otsisid tunnistust Jeesuse surmamiseks, kuid ei leidnud.
041	MAR	014	056	Paljud küll tunnistasid valet tema vastu, kuid nende tunnistused olid vastuolus.
041	MAR	014	057	Siis tõusid püsti mõned, kes andsid tema vastu valetunnistuse:
041	MAR	014	058	„Me oleme kuulnud teda ütlemas: „Mina kisun maha selle kätega tehtud templi ja ehitan kolme päevaga teise, mis ei ole kätega tehtud.““
041	MAR	014	059	Aga ka selles ei läinud nende tunnistus kokku.
041	MAR	014	060	Siis ülempreester tõusis nende ees püsti ja küsis Jeesuselt: „Kas sa ei vasta midagi selle kohta, mida nad sinu vastu tunnistavad?“
041	MAR	014	061	Kuid Jeesus vaikis ega vastanud midagi. Taas küsis temalt ülempreester: „Kas sina oled Messias, Õnnistatu Poeg?“
041	MAR	014	062	Ja Jeesus vastas: „Mina olen. Ja te näete Inimese Poega istumas Kõigeväelise paremal käel ja tulemas taeva pilvede peal.“
041	MAR	014	063	Ülempreester käristas oma riided lõhki ja ütles: „Mis tunnistajaid meil veel vaja on?
041	MAR	014	064	Te olete ise kuulnud jumalateotust. Mis te arvate?“Nad kõik otsustasid, et ta väärib surma.
041	MAR	014	065	Siis mõned hakkasid sülitama Jeesuse peale, katsid ta näo kinni, peksid teda rusikatega ning ütlesid talle: „Prohveteeri!“Ja valvurid peksid teda.
041	MAR	014	066	Peetrus oli all hoovis. Sinna tuli üks ülempreestri teenijatüdruk
041	MAR	014	067	ja, märganud Peetrust ennast soojendamas, vaatas teda tähelepanelikult. Ta ütles: „Sina olid ka selle Naatsaretlase, Jeesusega.“
041	MAR	014	068	Kuid Peetrus salgas: „Ma ei tea ega mõista, millest sa räägid!“Ja läks sealt välja eeshoovi.
041	MAR	014	069	Teenijatüdruk nägi teda seal uuesti ja taas ütles Peetruse kohta: „See mees on üks nende hulgast!“
041	MAR	014	070	Aga Peetrus salgas taas. Pisut hiljem sõnas keegi sealolijatest Peetrusele: „Tõesti, sina oled nende seast, sinagi oled ju galilealane.“
041	MAR	014	071	Peetrus hakkas sajatama ja vanduma: „Ma ei tunne seda meest, kellest teie räägite!“
041	MAR	014	072	Ja kohe kires kukk teist korda. Siis Peetrusele meenusid sõnad, mida Jeesus oli talle öelnud: „Enne kui kukk kaks korda kireb, salgad sina mind kolm korda maha!“Ja ta puhkes nutma.
041	MAR	015	001	Hommikul vara langetasid ülempreestrid koos vanemate ja kirjatundjate ja kogu Suurkohtuga otsuse. Nad sidusid Jeesuse kinni, viisid ta minema ja andsid Pilaatuse kätte.
041	MAR	015	002	Pilaatus küsis Jeesuselt: „Kas sina oled juutide kuningas?“„Need on sinu sõnad!“vastas Jeesus.
041	MAR	015	003	Ülempreestrid süüdistasid teda paljus.
041	MAR	015	004	Pilaatus küsis Jeesuselt: „Kas sa midagi ei vasta? Kuula, kui paljudes asjades nad sind süüdistavad!“
041	MAR	015	005	Kuid Pilaatuse imestuseks ei vastanud Jeesus enam midagi.
041	MAR	015	006	Paasapühade ajal oli maavalitsejal tavaks vabastada üks vang, keda rahvas nõudis.
041	MAR	015	007	Mees nimega Barabas oli vangis koos mässajatega, kes olid ülestõusu ajal toime pannud tapmise.
041	MAR	015	008	Rahvahulk tuli ja hakkas paluma, et Pilaatus teeks, nagu ta ikka oli teinud.
041	MAR	015	009	Pilaatus küsis: „Kas te tahate, et ma lasen teile vabaks juutide kuninga?“
041	MAR	015	010	teades, et ülempreestrid olid kadedusest Jeesuse tema kätte andnud.
041	MAR	015	011	Ent ülempreestrid ässitasid rahvahulka nõudma, et ta pigem laseks neile vabaks Barabase.
041	MAR	015	012	Pilaatus küsis neilt veel kord: „Mis ma siis pean tegema temaga, keda te nimetate juutide kuningaks?“
041	MAR	015	013	„Löö ta risti!“karjusid nad taas.
041	MAR	015	014	Pilaatus küsis neilt: „Mis ta kurja on teinud?“Kuid rahvahulk karjus aina valjemini: „Löö ta risti!“
041	MAR	015	015	Ja Pilaatus, tahtes olla rahvale meelepärane, laskis neile vabaks Barabase. Ent Jeesust laskis piitsutada ja andis ta risti lüüa.
041	MAR	015	016	Sõdurid juhatasid Jeesuse paleesse (see on pretooriumisse) ja kutsusid kokku terve väesalga.
041	MAR	015	017	Ja nad riietasid ta purpurrüüga ja punusid kibuvitstest pärja ning panid temale pähe.
041	MAR	015	018	Ja nad hakkasid teda teretama: „Tervitus, juutide kuningas!“
041	MAR	015	019	Nad tagusid talle pillirookepiga pähe, sülitasid ta peale ning kummardasid teda maha põlvitades.
041	MAR	015	020	Ja kui nad olid teda küllalt mõnitanud, võtsid nad temalt purpurrüü seljast ja riietasid ta oma rõivastesse. Nad viisid Jeesuse välja ristilöömiseks.
041	MAR	015	021	Üks Küreene mees nimega Siimon, Aleksandrose ja Ruufuse isa, tuli just maalt linna ja oli parasjagu möödumas. Nad sundisid teda kandma Jeesuse risti.
041	MAR	015	022	Ja nad viisid Jeesuse paika, mida hüüti Kolgataks (mis tähendab Pealuu koht).
041	MAR	015	023	Talle pakuti mürriga segatud veini, aga ta ei võtnud seda vastu.
041	MAR	015	024	Nad lõid ta risti ja jagasid ta rõivad omavahel, heites liisku nende üle, kes mida saab.
041	MAR	015	025	Oli kolmas tund, kui nad Jeesuse risti lõid.
041	MAR	015	026	Tema süütahvlilt võis lugeda: Juutide kuningas.
041	MAR	015	027	Koos temaga lõid nad risti kaks kurjategijat: ühe ta paremale ja teise vasakule käele.
041	MAR	015	028	Nii läks täide kiri, mis ütleb: „Ta on ülekohtuste sekka arvatud.“
041	MAR	015	029	Möödujad aga pilkasid teda päid vangutades: „Noh, templi lammutaja ja kolme päevaga üles ehitaja!
041	MAR	015	030	Päästa nüüd iseennast ja astu ristilt alla!“
041	MAR	015	031	Nõndasamuti pilkasid teda isekeskis ka ülempreestrid koos kirjatundjatega, üteldes: „Teisi on ta päästnud, aga iseennast ei suuda ta päästa!
041	MAR	015	032	Messias, Iisraeli kuningas, astugu nüüd ristilt alla, et me näeksime ja usuksime!“Ka need, kes temaga koos olid risti löödud, pilkasid teda.
041	MAR	015	033	Kuuendal tunnil langes pimedus üle kogu maa ja kestis üheksanda tunnini.
041	MAR	015	034	Üheksandal tunnil kisendas Jeesus valju häälega: „Eloii, eloii, lemaa sabahtani?“, see tähendab „Mu Jumal, mu Jumal, miks sa mu maha jätsid?“
041	MAR	015	035	Mõned juuresseisjaist ütlesid seda kuuldes: „Kuulete, ta hüüab Eelijat!“
041	MAR	015	036	Siis jooksis keegi, immutas käsna veiniäädikaga, pistis selle pilliroo otsa ja pakkus talle juua, sõnades: „Vaatame, kas Eelija tuleb teda maha võtma!“
041	MAR	015	037	Aga Jeesus kisendas valju häälega ja heitis hinge.
041	MAR	015	038	Ja templi eesriie rebenes ülalt alla kaheks.
041	MAR	015	039	Aga Jeesuse vastas seisev sadakonna ülem, nähes teda nõnda suremas, ütles: „See inimene oli tõesti Jumala Poeg!“
041	MAR	015	040	Aga seal oli ka naisi eemalt vaatamas, nende seas Maarja Magdaleena ning teine Maarja (Jaakobus Noorema ja Joosese ema) ning Saloome.
041	MAR	015	041	Nad olid Jeesusele järgnenud ja tema eest hoolitsenud Galileast saadik. Seal oli veel mitmeid naisi, kes olid koos Jeesusega tulnud Jeruusalemma.
041	MAR	015	042	Õhtu oli kätte jõudmas ja käes oli pühade valmistuspäev, see on hingamispäevaeelne päev.
041	MAR	015	043	Siis tuli Joosep Arimaatiast, nõukogu lugupeetud liige, kes ka ise ootas Jumala riiki. Ta astus julgelt Pilaatuse juurde ning palus enesele Jeesuse surnukeha.
041	MAR	015	044	Pilaatus imestas, et Jeesus on juba surnud, ja kutsus enda juurde sadakonna ülema ning küsis temalt, kas Jeesus tõesti juba suri.
041	MAR	015	045	Kui sadakonna ülem seda kinnitas, andis ta surnukeha Joosepile.
041	MAR	015	046	Joosep ostis linase kanga, võttis Jeesuse ristilt maha, mähkis linasse ning asetas kaljusse raiutud hauda. Siis veeretas ta kivi hauakambri uksele.
041	MAR	015	047	Aga Maarja Magdaleena ja Joosese ema Maarja nägid, kuhu Jeesus pandi.
041	MAR	016	001	Kui hingamispäev oli möödas, ostsid Maarja Magdaleena, Jaakobuse ema Maarja ja Saloome lõhnarohte, et tulla Jeesust võidma.
041	MAR	016	002	Ja nädala esimesel päeval väga vara, kui päike oli just tõusmas, tulid nad haua juurde.
041	MAR	016	003	Nad ütlesid üksteisele: „Kes küll veeretab meil kivi hauakambri ukse eest ära?“
041	MAR	016	004	Ja sinna vaadates nägid nad, et kivi oli ära veeretatud. Aga see oli väga suur kivi.
041	MAR	016	005	Ja hauakambrisse sisenedes nägid nad paremal pool istumas noort meest, pikk valge rüü seljas. Naised kohkusid.
041	MAR	016	006	Nooruk ütles neile: „Ärge kartke! Te otsite ristilöödud Naatsareti Jeesust. Ta on üles tõusnud! Teda ei ole siin! Vaadake, siin on paik, kuhu ta pandi!
041	MAR	016	007	Ent minge öelge tema jüngritele ja Peetrusele, et ta läheb teie ees Galileasse. Seal te saate teda näha, nõnda nagu ta teile ütles.“
041	MAR	016	008	Naised tulid välja ja põgenesid haua juurest hirmust värisedes ja segaduses. Nad ei öelnud kellelegi midagi, sest nad kartsid.
041	MAR	016	009	(note: The most reliable and earliest manuscripts do not include Mark 16:9-20.) Ja kui Jeesus nädala esimesel päeval vara oli surnuist üles tõusnud, ilmus ta esmalt Maarja Magdaleenale, kellest ta oli seitse kurja vaimu välja ajanud.
041	MAR	016	010	Maarja läks ja kuulutas neile, kes olid käinud koos Jeesusega, nüüd aga leinasid ja nutsid.
041	MAR	016	011	Ja nemad ei uskunud, kui said kuulda, et Jeesus elab, ja et Maarja Magdaleena oli teda elusana näinud.
041	MAR	016	012	Pärast seda ilmus Jeesus teisel kujul kahele teekäijale nende seast, kes olid minemas maale.
041	MAR	016	013	Ja need tulid tagasi ja kuulutasid teistele, aga nad ei uskunud neidki.
041	MAR	016	014	Viimaks ilmus Jeesus neile üheteistkümnele, kui nad lauas istusid. Ta noomis neid uskmatuse ja tõrksuse pärast, et nad ei olnud uskunud neid, kes olid teda näinud pärast ta ülesäratamist.
041	MAR	016	015	Ja Jeesus ütles neile: „Minge kõike maailma ja kuulutage evangeeliumi kogu loodule!
041	MAR	016	016	Kes usub ja on ristitud, see päästetakse, aga kes ei usu, mõistetakse hukka.
041	MAR	016	017	Kuid uskujaid saadavad sellised tunnustähed: minu nimel ajavad nad välja kurje vaime ja räägivad uusi keeli.
041	MAR	016	018	Nad tõstavad paljaste kätega üles mürkmadusid, ja kui nad mõnd surmavat mürki joovad, siis ei tee see neile kahju. Haigete peale nad panevad käed, ja need saavad terveks.“
041	MAR	016	019	Ja kui Issand Jeesus oli nendega rääkinud, võeti ta üles taevasse ja ta istus Jumala paremale käele.
041	MAR	016	020	Aga jüngrid läksid välja ja kuulutasid kõikjal, ning Issand töötas koos nendega ning kinnitas oma sõna tunnustähtedega.
#
# BOOK	042	LUK	Luke	Luuka
042	LUK	001	001	Juba mitmed on võtnud ette koostada ülevaadet neist asjust, mis meie seas on täide viidud,
042	LUK	001	002	kooskõlas sellega, kuidas pealtnägijad ja sulased need on meile edasi andnud.
042	LUK	001	003	Nõnda olen minagi otsustanud, kuna ma olen algusest peale kõik täpselt järele uurinud, kirjutada korralik ülevaade sulle, kõrgesti austatud Teofilos,
042	LUK	001	004	et sa teaksid, kui usaldusväärne on sulle antud õpetus.
042	LUK	001	005	Juuda kuninga Heroodese ajal elas Sakariase nimeline preester, Abija teenistuskorrast. Tema naine oli Aaroni järeltulija ja naise nimi oli Eliisabet.
042	LUK	001	006	Nad mõlemad olid õiged Jumala silmis, elades laitmatult kõigis Issanda käskudes ja korraldustes.
042	LUK	001	007	Aga neil ei olnud last, sest Eliisabet oli viljatu, ja nad mõlemad olid eakad.
042	LUK	001	008	Kord aga, kui Sakarias oli oma teenistuskorra ajal preestritalituses Jumala ees,
042	LUK	001	009	langes talle liisk minna preestrite kombe kohaselt Issanda templisse viirukit suitsutama.
042	LUK	001	010	Ja kui viiruki suitsutamise aeg saabus, palvetas kokku tulnud rahvahulk väljas.
042	LUK	001	011	Siis ilmus talle Issanda ingel, seistes suitsutusaltari paremal pool.
042	LUK	001	012	Teda nähes Sakarias ehmus ja teda valdas hirm.
042	LUK	001	013	Kuid ingel ütles talle: „Ära karda, Sakarias, sest su palvet on kuuldud. Su naine Eliisabet sünnitab sulle poja, ja sa paned talle nimeks Johannes.
042	LUK	001	014	Sul on temast rõõmu ja hõiskamist ning paljud rõõmustavad tema sündimisest,
042	LUK	001	015	sest ta saab suureks Issanda silmis. Ta ei tohi juua veini ega teisi kääritatud jooke, ja ta täidetakse Püha Vaimuga juba enne sündimist emaihus.
042	LUK	001	016	Ta pöörab palju Iisraeli rahvast tagasi Issanda, nende Jumala poole.
042	LUK	001	017	Ta kõnnib Issanda ees Eelija vaimus ja väes, et pöörata vanemate südamed nende laste poole ja sõnakuulmatud õigete tarkusse, et valmistada rahvas ette Issanda jaoks.“
042	LUK	001	018	Sakarias küsis inglilt: „Kuidas ma saan selles kindel olla? Ma olen juba vana mees ja mu nainegi on eakas.“
042	LUK	001	019	Ingel vastas talle: „Mina olen Gaabriel, kes seisab Jumala ees, ja mind on läkitatud sinuga rääkima ja kuulutama sulle seda rõõmusõnumit.
042	LUK	001	020	Nüüdsest jääd sa tummaks ega saa rääkida päevani, mil need asjad sünnivad, sest sa ei uskunud mu sõnu, mis lähevad täide määratud ajal.“
042	LUK	001	021	Samal ajal ootas rahvas Sakariast ja pani imeks, et ta nii kaua templis viibib.
042	LUK	001	022	Kui ta lõpuks välja tuli, siis ei saanud ta nendega rääkida. Nad mõistsid, et ta oli templis näinud nägemust, sest ta viipas neile käega, kuid ei suutnud rääkida.
042	LUK	001	023	Kui Sakariase teenistuskord läbi sai, läks ta koju.
042	LUK	001	024	Mõne aja pärast jäi ta naine Eliisabet lapseootele ja tõmbus viieks kuuks üksindusse. Ta ütles:
042	LUK	001	025	„Nõnda on Issand mulle neil päevil teinud, et ta näitas mulle oma soosingut ning võttis ära mu häbi inimeste ees.“
042	LUK	001	026	Kuue kuu pärast läkitas Jumal ingel Gaabrieli Naatsareti linna Galileas,
042	LUK	001	027	neitsi juurde, kelle nimi oli Maarja. Maarja oli kihlatud Joosepiga, kes põlvnes Taaveti soost.
042	LUK	001	028	Gaabriel läks tema juurde ja ütles: „Ole tervitatud, sa armuleidnu! Issand on sinuga!“
042	LUK	001	029	Maarja kohkus väga neist sõnadest ja mõtles, mida see tervitus võiks tähendada.
042	LUK	001	030	Aga ingel ütles talle: „Ära karda, Maarja, sest sa oled leidnud armu Jumala silmis!
042	LUK	001	031	Sa jääd lapseootele ja sünnitad poja ja paned talle nimeks Jeesus.
042	LUK	001	032	Tema saab suureks ja teda kutsutakse Kõigekõrgema Pojaks ning Issand Jumal annab talle tema esiisa Taaveti trooni.
042	LUK	001	033	Ta valitseb kuningana Jaakobi soo üle igavesti ning tema valitsus ei lõpe iialgi.“
042	LUK	001	034	Maarja küsis inglilt: „Kuidas see võimalik on, kui ma olen neitsi?“
042	LUK	001	035	Ingel vastas talle: „Püha Vaim tuleb sinu peale ja Kõigekõrgema vägi katab sind. Seepärast on laps, kes sinust sünnib, Püha, ja teda kutsutakse Jumala Pojaks.
042	LUK	001	036	Isegi su sugulane Eliisabet on pojaootel oma vanas eas ja see on kuues kuu temal, keda öeldi olevat viljatu.
042	LUK	001	037	Sest Jumala käes ei ole ükski asi võimatu.“
042	LUK	001	038	Maarja ütles: „Mina olen Issanda teenija, sündigu mulle nii, nagu sa ütlesid!“Ja ingel läks tema juurest ära.
042	LUK	001	039	Neil päevil asus Maarja teele ja ruttas mäestikku Juuda linna.
042	LUK	001	040	Ta läks Sakariase majja ja tervitas Eliisabetti.
042	LUK	001	041	Kui Eliisabet kuulis Maarja tervitust, hüppas laps tema üsas ja Eliisabet sai täis Püha Vaimu.
042	LUK	001	042	Ta hüüdis valju häälega: „Õnnistatud oled sina naiste seas ja õnnistatud on laps, keda sa kannad!
042	LUK	001	043	Aga miks saab mulle osaks selline arm, et mu Issanda ema tuleb minu juurde?
042	LUK	001	044	Niipea kui su tervituse hääl mu kõrvu kostis, hüppas laps mu ihus rõõmu pärast.
042	LUK	001	045	Õnnistatud on see, kes on uskunud, et Issand täidab oma tõotused, mis ta on lubanud!“
042	LUK	001	046	Maarja ütles: „Mu hing ülistab Issandat
042	LUK	001	047	ja mu vaim hõiskab Jumalas, minu Päästjas,
042	LUK	001	048	sest ta on pannud tähele oma sulase alandlikku olekut. Siitpeale hüüavad mind õnnistatuks kõik sugupõlved,
042	LUK	001	049	sest mulle on suuri asju teinud Vägev. Tema nimi on püha,
042	LUK	001	050	tema halastus ulatub nendeni, kes teda kardavad, sugupõlvest sugupõlveni.
042	LUK	001	051	Ta on teinud vägevaid tegusid oma käega, ta on pillutanud laiali need, kes on uhked oma mõtetes.
042	LUK	001	052	Ta on tõuganud maha valitsejad aujärgedelt ja ülendanud alandlikke.
042	LUK	001	053	Näljased on ta täitnud heade andidega, ent rikkad saatnud tühjalt minema.
042	LUK	001	054	Ta on kandnud hoolt oma sulase Iisraeli eest, ja osutanud halastust,
042	LUK	001	055	nõnda nagu ta on lubanud meie esivanematele, Aabrahamile ja tema järeltulijatele igavesti.“
042	LUK	001	056	Maarja jäi Eliisabeti juurde umbes kolmeks kuuks ja pöördus siis tagasi koju.
042	LUK	001	057	Kui Eliisabetil tuli aeg sünnitada, tõi ta ilmale poja.
042	LUK	001	058	Tema naabrid ja sugulased kuulsid, et Issand oli osutanud talle suurt halastust, ja nad rõõmustasid koos temaga.
042	LUK	001	059	Nad tulid kaheksandal päeval lapse ümberlõikamisele ja tahtsid panna talle tema isa nime Sakarias.
042	LUK	001	060	Kuid lapse ema ütles: „Ei, tema nimi peab olema Johannes!“
042	LUK	001	061	Nad ütlesid talle: „Su suguvõsas pole kedagi sellenimelist!“
042	LUK	001	062	Ja nad viipasid lapse isale, küsides, mis nime tema tahab lapsele panna.
042	LUK	001	063	Sakarias küsis tahvlit ning kirjutas kõigi imestuseks: „Tema nimi on Johannes!“
042	LUK	001	064	Samal hetkel pääsesid ta keelepaelad valla ja ta hakkas rääkima, kiites Jumalat.
042	LUK	001	065	Aukartus valdas kõiki naabreid ja neist asjust räägiti kogu Juuda mägismaal.
042	LUK	001	066	Kõik, kes sellest kuulsid, imestasid ja küsisid: „Mis küll saab sellest lapsest?“Sest Issanda käsi oli temaga.
042	LUK	001	067	Lapse isa Sakarias sai täis Püha Vaimu ja prohveteeris:
042	LUK	001	068	„Kiidetud olgu Issand, Iisraeli Jumal, et ta on tulnud oma rahva hulka ja nad lunastanud.
042	LUK	001	069	Ta on meile üles tõstnud päästesarve oma sulase Taaveti soost,
042	LUK	001	070	nagu ta on rääkinud ajastute algusest oma pühade prohvetite suu kaudu,
042	LUK	001	071	pääste meie vaenlaste käest ja kõigi vihameeste käest,
042	LUK	001	072	et armu anda meie vanematele ja pidada meeles oma püha lepingut,
042	LUK	001	073	vannet, mille ta on vandunud meie esiisale Aabrahamile:
042	LUK	001	074	päästa meid meie vaenlaste käest ja lubada meil teda kartmatult teenida
042	LUK	001	075	pühaduses ja õigluses tema ees kõik meie elupäevad.
042	LUK	001	076	Ja sind, minu laps, hüütakse Kõigekõrgema prohvetiks, sest sa lähed Issanda ees temale teed valmistama,
042	LUK	001	077	et anda tema rahvale teada päästest nende pattude andeksandmises,
042	LUK	001	078	meie Jumala südamliku halastuse läbi, millega meile tuleb päikesetõus taevast,
042	LUK	001	079	et paista nende peale, kes elavad pimeduses ja surma varjus ja juhtida meie jalgu rahuteele.“
042	LUK	001	080	Aga laps kasvas ja sai tugevaks vaimus. Ta elas kõrbes selle päevani, mil ta astus avalikult Iisraeli ette.
042	LUK	002	001	Neil päevil andis keiser Augustus käsu kirjutada üles kogu Rooma riigi rahvas.
042	LUK	002	002	See oli esimene üleskirjutus, mis toimus ajal, kui Küreenius oli Süüria maavalitseja.
042	LUK	002	003	Igaüks läks enda kirjapanekuks oma sünnilinna.
042	LUK	002	004	Nii läks ka Joosep Galileast Naatsareti linnast üles Juudamaale Taaveti linna, mida hüütakse Petlemmaks, sest ta oli Taaveti soost ja pärusmaalt.
042	LUK	002	005	Ta läks sinna, et end kirja panna koos Maarjaga, oma kihlatuga, kes ootas last.
042	LUK	002	006	Seal olles saabus lapse sündimise aeg ning Maarja
042	LUK	002	007	tõi ilmale oma esmasündinud poja. Ta mähkis lapse mähkmetesse ja asetas sõime, sest nende jaoks ei olnud majas enam kohta.
042	LUK	002	008	Seal olid karjased väljadel ja valvasid öösel oma karja.
042	LUK	002	009	Järsku ilmus neile Issanda ingel ja Issanda auhiilgus säras nende ümber ja nad olid hirmunud.
042	LUK	002	010	Kuid ingel ütles neile: „Ärge kartke! Ma kuulutan teile head sõnumit, mis toob palju rõõmu kogu rahvale!
042	LUK	002	011	Teile on täna sündinud Taaveti linnas Päästja, kes on Messias, Issand.
042	LUK	002	012	Ja see on teile tunnustäheks, et te leiate mähitud lapse sõimes magamas.“
042	LUK	002	013	Ühtäkki oli ingliga koos suur taevane väehulk Jumalat kiitmas:
042	LUK	002	014	„Au olgu Jumalale kõrgeimas taevas ja maa peal rahu nendele, kelle peal on tema soosing!“
042	LUK	002	015	Kui inglid olid nende juurest läinud tagasi taevasse, ütlesid karjased üksteisele: „Mingem siis Petlemma ja vaadakem seda, mis on sündinud, mida Issand on meile teatanud!“
042	LUK	002	016	Nad läksid rutates ja leidsid Maarja ja Joosepi ja sõimes lebava lapse.
042	LUK	002	017	Seda nähes nad jutustasid, mida neile oli lapse kohta öeldud.
042	LUK	002	018	Kõik, kes karjaste lugu kuulsid, panid seda imeks,
042	LUK	002	019	aga Maarja talletas kõik need lood ning mõtiskles nende üle oma südames.
042	LUK	002	020	Karjased pöördusid tagasi, ülistades ja kiites Jumalat kõige eest, mida nad olid kuulnud ja näinud. Kõik oli olnud nii, nagu neile oli räägitud.
042	LUK	002	021	Kaheksa päeva hiljem, kui laps ümber lõigati, pandi talle nimeks Jeesus – nimi, mille ingel oli andnud enne lapse eostamist.
042	LUK	002	022	Kui Moosese Seaduses nõutud puhastuspäevad täis said, viisid Joosep ja Maarja lapse Jeruusalemma, et teda Issanda ette seada,
042	LUK	002	023	nii nagu on Issanda Seaduses kirjutatud: „Iga esmasündinud poeg on pühitsetud Issandale.“
042	LUK	002	024	Ka tuli neil ohverdada paar turteltuvi või kaks tuvipoega, nii nagu Issanda Seaduses on öeldud.
042	LUK	002	025	Jeruusalemmas oli mees nimega Siimeon. Ta oli õiglane ja vaga ning ootas Iisraeli lohutust, ja Püha Vaim oli tema peal.
042	LUK	002	026	Püha Vaim oli talle ilmutanud, et ta ei sure enne, kui on näinud Issanda Messiat.
042	LUK	002	027	Siimeon tuli Vaimu ajel templisse, ja kui Jeesuse vanemad tõid lapse sinna, et toimida temaga nii, nagu Seadus nõudis,
042	LUK	002	028	võttis ta lapse sülle, kiitis Jumalat ja ütles:
042	LUK	002	029	„Issand, nagu sa oled lubanud, võid sa nüüd lasta oma sulasel rahus minna,
042	LUK	002	030	sest mu silmad on näinud sinu päästet,
042	LUK	002	031	mille sa oled valmistanud kõikidele rahvastele:
042	LUK	002	032	valgust, mis ilmub uskmatutele, ja auhiilgust sinu Iisraeli rahvale.“
042	LUK	002	033	Jeesuse isa ja ema panid imeks, mida lapse kohta räägiti.
042	LUK	002	034	Siimeon õnnistas neid ja ütles Maarjale, ta emale: „Vaata, see laps on seatud languseks ja tõusuks paljudele Iisraelis ja tunnustäheks, mille vastu räägitakse,
042	LUK	002	035	et saaksid avalikuks paljude südamete mõtted. Ja mõõk läbistab ka sinu enda hinge.“
042	LUK	002	036	Seal oli ka prohvet Anna, Aaseri suguharust pärit Penueli tütar. Ta oli kõrges eas; ta oli elanud oma mehega seitse aastat pärast abiellumist
042	LUK	002	037	ja oli nüüd kaheksakümne nelja aastane lesk. Ta ei lahkunud kunagi templist, vaid ülistas Jumalat ööd ja päevad paastumise ja palvetamisega.
042	LUK	002	038	Just sel ajal tuli ta sinna ja kiitis Jumalat ning kõneles Jeesusest kõigile, kes ootasid Jeruusalemma lunastust.
042	LUK	002	039	Kui Joosep ja Maarja olid täitnud kõik, mida Issanda Seadus nõuab, pöördusid nad tagasi Galileasse, oma kodulinna Naatsaretti.
042	LUK	002	040	Laps kasvas, sai tugevaks ja täitus tarkusega. Jumala arm oli tema peal.
042	LUK	002	041	Jeesuse vanemad läksid igal aastal paasapühadeks Jeruusalemma.
042	LUK	002	042	Kui ta oli saanud kaheteistkümneaastaseks, läksid nad sinna pühadeaja kombe järgi üheskoos.
042	LUK	002	043	Pärast pühi, kui tema vanemad läksid tagasi koju, oli poiss Jeesus jäänud vanemate teadmata Jeruusalemma.
042	LUK	002	044	Arvates ta olevat teekaaslaste hulgas, käisid nad ära ühe päeva tee ning hakkasid alles siis teda sugulaste ja tuttavate juurest otsima.
042	LUK	002	045	Ja kui nad Jeesust ei leidnud, pöördusid nad teda otsides tagasi Jeruusalemma.
042	LUK	002	046	Kolme päeva pärast leidsid nad Jeesuse templis istumas õpetajate keskel neid kuulamas ja küsimusi esitamas.
042	LUK	002	047	Kõik, kes teda kuulsid, olid hämmastunud tema arusaamisest ja vastustest.
042	LUK	002	048	Jeesuse vanemad olid teda nähes jahmunud ning ta ema ütles talle: „Poeg, miks sa oled meile nõnda teinud? Su isa ja mina oleme sind suure ahastusega otsinud.“
042	LUK	002	049	Kuid tema vastas neile: „Miks te olete mind otsinud? Kas te siis ei teadnud, et ma pean olema oma Isa majas?“
042	LUK	002	050	Kuid nad ei saanud aru, mida ta tahtis neile öelda.
042	LUK	002	051	Jeesus läks koos nendega alla Naatsaretti ning oli neile kuulekas. Kuid ta ema talletas kõik need lood oma südames.
042	LUK	002	052	Ja Jeesus kasvas tarkuses ja pikkuses ning leidis soosingut Jumala ja inimeste juures.
042	LUK	003	001	Oli keiser Tiberiuse viieteistkümnes valitsusaasta. Pontius Pilaatus oli Juudamaa maavalitseja ja Heroodes Galilea nelivürst, tema vend Filippus Iturea ja Trakoniitise nelivürst ja Lüsaanias Abileene nelivürst
042	LUK	003	002	ning ülempreestrid olid Hannas ja Kaifas. Sel ajal tuli Jumala sõna kõrbes Sakariase pojale Johannesele.
042	LUK	003	003	Ta käis läbi kogu Jordani ümbruskonna ja kuulutas meeleparandusristimist pattude andeksandmiseks.
042	LUK	003	004	Nõnda nagu on kirjutatud prohvet Jesaja sõnade raamatusse: „Hüüdja hääl on kõrbes: „Valmistage Issandale tee, tehke tasaseks tema teerajad!
042	LUK	003	005	Kõik orud täidetagu ning kõik mäed ja kingud tasandatagu, kõverad teed saagu sirgeks ja konarlikud rajad tasaseks.
042	LUK	003	006	Ja kõik inimesed saavad näha Jumala päästet.““
042	LUK	003	007	Johannes ütles nüüd rahvale, kes oli tulnud, et lasta ennast temal ristida: „Rästikute sugu, kes teile andis märku põgeneda saabuva viha eest?
042	LUK	003	008	Seepärast kandke meeleparandusele kohast vilja ja ärge hakake endamisi ütlema: „Meie isa on Aabraham!“Sest ma ütlen teile, Jumal võib nendest kividest äratada lapsi Aabrahamile.
042	LUK	003	009	Kirves on ka juba pandud puude juurte külge. Iga puu, mis ei kanna head vilja, raiutakse maha ja visatakse tulle.“
042	LUK	003	010	Inimesed küsisid Johanneselt: „Mida me siis peame tegema?“
042	LUK	003	011	Ta vastas: „Kellel on kaks särki, andku sellele, kellel ei ole, ning kellel on toitu, tehku samuti.“
042	LUK	003	012	Isegi maksukogujaid tuli, et lasta ennast ristida. Nad küsisid: „Õpetaja, mida me peame tegema?“
042	LUK	003	013	Johannes ütles neile: „Ärge võtke rohkem, kui teile on määratud!“
042	LUK	003	014	Ja temalt küsisid ka sõdurid: „Ja meie, mida meie peame tegema?“Ta vastas neile: „Ärge pressige raha välja ja ärge süüdistage inimesi alusetult, olge rahul oma palgaga!“
042	LUK	003	015	Rahvas oli täis ootust ja kõik arvasid oma südames, et ehk Johannes ongi Messias.
042	LUK	003	016	Siis vastas ta kõikidele: „Mina ristin teid veega, kuid tuleb minust vägevam, kelle sandaalegi ma pole väärt lahti siduma. Tema ristib teid Püha Vaimu ja tulega.
042	LUK	003	017	Tal on tuulamiskühvel käes ja ta teeb puhtaks oma rehealuse. Ta kogub nisu aita, aga aganad ta põletab ära kustumatu tulega.“
042	LUK	003	018	Ja veel paljude muude sõnadega manitses Johannes inimesi ja kuulutas neile head sõnumit.
042	LUK	003	019	Aga kui nelivürst Heroodes sai Johannese käest noomida oma venna Filippuse naise Heroodiase ja kõige muu kurja pärast, mida ta oli teinud,
042	LUK	003	020	tegi Heroodes veel sedagi, et pani Johannese vangi.
042	LUK	003	021	Kui kogu rahvast ristiti, siis ristiti ka Jeesus. Ja kui ta palvetas, avanes taevas
042	LUK	003	022	ja Püha Vaim laskus tema peale ihulikul kujul kui tuvi. Ja taevast kostis hääl: „Sina oled minu Poeg, keda ma armastan, sinu üle on mul hea meel!“
042	LUK	003	023	Jeesus oli oma tegevust alustades umbes kolmkümmend aastat vana. Ta oli – nagu arvati – Joosepi poeg, Joosep oli Eeli poeg,
042	LUK	003	024	tema oli Mattati, tema oli Leevi, tema oli Melki, tema oli Jannai, tema oli Joosepi,
042	LUK	003	025	tema oli Mattitjahu, tema oli Aamose, tema oli Nahumi, tema oli Hesli, tema oli Naggai,
042	LUK	003	026	tema oli Mahati, tema oli Mattitjahu, tema oli Simei, tema oli Jooseki, tema oli Jooda,
042	LUK	003	027	tema oli Joohanani, tema oli Reesa, tema oli Serubbaabeli, tema oli Sealtieli, tema oli Neeri,
042	LUK	003	028	tema oli Melki, tema oli Addi, tema oli Koosami, tema oli Elmadami, tema oli Eeri,
042	LUK	003	029	tema oli Jeesuse, tema oli Elieseri, tema oli Joorimi, tema oli Mattati, tema oli Leevi,
042	LUK	003	030	tema oli Siimeoni, tema oli Juuda, tema oli Joosepi, tema oli Joonami, tema oli Eljakimi,
042	LUK	003	031	tema oli Melea, tema oli Menna, tema oli Mattata, tema oli Naatani, tema oli Taaveti,
042	LUK	003	032	tema oli Iisai, tema oli Oobedi, tema oli Boase, tema oli Salma, tema oli Nahsoni,
042	LUK	003	033	tema oli Amminadabi, tema oli Raami, tema oli Hesroni, tema oli Peretsi, tema oli Juuda,
042	LUK	003	034	tema oli Jaakobi, tema oli Iisaki, tema oli Aabrahami, tema oli Terahi, tema oli Naahori,
042	LUK	003	035	tema oli Serugi, tema oli Reu, tema oli Pelegi, tema oli Eeberi, tema oli Selahi,
042	LUK	003	036	tema oli Keenani, tema oli Arpaksadi, tema oli Seemi, tema oli Noa, tema oli Lemeki,
042	LUK	003	037	tema oli Metuusala, tema oli Eenoki, tema oli Jeredi, tema oli Mahalaleli, tema oli Keenani,
042	LUK	003	038	tema oli Enose, tema oli Seti, tema oli Aadama, tema oli Jumala poeg.
042	LUK	004	001	Jeesus, täis Püha Vaimu, tuli tagasi Jordani äärest ja Vaim viis ta kõrbe,
042	LUK	004	002	kus kurat teda nelikümmend päeva kiusas. Ta ei söönud midagi neil päevil ja kui see aeg oli möödunud, tundis ta nälga.
042	LUK	004	003	Ja kurat ütles talle: „Kui sa oled Jumala Poeg, siis käsi sellel kivil siin muutuda leivaks.“
042	LUK	004	004	Jeesus vastas talle: „Kirjutatud on: „Inimene ei ela üksnes leivast.““
042	LUK	004	005	Siis viis kurat Jeesuse kõrgele ja näitas talle ühe hetkega kõiki maailma kuningriike
042	LUK	004	006	ning ütles: „Ma annan sulle meelevalla kõigi nende üle ning nende hiilguse, sest see on minu kätte antud ja mina võin selle anda, kellele ma tahan.
042	LUK	004	007	Kui sa ülistad mind, siis on see kõik sinu päralt.“
042	LUK	004	008	Jeesus vastas talle: „Kirjutatud on: „Kummarda Issandat, oma Jumalat, ja teeni ainult teda!““
042	LUK	004	009	Seejärel viis kurat Jeesuse Jeruusalemma, pani ta seisma templi katusele ja ütles: „Kui sa oled Jumala Poeg, siis kukuta end siit alla.
042	LUK	004	010	Sest kirjutatud on: „Sinu pärast ta käsib oma ingleid, et nad sind hoiaksid.
042	LUK	004	011	Nad kannavad sind kätel, et sa oma jalga vastu kivi ei lööks.““
042	LUK	004	012	Kuid Jeesus vastas talle: „On öeldud: „Ära pane Issandat, oma Jumalat, proovile!““
042	LUK	004	013	Kui kurat oli kiusamise lõpetanud, jättis ta Jeesuse mõneks ajaks rahule.
042	LUK	004	014	Jeesus tuli Vaimu väes tagasi Galileasse ja kuuldus temast levis kogu ümbruskonnas.
042	LUK	004	015	Ta õpetas nende sünagoogides, ja kõik tunnustasid teda.
042	LUK	004	016	Jeesus suundus Naatsaretti, kus ta oli üles kasvanud, ja läks nagu tavaliselt hingamispäeval sünagoogi. Ja kui ta tõusis lugema,
042	LUK	004	017	anti prohvet Jesaja raamat tema kätte. Ta avas rullraamatu ja leidis koha, kuhu oli kirjutatud:
042	LUK	004	018	„Issanda Vaim on minu peal, sellepärast on ta mind võidnud kuulutama vaestele rõõmusõnumit. Ta on läkitanud mind kuulutama vangidele vabakslaskmist ja pimedatele nägemist, laskma vabadusse rõhutuid,
042	LUK	004	019	kuulutama Issanda meelepärast aastat.“
042	LUK	004	020	Ja keeranud rullraamatu kokku, andis Jeesus selle sünagoogi teenri kätte ja istus maha. Nüüd vaatasid sünagoogis kõik teda üksisilmi.
042	LUK	004	021	Ta hakkas neile rääkima: „Täna on see kirjakoht teie kuuldes täide läinud.“
042	LUK	004	022	Kõik tunnustasid teda ja imestasid, et tema suust tulid sellised armulikud sõnad, ning ütlesid: „Eks tema ole Joosepi poeg?“
042	LUK	004	023	Kuid ta sõnas neile: „Kindlasti te tuletate mulle meelde vanasõna „Arst, aita iseennast!“. Ja ütlete: „Tee seda ka siin, oma kodukohas, mida oleme kuulnud sündivat Kapernaumas!““
042	LUK	004	024	Jeesus jätkas: „Tõesti, ma ütlen teile: ükski prohvet ei ole tunnustatud oma kodukohas.
042	LUK	004	025	Kuid tõepoolest, ma kinnitan teile, palju lesknaisi oli Iisraelis Eelija päevil, kui taevas oli suletud kolm aastat ja kuus kuud, nii et kogu maale tuli suur nälg.
042	LUK	004	026	Ometi ei saadetud Eelijat kellegi juurde nende hulgast, vaid Sareptasse Siidonimaal ühe lesknaise juurde.
042	LUK	004	027	Ja palju pidalitõbiseid oli Iisraelis prohvet Eliisa ajal, kuid keegi neist ei saanud puhtaks, vaid hoopis süürlane Naaman.“
042	LUK	004	028	Seda kuuldes läksid raevu kõik sünagoogis viibijad,
042	LUK	004	029	tõusid püsti ja kihutasid Jeesuse linnast välja. Nad viisid ta üles mäeseljale, mille peale oli ehitatud nende linn, et teda järsakust alla tõugata.
042	LUK	004	030	Ent Jeesus kõndis rahvahulgast läbi ja läks oma teed.
042	LUK	004	031	Jeesus läks alla Kapernauma Galilea linna. Ta õpetas seal hingamispäeviti
042	LUK	004	032	ja nad olid vapustatud tema õpetusest, sest tema sõnadel oli meelevald.
042	LUK	004	033	Sünagoogis oli mees, kellel oli kuri vaim. See kisendas valju häälega:
042	LUK	004	034	„Mine minema! Mis on meil asja sinuga, Naatsareti Jeesus? Kas sa oled tulnud meid hävitama? Ma tean küll, kes sa oled – Jumala Püha!“
042	LUK	004	035	Jeesus sõitles teda: „Jää vait ja mine temast välja!“Siis kuri vaim paiskas mehe nende keskele maha ja läks temast välja ega teinud talle midagi viga.
042	LUK	004	036	Ühtäkki olid kõik hämmastunud ja ärevil ning rääkisid omavahel: „Mida see veel tähendab? Ta käsutab meelevalla ja väega rüvedaid vaime, ja need lähevadki välja!“
042	LUK	004	037	Kuuldus temast levis kogu ümbruskonnas.
042	LUK	004	038	Aga Jeesus tõusis, lahkus sünagoogist ja tuli Siimoni majja. Siimoni ämm oli kõrges palavikus, ja nad palusid Jeesust teda aidata.
042	LUK	004	039	Jeesus astus ta peatsi juurde, sõitles palavikku ning see lahkus temast. Naine tõusis otsekohe üles ja kattis neile laua.
042	LUK	004	040	Päikeseloojangul toodi kõik need, kellel olid mitmesugused haigused, Jeesuse juurde. Ta pani oma käed neist igaühe peale ja tegi nad terveks.
042	LUK	004	041	Ka kurjad vaimud läksid paljudest välja, ise kisendades: „Sina oled Jumala Poeg!“Jeesus sõitles kurje vaime ja keelas neil rääkida, sest nad teadsid, et tema on Messias.
042	LUK	004	042	Päeva hakul Jeesus väljus ja läks tühermaale. Inimesed otsisid teda, ja kui nad tema juurde jõudsid, püüdsid nad teda kinni pidada, et ta nende juurest ära ei läheks.
042	LUK	004	043	Aga tema ütles neile: „Ma pean ka teistele linnadele kuulutama evangeeliumi Jumala riigist, sest selleks on mind läkitatud.“
042	LUK	004	044	Ja ta jätkas kuulutamist Juudamaa sünagoogides.
042	LUK	005	001	Kord, kui Jeesus seisis Genneesareti järve ääres, kogunes rahvas tema ümber ja kuulas Jumala sõna.
042	LUK	005	002	Ta nägi kaht paati kaldaserval, mille olid sinna jätnud kalamehed, kes ise võrke pesid.
042	LUK	005	003	Ta astus paati, mis kuulus Siimonile, ja palus teda kaldast pisut eemale sõuda. Ning ta istus ja õpetas rahvast paadist.
042	LUK	005	004	Kui ta lõpetas kõnelemise, sõnas ta Siimonile: „Sõua sügavasse vette, lase oma võrgud sisse ja vaata, kas näkkab!“
042	LUK	005	005	Siimon vastas talle: „Õpetaja, me oleme terve öö rüganud ega ole midagi saanud! Aga sinu sõna peale ma lasen võrgud vette.“
042	LUK	005	006	Kui nad olid seda teinud, said nad nii suure hulga kalu, et nende võrgud rebenesid.
042	LUK	005	007	Nad viipasid oma kaasosanikele teises paadis, et nad tuleksid neile appi. Nad tulid ja täitsid mõlemad paadid, nii et need hakkasid vajuma.
042	LUK	005	008	Kui Siimon Peetrus seda nägi, langes ta Jeesuse jalge ette ja ütles: „Mine minu juurest ära, Issand, sest ma olen patune mees!“
042	LUK	005	009	Sest tema ja kõik ta kaaslased olid hämmastunud kalasaagist, mis nad olid püüdnud,
042	LUK	005	010	ja samamoodi olid Sebedeuse pojad Johannes ja Jaakobus, kes olid Siimoni kaasosanikud. Jeesus ütles Siimonile: „Ära karda! Nüüdsest peale hakkad sa püüdma inimesi!“
042	LUK	005	011	Ja nii nad tõmbasid paadid kaldale, jätsid kõik maha ja järgnesid talle.
042	LUK	005	012	Kui Jeesus viibis ühes linnas, tuli nende lähedale pidalitõbine mees. Jeesust nähes langes ta silmili maha ja anus teda: „Issand, kui sa tahad, siis sa võid mu puhtaks teha!“
042	LUK	005	013	Jeesus sirutas käe, puudutas teda ja ütles: „Ma tahan, saa puhtaks!“Kohe lahkus pidalitõbi mehest.
042	LUK	005	014	Jeesus keelas teda juhtunust kellelegi rääkimast ja ütles: „Mine, näita ennast preestrile ja ohverda puhtakssaamise eest, mis Mooses on käskinud, neile tunnistuseks!“
042	LUK	005	015	Ent sõnum Jeesusest levis seda enam ning suur rahvahulk tuli kokku teda kuulama ja oma haigustest terveks saama.
042	LUK	005	016	Kuid Jeesus tõmbus tihti üksildastesse paikadesse palvetama.
042	LUK	005	017	Ühel päeval oli Jeesus õpetamas ja seal istusid ka variserid ja kirjatundjad. Nad olid tulnud igast Galilea ja Juudamaa külast ning Jeruusalemmast. Ja Issanda vägi oli Jeesuse peal haigete tervendamiseks.
042	LUK	005	018	Mõned mehed kandsid magamisasemel halvatut ja püüdsid teda viia majja, et Jeesuse ette asetada.
042	LUK	005	019	Ja kui nad rahvahulga pärast ei leidnud selleks võimalust, läksid nad üles katusele, võtsid ära osa katusekive ning lasksid ta asemel alla rahva keskele otse Jeesuse ette.
042	LUK	005	020	Nende usku nähes ütles Jeesus: „Sõber, sinu patud on sulle andeks antud!“
042	LUK	005	021	Seepeale mõtlesid kirjatundjad ja variserid: „Kes see selline küll on, kes räägib Jumalat teotades? Kes muu saab patte andeks anda kui vaid Jumal üksi?“
042	LUK	005	022	Jeesus teadis, mida nad mõtlesid, ja küsis: „Miks te mõtlete selliseid asju oma südames?
042	LUK	005	023	Kumb on kergem, kas öelda „Sinu patud on sulle andeks antud“või „Tõuse üles ja kõnni“?
042	LUK	005	024	Aga teadke, et Inimese Pojal on meelevald patte andeks anda maa peal.“Ta sõnas halvatule: „Sulle ma ütlen: tõuse üles, võta oma ase ja mine koju!“
042	LUK	005	025	Kohe tõusis mees üles nende nähes, võttis oma magamisaseme ja läks koju Jumalat ülistades.
042	LUK	005	026	Kõiki valdas hämmastus ja nad ülistasid Jumalat. Aukartlikult ütlesid nad: „Me oleme täna imelisi asju näinud!“
042	LUK	005	027	Pärast seda läks Jeesus välja ja nägi maksukogujat, nimega Leevi, istumas maksukoguja pingil. Jeesus ütles talle: „Järgne mulle!“
042	LUK	005	028	Ja Leevi tõusis, jättis kõik maha ja järgnes talle.
042	LUK	005	029	Leevi tegi Jeesusele oma kodus suure pidusöögi. Lauas oli nendega koos palju maksukogujaid ja hulk teisigi.
042	LUK	005	030	Variserid ja kirjatundjad, kes nende hulka kuulusid, pahandasid Jeesuse jüngritega: „Miks te sööte ja joote koos maksukogujate ja patustega?“
042	LUK	005	031	Jeesus vastas neile: „Arsti ei vaja terved, vaid haiged.
042	LUK	005	032	Ma ei ole tulnud kutsuma õigeid, vaid patuseid meeleparandusele.“
042	LUK	005	033	Nemad aga ütlesid Jeesusele: „Johannese jüngrid paastuvad sageli ja palvetavad, samuti ka variseride jüngrid, kuid sinu omad söövad ja joovad!“
042	LUK	005	034	Jeesus vastas neile: „Kas te saate peigmehe sõpru panna paastuma ajal, kui peigmees on nendega?
042	LUK	005	035	Tuleb aeg, mil peigmees võetakse neilt ära, küll nad siis paastuvad.“
042	LUK	005	036	Ta rääkis neile ka selle tähendamissõna: „Keegi ei rebi tükki uue rõiva küljest, et paigata vana, muidu see käristab ka uue katki ning paik uue küljest ei sobi vanale rõivale.
042	LUK	005	037	Ja keegi ei vala värsket veini vanadesse nahklähkritesse, muidu värske vein rebestab lähkrid lõhki ja voolab maha ning lähkrid muutuvad kõlbmatuks.
042	LUK	005	038	Värske vein tuleb valada ikka uutesse lähkritesse.
042	LUK	005	039	Ja keegi, kes on joonud vana veini, ei soovi uut, vaid ütleb: „Vana on parem!““
042	LUK	006	001	Ühel hingamispäeval, kui Jeesus läks läbi viljapõldude, katkusid ta jüngrid viljapäid, hõõrusid neid käte vahel ja sõid.
042	LUK	006	002	Ent mõned variserid küsisid: „Miks te teete seda, mida ei tohi teha hingamispäeval?“
042	LUK	006	003	Jeesus vastas neile: „Kas te ei ole lugenud, mida tegi Taavet, kui temal ja ta kaaslastel oli nälg?
042	LUK	006	004	Kuidas ta läks Jumala kotta ja võttis ohvrileibu, sõi ja andis oma meestele, ehkki neid ei ole lubatud süüa kellelgi peale preestrite?“
042	LUK	006	005	Jeesus ütles neile: „Inimese Poeg on hingamispäeva Issand!“
042	LUK	006	006	Ühel teisel hingamispäeval, kui Jeesus oli läinud sünagoogi ja õpetas, juhtus seal olema mees, kelle parem käsi oli kärbunud.
042	LUK	006	007	Kirjatundjad ja variserid otsisid põhjust, et Jeesust süüdistada, ja nõnda nad jälgisid, kas ta tervendab hingamispäeval.
042	LUK	006	008	Jeesus teadis nende mõtteid. Ta lausus mehele, kellel oli kärbunud käsi: „Tõuse püsti ja seisa meie ette!“Ta tõusis ja jäi seisma.
042	LUK	006	009	Jeesus ütles neile: „Ma küsin teilt, mida on hingamispäeval lubatud teha: head või halba, päästa elu või see hävitada?“
042	LUK	006	010	Ta vaatas neist igaühele otsa ja ütles mehele: „Siruta oma käsi!“Mees tegi seda ja ta käsi sai täiesti terveks.
042	LUK	006	011	Kirjatundjad ja variserid läksid aga raevu ja hakkasid arutama, mida nad võiksid Jeesusele teha.
042	LUK	006	012	Mõni aeg hiljem läks Jeesus mäele palvetama ja veetis kogu öö Jumalat paludes.
042	LUK	006	013	Päeva saabudes kutsus ta jüngrid enese juurde ja valis nende hulgast kaksteist, keda ta määras ka apostliteks. Need olid:
042	LUK	006	014	Siimon, keda ta nimetas Peetruseks, tema vend Andreas, Jaakobus, Johannes, Filippus, Bartolomeus,
042	LUK	006	015	Matteus, Toomas, Jaakobus, Alfeuse poeg, Siimon, keda kutsutakse Selooteseks,
042	LUK	006	016	Juudas, Jaakobuse poeg, ja Juudas Iskariot, kes sai äraandjaks.
042	LUK	006	017	Kui Jeesus oli tulnud nendega koos mäelt alla, peatus ta tasases paigas. Seal oli suur hulk tema jüngreid ja arvukalt rahvast kogu Juudamaalt, Jeruusalemmast ning Tüürose ja Siidoni rannikualalt,
042	LUK	006	018	kes olid tulnud teda kuulama ja oma haigustest terveks saama. Paranesid ka rüvedatest vaimudest piinatud inimesed.
042	LUK	006	019	Kõik püüdsid teda puudutada, sest temast tuli vägi välja ja see tervendas neid kõiki.
042	LUK	006	020	Jeesus vaatas oma jüngrite poole ja ütles: „Õnnistatud olete teie, kes te olete vaesed, sest teie päralt on Jumala riik!
042	LUK	006	021	Õnnistatud olete teie, kes te praegu nälgite, sest teid toidetakse! Õnnistatud olete teie, kes te praegu nutate, sest teie saate naerda!
042	LUK	006	022	Õnnistatud olete teie, kui inimesed teid vihkavad ja teid endi hulgast välja heidavad, kui nad teid teotavad ja teie nime põlgavad Inimese Poja pärast!
042	LUK	006	023	Olge rõõmsad sel päeval ja hüpake, sest teie tasu on suur taevas! Just samuti tegid nende esivanemad prohvetitega.
042	LUK	006	024	Ent häda teile, kes te olete rikkad, sest teil on lohutus juba käes!
042	LUK	006	025	Häda teile, kes te praegu olete hästi toidetud, sest teie saate veel nälgida! Häda teile, kes te praegu naerate, sest teie saate leinata ja nutta!
042	LUK	006	026	Häda teile, kui kõik inimesed räägivad teist hästi, sest samuti tegid ju nende esivanemad valeprohvetitele!
042	LUK	006	027	Kuid ma ütlen teile, kes kuulete: armastage oma vaenlasi, tehke head neile, kes teid vihkavad.
042	LUK	006	028	Õnnistage neid, kes teid neavad, palvetage nende eest, kes teid laimavad.
042	LUK	006	029	Kui keegi lööb sind ühele põsele, pööra tema poole ka teine, ja kui keegi võtab sinult kuue, sellele ära keela ka särki!
042	LUK	006	030	Anna igaühele, kes sinult küsib, ja kes võtab sinu oma, sellelt ära nõua tagasi!
042	LUK	006	031	Tehke teistele seda, mida soovite, et nad ka teile teeksid!
042	LUK	006	032	Kui te armastate neid, kes teid armastavad, mis kasu te sellest ootate? Isegi patused armastavad neid, kes neid armastavad.
042	LUK	006	033	Ja kui te teete head neile, kes teile head teevad, mis tunnustust te selle eest ootate? Isegi patused teevad sedasama.
042	LUK	006	034	Kui te laenate neile, kellelt te loodate tagasi saada, mis tunnustust te selle eest ootate? Ka patused laenavad patustele, et nad samavõrra tagasi saaksid.
042	LUK	006	035	Armastage oma vaenlasi, tehke head ja laenake neile ilma midagi tagasi lootmata. Siis on teie tasu suur ja te olete Kõigekõrgema lapsed, sest tema on hea tänamatute ja kurjade vastu!
042	LUK	006	036	Olge armulised, nagu teie Isa on armuline!
042	LUK	006	037	Ärge mõistke kohut, ja ka teie üle ei mõisteta kohut! Ärge mõistke hukka, ja ka teid ei mõisteta hukka! Andke andeks, ja teile antakse andeks!
042	LUK	006	038	Andke, ja teile antakse – hea, tihedaks vajutatud, kokku raputatud, kuhjaga mõõt antakse teie rüppe. Selle mõõduga, millega teie mõõdate, mõõdetakse teile tagasi.“
042	LUK	006	039	Ta rääkis neile ka tähendamissõna: „Kas pime saab juhtida pimedat? Eks nad mõlemad kuku auku?
042	LUK	006	040	Ei ole jünger õpetajast üle, kuid iga väljaõppe saanu on nagu tema õpetaja.
042	LUK	006	041	Miks sa näed pindu oma venna silmas, aga palki enda silmas ei märka?
042	LUK	006	042	Kuidas sa võid oma vennale öelda: „Vend, lase ma tõmban välja pinnu sinu silmast!“ja ise ei näe palki oma silmas? Silmakirjatseja, tõmba esmalt palk oma silmast välja, ja siis sa näed ka pindu oma venna silmast välja tõmmata!
042	LUK	006	043	Ükski hea puu ei kanna halba vilja, ega halb puu head.
042	LUK	006	044	Iga puud tuntakse tema viljast. Viigimarju ei korjata kibuvitstelt ega koguta viinamarjakobaraid ohakailt.
042	LUK	006	045	Hea inimene toob välja head oma südame heast tagavarast ja kuri inimene toob kurjusest välja kurja. Sest ta suu räägib sellest, mida ta süda on täis.
042	LUK	006	046	Aga miks te mind hüüate: „Issand, Issand!“ega tee, mida ma ütlen?
042	LUK	006	047	Ma näitan teile, milline on inimene, kes minu juurde tulles kuuleb mu sõnu ja teeb nende järgi.
042	LUK	006	048	Ta on inimese sarnane, kes maja ehitades kaevas sügavale ja ladus alusmüüri kaljule. Kui tuli üleujutus, sööstis tulvavesi vastu maja, kuid ei suutnud seda kõigutada, sest see oli ehitatud hästi.
042	LUK	006	049	Aga kes kuuleb ega tee, see on inimese sarnane, kes ehitas maja maapinnale ilma alusmüürita. Tulvavesi sööstis vastu maja ja see varises kokku ning hävis täielikult.“
042	LUK	007	001	Kui Jeesus oli kõnelenud kõike seda teda kuulanud rahvale, läks ta Kapernauma.
042	LUK	007	002	Ühe sadakonna ülema sulane oli haige ja suremas. Sadakonna ülem hindas oma sulast väga
042	LUK	007	003	ning, kuulnud Jeesusest, läkitas ta juutide vanemad tema juurde palvega, et Jeesus tuleks ja teeks terveks tema sulase.
042	LUK	007	004	Nad tulid Jeesuse juurde ja palusid teda tungivalt: „See mees väärib sinu abi,
042	LUK	007	005	sest ta armastab meie rahvast. Ta on ehitanud meile ka sünagoogi.“
042	LUK	007	006	Ja Jeesus läks nendega kaasa. Ta ei olnud enam kuigi kaugel sellest majast, kui sadakonna ülem saatis oma sõbrad talle ütlema: „Issand, ära tee enesele rohkem tüli, sest ma ei ole väärt, et sina minu katuse alla tuled!
042	LUK	007	007	Seepärast ma ei ole ka ennast arvanud väärt sinu juurde tulema. Anna vaid käsk ja mu teener paraneb!
042	LUK	007	008	Mina ise olen ju samuti võimu alla seatud ja minule alluvad sõdurid. Kui ma ütlen ühele neist: „Mine!“, siis ta läheb. Ma ütlen teisele: „Tule!“ja ta tuleb. Ma ütlen oma teenrile: „Tee seda!“ja ta teeb.“
042	LUK	007	009	Seda kuuldes Jeesus imestas ta üle, ja pöördudes rahvahulga poole, kes käis temaga kaasas, sõnas: „Ma ütlen teile, isegi Iisraelis ei ole ma leidnud nii suurt usku!“
042	LUK	007	010	Ja kui saadikud majja tagasi pöördusid, leidsid nad sulase tervena.
042	LUK	007	011	Mõni aeg hiljem läks Jeesus Naini linna ning temaga läksid kaasa ta jüngrid ja suur rahvahulk.
042	LUK	007	012	Aga kui ta linnaväravale lähenes, kanti sealt välja surnut. See oli ema ainus poeg, ja ema oli lesk. Teda saatis suur hulk linnarahvast.
042	LUK	007	013	Kui Issand nägi ema, siis tal hakkas temast kahju ja ta ütles: „Ära nuta!“
042	LUK	007	014	Ta astus ligi, puudutas surnuraami, ning kandjad jäid seisma. Jeesus ütles: „Noormees, ma ütlen sulle, tõuse üles!“
042	LUK	007	015	Surnu tõusis istuli ja hakkas rääkima. Jeesus andis poja ta emale.
042	LUK	007	016	Neid kõiki täitis aukartus ja nad ülistasid Jumalat. Nad ütlesid: „Meie seas on tõusnud suur prohvet!“ja „Jumal on tulnud aitama oma rahvast!“
042	LUK	007	017	Ja jutt Jeesusest levis kogu Juudamaal ja selle ümbruskonnas.
042	LUK	007	018	Kõigest sellest jutustasid Johannesele tema jüngrid. Ja Johannes kutsus kaks oma jüngritest enda juurde
042	LUK	007	019	ja saatis nad Issanda käest küsima: „Kas sina oled see, kes pidi tulema, või me peame ootama kedagi teist?“
042	LUK	007	020	Mehed tulid Jeesuse juurde ja ütlesid: „Ristija Johannes läkitas meid sinu käest küsima, kas sina oled see, kes pidi tulema, või me peame ootama kedagi teist?“
042	LUK	007	021	Samal tunnil tegi Jeesus paljud terveks haigustest, vaevadest ja kurjadest vaimudest ning paljudele pimedatele andis nägemise.
042	LUK	007	022	Ja Jeesus vastas neile: „Minge ja teatage Johannesele, mida te olete näinud ja kuulnud: pimedad saavad nägijaks, jalust vigased kõnnivad, pidalitõbised saavad puhtaks, kurdid kuulevad, surnud ärkavad üles, vaestele kuulutatakse evangeeliumi
042	LUK	007	023	ning õnnistatud on igaüks, kes minu pärast ei pahanda.“
042	LUK	007	024	Kui Johannese saadikud olid ära läinud, hakkas Jeesus rahvale rääkima Johannesest: „Mida te käisite kõrbes vaatamas? Kas tuules kõikuvat kõrt?
042	LUK	007	025	Või mida te tahtsite välja minnes näha? Kas peenetes rõivastes meest? Need, kes kannavad kalleid rõivaid ja elavad toretsemises, on kuningakodades.
042	LUK	007	026	Mida te siis tahtsite näha? Kas prohvetit? Jah, ma ütlen teile, palju enam kui prohvetit!
042	LUK	007	027	Tema on see, kellest on kirjutatud: „Vaata, ma saadan sinu ees oma saadiku, kes valmistab sinu tee su ees!“
042	LUK	007	028	Ma ütlen teile, ei ole naisest sündinute seas keegi suurem kui Johannes, ent vähim Jumala riigis on temast suurem.
042	LUK	007	029	Kogu rahvas, kes teda kuulis, ja isegi maksukogujad tunnistasid, et Jumala tee on õige, ning lasid endid ristida Johannese ristimisega.
042	LUK	007	030	Kuid variserid ja kirjatundjad lükkasid tagasi Jumala kavatsuse eneste kohta sellega, et ei lasknud Johannesel ennast ristida.
042	LUK	007	031	Kellega ma võiksin võrrelda selle sugupõlve inimesi? Kelle sarnased nad on?
042	LUK	007	032	Nad on laste sarnased, kes turuplatsil istuvad ja üksteisele nõnda hõikavad: „Meie mängisime teile vilepilli, aga teie ei tantsinud! Meie itkesime kurvalt, aga teie ei nutnud!“
042	LUK	007	033	Sest Ristija Johannes tuli, ta ei söö leiba ega joo veini, ja teie ütlete: „Tal on kuri vaim!“
042	LUK	007	034	Inimese Poeg on tulnud, sööb ja joob, ning siis te ütlete: „Vaadake, see inimene on õgard ja joodik, maksukogujate ja patuste sõber!“
042	LUK	007	035	Kuid tarkust kinnitavad kõik tema lapsed.“
042	LUK	007	036	Üks variseridest kutsus Jeesuse enda juurde sööma. Ta läks variseri koju ja istus lauda.
042	LUK	007	037	Linnas oli keegi naine, kes elas patust elu. Kui ta sai teada, et Jeesus istub variseri majas lauas, tuli naine sinna alabasternõus lõhnasalviga.
042	LUK	007	038	Ta astus Jeesuse taha ta jalgade juurde, niisutas nuttes tema jalgu pisaratega ja kuivatas neid oma juustega, suudles ta jalgu ja võidis neid lõhnasalviga.
042	LUK	007	039	Kui variser, kes oli Jeesuse külla kutsunud, seda nägi, mõtles ta endamisi: „Kui ta oleks prohvet, siis ta taipaks, missugune naine see on, kes teda puudutab, et see naine on patune.“
042	LUK	007	040	Kuid Jeesus ütles talle: „Siimon, mul on sulle midagi öelda!“„Räägi, Õpetaja!“vastas ta.
042	LUK	007	041	„Ühel rahalaenajal oli kaks võlglast. Üks neist oli võlgu viissada teenarit, teine viiskümmend.
042	LUK	007	042	Kuna neil ei olnud raha talle tagasi maksta, siis ta kustutas nende mõlema võla. Kumb neist nüüd teda rohkem armastab?“
042	LUK	007	043	Siimon vastas: „Ma arvan, et see, kelle võlg oli suurem.“Jeesus ütles talle: „Sa arvasid õigesti.“
042	LUK	007	044	Pöördudes naise poole, lausus ta Siimonile: „Kas sa näed seda naist? Ma tulin sinu majja. Sina ei andnud mu jalgade pesuks vett, kuid tema on oma pisaratega mu jalgu niisutanud ja juustega kuivatanud.
042	LUK	007	045	Sina ei suudelnud mind tervituseks, kuid tema ei ole sellest ajast peale, kui ta sisse astus, lakanud mu jalgu suudlemast.
042	LUK	007	046	Sina ei võidnud mu pead õliga, kuid tema on võidnud mu jalgu lõhnasalviga.
042	LUK	007	047	Seetõttu ma ütlen sulle, et tema paljud patud on talle andeks antud, nagu tema suur armastus on näidanud. Aga kellele antakse andeks pisut, see ka armastab pisut.“
042	LUK	007	048	Ja ta ütles naisele: „Su patud on sulle andeks antud.“
042	LUK	007	049	Lauasolijad küsisid isekeskis: „Kes see on, kes isegi patte andeks annab?“
042	LUK	007	050	Jeesus ütles naisele: „Sinu usk on sind päästnud. Mine rahus!“
042	LUK	008	001	Pärast seda rändas Jeesus linnast linna ja külast külla, kuulutades evangeeliumi Jumala riigist. Kaksteist jüngrit olid koos temaga
042	LUK	008	002	ja samuti mõned naised, keda ta oli vabastanud kurjadest vaimudest ja haigustest. Need olid Maarja, keda kutsutakse Magdaleenaks, kellest oli seitse kurja vaimu välja läinud;
042	LUK	008	003	Johanna, Heroodese majapidaja Kuusase naine; Susanna ja paljud teised. Need naised toetasid neid oma varaga.
042	LUK	008	004	Samal ajal kui suur rahvahulk kogunes ja paljudest linnadest Jeesuse juurde tuli, rääkis ta neile tähendamissõna:
042	LUK	008	005	„Külvaja läks välja seemet külvama. Külvamisel kukkus osa seemet teeveerde, selle peal tallati ja linnud sõid selle ära.
042	LUK	008	006	Osa kukkus kivisele pinnale, ja tärgates see kuivas, sest seal ei olnud niiskust.
042	LUK	008	007	Osa seemet kukkus ohakate sekka, ja kasvavad ohakad lämmatasid selle.
042	LUK	008	008	Aga osa kukkus heasse mulda ja kandis saaki sada korda rohkem kui külvati.“Kui ta oli seda öelnud, hüüdis Jeesus: „Kellel kõrvad on, see kuulgu!“
042	LUK	008	009	Jeesuse jüngrid küsisid temalt, kuidas seda tähendamissõna mõista.
042	LUK	008	010	Jeesus ütles: „Teile on antud teada Jumala riigi saladusi, aga teistele räägitakse tähendamissõnades, et nad „vaadates ei näeks ja kuuldes ei mõistaks.“
042	LUK	008	011	Tähendamissõna tuleb mõista nii: seeme on Jumala sõna.
042	LUK	008	012	Teeveered on need, kes kuulevad, aga siis tuleb kurat ja võtab sõna ära nende südamest, et nad ei usuks ega pääseks.
042	LUK	008	013	Kivisele pinnale külvatud on need, kes kuuldes võtavad sõna rõõmuga vastu, kuid neil ei ole juurt. Nad usuvad lühikest aega, aga katsumuste ajal nad langevad ära.
042	LUK	008	014	Ohakatesse kukkunud seeme on aga need, kes küll kuulevad, kuid siis lämmatavad neid elumured, rikkus ja naudingud ning nad ei saa küpseks.
042	LUK	008	015	Kuid heas mullas seeme on need, kellel on üllas ja hea süda, kes sõna kuuldes seda hoiavad ning kannatlikkuses vilja kannavad.
042	LUK	008	016	Mitte keegi, kes on süüdanud lambi, ei kata seda savipotiga ega pane seda ka voodi alla, vaid paneb selle lambijalale, et sisenejad näeksid valgust.
042	LUK	008	017	Sest ei ole midagi varjatut, mis ei tuleks ilmsiks, ega midagi salajast, mis ei saaks teatavaks ega tehtaks avalikuks.
042	LUK	008	018	Seetõttu kaaluge hoolikalt, kuidas te kuulate! Kellel on, sellele antakse, ja kellel ei ole, sellelt võetakse ära seegi, mida ta arvab enesel olevat.“
042	LUK	008	019	Jeesuse juurde tulid ta ema ja vennad, kuid ei saanud temaga rahvahulga tõttu kokku.
042	LUK	008	020	Keegi ütles talle: „Su ema ja vennad seisavad väljas ja tahavad sind näha.“
042	LUK	008	021	Ta vastas: „Minu ema ja mu vennad on need, kes Jumala sõna kuulevad ja selle järgi teevad.“
042	LUK	008	022	Ühel päeval ütles Jeesus oma jüngritele: „Sõidame üle järve teisele kaldale.“Nii nad astusid paati ja asusid teele.
042	LUK	008	023	Purjetamise ajal jäi ta magama. Kuid järvel tõusis raju, paat läks vett täis ja nad olid suures ohus.
042	LUK	008	024	Jüngrid läksid ta juurde, öeldes: „Õpetaja, Õpetaja, me upume!“Ta ärkas üles, sõitles tuult ja mässavaid laineid. Torm vaibus ja kõik oli rahulik.
042	LUK	008	025	Jeesus küsis jüngritelt: „Kus on teie usk?“Nemad lõid kartma ja küsisid üksteiselt imestades: „Kes see mees küll on, et ta käsutab isegi tuuli ja vett ning need kuuletuvad talle?“
042	LUK	008	026	Nad purjetasid gerasalaste maale, mis on Galileast teisel pool järve.
042	LUK	008	027	Kui Jeesus maale astus, oli tal vastas kurjast vaimust vaevatud mees, kes oli tulnud linnast. See mees ei kandnud ammu enam rõivaid ega elanud majas, vaid haudades.
042	LUK	008	028	Jeesust nähes hakkas ta karjuma, langes tema jalge ette maha ja kisendas: „Mida sa minust tahad, Jeesus, Kõigekõrgema Jumala Poeg? Ma anun sind, ära piina mind!“
042	LUK	008	029	Jeesus oli ju käskinud rüvedal vaimul mehest välja minna. See oli teda palju kordi oma valdusse haaranud. Ja kuigi teda oli kätest ja jalgadest aheldatud ning valve all hoitud, oli ta ahelad katki rebinud ning kuri vaim oli teda kihutanud tühermaale.
042	LUK	008	030	„Mis su nimi on?“küsis Jeesus. Mees vastas: „Leegion.“Sest temasse oli läinud palju kurje vaime.
042	LUK	008	031	Need palusid Jeesust korduvalt, et ta ei käsiks neid sügavikku minna.
042	LUK	008	032	Aga seal oli suur seakari mäe peal söömas. Kurjad vaimud palusid teda, et ta lubaks neil minna sigade sisse, ja Jeesus lubas.
042	LUK	008	033	Kui nad olid mehest väljunud, läksid nad sigadesse ning kari tormas järsakust alla järve ja uppus.
042	LUK	008	034	Kui karjused nägid, mis oli sündinud, põgenesid nad ja jutustasid sellest linnas ja maal.
042	LUK	008	035	Inimesed tulid vaatama, mis oli juhtunud. Kui nad jõudsid Jeesuse juurde ja leidsid mehe, kellest kurjad vaimud olid välja läinud, rõivastatult ja selge aruga Jeesuse jalge ees istumas, lõid nad kartma.
042	LUK	008	036	Pealtnägijad kirjeldasid neile, kuidas kurjast vaimust vaevatu oli terveks tehtud.
042	LUK	008	037	Kõik gerasalaste piirkonna elanikud palusid Jeesust, et ta lahkuks nende juurest, sest suur hirm valdas neid. Jeesus astus siis paati ning pöördus tagasi.
042	LUK	008	038	Aga mees, kellest kurjad vaimud olid välja läinud, anus Jeesust, et ta võiks minna koos temaga. Kuid Jeesus saatis ta minema, öeldes:
042	LUK	008	039	„Mine tagasi oma koju ja räägi, kui palju Jumal sinu heaks on teinud.“Siis mees läks ja kuulutas kogu linnas, mida Jeesus oli talle teinud.
042	LUK	008	040	Kui nüüd Jeesus tagasi jõudis, võttis teda vastu rahvahulk, sest nad kõik ootasid teda.
042	LUK	008	041	Sinna tuli mees, nimega Jairus, kes oli sünagoogi ülem. Ta langes Jeesuse jalge ette ning palus teda tulla oma koju.
042	LUK	008	042	Sest ta ainus laps, umbes kaheteistkümneaastane tütar, oli suremas. Kui Jeesus oli teel sinna, pressis rahvas talle peale.
042	LUK	008	043	Nende hulgas oli naine, kes oli kannatanud kaksteist aastat verejooksu. Ta oli arstide peale kulutanud kogu oma vara, kuid keegi ei olnud suutnud teda terveks teha.
042	LUK	008	044	See naine läks Jeesuse selja taha ja puudutas ta kuue serva. Otsekohe verejooks lakkas.
042	LUK	008	045	Jeesus küsis: „Kes puudutas mind?“Kui kõik eitasid, ütles Peetrus: „Õpetaja, rahvas tungleb ja pressib sulle peale.“
042	LUK	008	046	Ent Jeesus ütles: „Keegi puudutas mind, sest ma tundsin väge enesest välja minevat.“
042	LUK	008	047	Kui naine nägi, et ta ei saa tähelepandamatuks jääda, tuli ta värisedes ja langes Jeesuse jalge ette. Ja ta jutustas kogu rahva ees, miks ta oli Jeesust puudutanud ja kuidas ta otsekohe oli terveks saanud.
042	LUK	008	048	Jeesus ütles naisele: „Tütar, sinu usk on sind terveks teinud, mine rahus!“
042	LUK	008	049	Kui Jeesus alles rääkis, tuli keegi sünagoogi ülema majast ja ütles: „Su tütar on surnud. Ära tülita enam Õpetajat!“
042	LUK	008	050	Seda kuuldes ütles Jeesus Jairusele: „Ära karda! Usu ainult, ja ta saab terveks!“
042	LUK	008	051	Jairuse majja jõudes ei lubanud ta kedagi endaga koos sisse tulla peale Peetruse, Johannese, Jaakobuse ning lapse isa ja ema.
042	LUK	008	052	Kõik inimesed nutsid ja halasid, kuid Jeesus ütles: „Ärge nutke! Ta ei ole surnud, vaid magab!“
042	LUK	008	053	Ja nad naersid tema üle, sest nad teadsid, et tüdruk on surnud.
042	LUK	008	054	Kuid Jeesus võttis ta käest kinni ja hüüdis: „Lapsuke, tõuse üles!“
042	LUK	008	055	Ja vaim pöördus tüdrukusse tagasi ja ta tõusis kohe üles ning Jeesus käskis talle süüa anda.
042	LUK	008	056	Tüdruku vanemad olid hämmastunud, kuid Jeesus keelas neid kellelegi kõnelemast, mis oli sündinud.
042	LUK	009	001	Kutsunud kokku kaksteist jüngrit, andis Jeesus neile väe ja meelevalla välja ajada kurje vaime ja ravida haigusi
042	LUK	009	002	ning läkitas nad kuulutama Jumala riiki ja tervendama haigeid.
042	LUK	009	003	Ta ütles neile: „Ärge võtke midagi teele kaasa, ei keppi ega reisipauna ega leiba ega raha ega teist särki!
042	LUK	009	004	Kuhu majja te ka sisse astute, sinna jääge, kuni te linnast lahkute.
042	LUK	009	005	Kus teid vastu ei võeta, sellest linnast lahkuge ja raputage selle koha tolm oma jalgelt maha tunnistuseks nende vastu!“
042	LUK	009	006	Nad asusid teele ja käisid külast külla, kuulutasid evangeeliumi ja tegid haigeid terveks kõikjal.
042	LUK	009	007	Nelivürst Heroodes sai kuulda kõigest toimunust ja oli kimbatuses, sest mõned ütlesid, et Johannes on üles äratatud surnuist,
042	LUK	009	008	teised aga, et Eelija on ilmunud ja kolmandad, et keegi muistsetest prohvetitest on üles tõusnud!
042	LUK	009	009	Kuid Heroodes ütles: „Johannese pea lasksin ma maha raiuda. Kes on aga siis see, kellest ma kuulen sääraseid asju?“Ja ta püüdis Jeesust näha saada.
042	LUK	009	010	Kui apostlid pöördusid tagasi, jutustasid nad Jeesusele, mida nad olid teinud. Jeesus võttis nad kaasa ja eraldus koos nendega linna, mida kutsuti Betsaidaks.
042	LUK	009	011	Aga kui rahvas sellest teada sai, järgnesid nad talle. Jeesus võttis nad vastu ning rääkis neile Jumala riigist ja tervendas need, kes tervendamist vajasid.
042	LUK	009	012	Päev hakkas õhtusse jõudma ja ta juurde astusid kaksteist jüngrit ja ütlesid: „Saada rahvas minema, et nad läheksid ümberkaudsetesse linnadesse ja asulatesse toitu ja öömaja otsima, sest me oleme siin inimtühjas paigas.“
042	LUK	009	013	Kuid Jeesus ütles neile: „Andke teie neile midagi süüa!“Nad vastasid: „Meil ei ole rohkem kui viis leiba ja kaks kala, kui me just ei lähe ega osta toitu kogu sellele rahvale.“
042	LUK	009	014	Seal oli umbes viis tuhat meest. Siis ütles Jeesus oma jüngritele: „Seadke nad istuma gruppidesse umbes viiekümne kaupa.“
042	LUK	009	015	Jüngrid tegid nõnda ja kõik istusid maha.
042	LUK	009	016	Jeesus võttis need viis leiba ja kaks kala, vaatas üles taevasse, õnnistas neid ja murdis ning andis jüngrite kätte rahvale jagamiseks.
042	LUK	009	017	Nad sõid ja kõikide kõhud said täis. Ja neist üle jäänud palukesi korjati kokku kaksteist korvitäit.
042	LUK	009	018	Kord, kui Jeesus oli üksi palvetamas ja ta jüngrid olid temaga, küsis ta neilt: „Kelle ütlevad inimesed mind olevat?“
042	LUK	009	019	Nad vastasid talle: „Mõned ütlevad Ristija Johannese, mõned Eelija ja mõned kellegi muistsetest prohvetitest, kes on üles tõusnud.“
042	LUK	009	020	Jeesus küsis neilt: „Aga teie? Kelle teie ütlete mind olevat?“Peetrus vastas: „Jumala Messia!“
042	LUK	009	021	Aga Jeesus hoiatas neid ja keelas sellest kellelegi rääkimast.
042	LUK	009	022	Ja ta ütles: „Inimese Poeg hüljatakse ning ta peab palju kannatama rahvavanemate, ülempreestrite ja kirjatundjate käes; ta tapetakse ning kolmandal päeval äratatakse üles.“
042	LUK	009	023	Jeesus ütles kõikidele: „Kui keegi tahab olla minu jünger, siis ta salaku end maha ja kandku iga päev oma risti ja järgnegu mulle!
042	LUK	009	024	Sest kes tahab päästa oma elu, kaotab selle, kuid kes kaotab oma elu minu pärast, see päästab selle.
042	LUK	009	025	Mis kasu on inimesel, kui ta võidaks kogu maailma, oma hingele teeks aga kahju?
042	LUK	009	026	Igaüks, kes häbeneb mind ja minu sõnu, seda häbeneb ka Inimese Poeg, kui ta tuleb oma auhiilguses ning Isa ja pühade inglite auhiilguses.
042	LUK	009	027	Kuid tõesti, ma ütlen teile, siin seisavad mõned, kes ei maitse surma, enne kui nad näevad Jumala riiki.“
042	LUK	009	028	Umbes nädal pärast seda võttis Jeesus kaasa Peetruse, Johannese ja Jaakobuse ning läks üles mäele palvetama.
042	LUK	009	029	Palvetamise ajal muutus tema pale ja ta riided muutusid säravaks kui välgu valgus.
042	LUK	009	030	Ja ennäe, kaks meest, Mooses ja Eelija, kõnelesid temaga.
042	LUK	009	031	Nad ilmusid auhiilguses ja kõnelesid tema lahkumisest, mille ta pidi täide viima Jeruusalemmas.
042	LUK	009	032	Peetrus ja tema kaaslased olid väsimusest uinunud, aga kui nad ärkasid, nägid nad Jeesuse auhiilgust ja kahte meest tema juures seisvat.
042	LUK	009	033	Kui Mooses ja Eelija olid Jeesuse juurest lahkumas, ütles Peetrus: „Õpetaja, siin on meil hea olla. Teeme kolm telki: ühe sulle, ühe Moosesele ja ühe Eelijale.“
042	LUK	009	034	Kui Peetrus kõneles, tuli pilv ja varjas neid. Jüngrid kartsid, kui pilv neid kattis.
042	LUK	009	035	Pilve seest kostis hääl: „See on minu Poeg, kelle ma olen valinud. Teda kuulake!“
042	LUK	009	036	Kui hääl oli rääkinud, nägid nad, et Jeesus oli üksi. Jüngrid hoidsid selle enese teada ega rääkinud sel ajal kellelegi, mida nad olid näinud.
042	LUK	009	037	Järgmisel päeval, kui nad mäelt laskusid, tuli Jeesusele vastu suur rahvahulk.
042	LUK	009	038	Ja üks mees rahva hulgast kisendas: „Õpetaja, ma anun sind, vaata mu poja peale, sest ta on mu ainus laps!
042	LUK	009	039	Vaim haarab temast kinni ja poiss karjatab äkki. Vaim heidab ta krampidesse, nii et ta suust tuleb välja vahtu. Ta ei jäta teda peaaegu mitte kunagi ja hävitab ta.
042	LUK	009	040	Ma anusin sinu jüngreid, et nad ajaksid ta välja, aga nad ei suutnud.“
042	LUK	009	041	Jeesus vastas: „Oh uskmatu ja rikutud sugupõlv! Kui kaua ma pean teie juures olema ja teid välja kannatama? Too oma poeg siia!“
042	LUK	009	042	Kui poiss oli alles lähenemas, virutas kuri vaim ta krampides maha ja kägistas teda. Jeesus aga sõitles rüvedat vaimu, tegi poisi terveks ning andis isale tagasi.
042	LUK	009	043	Kõik jahmusid Jumala vägevusest. Aga kui kõik panid imeks Jeesuse tegusid, siis ütles ta oma jüngritele:
042	LUK	009	044	„Kuulake tähelepanelikult, mida ma teile ütlen – Inimese Poeg antakse inimeste kätte!“
042	LUK	009	045	Aga nemad ei saanud aru, mida ta sellega mõtles. See oli nende eest varjatud, et nad ei saaks aru, ja nad kartsid Jeesuselt selle kohta küsida.
042	LUK	009	046	Jüngrite hulgas tõusis tüli selle üle, kes neist on suurim.
042	LUK	009	047	Kuid Jeesus, teades nende mõtteid, võttis ühe lapse, pani ta enese kõrvale seisma
042	LUK	009	048	ja ütles neile: „Kes iganes võtab sellise lapse vastu minu nimel, võtab vastu minu. Ja kes iganes võtab vastu minu, võtab vastu selle, kes mind on läkitanud. Sest kes on väikseim teie hulgas, on suurim.“
042	LUK	009	049	Siis ütles Johannes: „Õpetaja, me nägime üht meest sinu nimel kurje vaime välja ajamas ja me keelasime teda, sest ta ei järgi meiega koos sind.“
042	LUK	009	050	Kuid Jeesus ütles talle: „Ärge keelake teda, sest kes ei ole teie vastu, see on teie poolt!“
042	LUK	009	051	Kui Jeesuse taevasse võtmise aeg kätte jõudis, hakkas ta otsustavalt Jeruusalemma poole minema.
042	LUK	009	052	Ja ta saatis enese ees sõnumitoojad, kes läksid ühte samariitlaste külla tema jaoks öömaja valmis seadma.
042	LUK	009	053	Kuid külarahvas ei võtnud teda vastu, sest ta oli teel Jeruusalemma.
042	LUK	009	054	Seda nähes ütlesid jüngrid Jaakobus ja Johannes: „Issand, kas sa tahad, et me käsime tulel taevast alla langeda ja nad ära hävitada?“
042	LUK	009	055	Jeesus aga pöördus ümber ja sõitles neid.
042	LUK	009	056	Ja ta läks koos jüngritega edasi teise külla.
042	LUK	009	057	Kui nad olid teed käimas, ütles keegi Jeesusele: „Ma järgnen sulle, kuhu sa iganes lähed!“
042	LUK	009	058	Jeesus kostis talle: „Rebastel on urud ja lindudel pesad, aga Inimese Pojal ei ole, kuhu oma pead panna.“
042	LUK	009	059	Ja ühele teisele ütles Jeesus: „Järgne mulle!“Ent see vastas: „Issand, luba mul esmalt minna isa matma!“
042	LUK	009	060	Jeesus ütles talle: „Las surnud matta ise oma surnuid, sina aga mine ja kuuluta Jumala riiki!“
042	LUK	009	061	Ja veel keegi ütles: „Issand, ma tahan sulle järgneda, kuid luba mul esmalt jätta hüvasti oma perega.“
042	LUK	009	062	Kuid Jeesus vastas: „Ükski, kes on pannud käe adra külge ja siis vaatab tagasi, ei kõlba Jumala riigi teenistusse!“
042	LUK	010	001	Pärast seda määras Issand veel seitsekümmend kaks jüngrit ja saatis nad kahekaupa enda ees igasse linna ja paika, kuhu ta oli minemas.
042	LUK	010	002	Ta ütles neile: „Lõikus on suur, aga töötegijaid on vähe. Seepärast paluge lõikuse Issandat, et ta saadaks töötegijaid välja oma lõikusele!
042	LUK	010	003	Minge! Ma saadan teid otsekui tallekesi huntide sekka.
042	LUK	010	004	Ärge võtke rahakotti ega kotti ega sandaale ja ärge tervitage kedagi teel!
042	LUK	010	005	Kui te sisenete majja, öelge kõigepealt: „Rahu sellele kojale!“
042	LUK	010	006	Ja kui seal on rahulaps, jääb teie rahu tema peale, aga kui mitte, pöördub rahu teie juurde tagasi.
042	LUK	010	007	Jääge sinna majja, sööge ja jooge kõike, mida nad teile pakuvad, sest töötegija on oma palka väärt. Ärge käige ühest majast teise!
042	LUK	010	008	Kui te lähete linna ja teid võetakse vastu, sööge, mis teie ette pannakse.
042	LUK	010	009	Tervendage sealseid haiged ja öelge neile: „Jumala riik on teie lähedal!“
042	LUK	010	010	Aga kui te lähete linna ja teid ei võeta vastu, minge linnaväljakule ja öelge:
042	LUK	010	011	„Isegi teie linna tolmu, mis on meie jalgadel, pühime me ära teile hoiatuseks. Kuid teadke seda: Jumala riik on lähedal!“
042	LUK	010	012	Ma ütlen teile, Soodomal läheb sel päeval kergemini kui sellel linnal.
042	LUK	010	013	Häda sulle, Korasin! Häda sulle, Betsaida! Kui Tüüroses ja Siidonis oleksid sündinud need imeteod, mis teie juures sündisid, siis oleksid nad ammugi kotiriides ja tuhas meelt parandanud.
042	LUK	010	014	Aga Tüürosel ja Siidonil läheb kohtupäeval kergemini kui teil.
042	LUK	010	015	Ja sina, Kapernaum, kas sind peaks ülendatama taevani? Sa langed alla põrgupõhja!
042	LUK	010	016	Kes iganes teid kuulab, see kuulab mind, kes teid ära tõukab, see tõukab ära minu; aga kes minu ära tõukab, tõukab ära tema, kes mind läkitas.“
042	LUK	010	017	Seitsekümmend kaks jüngrit saabusid tagasi rõõmsatena ja ütlesid: „Issand, isegi kurjad vaimud alluvad meile sinu nimes!“
042	LUK	010	018	Ta vastas: „Ma nägin saatanat kui välku taevast langemas.
042	LUK	010	019	Ma olen andnud teile meelevalla tallata madude ja skorpionite peal ja kogu vaenlase väe peal. Miski ei tee teile kahju.
042	LUK	010	020	Kuid ärge rõõmustage, et vaimud teile alistuvad, vaid rõõmustage, et teie nimed on taevasse kirja pandud!“
042	LUK	010	021	Selsamal ajal täitus Jeesus rõõmuga Pühas Vaimus ja ütles: „Ma ülistan sind, Isa, taeva ja maa Issand, et sa selle oled pannud varjule tarkade ja arusaajate eest, kuid ilmutanud lapsemeelsetele! Jah, Isa, nõnda on see olnud sulle meelepärane.
042	LUK	010	022	Kõik on mu Isa andnud minu kätte. Keegi ei tea, kes on Poeg, kui ainult Isa, ja kes on Isa, kui vaid Poeg, ja see, kellele Poeg soovib teda ilmutada.“
042	LUK	010	023	Ja omavahel olles Jeesus pöördus jüngrite poole ja ütles: „Õnnistatud on silmad, mis näevad seda, mida teie näete.
042	LUK	010	024	Sest ma ütlen teile, paljud prohvetid ja kuningad tahtsid näha seda, mida teie näete, ega ole näinud, ja kuulda, mida teie kuulete, ega ole kuulnud.“
042	LUK	010	025	Kord tõusis üks kirjatundja püsti, et Jeesust proovile panna. „Õpetaja, “küsis ta, „mida ma pean tegema, et pärida igavest elu?“
042	LUK	010	026	„Mis on Seaduses kirjas?“küsis ta. „Kuidas sa seda mõistad?“
042	LUK	010	027	Ta vastas: „Armasta Issandat, oma Jumalat, kogu oma südamest ja kogu oma hingest ning kogu oma jõust ja kogu oma mõistusest, ja armasta oma ligimest nagu iseennast!“
042	LUK	010	028	„Sa oled õigesti vastanud, “vastas Jeesus. „Tee seda, ja sa jääd elama!“
042	LUK	010	029	Aga tahtes ennast õigustada, küsis ta Jeesuselt: „Ja kes on minu ligimene?“
042	LUK	010	030	Jeesus ütles vastuseks: „Üks mees läks Jeruusalemmast alla Jeerikosse, kui ta sattus röövlite kätte. Nad röövisid ta riided, peksid teda ja läksid ära, jättes ta poolsurnuna maha.
042	LUK	010	031	Sama teed juhtus minema keegi preester ja meest nähes möödus temast teisel pool teed.
042	LUK	010	032	Nõndasamuti ka leviit: kui ta selle kohani jõudis ja teda nägi, läks teisele poole teed.
042	LUK	010	033	Ka üks samaarlane jõudis samasse kohta, ja kui ta nägi meest, oli tal temast hale.
042	LUK	010	034	Ta läks mehe juurde, sidus tema haavad ning valas neile õli ja veini. Siis ta pani mehe oma eesli selga, viis öömajale ja hoolitses tema eest.
042	LUK	010	035	Järgmisel päeval võttis ta kaks teenarit ja andis need peremehele: „Kanna tema eest hoolt, ja kui ma tulen tagasi, hüvitan lisakulud, mida sa tema pärast tegid.“
042	LUK	010	036	Milline neist kolmest oli sinu arvates ligimene sellele mehele, kes röövlite kätte langes?“
042	LUK	010	037	Kirjatundja vastas: „See, kes tema vastu armuline oli.“Jeesus ütles: „Mine ja tee samamoodi!“
042	LUK	010	038	Kui Jeesus ja ta jüngrid olid teel, jõudsid nad külla, kus üks naine, Marta, ta vastu võttis.
042	LUK	010	039	Tal oli õde nimega Maarja, kes istus Issanda jalge ees ja kuulas, mida ta rääkis.
042	LUK	010	040	Aga Marta oli mures kõigi toimetuste pärast, mis ta pidi tegema. Ta tuli Jeesuse juurde ja küsis: „Issand, kas sa ei hooli, et mu õde jättis kogu töö ainult minu kanda? Ütle talle, et ta mind aitaks!“
042	LUK	010	041	„Marta, Marta, “vastas Issand, „sa oled mures ja rahulolematu paljude asjade pärast,
042	LUK	010	042	kuid tarvis on vaid üht. Maarja on valinud selle, mis on parem, ja seda ei võeta temalt ära.“
042	LUK	011	001	Jeesus oli ühes paigas palvetamas. Kui ta lõpetas, ütles üks tema jüngritest talle: „Issand, õpeta meid palvetama, nii nagu Johannes õpetas oma jüngreid!“
042	LUK	011	002	Ta ütles neile: „Kui te palvetate, siis ütelge: „Isa! Pühitsetud olgu sinu nimi! Sinu riik tulgu!
042	LUK	011	003	Meie igapäevast leiba anna meile iga päev.
042	LUK	011	004	Anna meile andeks meie patud, nõnda nagu meie andestame igaühele, kes patustab meie vastu! Ja ära saada meid kiusatusse.““
042	LUK	011	005	Jeesus ütles neile: „Oletame, et ühel teist on sõber, kes tuleb keskööl tema juurde ja ütleb: „Sõber, anna mulle kolm pätsi leiba,
042	LUK	011	006	sest mu sõber on reisilt tulnud minu juurde ja mul ei ole midagi talle süüa pakkuda.“
042	LUK	011	007	Ja seesolija vastab: „Ära tüüta mind. Uks on juba lukus ja lapsed on minuga voodis. Ma ei saa üles tõusta ja sulle anda!“
042	LUK	011	008	Ma ütlen teile, et kui ta ei tõuse leiba andma tema sõpruse pärast, siis teeb ta seda tema järjekindluse pärast ja annab talle nii palju, kui vaja.
042	LUK	011	009	Nii ma ütlen teile: küsige, ja teile antakse; otsige, ja te leiate; koputage uksele, ja teile avatakse!
042	LUK	011	010	Igaüks, kes palub, see saab; kes otsib, see leiab; ja kes koputab, sellele avatakse!
042	LUK	011	011	Aga missugune isa teie seast, kellelt poeg palub kala, annaks talle kala asemel mao?
042	LUK	011	012	Või kui ta küsib muna, annaks talle skorpioni?
042	LUK	011	013	Kui nüüd teie, kes te olete kurjad, oskate anda häid ande oma lastele, kui palju enam teie Isa taevas annab Püha Vaimu nendele, kes teda paluvad!“
042	LUK	011	014	Kord ajas Jeesus välja kurja vaimu, kes oli keeletu. Kui kuri vaim oli lahkunud, hakkas tumm mees rääkima ja rahvas oli imestunud.
042	LUK	011	015	Aga mõned neist ütlesid: „Ta ajab kurje vaime välja kurjade vaimude valitseja Peltsebuli abil!“
042	LUK	011	016	Teised panid teda aga proovile, küsides tunnustähte taevast.
042	LUK	011	017	Jeesus teadis nende mõtteid ja ütles neile: „Iga kuningriik, mis on riius lõhenenud, laastatakse, ja maja, mis on lõhenenud, hävitatakse.
042	LUK	011	018	Kui saatan on riius iseendaga, kuidas saab tema kuningriik püsida? Teie ju ütlete, et ma ajan kurje vaime välja Peltsebuliga.
042	LUK	011	019	Kui mina peaksin kurje vaime välja ajama Peltsebuli abil, kelle abil siis teie kasvandikud neid välja ajavad? Seepärast mõistku nemad kohut teie üle!
042	LUK	011	020	Aga kui mina ajan Jumala sõrmega kurje vaime välja, siis on Jumala riik saabunud teie juurde.
042	LUK	011	021	Kui vägimees valvab täies relvastuses oma maja, on tema vara kaitstud.
042	LUK	011	022	Aga kui keegi veel tugevam teda ründab ja ta alistab, siis võtab ta ära tema relvastuse ja jagab laiali temalt saadud saagi.
042	LUK	011	023	Kes ei ole minuga, on minu vastu, ja kes ei kogu minuga, pillub laiali.
042	LUK	011	024	Kui rüve vaim väljub inimesest, hulgub ta põuastes paikades ja otsib hingamist, kuid ei leia seda. Siis ta ütleb: „Ma pöördun tagasi oma majja, kust ma ära tulin.“
042	LUK	011	025	Tulles leiab ta selle tühjana, puhtaks pühitud ja ehitud.
042	LUK	011	026	Siis võtab ta kaasa veel seitse vaimu, kes on kurjemad kui ta ise, ning asub sinna elama. Selle inimese hilisem olukord läheb halvemaks kui varasem.“
042	LUK	011	027	Kui Jeesus seda kõike rääkis, tõstis üks naine rahva hulgas häält: „Õnnistatud on ema, kes su sünnitas ja sind imetas.“
042	LUK	011	028	Ta vastas: „Pigem on õnnistatud need, kes Jumala sõna kuulevad ja sellele kuuletuvad.“
042	LUK	011	029	Aga kui rahvahulk kasvas, ütles Jeesus: „See sugupõlv on kuri. Ta nõuab tunnustähte, aga talle ei anta muud kui Joona tunnustäht.
042	LUK	011	030	Nii nagu Joona sai tunnustäheks Niineve rahvale, nii on ka Inimese Poeg sellele sugupõlvele.
042	LUK	011	031	Lõunamaa kuninganna tõuseb üles kohtupäeval koos selle sugupõlvega ja mõistab ta süüdi, sest tema tuli maailma otsast kuulama Saalomoni tarkust, ja nüüd on siin keegi suurem kui Saalomon!
042	LUK	011	032	Niineve mehed astuvad kohtupäeval üles selle sugupõlve vastu ja mõistavad ta süüdi, sest nemad parandasid meelt Joona kuulutuse peale, aga siin on nüüd üks, kes on suurem kui Joona.
042	LUK	011	033	Keegi ei süüta lampi ja peida seda ära või pane vaka alla. Ta paneb selle lambijalale, et sisseastuja näeks valgust.
042	LUK	011	034	Silm on ihu lamp. Kui su silm on hea, on su ihu täidetud valgusega. Aga kui see on kuri, on ihu täis pimedust.
042	LUK	011	035	Vaata siis, et valgus su sees ei oleks pimedus!
042	LUK	011	036	Seepärast, kui kogu su ihu on valgust täis ja ükski osa pole pimeduses, siis on ta sama valgusküllane nagu siis, kui lamp sind valgustaks!“
042	LUK	011	037	Kui Jeesus oli rääkimise lõpetanud, kutsus keegi variser teda enda juurde sööma. Ta läks ja istus lauda.
042	LUK	011	038	Aga variser oli üllatunud, et Jeesus enne sööki käsi ei pesnud.
042	LUK	011	039	Issand ütles talle: „Teie, variserid, puhastate karika ja kausi väljastpoolt, aga seestpoolt olete täidetud kadeduse ja kurjusega.
042	LUK	011	040	Te mõistmatud inimesed! Kas mitte tema, kes tegi välise, ei teinud ka sisemise?
042	LUK	011	041	Ent andke kausis olev vaestele, ja siis on teie jaoks kõik puhas!
042	LUK	011	042	Häda teile, variserid, et te annate kümnist mündist, ruudist ja igast maitsetaimest, aga te ei hooli õiglusest ja Jumala armastusest. Te peaksite tegema teist, jätmata esimest unarusse.
042	LUK	011	043	Häda teile, variserid, et te armastate tähtsaid istmeid sünagoogides ja tervitusi turuplatsidel.
042	LUK	011	044	Häda teile, et te olete kui tähistamata hauad, millel inimesed teadmata kõnnivad.“
042	LUK	011	045	Üks kirjatundja vastas talle: „Õpetaja, seda öeldes sa solvad ka meid.“
042	LUK	011	046	Jeesus aga vastas: „Häda ka teile, kirjatundjad, sest te rõhute inimesi koormatega, mida nad vaevu suudavad kanda, ja te ise ei liiguta nende aitamiseks sõrmegi!
042	LUK	011	047	Häda teile, sest te ehitate prohvetitele haudu, teie esiisad on nad aga tapnud!
042	LUK	011	048	Nii te ise tunnistate, et kiidate heaks oma esiisade teod. Nemad tapsid prohvetid, aga teie ehitate neile hauad.
042	LUK	011	049	Seepärast ütleb Jumal oma tarkuses: „Ma saadan neile prohvetid ja apostlid, osa neist nad tapavad ja teisi kiusavad taga.“
042	LUK	011	050	Sellepärast vastutab see sugupõlv kõigi prohvetite vere eest, mis on valatud maailma algusest peale,
042	LUK	011	051	Aabeli verest kuni Sakarja vereni, kes tapeti altari ja templi vahel. Jah, ma ütlen teile, see sugupõlv vastutab kõige selle eest!
042	LUK	011	052	Häda teile, kirjatundjad, sest te olete ära võtnud teadmise võtme. Ise te sisse ei läinud, aga olete takistanud neid, kes tahavad minna!“
042	LUK	011	053	Kui Jeesus sealt lahkus, hakkasid variserid ja kirjatundjad talle vihaselt vastu teda küsimustega rünnates ja
042	LUK	011	054	oodates, et ta ütleks midagi, millest kinni hakata.
042	LUK	012	001	Vahepeal, kui kokku oli kogunenud mitmetuhandeline rahvahulk, nii et üksteise peal tallati, kõneles Jeesus esmalt oma jüngritele: „Olge valvel variseride juuretise pärast, mis on silmakirjalikkus!
042	LUK	012	002	Midagi ei ole varjatut, mida ei paljastataks, ega salajast, mis teatavaks ei saaks.
042	LUK	012	003	Mis te olete pimedas öelnud, saab kuuldavaks valges, ja mida te kõrva sosistate salakambrites, seda kuulutatakse katustelt.
042	LUK	012	004	Ma ütlen teile, sõbrad, ärge kartke neid, kes ihu tapavad ja pärast seda ei saa midagi teha!
042	LUK	012	005	Aga ma näitan teile, keda te peate kartma: kartke teda, kellel on meelevald teid pärast tapmist heita põrgusse! Jah, ma ütlen teile, teda kartke!
042	LUK	012	006	Kas ei müüda viit varblast kahe penni eest? Ometi pole Jumal unustanud ühtki neist.
042	LUK	012	007	Ent teie juuksekarvadki on kõik ära loetud. Ärge kartke, te olete rohkem väärt kui palju varblasi.
042	LUK	012	008	Ma ütlen teile, et igaüks, kes mind tunnistab inimeste ees, teda tunnistab ka Inimese Poeg Jumala inglite ees.
042	LUK	012	009	Aga kes mind ära salgab inimeste ees, salatakse ära ka Jumala inglite ees.
042	LUK	012	010	Igaühele, kes ütleb sõna Inimese Poja vastu, antakse andeks, aga kes teotab Püha Vaimu, sellele ei andestata.
042	LUK	012	011	Kui teid viiakse sünagoogidesse ning võimude ja valitsejate ette, siis ärge muretsege, kuidas end kaitsta või mida öelda,
042	LUK	012	012	sest sel hetkel õpetab Püha Vaim teile, mida te peate ütlema.“
042	LUK	012	013	Keegi rahva seast ütles talle: „Õpetaja, käsi mu vennal jagada pärandus minuga!“
042	LUK	012	014	Jeesus vastas: „Kes mind on määranud teie vahele kohtunikuks või õigusemõistjaks?“
042	LUK	012	015	Siis ta ütles neile: „Olge valvel igasuguse ahnuse pärast, sest inimese elu ei seisne tema omandi külluses.“
042	LUK	012	016	Ja siis ta rääkis neile tähendamissõna: „Ühe rikka mehe põld andis hea saagi.
042	LUK	012	017	Ta mõtles endamisi: „Mida ma pean tegema? Mul pole kuhugi oma saaki panna.“
042	LUK	012	018	Ja ta ütles: „Ma teen nii: ma lõhun maha oma aidad ja ehitan suuremad, kuhu ma kogun vilja ülejäägi.
042	LUK	012	019	Ja ma ütlen iseendale: „Sul on kõrvale pandud külluses vara paljudeks aastateks. Puhka, söö, joo ja ole rõõmus!““
042	LUK	012	020	Aga Jumal ütles talle: „Sina rumal! Selsamal ööl võetakse sinult su elu. Aga kes saab siis selle, mis sa oled endale soetanud?“
042	LUK	012	021	Nii on igaühega, kes kogub asju enda jaoks, kuid ei ole rikas Jumalas.“
042	LUK	012	022	Siis Jeesus ütles jüngritele: „Seepärast ma ütlen teile, ärge muretsege oma elu pärast, mida süüa, ega ihu pärast, mida selga panna,
042	LUK	012	023	sest elu on enam kui toit ja ihu enam kui rõivad.
042	LUK	012	024	Vaadake kaarnaid – nad ei külva ega lõika, neil ei ole hoiuruumi ega aita, ometi Jumal toidab neid. Kui palju enam väärt lindudest olete teie!
042	LUK	012	025	Aga kes teie seast suudaks muretsemisega ennast ühe küünragi pikemaks teha?
042	LUK	012	026	Ja kui te seda väikest asja ei suuda, milleks siis teiste asjade pärast muretseda!
042	LUK	012	027	Vaadake, kuidas lilled kasvavad! Nad ei tööta ega ketra. Siiski ma ütlen teile, isegi Saalomon kogu oma hiilguses ei olnud riietatud nii nagu igaüks neist.
042	LUK	012	028	Kui aga Jumal niimoodi riietab väljal rohtu, mis täna on, aga homme heidetakse tulle, kui palju enam ta riietab siis teid, te nõdrausulised!
042	LUK	012	029	Ärge muretsege selle pärast, mida süüa või juua, ärge vaevake ennast sellega.
042	LUK	012	030	Sest kõigi nende asjade järel jookseb paganlik maailm, kuid teie Isa ju teab, et te seda vajate.
042	LUK	012	031	Pigem otsige tema kuningriiki, ja see kõik antakse teile samuti!
042	LUK	012	032	Ära karda, väike karjake, sest teie Isal on hea meel anda teile kuningriik!
042	LUK	012	033	Müüge enda omand ja andke tulu vaestele! Varuge enesele kulumatud kukrud ja soetage püsiv varandus taevas, kuhu varas ei tule ja mida koi ei riku.
042	LUK	012	034	Sest kus on su varandus, seal on ka su süda!
042	LUK	012	035	Olge riietatud teenimiseks ja hoidke oma lambid põlemas
042	LUK	012	036	nagu inimesed, kes ootavad isandat pulmapeolt koju. Et kui ta tuleb ja koputab, on nad otsekohe valmis talle ust avama.
042	LUK	012	037	Õnnistatud on need sulased, kelle isand saabudes leiab nad ootamas. Ma kinnitan teile: ta riietab end teenimiseks, paneb nad lauda istuma ja toidab neid.
042	LUK	012	038	Õnnistatud on need sulased, kelle isand leiab nad valvamas, isegi kui ta tuleb teise või kolmanda vahikorra ajal öösel.
042	LUK	012	039	Küllap te mõistate, et kui peremees teaks, millisel öötunnil varas tuleb, ei laseks ta oma majja sisse murda.
042	LUK	012	040	Ka teie olge valmis, sest Inimese Poeg tuleb tunnil, mil te ei arvagi!“
042	LUK	012	041	Peetrus küsis: „Issand, kas sa räägid seda tähendamissõna meile või kõikidele?“
042	LUK	012	042	Issand vastas: „Kes küll on ustav ja arukas majapidaja, kelle isand seab oma sulaste üle neid õigel ajal toitma?
042	LUK	012	043	Õnnistatud on sulane, kelle ta isand tulles leiab nõnda tegevat!
042	LUK	012	044	Tõesti, ma ütlen teile, ta annab tema hoolde kogu oma vara.
042	LUK	012	045	Aga kui see sulane mõtleb: „Mu isanda tulek viibib, “ning hakkab peksma teisi sulaseid ja tüdrukuid, sööma ja jooma ja purjutama,
042	LUK	012	046	siis selle sulase isand tuleb päeval, mil ta ei oota, ja tunnil, mida ta ei tea. Ta raiub sulase tükkideks ja annab talle sama koha uskmatutega.
042	LUK	012	047	See sulane, kes küll teab oma isanda tahtmist, kuid ei valmistu ega tee tema tahtmise järgi, saab palju peksa.
042	LUK	012	048	Kuid kes ei tea, aga teeb karistamist väärivaid asju, saab peksa vähem. Igaühelt, kellele on antud palju, nõutakse palju, ja kellele on usaldatud palju, sellelt küsitakse palju rohkem.
042	LUK	012	049	Tuld olen ma tulnud tooma maa peale, ja kuidas ma soovin, et see oleks juba süttinud!
042	LUK	012	050	Aga mul on vaja läbi minna ristimisest! Ja millise koorma all ma olen, kuni see on lõpetatud!
042	LUK	012	051	Kas te arvate, et ma tulin rahu tooma maa peale? Ei, üldse mitte, vaid lahkmeelt.
042	LUK	012	052	Nüüdsest on ühes peres viis üksteise vastu lahkmeeles: kolm kahe vastu ja kaks kolme vastu.
042	LUK	012	053	Lahkmeeles on isa poja vastu ja poeg isa vastu, ema tütre vastu ja tütar ema vastu, ämm minia vastu ja minia ämma vastu.“
042	LUK	012	054	Jeesus ütles ka rahvahulgale: „Kui te näete pilve tõusmas läänest, ütlete kohe: „Läheb vihmale.“Ja nii ta läheb.
042	LUK	012	055	Ja kui puhub lõunatuul, siis te ütlete: „Läheb palavaks.“Ja nõnda see on.
042	LUK	012	056	Te silmakirjatsejad! Maa ja taeva ilmeid te teate, kuidas tõlgendada! Aga kuidas te siis praegust aega ei oska tõlgendada?
042	LUK	012	057	Miks te ise ei otsusta, mis on õige?
042	LUK	012	058	Kui sa oma vastasega lähed valitseja ette, püüa temaga ruttu teel olles ära leppida, et ta sind ei veaks kohtuniku juurde ja kohtunik ei annaks sind kohtuteenri kätte ja kohtuteener ei heidaks sind vanglasse.
042	LUK	012	059	Ma ütlen sulle, sa ei pääse sealt enne, kui sa oled tagasi maksnud viimsegi veeringu.“
042	LUK	013	001	Samal ajal olid seal mõned, kes rääkisid Jeesusele galilealastest, kelle verd oli Pilaatus seganud nende ohvriandide sisse.
042	LUK	013	002	Jeesus vastas: „Kas te arvate, et need galilealased olid patusemad kui teised, et nad niimoodi kannatasid?
042	LUK	013	003	Ma ütlen teile – ei. Kui teie ei paranda meelt, hukkute ka teie.
042	LUK	013	004	Või need kaheksateist, kes said surma, kui Siiloahi torn nende peale langes – kas te arvate, et nad olid rohkem süüdi kui kõik teised, kes Jeruusalemmas elavad?
042	LUK	013	005	Ma ütlen teile – ei! Aga kui te meelt ei paranda, hukkute samamoodi.“
042	LUK	013	006	Siis ta rääkis neile tähendamissõna: „Ühel mehel oli viigipuu istutatud viinamäele ja ta läks selle juurde vilja otsima, kuid ei leidnud.
042	LUK	013	007	Siis ta ütles aednikule: „Juba kolm aastat käin ma sellelt viigipuult vilja otsimas, kuid ei leia. Raiu see maha! Mis ta raiskab mulda!“
042	LUK	013	008	„Isand, “vastas mees, „las see olla veel üks aasta: ma kaevan selle ümber ja panen sõnnikut.
042	LUK	013	009	Võib-olla kannab see järgmisel aastal vilja. Kui mitte, siis raiun ta maha!““
042	LUK	013	010	Jeesus oli õpetamas ühes sünagoogis hingamispäeval
042	LUK	013	011	ja seal oli naine, keda vaim oli hoidnud kaheksateist aastat haigena. Ta käis kõveras ega saanud ennast sirgu ajada.
042	LUK	013	012	Teda nähes kutsus Jeesus ta enda juurde ja ütles talle: „Naine, sind on tehtud vabaks su haigusest!“
042	LUK	013	013	Ja ta pani käed tema peale ning otsekohe läks ta sirgeks ja kiitis Jumalat.
042	LUK	013	014	Sünagoogi ülem oli vihane sellepärast, et Jeesus tervendas hingamispäeval, ja ta ütles inimestele: „Kuus päeva on töö tegemiseks. Tulge ja saage terveks nendel päevadel, mitte hingamispäeval!“
042	LUK	013	015	Issand vastas talle: „Te silmakirjatsejad! Eks igaüks teist vabasta ka hingamispäeval oma härja või eesli sõime küljest ja vii teda jooma?
042	LUK	013	016	Kas siis ei peaks see naine, Aabrahami tütar, keda saatan juba kaheksateist aastat on hoidnud seotuna, saama vabaks sellest hingamispäeval?“
042	LUK	013	017	Selle ütlusega said tema vastased häbistatud, aga rahvas rõõmustas auliste tegude pärast, mida ta korda saatis.
042	LUK	013	018	Siis Jeesus küsis: „Mille sarnane on Jumala riik? Millega ma peaksin seda võrdlema?
042	LUK	013	019	See on kui sinepiseeme, mille mees võttis ja oma aeda istutas. See kasvas ja sai puuks ja linnud pesitsesid selle okstes.“
042	LUK	013	020	Ja jälle ta küsis: „Millega ma veel peaksin võrdlema Jumala riiki?
042	LUK	013	021	See on kui juuretis, mille naine võttis ja segas umbes kolmekümne kilogrammi jahu sekka, kuni kogu taigen läks hapnema.“
042	LUK	013	022	Jeesus käis läbi linnade ja külade, õpetades ja jätkates teed vaatega Jeruusalemmale.
042	LUK	013	023	Keegi küsis temalt: „Issand, kas ainult vähesed saavad päästetud?“Ta ütles neile:
042	LUK	013	024	„Tehke kõik selleks, et minna sisse kitsast uksest, sest paljud, ma ütlen teile, püüavad siseneda, aga ei suuda!
042	LUK	013	025	Pärast seda, kui majaperemees üles tõuseb ja ukse sulgeb, seisate te väljas ja palute: „Issand, ava meile uks!“Aga ta vastab: „Ma ei tea, kes te olete või kust te tulete.“
042	LUK	013	026	Siis te ütlete: „Me sõime ja jõime koos sinuga ja sa õpetasid meie tänavatel.“
042	LUK	013	027	Aga tema vastab: „Ma ei tea, kes te olete või kust te tulete. Minge minema, kõik te ülekohtused!“
042	LUK	013	028	Seal on ulgumine ja hammaste kiristamine, kui te näete Aabrahami, Iisakut ja Jaakobit ja kõiki prohveteid Jumala riigis, teie aga olete välja tõugatud.
042	LUK	013	029	Inimesed tulevad idast ja läänest, põhjast ja lõunast ning istuvad pidulauda Jumala riigis.
042	LUK	013	030	Tõesti, seal saavad viimased esimesteks, ja esimesed jäävad viimasteks.“
042	LUK	013	031	Samal ajal tulid mõned variserid Jeesuse juurde ja ütlesid: „Lahku siit ja mine kuhugi mujale. Heroodes tahab sind tappa!“
042	LUK	013	032	Aga tema vastas: „Minge ja öelge sellele rebasele: „Ma ajan kurje vaime välja ja teen inimesi terveks täna ja homme ning kolmandal päeval jõuan oma eesmärgini.“
042	LUK	013	033	Igal juhul pean ma jätkama täna ja homme ja järgmisel päeval, sest tõepoolest, ükski prohvet ei saa surra väljaspool Jeruusalemma.
042	LUK	013	034	Jeruusalemm, Jeruusalemm, kes sa tapad prohveteid ja viskad kividega surnuks sinu juurde läkitatuid! Kui tihti ma olen soovinud koguda su lapsi, nii nagu kana kogub oma poegi tiibade alla, aga te ei ole tahtnud!
042	LUK	013	035	Vaata, teie koda on maha jäetud. Ma ütlen teile, te ei näe mind enne, kui te ütlete: „Õnnistatud olgu, kes tuleb Issanda nimel!““
042	LUK	014	001	Ühel hingamispäeval, kui Jeesus läks tuntud variseri koju sööma, jälgiti teda tähelepanelikult.
042	LUK	014	002	Tema ees oli üks mees, kes kannatas vesitõve käes.
042	LUK	014	003	Jeesus küsis variseridelt ja kirjatundjatelt: „Kas hingamispäeval tohib tervendada või mitte?“
042	LUK	014	004	Nemad aga vaikisid. Ta puudutas meest, tegi ta terveks ja saatis ära.
042	LUK	014	005	Siis ta küsis neilt: „Kui teist kellegi poeg või härg kukub kaevu hingamispäeval, kas te siis ei tõmba teda kohe välja?“
042	LUK	014	006	Ja neil ei olnud midagi öelda.
042	LUK	014	007	Kui ta märkas külalisi laua ääres aulisemaid istekohti valimas, rääkis ta neile tähendamissõna:
042	LUK	014	008	„Kui sind keegi kutsub pulma, ära võta endale aulist kohta, sest võib-olla on keegi kutsutu sinust auväärsem.
042	LUK	014	009	Ja siis tuleb peremees, kes teid mõlemaid kutsus, sinu juurde ja ütleb: „Anna koht temale!“Ja sa pead häbistatuna võtma kõige viimase koha.
042	LUK	014	010	Aga kui sa oled kutsutud, siis võta kõige tagasihoidlikum koht, et kui peremees tuleb ja sulle ütleb: „Sõber, tule paremale kohale!“, siis sind austatakse kõigi teiste külaliste juuresolekul.
042	LUK	014	011	Sest igaüht, kes ennast ise ülendab, alandatakse, ja kes ennast ise alandab, seda ülendatakse!“
042	LUK	014	012	Siis ütles Jeesus oma võõrustajale: „Kui sa pakud lõuna- või õhtusööki, siis ära kutsu oma sõpru, vendi ja õdesid, sugulasi või rikkaid naabreid, sest kui sa seda teed, võivad nad tasuks sind vastu kutsuda.
042	LUK	014	013	Vaid kui sa pakud pidusööki, siis kutsu vaeseid ja vigaseid ja jalutuid ja pimedaid,
042	LUK	014	014	ja sa saad õnnistatud. Sest nemad ei saa sulle tasuda, vaid see tasutakse sulle õigete ülestõusmisel.“
042	LUK	014	015	Kui aga üks nendest lauas istujatest seda kuulis, ütles ta Jeesusele: „Õnnistatud on see, kes sööb pidulauas Jumala riigis!“
042	LUK	014	016	Jeesus vastas: „Üks mees valmistas suure pidusöögi ja kutsus palju külalisi.
042	LUK	014	017	Määratud tunnil saatis ta sulased kutsutuile ütlema: „Tulge! Kõik on valmis!“
042	LUK	014	018	Aga nemad kõik hakkasid vabandama. Esimene ütles: „Ma just ostsin põllu ja pean minema seda vaatama. Palun vabanda!“
042	LUK	014	019	Teine ütles: „Ma just ostsin viis paari härgi ja lähen neid proovima. Palun vabanda mind!“
042	LUK	014	020	Ja veel üks ütles: „Ma just abiellusin ega saa tulla!“
042	LUK	014	021	Siis sulane tuli tagasi ja teatas sellest peremehele. Majaperemees vihastas ja ütles sulasele: „Mine ruttu linna väljakutele ja tänavatele ja too siia vaesed, vigased, pimedad ja jalutud!“
042	LUK	014	022	„Isand, “ütles sulane, „mis sa käskisid, on tehtud, aga veel on ruumi.“
042	LUK	014	023	Ja peremees ütles: „Mine välja teedele ja radadele ja veena inimesi tulema, et mu maja oleks täis!“
042	LUK	014	024	Ma ütlen teile, ükski kutsutuist ei saa minu pidusööki maitsta!“
042	LUK	014	025	Jeesust saatis suur rahvahulk. Ta ütles nende poole pöördudes:
042	LUK	014	026	„Kui keegi minu juurde tuleb ega vihka oma isa ja ema, naist ja lapsi, vendi ja õdesid, ega tõepoolest ka omaenese elu, see ei saa olla minu jünger.
042	LUK	014	027	Kes ei kanna oma risti ega järgne mulle, ei saa olla minu jünger.
042	LUK	014	028	Kui keegi teie seast tahaks ehitada torni, kas ta ei istuks esmalt maha, et arvutada välja maksumus, ja kas tal selle lõpetamiseks raha jätkub?
042	LUK	014	029	Sest kui ta rajab vundamendi, aga ei suuda ehitust lõpetada, hakkab igaüks seda nähes teda pilkama:
042	LUK	014	030	„See mees hakkas ehitama, aga ei suutnud lõpetada!“
042	LUK	014	031	Või kui kuningas läheb sõtta teise kuninga vastu. Eks ta siis istu esmalt maha ja mõtle, kas ta on võimeline minema kümne tuhandega selle vastu, kes talle peale tuleb kahekümne tuhandega?
042	LUK	014	032	Ja kui ta ei ole võimeline, eks ta läkita saadikuid paluma rahutingimusi, kui vastane on veel kaugel.
042	LUK	014	033	Samamoodi ei saa ükski teie seast, kes ei loobu kõigest, mis tal on, olla minu jünger.
042	LUK	014	034	Sool on küll hea, aga kui sool kaotab maitse, kuidas siis sellele maitse tagasi anda?
042	LUK	014	035	See ei kõlba mulda ega sõnnikuhunnikusse. See visatakse ära. Kel kõrvad on kuulda, see kuulgu!“
042	LUK	015	001	Kõik maksukogujad ja patused kogunesid teda kuulama.
042	LUK	015	002	Aga variserid ja kirjatundjad nurisesid: „See mees võtab vastu patuseid ja sööb koos nendega!“
042	LUK	015	003	Siis Jeesus rääkis neile tähendamissõna:
042	LUK	015	004	„Kui kellelgi teie hulgast oleks sada lammast ja ta ühe neist kaotaks, kas ta ei jätaks üheksakümmend üheksat tühermaale ega läheks kadunut otsima, kuni ta tema leiab?
042	LUK	015	005	Ja kui ta on tema leidnud, võtab ta tema rõõmuga oma õlgadele
042	LUK	015	006	ja läheb koju. Ta kutsub kokku sõbrad ja naabrid ning ütleb: „Rõõmustage koos minuga, sest ma olen leidnud oma kadunud lamba!“
042	LUK	015	007	Ma ütlen teile, samamoodi on taevas ühe meelt parandanud patuse pärast rohkem rõõmu kui üheksakümne üheksa õige pärast, kellele ei ole vaja meeleparandust.
042	LUK	015	008	Või naine, kellel on kümme hõbemünti ja ta kaotab neist ühe. Kas ta ei süüta lampi ega pühi kogu maja ega otsi tähelepanelikult, kuni ta selle leiab?
042	LUK	015	009	Ja kui ta selle on leidnud, kutsub ta kokku sõbrad ja naabrid ning ütleb: „Rõõmustage koos minuga, sest ma olen leidnud oma kadunud mündi!“
042	LUK	015	010	Samamoodi, ma ütlen teile, rõõmustatakse Jumala inglite ees ühe patuse pärast, kes meelt parandab.“
042	LUK	015	011	Jeesus jätkas: „Ühel mehel oli kaks poega.
042	LUK	015	012	Noorem ütles isale: „Isa, anna mulle kätte minu osa pärandist!“Ja ta jagas vara nende vahel.
042	LUK	015	013	Mõne päeva pärast kogus noorem poeg kõik kokku ning läks kaugele maale ja raiskas prassides oma vara.
042	LUK	015	014	Kui ta oli kõik ära kulutanud, tuli suur näljahäda sellele maale, ja talle tuli puudus kätte.
042	LUK	015	015	Nii ta läks ühe kohaliku inimese juurde, kes saatis ta oma väljadele sigu karjatama.
042	LUK	015	016	Ta igatses kõhtu täita kaunadega, mida sead sõid; aga ükski ei andnud talle.
042	LUK	015	017	Kui ta arusaamisele tuli, ütles ta: „Kui paljudel minu isa palgalistel on toitu küllaga, aga mina suren siin nälga!
042	LUK	015	018	Ma asun teele ja lähen tagasi oma isa juurde ja ütlen talle: „Isa, ma olen pattu teinud taeva vastu ja sinu vastu.
042	LUK	015	019	Ma ei ole enam väärt, et mind su pojaks hüütaks! Tee mind üheks oma palgalistest!““
042	LUK	015	020	Nii ta tõusis ja läks oma isa juurde. Aga kui ta veel kaugel oli, nägi isa teda ja tal oli temast kahju. Ta jooksis pojale vastu, langes talle kaela ja suudles teda.
042	LUK	015	021	Poeg ütles talle: „Isa, ma olen teinud pattu taeva vastu ja sinu vastu. Ma ei ole enam väärt, et mind su pojaks hüütaks!“
042	LUK	015	022	Aga isa ütles oma sulastele: „Ruttu! Tooge parim rüü ja pange talle selga! Pange sõrmus ta sõrme ja sandaalid talle jalga!
042	LUK	015	023	Tooge nuumvasikas ja tapke see! Tehkem pidusöök ja rõõmustagem!
042	LUK	015	024	Sest mu poeg oli surnud, aga ta elab jälle; ta oli kadunud, ja on leitud!“Ja nii nad hakkasid pidutsema.
042	LUK	015	025	Samal ajal oli vanem poeg põllul. Kui ta kodule lähenes, kuulis ta muusikat ja tantsu.
042	LUK	015	026	Ta kutsus ühe sulastest ja küsis, mis lahti on.
042	LUK	015	027	„Su vend on tulnud koju, “vastas ta, „ja su isa on tapnud nuumvasika, sest ta on tervena tagasi.“
042	LUK	015	028	Ent vanem vend vihastas ja keeldus sisse minemast. Siis tuli isa välja ja veenis teda.
042	LUK	015	029	Tema aga vastas isale: „Vaata! Kõik need aastad olen ma orjanud ega ole kunagi astunud üle su käsust. Aga mulle pole sa andnud isegi noort sikku, et ma võiksin oma sõpradega pidutseda!
042	LUK	015	030	Aga kui see sinu poeg tuleb koju, kes su varanduse on hooradega ära raisanud, tapad sa talle nuumvasika!“
042	LUK	015	031	„Mu poeg, “vastas isa, „sina oled alati minu juures, ja kõik, mis on mul, kuulub ka sulle.
042	LUK	015	032	Nüüd aga oli meil tarvis pidutseda ja olla rõõmsad, sest see su vend oli surnud ja ta elab jälle, ta oli kadunud ja on leitud.““
042	LUK	016	001	Jeesus rääkis oma jüngritele: „Oli üks rikas mees, kelle majapidajat süüdistati tema vara raiskamises.
042	LUK	016	002	Mees kutsus majapidaja ja küsis: „Mis see on, mis ma sinu kohta kuulen? Anna aru oma tööst, sest sa ei saa enam majapidaja olla!“
042	LUK	016	003	Majapidaja mõtles: „Mis ma nüüd teen? Peremees võtab mu töö ära! Ma ei ole nii tugev, et kraavi kaevata ja mul on häbi kerjata;
042	LUK	016	004	ma tean, mida ma teen, et inimesed kutsuksid mind oma kodudesse, kui ma kaotan siin oma töö!“
042	LUK	016	005	Nii ta kutsus enda juurde kõik peremehe võlgnikud. Ta küsis esimese käest: „Kui palju sa oled võlgu mu peremehele?“
042	LUK	016	006	„Sada tünni oliiviõli, “vastas see. Majapidaja ütles talle: „Võta oma arveraamat, istu kähku maha ja kirjuta selle asemel kaheksakümmend!“
042	LUK	016	007	Siis ta küsis teise käest: „Aga kui palju sina võlgned?“„Kolmkümmend vakka nisu, “ta vastas. Ta ütles temale: „Võta oma arveraamat ja kirjuta selle asemel kakskümmend neli!“
042	LUK	016	008	Peremees kiitis ebaausat majapidajat, sest ta oli nutikalt toiminud. Sest selle maailma inimesed on omasuguste suhtes nutikamad kui valguse lapsed.
042	LUK	016	009	Ma ütlen teile, kasutage maist vara, et endale sõpru leida, et kui see on läinud, teid võetaks vastu igavesse kodusse.
042	LUK	016	010	Kes on ustav piskus, see on ustav ka paljus, ja kes on ebaaus piskus, see on ebaaus ka paljus.
042	LUK	016	011	Kui te nüüd maist vara käsutades ei ole olnud ustavad, kes usaldaks teile siis tõelised rikkused?
042	LUK	016	012	Ja kui te võõra varaga ei ole olnud ustavad, kes annaks siis teie kätte teie oma vara?
042	LUK	016	013	Ükski sulane ei või teenida kahte isandat: ta kas vihkab üht ja armastab teist või kiindub ühesse ja jälestab teist. Teiegi ei saa teenida korraga Jumalat ja mammonat!“
042	LUK	016	014	Aga seda kõike kuulsid variserid, kes olid ahned, ja irvitasid Jeesuse üle.
042	LUK	016	015	Ta ütles neile: „Teie olete need, kes õigustavad endid inimeste ees, aga Jumal teab teie südameid. Mida inimesed hindavad kõrgelt, on Jumala silmis jälestusväärne.
042	LUK	016	016	Seadust ja Prohveteid kuulutati kuni Johanneseni. Sellest ajast peale kuulutatakse Jumala riiki ja igaüks pressib sinna sisse.
042	LUK	016	017	Maa ja taevas kaovad kergemini kui üksainus kriips Seadusest.
042	LUK	016	018	Igaüks, kes lahutab oma naisest ja abiellub teisega, rikub abielu, ja mees, kes abiellub lahutatud naisega, rikub abielu.
042	LUK	016	019	Oli üks rikas mees, kes kandis purpurist ja peenest linasest rõivaid ja elas luksuslikult iga päev.
042	LUK	016	020	Tema värava ees lamas kerjus nimega Laatsarus, kes oli täis paiseid
042	LUK	016	021	ja igatses süüa seda, mis rikka mehe laualt maha pudenes. Isegi koerad tulid ja lakkusid tema paiseid.
042	LUK	016	022	Saabus aeg, kui kerjus suri ja inglid kandsid ta Aabrahami sülle. Rikas mees suri samuti ja maeti maha.
042	LUK	016	023	Põrgus piineldes vaatas ta üles ja nägi Aabrahami kaugelt ja Laatsarust tema süles.
042	LUK	016	024	Ta hüüdis talle: „Isa Aabraham, ole mulle armuline ja saada Laatsarus, et ta kastaks oma sõrme vette ja jahutaks mu keelt, sest ma piinlen selles tules!“
042	LUK	016	025	Aga Aabraham vastas: „Poeg, kas sa mäletad, et sa said oma hea põlve eluajal kätte, samal ajal kui Laatsarus halva; nüüd lohutatakse teda siin, sina aga oled piinas.
042	LUK	016	026	Lisaks sellele on meie ja teie vahele seatud suur kuristik, et need, kes tahavad siit teie juurde minna, ei saa, ega tulda ka sealt siia.“
042	LUK	016	027	Ta vastas: „Siis ma anun sind, isa, saada Laatsarus mu isa majja,
042	LUK	016	028	sest mul on viis venda. Las ta hoiatab neid, et ka nemad ei satuks sellesse piinakohta!“
042	LUK	016	029	Kuid Aabraham vastas: „Neil on Mooses ja Prohvetid, kuulaku neid!“
042	LUK	016	030	„Ei, isa Aabraham, “ütles ta, „vaid kui keegi surnuist nende juurde läheks, siis parandaksid nad meelt!“
042	LUK	016	031	Aabraham aga ütles talle: „Kui nad ei kuula Moosest ja Prohveteid, ei veena neid isegi see, kui keegi surnuist üles tõuseks!““
042	LUK	017	001	Jeesus rääkis oma jüngritele: „On võimatu, et ei tuleks ahvatlusi patule, aga häda sellele, kelle kaudu need tulevad.
042	LUK	017	002	Talle oleks parem, kui ta merre heidetaks veskikivi kaelas, kui et ta ahvatleb üht neist väikestest patule.
042	LUK	017	003	Vaadake ette! Kui su vend teeb pattu, manitse teda! Ja kui ta meelt parandab, anna talle andeks!
042	LUK	017	004	Isegi kui ta seitse korda päevas sinu vastu patustab ja seitse korda tuleb tagasi ja ütleb: „Ma kahetsen!“, andesta ikka talle!“
042	LUK	017	005	Apostlid ütlesid Issandale: „Suurenda meie usku!“
042	LUK	017	006	Issand vastas: „Kui teie usk oleks väike nagu sinepiseeme, võiksite öelda sellele mooruspuule: „Juuri end välja ja istuta merre!“ja see kuuletub teile.
042	LUK	017	007	Kui kellelgi teist oleks sulane kündmas või karja hoidmas, kas ta ütleks väljalt tulnud sulasele „Tule nüüd, istu maha ja söö“?
042	LUK	017	008	Eks ta pigem ütleks „Valmista mulle õhtusöök, sea end valmis ning teeni mind, kuni ma söön ja joon, ning pärast seda söö ja joo ise“.
042	LUK	017	009	Kas ta sulast selle eest tänab, et ta tegi, mida kästi?
042	LUK	017	010	Nii ka teie: kui te olete teinud kõik, mida teil on kästud, siis öelge: „Me oleme tühised sulased ja täitsime ainult oma kohust.““
042	LUK	017	011	Teel Jeruusalemma läks Jeesus mööda Samaaria ja Galilea vahelist piiri.
042	LUK	017	012	Ühte külla minnes oli ta teel kümme pidalitõbist. Nad seisid eemal
042	LUK	017	013	ja hüüdsid valju häälega: „Jeesus, Õpetaja, halasta meie peale!“
042	LUK	017	014	Neid nähes ütles Jeesus: „Minge näidake endid preestritele!“Ja nii kui nad läksid, said nad puhtaks.
042	LUK	017	015	Üks neist tuli tagasi, kui ta nägi, et ta on tervendatud, ja kiitis valju häälega Jumalat.
042	LUK	017	016	Ta langes Jeesuse jalge ette teda tänades. See mees oli samaarlane.
042	LUK	017	017	Jeesus küsis: „Eks kõik kümme ole tehtud puhtaks? Kus on ülejäänud üheksa?
042	LUK	017	018	Kas ühtki ei ole leidunud, kes annaks au Jumalale, peale selle võõramaalase?“
042	LUK	017	019	Ja ta ütles talle: „Tõuse üles ja mine! Sinu usk on sind tervendanud!“
042	LUK	017	020	Aga kui variserid temalt küsisid, millal saabub Jumala riik, vastas Jeesus: „Jumala riik ei ole midagi, mida saab vaadelda,
042	LUK	017	021	ega ka öelda: „See on siin!“või „Seal!“sest vaata, Jumala riik on teie sees!“
042	LUK	017	022	Aga oma jüngritele ütles ta: „Tuleb aeg, mil te igatsete näha üht Inimese Poja päevadest, kuid ei näe.
042	LUK	017	023	Siis öeldakse teile: „Ta on siin!“või „Ta on seal!“Ärge jookske nende järel!
042	LUK	017	024	Sest Inimese Poeg on oma päeval otsekui välgusähvatus, mis valgustab taevast ühest servast teise.
042	LUK	017	025	Kuid enne peab ta palju kannatama ja see sugupõlv hülgab ta.
042	LUK	017	026	Nõnda nagu oli Noa päevil, saab olema ka Inimese Poja päevil:
042	LUK	017	027	inimesed sõid ja jõid, võtsid naisi ja läksid mehele selle päevani, mil Noa läks laeva. Siis tuli veeuputus ja hävitas nad kõik.
042	LUK	017	028	Samamoodi oli ka Loti päevil. Inimesed sõid ja jõid, ostsid ja müüsid, istutasid ja ehitasid.
042	LUK	017	029	Aga sel päeval, mil Lott lahkus Soodomast, sadas taevast tuld ja väävlit ning hävitas nad kõik.
042	LUK	017	030	Täpselt samamoodi on sel päeval, mil Inimese Poeg ilmub.
042	LUK	017	031	Kes sel päeval on katusel ja ta asjad on majas, ärgu mingu alla neid võtma. Samuti ärgu mingu väljal olija koju tagasi!
042	LUK	017	032	Meenutage Loti naist!
042	LUK	017	033	Kes iganes oma elu püüab hoida, kaotab selle, ja kes iganes oma elu kaotab, leiab selle.
042	LUK	017	034	Ma ütlen teile, sel ööl on kaks ühes voodis – üks võetakse ära, teine jäetakse maha.
042	LUK	017	035	Kaks naist jahvatavad üheskoos – üks võetakse ära, teine jäetakse maha.
042	LUK	017	036	Kaks meest on väljal – üks võetakse ära ja teine jäetakse maha.“
042	LUK	017	037	Nad küsisid: „Kuhu, Issand?“Ta vastas: „Kus on korjus, sinna kogunevad raisakotkad!“
042	LUK	018	001	Jeesus rääkis oma jüngritele tähendamissõna sellest, et nad peavad alati palvetama ja mitte alla andma.
042	LUK	018	002	Ta ütles: „Ühes linnas oli kohtunik, kes ei kartnud Jumalat ega hoolinud inimeste arvamusest.
042	LUK	018	003	Selles linnas oli ka lesknaine, kes tuli alatasa tema juurde palvega: „Anna mulle õigus mu vastase üle!“
042	LUK	018	004	Mõnda aega kohtunik keeldus. Aga lõpuks ta mõtles endamisi: „Kuigi ma ei karda Jumalat ega hooli inimeste arvamusest,
042	LUK	018	005	siis kuna see lesk mind tüütab, vaatan, et ta saaks õiguse. Muidu vaevab ta mind oma mangumisega ära!““
042	LUK	018	006	Ja Issand ütles: „Kuulake, mida ebaõiglane kohtunik ütleb!
042	LUK	018	007	Kas siis Jumal ei peaks tegema õigust oma valitutele, kes tema poole kisendavad päevad ja ööd? Kas ta peaks viivitama neile vastamisega?
042	LUK	018	008	Ma ütlen teile, küll ta vaatab, et nad peagi õiguse saavad! Ometi, kui Inimese poeg tuleb, kas ta siis leiab usku maa pealt?“
042	LUK	018	009	Mõnele neist, kes olid kindlad, et nad on Jumala silmis laitmatud ja seetõttu suhtusid teistesse üleolevalt, rääkis Jeesus selle tähendamissõna:
042	LUK	018	010	„Kaks meest läksid templisse palvetama, üks oli variser ja teine maksukoguja.
042	LUK	018	011	Variser tõusis püsti ja palvetas: „Jumal, ma tänan sind, et mina ei ole selline nagu muud inimesed: röövlid ja kurjategijad, abielurikkujad, ega ka selline nagu see maksukoguja.
042	LUK	018	012	Mina paastun kaks korda nädalas ja maksan kümnist kõigest, mis ma saan.“
042	LUK	018	013	Aga maksukoguja seisis eemal. Ta ei julgenud isegi taevasse vaadata, vaid lõi endale vastu rinda ja ütles: „Oh Jumal, ole mulle patusele armuline!“
042	LUK	018	014	Ma ütlen teile, tema läks koju õigeks mõistetuna Jumala ees, mitte teine. Sest igaüht, kes ennast ise ülendab, alandatakse; aga kes ennast alandab, seda ülendatakse!“
042	LUK	018	015	Inimesed tõid ka Jeesuse juurde lapsi, et ta neid puudutaks. Aga seda nähes jüngrid sõitlesid neid.
042	LUK	018	016	Ent Jeesus kutsus lapsed enese juurde ja ütles: „Laske lapsed minu juurde tulla, ärge keelake neid, sest selliste päralt on Jumala riik.
042	LUK	018	017	Tõesti, ma ütlen teile, kes Jumala riiki vastu ei võta nagu laps, ei pääse sinna sisse.“
042	LUK	018	018	Üks valitseja küsis Jeesuselt: „Hea Õpetaja, mida ma pean tegema, et ma päriksin igavese elu?“
042	LUK	018	019	„Miks sa nimetad mind heaks?“vastas Jeesus, „Keegi muu ei ole hea kui üks – Jumal.
042	LUK	018	020	Käske sa tead: ära riku abielu, ära tapa, ära varasta, ära anna valetunnistust, austa oma isa ja ema!“
042	LUK	018	021	Tema aga ütles: „Seda kõike olen ma pidanud poisieast alates.“
042	LUK	018	022	Seda kuuldes ütles Jeesus talle: „Üks asi on sul veel puudu: müü ära kõik, mis sul on, ja jaga vaestele, ja sul on siis aare taevas, ning tule, järgne mulle!“
042	LUK	018	023	Aga seda kuuldes muutus ta kurvaks, sest ta oli väga rikas.
042	LUK	018	024	Jeesus vaatas teda ja ütles: „Kui raske on rikastel pääseda Jumala riiki!
042	LUK	018	025	Hõlpsam on kaamelil minna läbi nõelasilma kui rikkal minna Jumala riiki.“
042	LUK	018	026	Ent kuulajad küsisid: „Kes siis võib saada päästetud?“
042	LUK	018	027	Jeesus vastas: „Mis inimestele on võimatu, on Jumalale võimalik!“
042	LUK	018	028	Peetrus ütles: „Me oleme kõigest loobunud, et sulle järgneda.“
042	LUK	018	029	„Tõesti, ma ütlen teile, “vastas Jeesus, „ei ole kedagi, kes on loobunud kodust või naisest või vendadest ja õdedest või vanematest või lastest Jumala riigi pärast,
042	LUK	018	030	kes mitmekordselt tagasi ei saaks sellel ajal ja tuleval ajastul igaveses elus.“
042	LUK	018	031	Jeesus võttis endaga kaksteist jüngrit ja ütles neile: „Me läheme üles Jeruusalemma ja seal täitub kõik see, mis prohvetid on kirjutanud Inimese Poja kohta!
042	LUK	018	032	Ta antakse rahvaste kätte. Teda teotatakse, solvatakse ja tema peale sülitatakse,
042	LUK	018	033	nad peksavad teda ja tapavad ta. Ja kolmandal päeval tõuseb ta üles.“
042	LUK	018	034	Jüngrid ei mõistnud sellest midagi. See sõna oli nende eest varjatud ja nad ei teadnud, millest ta räägib.
042	LUK	018	035	Aga kui Jeesus Jeerikole lähenes, istus üks pime mees tee ääres ja kerjas.
042	LUK	018	036	Kui ta kuulis rahvahulka möödumas, päris ta, mis lahti on.
042	LUK	018	037	Nad teatasid: „Naatsareti Jeesus läheb mööda!“
042	LUK	018	038	Ja ta hüüdis: „Jeesus, Taaveti Poeg, halasta minu peale!“
042	LUK	018	039	Möödujad sõitlesid teda ja käskisid tal vait olla, aga tema hüüdis seda enam: „Taaveti Poeg, halasta minu peale!“
042	LUK	018	040	Jeesus peatus ja käskis pimeda enda juurde tuua. Aga kui pime lähemale tuli, küsis Jeesus temalt:
042	LUK	018	041	„Mida sa tahad, et ma sulle teeksin?“„Issand, ma tahan näha!“vastas ta.
042	LUK	018	042	Jeesus ütles talle: „Võta vastu oma nägemine! Sinu usk on su terveks teinud!“
042	LUK	018	043	Otsekohe nägi ta jälle ja järgnes Jeesusele Jumalat kiites. Kui inimesed seda nägid, kiitsid ka nemad Jumalat.
042	LUK	019	001	Kui Jeesus jõudis Jeerikosse, läks ta sealt läbi.
042	LUK	019	002	Seal oli mees nimega Sakkeus; ta oli maksukogujate ülem ja ta oli rikas.
042	LUK	019	003	Sakkeus tahtis näha, kes Jeesus on, aga ei näinud üle rahvahulga, sest ta oli lühikest kasvu.
042	LUK	019	004	Ta jooksis ettepoole ja ronis metsviigipuu otsa, et teda näha, sest Jeesus pidi sealtkaudu minema.
042	LUK	019	005	Kui Jeesus selle kohani jõudis, vaatas ta üles ja ütles: „Sakkeus, tule kohe alla! Ma pean täna sinu kodus peatuma!“
042	LUK	019	006	Sakkeus tuli alla ja võttis ta rõõmsalt vastu.
042	LUK	019	007	Seda nähes nurisesid kõik: „Tema on patuse mehe juurde külla läinud!“
042	LUK	019	008	Kuid Sakkeus ütles Issanda ette astudes: „Vaata, Issand! Siin ja praegu annan ma poole oma varandusest vaestele, ja kui oma olen kelleltki midagi välja petnud, maksan selle neljakordselt tagasi.“
042	LUK	019	009	Siis Jeesus ütles temale: „Pääste on tulnud täna sellesse majja, sest ka see mees on Aabrahami poeg.
042	LUK	019	010	Sest Inimese Poeg on tulnud otsima ja päästma kadunut.“
042	LUK	019	011	Kui nad teda kuulasid, rääkis Jeesus veel ühe tähendamissõna, sest ta oli Jeruusalemma lähedal ja inimesed arvasid, et Jumala riik saabub kohe.
042	LUK	019	012	Ta ütles: „Üks kõrgest soost mees reisis kaugele maale, et lasta end seal määrata kuningaks ja siis tulla tagasi.
042	LUK	019	013	Niisiis ta kutsus kümme oma sulastest ja andis neile kümme naela raha: „Kaubelge seni, kuni ma tagasi tulen!“
042	LUK	019	014	Aga tema alamad vihkasid teda ja läkitasid saadikud talle järele ütlema: „Me ei taha seda meest endale kuningaks!“
042	LUK	019	015	Aga ta sai kuningaks ja läks tagasi koju. Ta käskis kutsuda need sulased, kellele ta oli raha andnud, et näha, kui palju nad olid teeninud.
042	LUK	019	016	Esimene tuli ja ütles: „Isand, sinu nael on kümme juurde teeninud.“
042	LUK	019	017	„Hästi tehtud, mu hea sulane!“vastas peremees. „Kuna sa oled olnud ustav nii väheses, siis annan sulle meelevalla kümne linna üle.“
042	LUK	019	018	Teine tuli ja ütles: „Isand, sinu nael on viis juurde teeninud.“
042	LUK	019	019	Peremees vastas sellelegi: „Sina valitse viie linna üle!“
042	LUK	019	020	Siis tuli järgmine sulane ja ütles: „Isand, siin on sinu nael, mida ma olen hoidnud taskurätikus.
042	LUK	019	021	Ma kartsin sind, sest sa oled karm mees. Sa võtad sealt, kuhu ei ole pannud, ja lõikad, mida sa ei külvanud.“
042	LUK	019	022	Ta isand vastas: „Sinu enda sõnade põhjal ma mõistan su üle kohut, sa nurjatu sulane! Sa teadsid, et ma olen karm mees: võtan, kuhu ma ei ole pannud, ja lõikan, mida ma ei ole külvanud.
042	LUK	019	023	Miks sa siis ei pannud mu raha panka, et ma oleksin selle tagasi tulles kasuga tagasi saanud!“
042	LUK	019	024	Ja ta ütles juuresolijaile: „Võtke tema nael tema käest ära ja andke sellele, kellel on kümme naela!“
042	LUK	019	025	„Isand, “ütlesid nemad, „tal on juba kümme!“
042	LUK	019	026	Ta vastas: „Ma ütlen teile, et igaühele, kellel on, antakse juurde, aga kellel ei ole, sellelt võetakse ära ka see, mis tal on.
042	LUK	019	027	Aga need minu vaenlased, kes mind ei tahtnud enda kuningaks, tooge siia ja surmake minu ees!““
042	LUK	019	028	Ja kui Jeesus oli seda kõnelnud, jätkas ta teed Jeruusalemma.
042	LUK	019	029	Nii kui ta jõudis Betfage ja Betaania lähedale mäe juurde, mida nimetatakse Õlimäeks, läkitas ta kaks oma jüngritest ning ütles:
042	LUK	019	030	„Minge külla, mis on teie ees. Seal te leiate kinniseotud sälu, kelle seljas ei ole keegi istunud. Siduge see lahti ja tooge siia!
042	LUK	019	031	Kui keegi teilt küsib: „Miks te selle lahti seote?“, siis öelge: „Issandal on teda tarvis!““
042	LUK	019	032	Läkitatud läksid ja leidsid kõik täpselt nii, nagu Jeesus neile oli öelnud.
042	LUK	019	033	Aga kui nad sälu lahti sidusid, küsisid selle omanikud neilt: „Miks te sälu lahti seote?“
042	LUK	019	034	Ja nad vastasid: „Issand vajab teda!“
042	LUK	019	035	Nad tõid ta Jeesuse juurde, heitsid oma kuued sälu peale ja panid Jeesuse tema selga istuma.
042	LUK	019	036	Kui ta edasi liikus, laotasid inimesed oma rõivad tee peale.
042	LUK	019	037	Aga kui ta jõudis kohani, kus tee läheb alla Õlimäe juurde, hakkas kogu jüngrite hulk rõõmustades valju häälega Jumalat kiitma kõigi imede eest, mida nad olid näinud:
042	LUK	019	038	„Õnnistatud olgu kuningas, kes tuleb Issanda nimel!“„Rahu taevas ja au kõige kõrgemal!“
042	LUK	019	039	Mõned variserid rahva hulgast ütlesid Jeesusele: „Õpetaja, sõitle oma jüngreid!“
042	LUK	019	040	„Ma ütlen teile, “vastas ta, „kui nemad vaikiksid, hakkaksid kivid kisendama!“
042	LUK	019	041	Nii kui Jeesus Jeruusalemma lähedale jõudis ja linna nägi, nuttis ta tema pärast
042	LUK	019	042	ja ütles: „Kui ometi sinagi oleksid ära tundnud, mis sulle rahu toob – ent nüüd on see sinu silmade eest varjatud.
042	LUK	019	043	Sest päevad tulevad sinu peale, mil su vaenlased rajavad sinu ümber valli ja piiravad su sisse ja ahistavad sind igast küljest.
042	LUK	019	044	Nad teevad su maatasa, sinu ja su lapsed koos müüridega. Nad ei jäta kivi kivi peale, sest sa ei tundnud ära aega, millal Jumal sinu juurde tuli.“
042	LUK	019	045	Jeesus läks templisse ja hakkas välja ajama neid, kes seal ostsid ja müüsid.
042	LUK	019	046	Ta ütles neile: „Kirjutatud on: „Minu koda peab olema palvekoda“, aga teie olete teinud selle röövlikoopaks!“
042	LUK	019	047	Jeesus õpetas templis päevast päeva; aga ülempreestrid, kirjatundjad ja rahvavanemad otsisid võimalust teda tappa.
042	LUK	019	048	Siiski ei leidnud nad ühtki viisi, sest inimesed olid kogu aeg tema ümber tähelepanelikult kuulamas.
042	LUK	020	001	Ühel päeval, kui Jeesus rahvast templis õpetas ja evangeeliumi kuulutas, tulid ülempreestrid ja kirjatundjad koos vanematega tema juurde
042	LUK	020	002	ja küsisid: „Ütle, millise meelevallaga sa neid asju teed? Kes sulle selle meelevalla on andnud?“
042	LUK	020	003	Jeesus vastas: „Mina tahan ka teie käest midagi küsida:
042	LUK	020	004	kas Johannese ristimine oli taevast või inimestest?“
042	LUK	020	005	Nad aga arutasid omavahel: „Kui me ütleme, et taevast, siis ta küsib: „Miks te siis ei uskunud teda?“
042	LUK	020	006	Aga kui me ütleme, et inimestest, siis rahvas viskab meid kividega surnuks, sest nemad on veendunud, et Johannes oli prohvet.“
042	LUK	020	007	Nii nad vastasid: „Me ei tea, kust see oli.“
042	LUK	020	008	Jeesus ütles: „Ega minagi ütle teile, millise meelevallaga ma seda teen.“
042	LUK	020	009	Ta jätkas ja rääkis rahvale selle tähendamissõna: „Üks mees istutas viinamäe ja andis selle rentnike kätte ja reisis ära.
042	LUK	020	010	Viljakoristamise ajal läkitas ta sulase tööliste juurde, et need annaksid talle osa tema viinamäe viljast. Aga rentnikud peksid teda ja saatsid ta minema tühjade kätega.
042	LUK	020	011	Ta saatis veel teise sulase, aga ka teda nad peksid, käitusid häbiväärselt ning saatsid minema tühjade kätega.
042	LUK	020	012	Ta saatis veel kolmandagi, aga nad haavasid ka teda ja tõukasid välja.
042	LUK	020	013	Siis mõtles viinamäe omanik: „Mis ma nüüd teen? Ma saadan oma armsa poja, ehk nad austavad teda.“
042	LUK	020	014	Aga teda nähes arutasid rentnikud omavahel: „See on pärija! Tapame ta ära, et pärand saaks meile!“
042	LUK	020	015	Nii nad viskasid ta viinamäelt välja ja tapsid. Mida nüüd viinamäe omanik teeb nendega?
042	LUK	020	016	Ta tuleb ja tapab need rentnikud ja annab viinamäe teiste kätte.“Seda kuuldes nad ütlesid: „Seda ei tohi juhtuda!“
042	LUK	020	017	Jeesus küsis neile otsa vaadates: „Mida siis tähendab see kirjasõna: „Kivi, mille ehitajad pidasid kõlbmatuks, on saanud nurgakiviks?“
042	LUK	020	018	Igaüks, kes selle kivi peale kukub, kukub end puruks, ja kelle peale see kivi langeb, selle see purustab.“
042	LUK	020	019	Kirjatundjad ja ülempreestrid otsisid võimalust teda kinni võtta, kuid nad kartsid inimesi. Nad said aru, et Jeesus oli selle tähendamissõna rääkinud nende kohta.
042	LUK	020	020	Ja nad läkitasid Jeesust varitsema nuhid, kes teesklesid siiraid inimesi, et teda tabada sõnadelt ja teda ära anda maavalitseja võimusesse ja meelevalda.
042	LUK	020	021	Ja nuhid küsitlesid teda: „Õpetaja, me teame, et sa räägid ja õpetad õigesti ega ole erapoolik, vaid õpetad Jumala teed kooskõlas tõega.
042	LUK	020	022	Kas on õige maksta keisrile maksu või mitte?“
042	LUK	020	023	Aga Jeesus nägi nende salakavaluse läbi ja ütles ta neile:
042	LUK	020	024	„Näidake mulle teenarit! Kelle pilt ja kiri sellel on?“„Keisri, “vastasid nemad.
042	LUK	020	025	Jeesus ütles neile: „Andke siis keisrile, mis kuulub keisrile, ja Jumalale, mis kuulub Jumalale!“
042	LUK	020	026	Ja nad ei saanud teda lõksu püüda sellega, mis ta oli avalikult öelnud. Ja olles hämmastunud tema vastusest, jäid nad vait.
042	LUK	020	027	Jeesuse juurde astusid mõned saduserid, kes eitavad surnuist ülestõusmist, ja küsisid temalt:
042	LUK	020	028	„Õpetaja, Mooses on meile kirjutanud, et kui mehe vend sureb ja maha jääb naine, aga ei jää lapsi, siis peab see mees abielluma lesega ja vennale järglasi kasvatama.
042	LUK	020	029	Oli kord seitse venda. Esimene neist võttis naise ja suri lasteta.
042	LUK	020	030	Siis teine
042	LUK	020	031	ja kolmas abiellusid temaga ja samamoodi kõik seitse surid, jätmata järele ühtki last.
042	LUK	020	032	Lõpuks suri ka naine.
042	LUK	020	033	Kuidas on surnute ülestõusmisel: kelle naine ta on, sest kõik seitse olid temaga abielus?“
042	LUK	020	034	Jeesus vastas: „Selle maailma inimesed võtavad naisi ja lähevad mehele.
042	LUK	020	035	Kuid need, keda peetakse vääriliseks olema tulevases ajastus ja surnute ülestõusmises, ei võta naisi ega lähe mehele,
042	LUK	020	036	sest nad ei saa ka enam surra; nad on inglite sarnased. Nemad on Jumala lapsed, sest nad on ülestõusmise lapsed.
042	LUK	020	037	Aga et surnud tõusevad üles, seda näitas isegi Mooses põleva põõsa loos, kui ta ütleb, et Issand on Aabrahami Jumal, Iisaki Jumal ja Jaakobi Jumal.
042	LUK	020	038	Jumal ei ole surnute, vaid elavate Jumal, sest tema jaoks on kõik elus.“
042	LUK	020	039	Siis mõned kirjatundjad kostsid: „Hästi öeldud, Õpetaja!“
042	LUK	020	040	Ja keegi ei tihanud rohkem midagi küsida.
042	LUK	020	041	Siis Jeesus ütles neile: „Miks öeldakse, et Messias on Taaveti poeg?
042	LUK	020	042	Taavet ise ütleb Laulude raamatus: „Issand ütles minu Issandale: „Istu mu paremale käele,
042	LUK	020	043	kuni ma panen sinu vaenlased su jalge alla jalajäriks.““
042	LUK	020	044	Taavet hüüab teda Issandaks, kuidas ta siis on tema poeg?“
042	LUK	020	045	Aga ta ütles kogu rahva kuuldes jüngritele:
042	LUK	020	046	„Hoiduge kirjatundjate eest! Neile meeldib kõndida lendlevates kuubedes ja nad armastavad aupaklikke tervitusi turuplatsidel ja esimesi istmeid sünagoogides ja aukohti pidulauas.
042	LUK	020	047	Nad neelavad alla lesknaiste majad ja silmakirjaks peavad pikki palveid. Nad saavad seda rängema karistuse.“
042	LUK	021	001	Kui Jeesus tõstis pilgu, nägi ta rikkaid oma ande templi ohvrikasti panemas.
042	LUK	021	002	Ta nägi ka üht vaest lesknaist, kes pani sinna kaks leptonit.
042	LUK	021	003	„Tõesti, ma ütlen teile, “ütles ta, „see vaene lesknaine andis rohkem kui keegi teine.
042	LUK	021	004	Sest nemad panid oma küllusest, tema aga oma vaesusest kogu elatise, mis tal oli.“
042	LUK	021	005	Mõned tema jüngritest rääkisid templi kohta, et see on imeilusate kivide ning hinnaliste kingitustega Jumala jaoks kaunistatud. Jeesus ütles:
042	LUK	021	006	„Tuleb aeg, kui sellest kõigest, mida te näete, ei jäeta kivi kivi peale, vaid kõik kistakse maha!“
042	LUK	021	007	„Õpetaja, “küsisid nad, „millal see siis sünnib? Ja mis on tunnustäheks, et aeg on käes?“
042	LUK	021	008	Ta vastas: „Vaadake, et teid ei petetaks! Sest paljud tulevad minu nimel, kinnitades: „Mina olen see!“ja „Aeg on lähedal!“Ärge minge nende järel!
042	LUK	021	009	Aga kui te kuulete sõdadest ja rahutustest, siis ärge kartke! Need asjad peavad enne sündima, kuid lõpp ei ole veel käes.“
042	LUK	021	010	Siis ta ütles neile: „Rahvas tõuseb rahva vastu ja kuningriik kuningriigi vastu.
042	LUK	021	011	Tuleb suuri maavärinaid ja näljahäda ja katku ning hirmsaid sündmusi ja tunnustähti taevast.
042	LUK	021	012	Aga enne seda kõike panevad nad oma käed teie külge ja kiusavad teid taga. Nad annavad teid ära sünagoogidesse ja vanglatesse, teid viiakse kuningate ja valitsejate ette minu nime pärast.
042	LUK	021	013	Ja nii te saate minust tunnistada.
042	LUK	021	014	Ärge muretsege enneaegu oma südames, mida vastata enda kaitseks.
042	LUK	021	015	Sest mina annan teile sõnad ja tarkuse, mille vastu ei suuda seista ega rääkida ükski teie vastane.
042	LUK	021	016	Ka teie vanemad, vennad ja õed, sugulased ja sõbrad annavad teid ära ning tapavad mõned teie seast.
042	LUK	021	017	Ja teid vihkavad kõik inimesed minu nime pärast.
042	LUK	021	018	Ent ükski juuksekarv ei hävi teie peast!
042	LUK	021	019	Seiske kindlalt, ja te võidate elu.
042	LUK	021	020	Aga kui te näete Jeruusalemma vaenlase vägede poolt piiratuna, siis teadke, et häving on lähedal.
042	LUK	021	021	Siis need, kes on Juudamaal, põgenegu mägedesse, ja need, kes on linnas, lahkugu kiiresti, ja need, kes on maal, ärgu mingu linna.
042	LUK	021	022	Sest need on kättemaksupäevad, et läheks täide, mis on kirjutatud.
042	LUK	021	023	Häda neile, kes on lapseootel, ja neile, kes imetavad sellel ajal! Sest suur häda on maa peal ja viha selle rahva vastu!
042	LUK	021	024	Ja nad langevad mõõga läbi ja nad viiakse vangi kõigi rahvaste sekka. Jeruusalemm jääb rahvaste tallata, kuni rahvaste aeg saab täis.
042	LUK	021	025	Päikeses, kuus ja tähtedes nähakse ennustuse märke. Maa peal aga on rahvad ahastuses ja hädas mere möirgamise ja veevoogude pärast.
042	LUK	021	026	Inimesed nõrkevad õudusest maa peale tulevate õnnetuste kartuses, sest taeva vägesid kõigutatakse.
042	LUK	021	027	Ja sellel ajal nad näevad Inimese Poega tulemas pilvedes väe ja suure kirkusega.
042	LUK	021	028	Aga kui see kõik hakkab sündima, siis sirutage ennast ja tõstke oma pead, sest teie lunastus läheneb!“
042	LUK	021	029	Ta rääkis neile tähendamissõna: „Vaadake viigipuud ja kõiki puid!
042	LUK	021	030	Kui pungad pakatavad, siis te võite ise näha, et suvi on lähedal.
042	LUK	021	031	Nõnda ka teie, kui te näete kõike seda sündimas, siis teadke, et Jumala riik on lähedal.
042	LUK	021	032	Tõesti, ma ütlen teile, see sugupõlv ei kao, kuni kõik see on sündinud.
042	LUK	021	033	Taevas ja maa kaovad, kuid minu sõnad ei kao iial.
042	LUK	021	034	Hoidke end, et teie süda ei oleks koormatud liigsöömise, joomingute ega elumuredega, et see päev ei püüaks teid ootamatult lõksu.
042	LUK	021	035	Sest see langeb kõikide peale, kes maa peal elavad!
042	LUK	021	036	Valvake ja palvetage kogu aeg, et teid arvataks väärt põgenema kõige selle eest, mis tuleb, ja seisma Inimese Poja ees!“
042	LUK	021	037	Jeesus õpetas iga päev templis, õhtuti läks ta välja ning ööbis mäel, mida kutsutakse Õlimäeks,
042	LUK	021	038	ja kõik inimesed tulid varahommikul teda templisse kuulama.
042	LUK	022	001	Saabumas oli hapnemata leibade püha, mida kutsutakse paasapühaks,
042	LUK	022	002	ning ülempreestrid ja kirjatundjad otsisid viisi, kuidas Jeesusest lahti saada, sest nad kartsid rahvast.
042	LUK	022	003	Siis sisenes saatan Juudasesse, keda kutsuti Iskariotiks, kes oli üks kaheteistkümnest.
042	LUK	022	004	Ja Juudas läks ülempreestrite ja templivalvurite juurde ning arutas nendega, kuidas ta saaks Jeesuse ära anda nende kätte.
042	LUK	022	005	Neil oli selle üle hea meel ja nad leppisid kokku, et nad annavad talle raha.
042	LUK	022	006	Juudas nõustus ning hakkas otsima Jeesuse äraandmiseks võimalust, mil rahvast ei ole lähedal.
042	LUK	022	007	Saabus hapnemata leibade püha, mil tuli ohverdada paasatall.
042	LUK	022	008	Jeesus läkitas Peetruse ja Johannese ning ütles: „Minge ja tehke ettevalmistusi, et saaksime süüa paasa õhtusööki!“
042	LUK	022	009	„Kus sa tahad, et me selle valmistaksime?“küsisid nad.
042	LUK	022	010	Ta vastas: „Kui te lähete linna sisse, tuleb teile vastu mees, kes kannab veekannu. Minge tema järel majja
042	LUK	022	011	ja öelge peremehele: „Õpetaja küsib: Kus on külalistetuba, kus ma võiksin süüa paasat oma jüngritega?“
042	LUK	022	012	Ta näitab teile suurt ülemist tuba kõige vajalikuga. Valmistage seal kõik ette!“
042	LUK	022	013	Nad läksid ja leidsid asjad täpselt nii, nagu Jeesus neile oli öelnud. Ja nad valmistasid paasasöögi.
042	LUK	022	014	Kui see tund saabus, istusid Jeesus ja tema apostlid lauda.
042	LUK	022	015	Ta ütles neile: „Ma olen väga igatsenud seda paasasööki süüa koos teiega enne oma kannatusi.
042	LUK	022	016	Sest ma ütlen teile, ma ei söö seda enam, kuni kõik on läinud täide Jumala riigis!“
042	LUK	022	017	Siis võttis ta karika, tänas ja ütles: „Võtke see ning jagage eneste vahel!
042	LUK	022	018	Sest ma ütlen teile, mina ei joo enam viinapuu viljast, enne kui tuleb Jumala riik.“
042	LUK	022	019	Ja ta võttis leiva, tänas ja murdis ning andis selle neile ja ütles: „See on minu ihu, mis teie eest antakse; seda tehke minu mälestuseks!“
042	LUK	022	020	Selsamal kombel võttis ta pärast sööki karika ja ütles: „See karikas on uus leping minu veres, mis teie eest valatakse.
042	LUK	022	021	Aga selle käsi, kes mu ära annab, on minuga lauas.
042	LUK	022	022	Inimese poeg läheb küll ära, nii nagu see on määratud, aga häda sellele, kes ta ära annab!“
042	LUK	022	023	Nad hakkasid üksteiselt küsima, kes see küll peaks nende seast olema, kes seda teeb.
042	LUK	022	024	Samuti tõusis nende seas vaidlus selle üle, kes neist on suurim.
042	LUK	022	025	Jeesus ütles neile: „Rahvaste kuningad peremehetsevad nende üle ja nende kallal võimutsejaid kutsutakse heategijaiks.
042	LUK	022	026	Aga teie ei tohi sellised olla! Vaid suurim teie hulgas olgu nagu noorim, ja juht nagu see, kes teenib.
042	LUK	022	027	Sest kumb on suurem, kas see, kes istub lauas, või see, kes teenib? Eks see, kes istub lauas? Ent mina olen teie hulgas nii nagu see, kes teenib.
042	LUK	022	028	Teie olete need, kes on minu kõrval olnud minu katsumustes.
042	LUK	022	029	Ja mina annan teile Kuningriigi, nõnda nagu minu Isa mulle on andnud,
042	LUK	022	030	et te sööksite ja jooksite minu lauas minu riigis ja istuksite aujärgedel ja mõistaksite kohut Iisraeli kaheteistkümne suguharu üle!
042	LUK	022	031	Siimon, Siimon, saatan on nõudnud luba sõeluda teid kõiki nagu nisu!
042	LUK	022	032	Aga mina olen sinu eest palunud, Siimon, et su usk ära ei lõpeks, ja kui sa pärast pöördud, siis kinnita oma vendi!“
042	LUK	022	033	Aga ta vastas: „Issand, ma olen valmis sinuga minema vanglasse ja surma!“
042	LUK	022	034	Jeesus vastas: „Ma ütlen sulle, Peetrus, enne kui kukk täna kireb, oled sa kolm korda salanud, et mind tunned!“
042	LUK	022	035	Siis Jeesus küsis nende käest: „Kui ma läkitasin teid kukruta, kotita ja sandaalideta, kas teil oli millestki puudus?“„Mitte millestki, “vastasid nad.
042	LUK	022	036	Siis ta ütles neile: „Aga nüüd, kellel on kukkur, võtku see kaasa, samuti kott, ja kellel ei ole, see müügu ära oma kuub ja ostku mõõk!
042	LUK	022	037	Sest ma ütlen teile, et minus peab minema täide, mis on kirjutatud: „Ta on ülekohtuste sekka arvatud.“Jah, mis minu kohta on kirjutatud, on täitumas.“
042	LUK	022	038	Jüngrid ütlesid: „Issand, siin on kaks mõõka!“„Sellest piisab!“vastas ta.
042	LUK	022	039	Välja minnes läks Jeesus nagu tavaliselt Õlimäele ja jüngrid järgnesid talle.
042	LUK	022	040	Kui ta jõudis kohale, ütles ta neile: „Palvetage, et te ei satuks kiusatusse!“
042	LUK	022	041	Ta läks neist eemale kiviviske kaugusele, pani põlved maha ja palvetas:
042	LUK	022	042	„Isa, kui sa tahad, võta see karikas minult ära; ometi täitugu mitte minu, vaid sinu tahtmine!“
042	LUK	022	043	Siis ilmus ingel taevast ja kinnitas teda.
042	LUK	022	044	Ja ahastuses olles palvetas ta veelgi pingsamalt, ja ta higi muutus nagu maha tilkuvateks verepiiskadeks.
042	LUK	022	045	Kui ta palvetamast tõusis ja jüngrite juurde tagasi läks, leidis ta nad magamas kurbusest kurnatuna.
042	LUK	022	046	„Miks te magate?“küsis ta neilt. „Tõuske üles ja palvetage, et te ei satuks kiusatusse!“
042	LUK	022	047	Kui Jeesus alles rääkis, tuli üles rahvajõuk, ja see mees, keda kutsuti Juudaseks, üks neist kaheteistkümnest, juhtis neid. Ta astus Jeesuse juurde ja suudles teda.
042	LUK	022	048	Aga Jeesus küsis temalt: „Juudas, kas sa annad Inimese Poja suudlusega ära?“
042	LUK	022	049	Kui Jeesuse jüngrid nägid, mis on tulemas, küsisid nad: „Issand, kas me peaksime neid mõõkadega lööma?“
042	LUK	022	050	Ja üks neist lõigi ülempreestri sulast, raiudes ära tema parema kõrva.
042	LUK	022	051	Jeesus vastas: „Aitab sellest!“Ta puudutas mehe kõrva ja tegi selle terveks.
042	LUK	022	052	Siis Jeesus ütles ülempreestritele, templivalvuritele ja rahvavanematele, kes olid talle järele tulnud: „Kas ma juhin mässu, et te olete tulnud mõõkade ja keppidega?
042	LUK	022	053	Ma olin iga päev teiega templis ja te ei pannud käsi mu külge. Kuid see on teie tund, kus valitseb pimedus.“
042	LUK	022	054	Nad võtsid Jeesuse kinni, viisid ta ära ja tõid ülempreestri majja. Peetrus järgnes eemalt.
042	LUK	022	055	Aga kui mõned inimesed sisehoovis tule süütasid ja maha istusid, istus ka Peetrus nende sekka.
042	LUK	022	056	Üks teenijatüdruk nägi teda tulevalgel istumas. Ta vaatas teda tähelepanelikult ja ütles: „See mees oli koos Jeesusega.“
042	LUK	022	057	Aga Peetrus salgas: „Naine, ma ei tunne teda.“
042	LUK	022	058	Pisut hiljem nägi keegi teine teda ja ütles: „Ka sina oled üks neist.“„Mees, mina ei ole, “vastas Peetrus.
042	LUK	022	059	Umbes tund aega hiljem kinnitas keegi teine: „Kindlasti oli see mees temaga, ta on ju galilealane.“
042	LUK	022	060	Peetrus vastas: „Mees, ma ei tea, millest sa räägid.“Ja otsekohe, kui ta alles rääkis, kires kukk.
042	LUK	022	061	Ning Issand pöördus ja vaatas Peetrusele otsa. Siis tuli Peetrusele meelde sõna, mis Issand oli talle öelnud: „Enne kui täna kukk kireb, salgad sina mu kolm korda ära.“
042	LUK	022	062	Ja ta läks välja ja nuttis kibedasti.
042	LUK	022	063	Aga mehed, kes Jeesust valvasid, pilkasid ja peksid teda.
042	LUK	022	064	Nad katsid kinni ta silmad ja nõudsid: „Prohveteeri! Kes sind praegu lõi?“
042	LUK	022	065	Ja palju muid solvavaid sõnu ütlesid nad talle.
042	LUK	022	066	Koidikul kogunesid rahvavanemad, ülempreestrid ja kirjatundjad ning Jeesus viidi nende ette.
042	LUK	022	067	„Kui sina oled Messias, “nõudsid nad, „siis ütle seda meile!“Jeesus aga vastas: „Kui ma teile ütleksin, siis te ei usuks mind,
042	LUK	022	068	ja kui ma teie käest küsiksin, siis te ei vastaks.
042	LUK	022	069	Aga siitpeale istub Inimese Poeg Kõigeväelise Jumala paremal käel.“
042	LUK	022	070	Aga nad kõik küsisid: „Kas siis sina oled Jumala Poeg?“Ta vastas: „Need on teie sõnad, et mina olen.“
042	LUK	022	071	Nemad aga ütlesid: „Mis tunnistust meil veel on vaja? Me oleme seda tema enese suust kuulnud!“
042	LUK	023	001	Ja terve nõukogu tõusis püsti ning viis Jeesuse Pilaatuse juurde.
042	LUK	023	002	Nad hakkasid teda süüdistama: „Me oleme leidnud, et see mees õõnestab meie rahvast. Ta on keisrile maksude maksmise vastu ja väidab, et tema on Messias, kuningas.“
042	LUK	023	003	Pilaatus küsis Jeesuselt: „Kas sina oled juutide kuningas?“„Need on sinu sõnad, “vastas Jeesus.
042	LUK	023	004	Siis Pilaatus teatas ülempreestritele ja rahvale: „Ma ei näe põhjust selle mehe süüdimõistmiseks.“
042	LUK	023	005	Nemad aga pressisid peale: „Ta keerab oma õpetusega rahva üles kogu Juudamaal. Ta alustas Galileas ja on tulnud kogu tee siia.“
042	LUK	023	006	Seda kuuldes küsis Pilaatus, kas see mees on galilealane.
042	LUK	023	007	Kui ta sai teada, et Jeesus on Heroodese valitsuse all, saatis ta tema Heroodese juurde, kes ka viibis neil päevil Jeruusalemmas.
042	LUK	023	008	Heroodesel oli Jeesust nähes hea meel, sest ta oli juba tükk aega tahtnud teda näha. Ta oli temast palju kuulnud ja lootis näha teda imet tegemas.
042	LUK	023	009	Ta pinnis teda paljude küsimustega, aga Jeesus ei vastanud.
042	LUK	023	010	Ent ülempreestrid ja kirjatundjad seisid sealsamas teda ägedalt süüdistades.
042	LUK	023	011	Siis pilkasid teda ka Heroodes ja tema sõdurid. Nad riietasid ta uhkesse rüüsse ja saatsid tagasi Pilaatuse juurde.
042	LUK	023	012	Sel päeval said Pilaatus ja Heroodes sõpradeks, sest enne seda olid nad olnud vaenlased.
042	LUK	023	013	Pilaatus kutsus kokku ülempreestrid, valitsejad ja rahva
042	LUK	023	014	ning ütles neile: „Te olete toonud minu juurde selle mehe ja väidate, et ta õhutab rahvast mässama. Ma olen teda küsitlenud teie ees ega ole tema vastu leidnud ühtki süüd, mida teie tema peale kaebate.
042	LUK	023	015	Niisamuti pole ka Heroodes, sest ta saatis tema tagasi meie juurde. Nagu näete, ta pole teinud midagi, mis vääriks surma.
042	LUK	023	016	Ma karistan teda ja lasen tal minna.“
042	LUK	023	017	Sest ta pidi ühe neist pühade puhul vabaks laskma.
042	LUK	023	018	Aga kogu rahvas karjus ühel häälel: „Võta see mees! Vabasta meile Barabas!“
042	LUK	023	019	Barabas oli vangi pandud linnas sündinud mässu ja tapmise pärast.
042	LUK	023	020	Pilaatus pöördus uuesti nende poole, tahtes vabastada Jeesust.
042	LUK	023	021	Aga need karjusid: „Löö ta risti! Löö ta risti!“
042	LUK	023	022	Tema rääkis neile kolmandat korda: „Miks? Mis kuriteo on see mees siis teinud? Ma ei ole tema surmamõistmiseks põhjust leidnud. Sellepärast ma karistan teda ja lasen ta vabaks.“
042	LUK	023	023	Nemad aga nõudsid valjult karjudes tema ristilöömist, ja nende kisa jäi peale.
042	LUK	023	024	Siis Pilaatus otsustas teha nende tahtmist.
042	LUK	023	025	Ta vabastas mehe, kes mässamise ja tapmise pärast oli vangi heidetud, nagu nad palusid, aga Jeesuse andis ta nende meelevalla alla.
042	LUK	023	026	Kuid teda ära viies said nad kätte Siimoni Küreenest, kes just tuli maalt linna, ja nad panid risti tema selga, et ta kannaks seda Jeesuse järel.
042	LUK	023	027	Suur hulk rahvast käis nende järel tema pärast leinates ja nuttes.
042	LUK	023	028	Jeesus aga ütles nende poole pöördudes: „Jeruusalemma tütred, ärge nutke minu pärast, nutke iseendi ja oma laste pärast!
042	LUK	023	029	Sest tuleb aeg, kui te ütlete: „Õnnistatud on viljatud naised, kelle ihu pole kunagi last ilmale kandnud ja rinnad imetanud!“
042	LUK	023	030	Siis nad ütlevad mägedele: „Langege meie peale!“ja küngastele: „Katke meid!“
042	LUK	023	031	Sest kui seda tehakse toore puuga, mis saab veel siis kuivaga?“
042	LUK	023	032	Kaks teist kurjategijat viidi hukkamisele koos temaga.
042	LUK	023	033	Kui nad jõudsid kohani, mida kutsutakse Pealuuks, siis nad lõid Jeesuse seal risti koos kurjategijatega, üks temast paremal ja teine vasakul pool.
042	LUK	023	034	Jeesus ütles: „Isa, anna neile andeks, sest nad ei tea, mida nad teevad!“Ja nad jagasid liisku heites omavahel ära tema riided.
042	LUK	023	035	Inimesed vaatasid sealsamas pealt ja isegi valitsejad irvitasid Jeesuse üle. Nad ütlesid: „Teisi on ta päästnud, las ta nüüd päästab iseennast, kui ta on tõesti äravalitu, Jumala Messias!“
042	LUK	023	036	Ka sõdurid pilkasid teda. Nad astusid ta juurde, pakkusid talle veiniäädikat
042	LUK	023	037	ja ütlesid: „Kui sina oled juutide kuningas, siis päästa iseennast!“
042	LUK	023	038	Ja tema kohal oli sildile kirjutatud: See on juutide kuningas.
042	LUK	023	039	Üks ristil rippuvatest kurjategijatest teotas Jeesust: „Kas sa ei ole siis Messias? Päästa iseennast ja meid!“
042	LUK	023	040	Aga teine sõitles teda. „Kas sinagi ei karda Jumalat?“küsis ta, „Kuna sa ise oled sellesama karistuse all!
042	LUK	023	041	Meid karistatakse õiglaselt, sest me saame, mis me välja teenisime. Kuid see mees pole midagi valesti teinud.“
042	LUK	023	042	Siis ta ütles: „Jeesus, hoia mind meeles, kui sa tuled oma Kuningriiki!“
042	LUK	023	043	Jeesus vastas talle: „Tõesti, ma ütlen sulle, juba täna oled sa koos minuga paradiisis.“
042	LUK	023	044	Saabunud oli kuues tund, kui pimedus langes üle kogu maa kuni üheksanda tunnini,
042	LUK	023	045	sest päike pimenes. Ja templi eesriie rebenes kaheks.
042	LUK	023	046	Jeesus kisendas valju häälega: „Isa, sinu kätte ma annan oma vaimu!“Ja kui ta seda oli öelnud, heitis ta hinge.
042	LUK	023	047	Kui sadakonna ülem juhtunut nägi, andis ta Jumalale au ja ütles: „See inimene oli tõesti õige!“
042	LUK	023	048	Ja need inimesed, kes olid kokku tulnud seda vaatama, lõid sündivat nähes endale vastu rindu ja läksid minema.
042	LUK	023	049	Aga kõik, kes Jeesust tundsid, ja naised, kes olid teda Galileast peale saatnud, seisid eemal ja nägid seda.
042	LUK	023	050	Seal oli üks nõukogu liige, kelle nimi oli Joosep, hea ja õiglane mees,
042	LUK	023	051	kes ei olnud nõus nende otsuse ja tegevusega. Ta oli pärit Juuda linnast Arimaatiast ja ta ootas Jumala riiki.
042	LUK	023	052	Ta läks Pilaatuse juurde ja küsis enesele Jeesuse surnukeha.
042	LUK	023	053	Ja ta võttis selle alla, mähkis linast kangasse ja asetas kaljusse raiutud hauda, kuhu polnud veel kedagi maetud.
042	LUK	023	054	Ja see oli valmistumispäev, ning hingamispäev oli algamas.
042	LUK	023	055	Naised, kes olid Jeesusega koos tulnud Galileast, läksid Joosepi järel ning nägid hauakambrit ja seda, kuidas tema ihu sinna pandi.
042	LUK	023	056	Siis nad läksid koju ja panid valmis lõhnarohte ja salvi. Ja hingamispäeval puhkasid nad käsu järgi.
042	LUK	024	001	Nädala esimese päeva varahommikul võtsid naised kaasa lõhnarohud, mis nad olid valmis pannud, ja läksid hauale.
042	LUK	024	002	Nad leidsid kivi haua eest ära lükatuna,
042	LUK	024	003	aga kui nad hauda sisse läksid, ei leidnud nad sealt Issanda Jeesuse ihu.
042	LUK	024	004	Ja kui nad selle üle pead murdsid, seisid järsku nende kõrval kaks meest välguna helkivates riietes.
042	LUK	024	005	Aga kui naised hirmunult näoga vastu maad kummardasid, ütlesid mehed neile: „Miks te otsite elavat surnute juurest?“
042	LUK	024	006	Teda ei ole siin! Ta on üles tõusnud! Tuletage meelde, mida ta teile ütles veel Galileas olles:
042	LUK	024	007	„Inimese Poeg tuleb anda patuste kätte ja risti lüüa ja kolmandal päeval ta tõuseb jälle üles.“
042	LUK	024	008	Siis neile meenusid Jeesuse sõnad.
042	LUK	024	009	Kui nad pöördusid haua juurest tagasi, kuulutasid nad kõike seda neile üheteistkümnele ja kõigile teistele.
042	LUK	024	010	Need olid Maarja Magdaleena ja Johanna ja Maarja, Jaakobuse ema, ja teised naised koos nendega, kes rääkisid sellest apostlitele.
042	LUK	024	011	Aga nad ei uskunud nende juttu, see tundus neile kui mõttetus.
042	LUK	024	012	Peetrus aga tõusis püsti ja jooksis haua juurde. Ja kummargil sisse vaadates nägi ta surilinu ning ta läks ära pead murdes selle üle, mis oli sündinud.
042	LUK	024	013	Selsamal päeval läksid kaks nendest külla nimega Emmaus, see on Jeruusalemmast umbes üheteistkümne kilomeetri kaugusel.
042	LUK	024	014	Nad vestlesid omavahel kõigest, mis oli juhtunud.
042	LUK	024	015	Ja kui nad vestlesid ning neid asju arutasid, tuli nende juurde Jeesus ise ja kõndis nendega kaasa,
042	LUK	024	016	aga nad ei tundnud teda ära.
042	LUK	024	017	Jeesus küsis nende käest: „Mida te siin omavahel kõndides arutate?“Nad seisid vaikselt ja vaatasid kurvalt maha.
042	LUK	024	018	Üks neist, Kleopas, küsis tema käest: „Sa oled vist ainus külaline Jeruusalemmas, kes veel ei tea, mis neil päevil seal on juhtunud?“
042	LUK	024	019	„Mis siis?“küsis ta. „See, mis juhtus Naatsareti Jeesusega, “vastasid nemad. „Ta oli prohvet, vägev sõnalt ja tegudelt Jumala ja kõigi inimeste ees.
042	LUK	024	020	Ülempreestrid ja meie valitsejad andsid ta ära surmamõistmiseks ja lõid ta risti,
042	LUK	024	021	aga meie lootsime, et tema ongi see, kes Iisraeli lunastab. Ja veel enam, täna on kolmas päev, kui see kõik juhtus.
042	LUK	024	022	Lisaks panid mõned naised meid hämmastuma. Nad käisid täna hommikul haua juures,
042	LUK	024	023	kuid ei leidnud tema ihu. Naised tulid ja rääkisid meile, et olid näinud nägemust inglitest, kes ütlesid, et Jeesus on elus.
042	LUK	024	024	Siis mõned meie kaaslastest läksid haua juurde ja leidsid selle täpselt, nagu naised olid öelnud; teda ennast nad aga ei näinud.“
042	LUK	024	025	Ja tema ütles neile: „Kui taipamatud te olete ja kui aeglased oma südames uskuma kõike, mida prohvetid on rääkinud!
042	LUK	024	026	Kas Messias ei pidanud seda kõike kannatama ja oma kirkusesse astuma?“
042	LUK	024	027	Ning alustades Moosesest ja kõikidest prohvetitest, seletas Jeesus neile, mida Pühakiri tema kohta ütles.
042	LUK	024	028	Ja kui nad lähenesid külale, kuhu nad olid minemas, tegi Jeesus, nagu ta läheks edasi.
042	LUK	024	029	Aga nad käisid talle peale: „Jää meie juurde, sest peagi on õhtu. Päev on kohe lõppemas!“Ja tema läks sisse ja jäi nendega.
042	LUK	024	030	Kui ta nendega lauas istus, võttis ta leiva, õnnistas ja murdis ning andis neile.
042	LUK	024	031	Siis avati nende silmad ja nad tundsid ta ära! Ja ta kadus nende silmist.
042	LUK	024	032	Nad küsisid üksteiselt: „Eks meie südamed põlenud meie sees, kui ta tee peal meiega rääkis ja meile Pühakirja avas?“
042	LUK	024	033	Nad tõusid ja läksid tagasi Jeruusalemma. Seal nad leidsid üksteist jüngrit ja teised koos nendega,
042	LUK	024	034	kes ütlesid: „See on tõsi! Issand on tõesti üles tõusnud ja Siimonile ilmunud!“
042	LUK	024	035	Siis need kaks rääkisid, mis oli tee peal sündinud ja kuidas nad Jeesuse leiva murdmisest ära tundsid.
042	LUK	024	036	Kui nad sellest alles rääkisid, seisis Jeesus ise nende keskel ja ütles: „Rahu olgu teiega!“
042	LUK	024	037	Nad olid jahmunud ja hirmul, arvates, et nad näevad vaimu.
042	LUK	024	038	Ta ütles neile: „Miks te olete ärevuses ja miks on kahtlus tõusnud teie meeltesse?
042	LUK	024	039	Vaadake mu käsi ja mu jalgu. See olen mina! Puudutage mind ja vaadake, sest vaimul ei ole liha ja luid, aga te näete, et minul on!“
042	LUK	024	040	Ja seda öeldes näitas Jeesus neile oma käsi ja jalgu.
042	LUK	024	041	Aga kui nad rõõmu pärast ikka veel ei uskunud ja imestasid, küsis ta nende käest: „Kas teil on siin midagi süüa?“
042	LUK	024	042	Nad andsid talle tüki küpsetatud kala ja meekärge,
042	LUK	024	043	ja Jeesus võttis ja sõi nende ees.
042	LUK	024	044	Ta ütles neile: „Need on mu sõnad, mis ma teile ütlesin, kui ma olin veel teiega: kõik peab täide minema, mis Moosese Seaduses, prohvetites ja lauludes on minu kohta kirjutatud.“
042	LUK	024	045	Siis ta avas nende mõistuse, et nad saaksid Pühakirjast aru.
042	LUK	024	046	Ja ütles neile: „Nõnda on kirjutatud, et Messias pidi kannatama ja kolmandal päeval üles tõusma surnuist,
042	LUK	024	047	ja tema nimel peab kuulutatama meeleparandust pattude andeksandmiseks kõigi rahvaste seas, alates Jeruusalemmast.
042	LUK	024	048	Teie olete nende asjade tunnistajad.
042	LUK	024	049	Mina läkitan teie peale oma Isa tõotuse! Teie aga jääge sellesse linna seni, kuni teid on riietatud taevase väega!“
042	LUK	024	050	Jeesus viis nad välja Betaania lähedale, tõstis oma käed ja õnnistas neid.
042	LUK	024	051	Ja neid õnnistades lahkus Jeesus nende juurest ja võeti üles taevasse.
042	LUK	024	052	Nemad aga kummardasid teda ja pöördusid suure rõõmuga tagasi Jeruusalemma.
042	LUK	024	053	Ja viibisid püsivalt templis Jumalat kiites.
#
# BOOK	043	JOH	John	Johannese
043	JOH	001	001	Alguses oli Sõna. Sõna oli Jumala juures ja Sõna oli Jumal.
043	JOH	001	002	Tema oli alguses koos Jumalaga.
043	JOH	001	003	Tema läbi on tekkinud kõik, ilma temata ei ole tekkinud midagi.
043	JOH	001	004	Mis on tekkinud temas, oli elu, ja elu oli kogu inimkonna valgus.
043	JOH	001	005	See valgus paistab pimeduses, aga pimedus ei suuda seda vastu võtta.
043	JOH	001	006	Oli Jumala läkitatud mees, kelle nimi oli Johannes.
043	JOH	001	007	Ta tuli tunnistajana tunnistama valgusest, selleks, et kõik võiksid tema läbi uskuda.
043	JOH	001	008	Tema ise ei olnud valgus, tema tuli vaid tunnistama valgusest.
043	JOH	001	009	Tõeline valgus, mis valgustab iga inimest, oli tulemas maailma.
043	JOH	001	010	Ta tuli maailma, ja kuigi maailm oli tema läbi loodud, ei tundnud maailm teda ära.
043	JOH	001	011	Ta tuli sellesse, mis oli tema oma, kuid tema enda omad ei võtnud teda vastu.
043	JOH	001	012	Aga kõigile, kes tema vastu võtsid, andis ta meelevalla saada Jumala lasteks, neile, kes usuvad tema nimesse,
043	JOH	001	013	kes ei ole sündinud verest, ei liha otsusest ega mehe tahtest, vaid Jumalast.
043	JOH	001	014	Sõna sai lihaks ja elas meie keskel. Me oleme näinud tema au – ühe ja ainsa Poja au, kes tuli Isa juurest täis armu ja tõde.
043	JOH	001	015	Johannes tunnistas temast ja kuulutas avalikult: „Tema kohta ma ütlesin: „See, kes tuleb minu järel, on minust ülem, sest tema oli enne mind.““
043	JOH	001	016	Tema täiusest oleme me kõik saanud armu armu peale.
043	JOH	001	017	Sest Jumal andis Seaduse Moosese kaudu, arm ja tõde on aga ilmunud Jeesuse Kristuse kaudu.
043	JOH	001	018	Keegi pole iial näinud Jumalat, kui ainult Poeg, kes ise on Jumal. Tema on Isa läheduses ja on meile teda ilmutanud.
043	JOH	001	019	See oli Johannese tunnistus, kui juutide juhid Jeruusalemmast saatsid preestreid ja leviite, et nad uuriksid temalt, kes ta on.
043	JOH	001	020	Johannes vastas neile salgamata, tunnistades avalikult: „Mina ei ole Messias.“
043	JOH	001	021	Nemad aga küsisid: „Kes sa siis oled? Oled sa Eelija?“Ja ta vastas: „Mina ei ole.“„Oled sa prohvet?“Ta vastas: „Ei.“
043	JOH	001	022	Siis nad küsisid temalt: „Kes sa oled? Me peame viima vastuse neile, kes meid läkitasid. Mida sa ütled enda kohta?“
043	JOH	001	023	Johannes kostis prohvet Jesaja sõnadega: „Mina olen hääl, kes hüüab kõrbes: „Tehke tasaseks Issanda tee!““
043	JOH	001	024	Läkitatute seas oli ka varisere
043	JOH	001	025	ja need küsisid temalt: „Miks sa siis ristid, kui sa ei ole ei Messias ega Eelija ega prohvet?“
043	JOH	001	026	„Mina ristin teid veega, “vastas Johannes, „kuid teie keskel seisab see, keda te ei tunne,
043	JOH	001	027	tema, kes tuleb pärast mind. Mina ei ole väärt tema sandaalegi lahti siduma.“
043	JOH	001	028	See kõik juhtus teisel pool Jordanit Betaanias, kus Johannes oli ristimas.
043	JOH	001	029	Järgmisel päeval nägi Johannes Jeesust enda poole tulemas ja ütles: „Ennäe, Jumala Tall, kes võtab ära maailma patu!
043	JOH	001	030	Tema on see, kelle kohta ma ütlesin: „Pärast mind tuleb mees, kes on üle minu, sest tema oli enne mind.“
043	JOH	001	031	Minagi ei tundnud teda, aga just selleks olen ma tulnud veega ristima, et ta saaks Iisraelile nähtavaks.“
043	JOH	001	032	Johannes tunnistas: „Ma nägin Jumala Vaimu otsekui tuvi taevast alla laskumas ja tema peale jäämas.
043	JOH	001	033	Ma ei oleks teadnud, kes ta on, aga see, kes läkitas mind veega ristima, ütles mulle: „Kelle peale sa näed Vaimu laskumas ja jäämas, see ristib Püha Vaimuga!“
043	JOH	001	034	Ma olen näinud ja kuulutan avalikult, et tema on Jumala Poeg.“
043	JOH	001	035	Järgmisel päeval seisis Johannes seal jälle koos kahe oma jüngriga
043	JOH	001	036	ning, nähes Jeesust möödumas, ütles ta: „Ennäe, see on Jumala Tall!“
043	JOH	001	037	Kui need kaks jüngrit seda kuulsid, järgnesid nad Jeesusele.
043	JOH	001	038	Jeesus aga pöördus ümber ja, nähes neid enda järel tulemas, küsis: „Mida te tahate?“Nad ütlesid: „Rabi (mis tähendab Õpetajat), kus sa peatud?“
043	JOH	001	039	„Tulge ja vaadake!“vastas Jeesus. Oli umbes kümnes tund. Nad läksid, nägid, kus ta peatus, ja jäid selleks päevaks temaga.
043	JOH	001	040	Andreas, Siimon Peetruse vend, oli üks neist kahest, kes oli Johannest kuulnud ja Jeesusele järgnenud.
043	JOH	001	041	Ta otsis nüüd kõigepealt üles oma venna Siimoni ja teatas talle: „Me oleme leidnud Messia!“(See tähendab Kristuse.)
043	JOH	001	042	Ta tõi venna Jeesuse juurde. Jeesus vaatas talle otsa ja ütles: „Sina oled Siimon, Johannese poeg. Sinu nimeks saab Keefas.“
043	JOH	001	043	Järgmisel päeval otsustas Jeesus minna Galileasse. Ta leidis Filippuse ja ütles talle: „Järgne mulle!“
043	JOH	001	044	Filippus oli pärit Betsaidast, samast linnast, kust Andreas ja Peetrus.
043	JOH	001	045	Filippus otsis üles Naatanaeli ja ütles talle: „Me oleme leidnud tema, kellest kirjutatakse Moosese Seaduses ja prohvetite raamatutes: Jeesuse, Joosepi poja Naatsaretist!“
043	JOH	001	046	„Kas Naatsaretist võib tulla midagi head?“küsis Naatanael. „Tule ja vaata!“vastas Filippus.
043	JOH	001	047	Nähes Naatanaeli lähenemas, ütles Jeesus: „See on tõeline iisraellane, kelles ei ole pettust!“
043	JOH	001	048	„Kust sa mind tunned?“imestas Naatanael. „Ma nägin sind, kui sa olid viigipuu all, enne kui Filippus sind kutsus, “ütles Jeesus.
043	JOH	001	049	„Rabi, “vastas Naatanael talle, „sina oled Jumala Poeg, sina oled Iisraeli kuningas!“
043	JOH	001	050	„Sa usud, kuna ma ütlesin, et ma nägin sind viigipuu all?“ütles Jeesus. „Sa saad näha suuremaid asju kui see.
043	JOH	001	051	Tõesti, tõesti, ma ütlen teile, te näete taevast avatuna ning Jumala ingleid tõusmas ja laskumas Inimese Poja juurde.“
043	JOH	002	001	Kolmandal päeval peeti pulmi Kaanas Galileamaal. Ka Jeesuse ema oli seal
043	JOH	002	002	ning Jeesus oma jüngritega oli samuti pulmapeole kutsutud.
043	JOH	002	003	Kui vein otsa sai, ütles ema Jeesusele: „Neil on vein otsas!“
043	JOH	002	004	Kuid Jeesus vastas talle: „Naine, mis see minusse puutub? Minu aeg ei ole veel tulnud!“
043	JOH	002	005	Ta ema aga käskis teenijaid: „Mida iganes ta teile ütleb, seda tehke!“
043	JOH	002	006	Seal oli kuus kivist veeanumat juudi puhastustalituste tarvis, igaüks neist mahutas kaheksakümmend kuni sada kakskümmend liitrit.
043	JOH	002	007	„Täitke need anumad veega!“käskis Jeesus, ja nad täitsid need ääreni.
043	JOH	002	008	Siis ta ütles neile: „Ammutage nüüd sellest ja viige pulmavanemale!“Nad tegid seda,
043	JOH	002	009	ja pulmavanem maitses vett, mis oli veiniks muutunud. Ta ei teadnud, kust see toodud oli, kuid teenijad, kes olid vee valanud, teadsid. Ta kutsus peigmehe kõrvale
043	JOH	002	010	ja ütles talle: „Iga peoperemees pakub esmalt parimat veini ja kui on joodud küllalt, siis kehvemat. Sina aga oled hoidnud parimat siiani!“
043	JOH	002	011	Selle tunnustähega Kaanas Galileamaal ilmutas Jeesus esmakordselt oma jumalikku au, ning ta jüngrid uskusid temasse.
043	JOH	002	012	Seejärel peatus ta oma ema, vendade ja jüngritega mõne päeva Kapernaumas.
043	JOH	002	013	Juutide paasapühad olid tulemas ja Jeesus läks Jeruusalemma.
043	JOH	002	014	Nähes templiõues veiste, lammaste ja tuvide müüjaid ning rahavahetajaid laudade taga,
043	JOH	002	015	tegi ta nööridest piitsa ja kihutas templist välja kõik, nii veised kui ka lambad. Ta puistas laiali rahavahetajate mündid ja keeras kummuli nende lauad.
043	JOH	002	016	Ja ta käskis tuvimüüjaid: „Viige need siit minema! Ärge tehke mu Isa koda laadaplatsiks!“
043	JOH	002	017	Tema jüngritele meenus siis, et on kirjutatud: „Kiivus su koja pärast neelab mu ära!“
043	JOH	002	018	Seepeale nõudsid juudid Jeesuse käest: „Kas sul on näidata meile mingit tunnustähte, mis kinnitaks, et sul on meelevald teha sääraseid asju?“
043	JOH	002	019	Jeesus vastas neile: „Lõhkuge see tempel, ja ma taastan selle kolme päevaga!“
043	JOH	002	020	Nemad vastasid: „Seda templit on ehitatud nelikümmend kuus aastat, ja sina taastad selle kolme päevaga?“
043	JOH	002	021	Kuid tempel, millest Jeesus rääkis, oli tema ihu.
043	JOH	002	022	Pärast tema ülestõusmist surmast meenus jüngritele, et ta seda oli öelnud, ning nad uskusid Pühakirja ja Jeesuse sõnu.
043	JOH	002	023	Kui Jeesus paasapühade ajal Jeruusalemmas tunnustähti andis, hakkasid paljud temasse uskuma.
043	JOH	002	024	Tema aga ei usaldanud ennast nende kätte, sest ta tundis inimesi.
043	JOH	002	025	Tal polnud vaja tunnistust inimeste kohta, sest ta teadis, mis on iga inimese sees.
043	JOH	003	001	Seal oli variser, mees nimega Nikodeemos, kes oli üks juutide ülemaid.
043	JOH	003	002	Ta läks öösel Jeesuse juurde ja ütles: „Rabi, me teame, et sina oled Õpetaja, kes on Jumala juurest tulnud. Ükski inimene ei suuda anda selliseid tunnustähti, kui Jumal pole temaga.“
043	JOH	003	003	Jeesus vastas: „Tõesti, tõesti, ma ütlen sulle, kui inimene ei sünni uuesti, ei või ta näha Jumala riiki.“
043	JOH	003	004	„Kuidas saab inimene sündida, kui ta on juba täiskasvanud?“imestas Nikodeemos. „Ta ei saa ju minna tagasi emaüsasse ja teist korda sündida?“
043	JOH	003	005	„Tõesti, tõesti, ma ütlen sulle, “vastas Jeesus, „kui inimene ei sünni veest ja Vaimust, ei pääse ta Jumala riiki!
043	JOH	003	006	Inimesest sündinu on inimene, Vaimust sündinu on vaim.
043	JOH	003	007	Ära imesta, et ma ütlesin sulle: „Te peate uuesti sündima!“
043	JOH	003	008	Tuul puhub, kuhu ta tahab. Sa kuuled ta häält, aga ei tea, kust ta tuleb ja kuhu läheb. Samuti on igaühega, kes on sündinud Vaimust.“
043	JOH	003	009	„Kuidas on see võimalik?“küsis Nikodeemos.
043	JOH	003	010	„Sina oled õpetaja Iisraelis, aga ei mõista seda?“vastas Jeesus.
043	JOH	003	011	„Tõesti, tõesti, ma ütlen sulle, me räägime sellest, mida me teame, ja tunnistame avalikult, mida oleme näinud, ja siiski te ei usu meie tunnistust.
043	JOH	003	012	Kui te ei usu, mida ma olen teile rääkinud maapealsetest asjadest, kuidas te usute siis, kui ma räägin teile taevastest asjadest?
043	JOH	003	013	Ei ole ju keegi teine olnud ülal taevas kui vaid see, kes on tulnud taevast alla – Inimese Poeg.
043	JOH	003	014	Nii nagu Mooses tõstis kõrbes üles pronksmao, nõnda peab ka Inimese Poeg kõrgele tõstetama,
043	JOH	003	015	et igaühel, kes temasse usub, oleks igavene elu.
043	JOH	003	016	Sest nõnda on Jumal maailma armastanud, et ta andis oma ainusündinud Poja, et ükski, kes temasse usub, ei hukkuks, vaid et tal oleks igavene elu.
043	JOH	003	017	Jumal ei saatnud ju Poega maailma üle kohut mõistma, vaid et maailm võiks tema läbi pääseda.
043	JOH	003	018	Kes iganes usub Pojasse, seda ei mõisteta süüdi, aga kes ei usu, on juba süüdi mõistetud, sest ta ei ole uskunud Jumala ainsasse Pojasse.
043	JOH	003	019	Nende süü seisneb selles: valgus tuli maailma, aga inimesed armastasid pimedust rohkem kui valgust, sest nende teod olid kurjad.
043	JOH	003	020	Kõik, kes teevad kurja, vihkavad valgust ega tule valguse kätte hirmust, et nende tegusid ei paljastataks.
043	JOH	003	021	Aga need, kes elavad tões, tulevad valguse kätte, nõnda et oleks selgelt näha, mida nad on teinud, sest see on tehtud Jumala silma all.“
043	JOH	003	022	Pärast seda läks Jeesus oma jüngritega Juudamaale. Ta viibis seal mõnda aega koos nendega ja ristis inimesi.
043	JOH	003	023	Samal ajal ristis ka Johannes Ainonis Salimi lähedal, kuna seal oli palju vett. Inimesed tulid ta juurde ja lasid end ristida.
043	JOH	003	024	See oli veel enne Johannese vangistamist.
043	JOH	003	025	Kord tõusis Johannese jüngritel ühe juudiga vaidlus puhastustalituse üle.
043	JOH	003	026	Nad läksid Johannese juurde ja ütlesid talle: „Rabi, see mees, kes oli koos sinuga Jordani taga ja kellest sa tunnistasid, temagi ristib nüüd, ja kõik lähevad tema juurde.“
043	JOH	003	027	Johannes vastas: „Inimene ei saa võtta endale midagi, kui see ei ole talle antud taevast.
043	JOH	003	028	Te võite ise kinnitada, et ma ütlesin: „Mina ei ole Messias, mind on läkitatud tema ees.“
043	JOH	003	029	Pruut kuulub peigmehele. Peiupoiss ootab ja kuulab teda ning on rõõmus, kui ta kuuleb peigmehe häält. See on minu rõõm ja nüüd on see täielikuks saanud.
043	JOH	003	030	Tema peab kasvama, aga mina pean kahanema.
043	JOH	003	031	Kes tuleb ülalt, on üle kõikide. Kes pärineb maa pealt, on maine ja räägib maistest asjadest. Kes tuleb taevast, on üle kõikide,
043	JOH	003	032	ta tunnistab sellest, mida ta on näinud ja kuulnud, kuid tema tunnistust ei usuta.
043	JOH	003	033	Kes usub tema tunnistust, kinnitab, et Jumalas on tõde.
043	JOH	003	034	Kelle Jumal on läkitanud, räägib Jumala sõnu, sest Jumal annab talle Vaimu piiramatult.
043	JOH	003	035	Isa armastab Poega ja on andnud kõik tema kätte.
043	JOH	003	036	Kes usub Pojasse, sellel on igavene elu. Kes Pojale vastu hakkab, sellele ei anta elu, vaid ta jääb Jumala viha alla.“
043	JOH	004	001	Jeesus sai teada, et variserideni on jõudnud kuuldus, nagu oleks ta kogunud ja ristinud rohkem jüngreid kui Johannes.
043	JOH	004	002	Kuid tegelikult Jeesus ise ei ristinud, vaid tema jüngrid.
043	JOH	004	003	Ta lahkus Juudamaalt ja suundus uuesti tagasi Galileasse.
043	JOH	004	004	Selleks pidi ta minema läbi Samaaria.
043	JOH	004	005	Nii jõudis ta Samaaria linnani nimega Sühhar, selle maavalduse lähedale, mille Jaakob oli kinkinud oma pojale Joosepile.
043	JOH	004	006	Sealsamas asub ka Jaakobi kaev, mille kõrvale Jeesus istuski teekäigust väsinuna. Oli kuues tund.
043	JOH	004	007	Peagi tuli üks samaaria naine vett võtma. „Anna mulle juua!“palus Jeesus teda.
043	JOH	004	008	Sest Jeesuse jüngrid olid läinud linna toitu hankima.
043	JOH	004	009	„Kuidas sina, juut, palud vett minult, Samaaria naiselt?“imestas naine. (Sest juutidel ei tohtinud samaarlastega midagi tegemist olla.)
043	JOH	004	010	Jeesus vastas talle: „Kui sa ainult teaksid, mida Jumalal on anda ja kes see on, kes küsib sinult juua, siis sa oleksid teda palunud ja ta oleks sulle elavat vett andnud.“
043	JOH	004	011	„Isand, sul ei ole ju ämbrit, millega vett ammutada, “ütles naine, „ja see kaev on sügav. Kust sa siis saad seda elavat vett?
043	JOH	004	012	Või oled sa suurem kui meie isa Jaakob, kes andis meile kaevu, jõi sellest ise ning jõid ka tema pojad ja kariloomad?“
043	JOH	004	013	„Igaüks, kes joob seda vett, “vastas Jeesus talle, „tunneb varsti jälle janu.
043	JOH	004	014	Aga kes joob vett, mida mina annan, ei tunne enam iialgi janu. Minu antud vesi muutub tema sees veeallikaks, millest voolab vett igaveseks eluks.“
043	JOH	004	015	„Isand, anna mulle seda vett, “ütles naine, „et ma ei peaks janu tundma ega käima siit vett toomas!“
043	JOH	004	016	„Mine kutsu oma mees ja tule tagasi!“käskis Jeesus.
043	JOH	004	017	„Mul pole meest, “vastas naine. „Sa ütlesid õigesti, et sul pole meest, “ütles Jeesus.
043	JOH	004	018	„Sest viis meest on sul olnud ja see, kes sul praegu on, ei ole sinu mees. See on tõsi!“
043	JOH	004	019	„Isand, ma näen, et sa oled prohvet, “ütles naine.
043	JOH	004	020	„Meie esiisad ülistasid Jumalat sellel mäel, aga teie, juudid, ütlete, et Jeruusalemm on koht, kus peab Jumalat ülistama.“
043	JOH	004	021	„Usu mind, naine, “ütles Jeesus. „Tuleb aeg, mil te ei kummarda Isa enam sellel mäel ega Jeruusalemmas.
043	JOH	004	022	Teie, samaarlased, kummardate seda, keda te ei tunne. Meie teame, keda me kummardame, sest pääste tuleb juutidelt.
043	JOH	004	023	Tuleb aeg, ja see on juba tulnud, mil tõelised ülistajad teenivad Isa vaimus ja tões. Just sääraseid ülistajaid otsib Isa.
043	JOH	004	024	Jumal on Vaim ja kes teda ülistab, peab seda tegema vaimus ja tões.“
043	JOH	004	025	Naine ütles: „Ma tean, et tuleb Messias“(keda kutsutakse Kristuseks). „Kui tema tuleb, siis ta seletab meile kõik.“
043	JOH	004	026	„Mina, kes ma sinuga räägin, olengi see, “ütles Jeesus talle.
043	JOH	004	027	Just siis jõudsid jüngrid tagasi ja olid üllatunud, nähes Jeesust naisterahvaga rääkimas. Siiski ei küsinud ükski neist: „Mis tal vaja on?“või „Miks sa temaga räägid?“
043	JOH	004	028	Ent naine jättis oma veekannu kaevu juurde, tõttas linna ja rääkis kõigile:
043	JOH	004	029	„Tulge vaatama meest, kes ütles mulle kõik, mis ma iial olen teinud! Kas ehk tema ongi Messias?“
043	JOH	004	030	Seepeale tulid teisedki selle linna elanikud Jeesuse juurde.
043	JOH	004	031	Samal ajal käisid jüngrid Jeesusele peale, öeldes: „Rabi, söö midagi!“
043	JOH	004	032	Tema aga ütles neile: „Mul on toitu, millest teie midagi ei tea.“
043	JOH	004	033	Siis arutasid jüngrid isekeskis: „Kas keegi on talle süüa toonud?“
043	JOH	004	034	Jeesus ütles neile: „Minu toit on see, et ma täidan selle tahtmist, kes mind on läkitanud, ja viin lõpule tema töö.
043	JOH	004	035	Kas teil ei ole ütlust „Veel on neli kuud, ja alles siis tuleb lõikus“? Aga mina ütlen teile, avage oma silmad ja vaadake põlde! Need on lõikuseks küpsed!
043	JOH	004	036	Juba praegu saab lõikaja palka ja kogub vilja igavesse ellu, et külvaja ja lõikaja võiksid rõõmustada üheskoos.
043	JOH	004	037	Ega ilmaasjata öelda, et üks külvab, aga teine lõikab.
043	JOH	004	038	Mina saadan teid lõikama sealt, kus teie ei ole vaeva näinud. Teised on näinud vaeva, teie lõikate nende töö vilja.“
043	JOH	004	039	Aga paljud samaarlased sellest linnast hakkasid uskuma Jeesusesse temaga rääkinud naise tunnistuse pärast: „Ta ütles mulle kõik, mis ma iial olen teinud!“
043	JOH	004	040	Kui samaarlased nüüd Jeesuse juurde tulid, käisid nad talle peale, et ta jääks nende linna. Ja Jeesus jäigi sinna kaheks päevaks,
043	JOH	004	041	ning veel paljud hakkasid uskuma, kui nad tema sõnu kuulsid.
043	JOH	004	042	Naisele, kes oli rääkinud neile Jeesusest, ütlesid nad: „Nüüd me usume mitte enam sinu jutu pärast, vaid me oleme teda ise kuulnud ja teame, et tema on tõepoolest maailma Päästja.“
043	JOH	004	043	Kahe päeva pärast läks Jeesus edasi Galileasse.
043	JOH	004	044	Ta oli varem ise öelnud, et ühtki prohvetit ei tunnustata tema kodumaal.
043	JOH	004	045	Kui ta nüüd Galileasse tuli, tervitasid inimesed teda rõõmuga, sest nad olid käinud paasapühade ajal Jeruusalemmas ja näinud kõike, mida Jeesus oli teinud.
043	JOH	004	046	Jeesus läks uuesti Kaanasse Galileamaal, kus ta oli muutnud vee veiniks. Samal ajal oli seal keegi kuninga ametnik, kelle poeg oli Kapernaumas haige.
043	JOH	004	047	Kuuldes, et Jeesus on tulnud Juudamaalt Galileasse, läks ta tema juurde ja palus, et Jeesus tuleks Kapernauma ja teeks terveks tema poja, kes oli suremas.
043	JOH	004	048	Jeesus ütles: „Ükski teist ei usu muidu, kui ta ei näe tunnustähti ja imesid!“
043	JOH	004	049	Ametnik aga palus: „Issand, tule enne, kui mu laps sureb!“
043	JOH	004	050	„Mine koju, su poeg jääb ellu, “vastas Jeesus talle. Mees uskus tema sõna ja läks koju.
043	JOH	004	051	Juba tee peal tulid sulased talle vastu ning teatasid, et ta poeg elab.
043	JOH	004	052	Siis ta uuris nende käest, millal poiss oli paranema hakanud. „Eile seitsmendal tunnil kadus tal äkki palavik, “vastasid nad.
043	JOH	004	053	Nüüd meenus poisi isale, et just sel ajal oli Jeesus talle öelnud: „Sinu poeg jääb ellu!“Nii sai usklikuks see ametnik ja kogu ta pere.
043	JOH	004	054	See oli Jeesuse teine tunnustäht, mille ta andis pärast Juudamaalt Galileasse tulekut.
043	JOH	005	001	Pärast seda läks Jeesus juudi pühadeks Jeruusalemma.
043	JOH	005	002	Jeruusalemmas Lambavärava lähedal on tiik heebreakeelse nimega Betsata, mille juurde kuulub viis sammaskäiku.
043	JOH	005	003	Nende juures lebas palju haigeid: pimedaid, jalutuid, halvatuid, kes ootasid vee liikumist.
043	JOH	005	004	Sest aeg-ajalt laskus Issanda ingel alla tiiki ja segas vett. Kes siis pärast vee segamist esimesena tiiki astus, tervenes, ükskõik millisest haigusest.
043	JOH	005	005	Seal oli mees, kes oli juba kolmkümmend kaheksa aastat haige olnud.
043	JOH	005	006	Jeesus nägi teda lamamas, ja kuulnud tema pikaaegsest haigusest, küsis ta mehelt: „Kas sa tahad terveks saada?“
043	JOH	005	007	„Isand, “vastas haige talle, „mul ei ole kedagi, kes mind tiiki aitaks, kui vett liigutatakse. Iga kord, kui ma minema hakkan, jõuab keegi minust ette.“
043	JOH	005	008	„Tõuse, “ütles Jeesus talle, „võta oma ase ja kõnni!“
043	JOH	005	009	Otsekohe sai mees terveks, võttis oma aseme ja kõndis. See päev oli aga hingamispäev.
043	JOH	005	010	Seepärast ütlesid juutide ülemad tervenenule: „Täna on hingamispäev, sul on keelatud magamisaset kanda!“
043	JOH	005	011	Ent tema vastas neile: „See, kes mu terveks tegi, käskis mind: „Võta oma ase ja kõnni!““
043	JOH	005	012	„Kes on see mees, kes käskis sul selle võtta ja kõndida?“nõudsid ülemad temalt.
043	JOH	005	013	Kuid tervenenu ei teadnud, kes oli ta tervendaja, sest Jeesus oli kadunud rahva hulka.
043	JOH	005	014	Hiljem kohtas Jeesus teda templis ja ütles talle: „Nüüd, kus sa oled saanud terveks, ära tee enam pattu, et sind ei tabaks midagi halvemat!“
043	JOH	005	015	Tema läks seepeale tagasi ja teatas juutide ülemaile, et ta tervendaja oli Jeesus.
043	JOH	005	016	Kuna aga Jeesus oli tervendanud hingamispäeval, hakkasid need nüüd Jeesust taga kiusama.
043	JOH	005	017	Jeesus ütles neile enda kaitseks: „Minu Isa teeb tööd tänase päevani ja ka mina töötan!“
043	JOH	005	018	Seepeale hakkasid juutide ülemad veel enam otsima võimalust teda tappa. Sest ta oli rikkunud mitte ainult hingamispäeva, vaid ka nimetanud Jumalat oma Isaks, tehes end Jumalaga võrdseks.
043	JOH	005	019	Jeesus aga vastas: „Tõesti, tõesti, ma ütlen teile, Poeg ei saa teha midagi omapäi, ta teeb vaid seda, mida näeb Isa ees tegevat. Mida iganes Isa teeb, seda teeb ka Poeg,
043	JOH	005	020	sest Isa armastab Poega ja näitab talle kõike, mida ta ise teeb. Ja ta näitab talle veel suuremaid tegusid kui need, mida te olete näinud, nii et te hämmastute.
043	JOH	005	021	Nõnda nagu Isa äratab üles surnuid ja teeb nad elavaks, annab ka Poeg elu neile, kellele soovib anda.
043	JOH	005	022	Enamgi veel – Isa ei mõista kohut kellegi üle, vaid on kogu kohtumõistmise usaldanud Poja kätte,
043	JOH	005	023	et kõik võiksid austada Poega, nagu nad austavad Isa. Kes keeldub austamast Poega, ei austa ka Isa, kes tema on läkitanud.
043	JOH	005	024	Tõesti, tõesti, ma ütlen teile, kes võtab kuulda minu sõnu ja usub mu Läkitajat, sellel on igavene elu ja teda ei mõisteta süüdi, vaid ta on läinud surmast ellu.
043	JOH	005	025	Tõesti, tõesti, ma ütlen teile, tuleb aeg, ja see on juba käes, mil surnud kuulevad Jumala Poja häält ja need, kes kuulevad, elavad.
043	JOH	005	026	Sest nõnda nagu Isal on elu iseendas, on ta andnud elu ka Pojale.
043	JOH	005	027	Ja ta on andnud temale meelevalla kohut mõista, sest ta on Inimese Poeg.
043	JOH	005	028	Ärge hämmastuge, tuleb aeg, mil kõik, kes on haudades, kuulevad tema häält
043	JOH	005	029	ja tõusevad üles: need, kes on teinud head – selleks et elada, ning need, kes on teinud halba – selleks et kanda karistust.
043	JOH	005	030	Mina ei saa teha midagi omapäi; ma mõistan kohut nii, nagu mulle öeldakse. Minu kohtumõistmine on õiglane, sest ma ei püüa teha enese tahtmist, vaid oma Läkitaja tahtmist.
043	JOH	005	031	Kui ma annaksin tunnistust iseenda kohta, ei oleks mu tunnistus tõde.
043	JOH	005	032	Aga keegi teine tunnistab minu kasuks, ja ma tean, et tema tunnistus on tõde.
043	JOH	005	033	Teie saatsite käskjalgu Johannese juurde ja tema on tunnistanud tõest.
043	JOH	005	034	Mitte et ma võtan vastu inimlikku tunnistust, aga ma räägin seda selleks, et teie saaksite päästetud.
043	JOH	005	035	Johannes oli lamp, mis läideti ja andis valgust, ning mõnda aega te rõõmustasite tema valguse üle.
043	JOH	005	036	Minul on tunnistus, mis on mõjuvam Johannese omast: töö, mille Isa on andnud mulle lõpule viia. Need teod, mida mina teen, tõendavad, et Isa on minu läkitanud.
043	JOH	005	037	Isa, kes mind saatis, on ise minu kohta tunnistusi andnud. Teie ei ole kunagi kuulnud ta häält ega näinud ta kuju,
043	JOH	005	038	teie südames ei ole kohta tema sõnale, sest te ei usu teda, kelle tema on läkitanud.
043	JOH	005	039	Te uurite küll hoolega Pühakirja, sest arvate, et see annab teile igavese elu. Aga seesama Pühakiri tunnistab minust!
043	JOH	005	040	Ja siiski ei taha te tulla minu juurde, et saada elu.
043	JOH	005	041	Ma ei vaja austust inimestelt,
043	JOH	005	042	aga ma tunnen teid. Ma tean, et teil ei ole südames Jumala armastust.
043	JOH	005	043	Mina olen tulnud oma Isa nimel, aga teie ei võta mind vastu. Samas kui mõni tuleb iseenda nimel, siis tema te võtate vastu.
043	JOH	005	044	Kuidas te võiksitegi uskuda, kui te võtate vastu austust üksteiselt, aga ei otsi seda austust, mis tuleb ainsalt Jumalalt.
043	JOH	005	045	Ometi ärge arvake, et mina hakkan teid Isa ees süüdistama. Teie süüdistaja on hoopis Mooses, kelle peale te loodate.
043	JOH	005	046	Kui te tõepoolest usuksite Moosest, siis te usuksite ka mind, sest tema on minust kirjutanud.
043	JOH	005	047	Aga kui te isegi tema kirjutatut ei usu, kuidas te siis saate uskuda minu sõnu?“
043	JOH	006	001	Pärast seda läks Jeesus teisele poole Galilea merd (ehk Tibeeria merd).
043	JOH	006	002	Talle järgnes suur rahvahulk, sest nad olid näinud tunnustähti, mida ta oli haigeid tervendades teinud.
043	JOH	006	003	Jeesus aga läks üles mäeseljale ja istus seal koos oma jüngritega maha.
043	JOH	006	004	Juutide paasapühad olid lähedal.
043	JOH	006	005	Kui ta nüüd ringi vaatas, nägi ta suurt rahvahulka enda poole tulemas, ja Jeesus küsis Filippuselt: „Kust peaksime me leiba ostma, et neile süüa anda?“
043	JOH	006	006	Kuid seda küsis Jeesus, et teda proovile panna, sest ta teadis, mida ta kavatses teha.
043	JOH	006	007	Filippus vastas: „Isegi kui me ostaksime leiba kasvõi kahesaja teenari eest, ei jätkuks igaühele ikka üht suutäitki.“
043	JOH	006	008	Siis ütles teine jünger, Siimon Peetruse vend Andreas:
043	JOH	006	009	„Siin on poisike, kellel on viis odrakakku ja kaks kala. Aga kui kauaks sellest sellise rahvahulga jaoks jagub?“
043	JOH	006	010	„Seadke inimesed istuma!“käskis Jeesus. Kõik istusidki maha haljale rohule; ainuüksi mehi oli kokku umbes viis tuhat.
043	JOH	006	011	Siis võttis Jeesus leivad, tänas Jumalat ning jagas inimestele nii palju, kui nad soovisid. Samamoodi tegi ta kaladega.
043	JOH	006	012	Kui kõigil said kõhud täis, ütles Jeesus jüngritele: „Korjake ülejääk kokku, et midagi raisku ei läheks!“
043	JOH	006	013	Siis nad korjasid viiest odraleivast ülejäänud palukesed kokku ja said kaksteist korvitäit.
043	JOH	006	014	Pärast seda, kui inimesed nägid Jeesuse antud tunnustähte, hakkasid nad rääkima: „Tõesti, tema on see prohvet, kes on siia maailma tulnud.“
043	JOH	006	015	Jeesus aga teadis, et rahvas tahab tulla ja teda vägisi kuningaks teha. Seepärast pöördus ta üksi tagasi mägedesse.
043	JOH	006	016	Kui õhtu kätte jõudis, läksid jüngrid alla järve äärde,
043	JOH	006	017	astusid paati ning sõitsid üle järve Kapernauma. Väljas oli juba pime ja Jeesus ei olnud tulnud nende juurde.
043	JOH	006	018	Puhus kõva tuul ja tõusid tormilained.
043	JOH	006	019	Olles sõudnud kolm või neli miili, nägid jüngrid Jeesust järvel kõndimas ja paadile lähenemas, ning neid haaras hirm.
043	JOH	006	020	„See olen mina, “hüüdis Jeesus, „ärge kartke!“
043	JOH	006	021	Nad kutsusid ta paati, ja kohe oligi paat kaldal, kuhu nad olid tahtnud jõuda.
043	JOH	006	022	Järgmisel päeval sai teisele poole järve jäänud rahvahulk teada, et kaldal oli olnud ainult üks paat, kuid Jeesus ei olnud läinud sellesse koos jüngritega, vaid jüngrid olid lahkunud ilma temata.
043	JOH	006	023	Siis maabusid mõned teised paadid Tibeeriast selle paiga lähedal, kus nad olid söönud Issanda õnnistatud leiba.
043	JOH	006	024	Kui nüüd inimesed nägid, et Jeesust ega ta jüngreid seal ei olnud, astusid nad paatidesse ja sõitsid teda Kapernauma otsima.
043	JOH	006	025	Nad leidsid ta järve teiselt kaldalt ja küsisid: „Rabi, millal sina siia tulid?“
043	JOH	006	026	„Tõesti, tõesti, ma ütlen teile, “vastas Jeesus, „te ei otsi mind mitte sellepärast, et nägite tunnustähti, vaid et te sõite leiba ja saite kõhud täis!
043	JOH	006	027	Ärge töötage toidu nimel, mis rikneb, vaid hankige toitu, mis säilib igaveseks eluks – mida Inimese Poeg teile annab. Sest tema peale on Jumal Isa pannud oma heakskiidu pitseri.“
043	JOH	006	028	„Mida me peame tegema, et meie teod oleksid Jumalale meelepärased?“küsisid nad temalt.
043	JOH	006	029	„Jumalale meelepärane tegu on see, “vastas Jeesus, „et te usute sellesse, kelle tema on läkitanud.“
043	JOH	006	030	Nemad ütlesid: „Millise tunnustähe sa meile annad, et me võiksime sind uskuda? Mis teo sa teed?
043	JOH	006	031	Meie esivanemad sõid kõrbes mannat, nagu Pühakirjas öeldakse: „Ta andis neile taevast leiba süüa.““
043	JOH	006	032	„Tõesti, tõesti, ma ütlen teile, “vastas Jeesus, „mitte Mooses ei andnud teile taevast leiba, vaid minu Isa; tema annab teile ka nüüd tõelise leiva taevast.
043	JOH	006	033	Sest Jumala leib on see, kes tuleb taevast alla ja annab maailmale elu.“
043	JOH	006	034	Siis ütlesid nad talle: „Issand, anna meile alati seda leiba!“
043	JOH	006	035	„Mina olengi eluleib, “vastas Jeesus. „Kes tuleb minu juurde, ei tunne iial nälga; kes usub minusse, ei tunne iial janu.
043	JOH	006	036	Aga ma ju ütlesin, te olete mind näinud, kuid siiski te ei usu.
043	JOH	006	037	Kõik, kelle Isa mulle annab, tulevad minu juurde, ja seda, kes minu juurde tuleb, ei tõuka ma ära.
043	JOH	006	038	Sest mina ei ole tulnud taevast, et teha oma tahtmist, vaid oma Läkitaja tahtmist.
043	JOH	006	039	Ent minu Läkitaja tahtmine on see, et ma ei kaotaks ühtki neist, keda tema on mulle andnud, vaid tõstaksin nad üles viimasel päeval.
043	JOH	006	040	Sest minu Isa tahtmine on, et igaühel, kes näeb Poega ja usub temasse, oleks igavene elu. Ja mina tõstan nad üles viimasel päeval.“
043	JOH	006	041	Siis hakkasid juudid tema üle nurisema, kuna ta oli öelnud: „Mina olen taevast tulnud leib.“
043	JOH	006	042	Nad ütlesid: „Eks see ole ju Jeesus, Joosepi poeg, kelle isa ja ema me tunneme? Kuidas ta siis nüüd ütleb „Mina olen taevast alla tulnud“?“
043	JOH	006	043	Jeesus vastas neile: „Lõpetage see omavaheline nurisemine!
043	JOH	006	044	Keegi ei saa tulla minu juurde, kui teda ei tõmba Isa, minu Läkitaja; ning mina tõstan ta üles viimasel päeval.
043	JOH	006	045	Prohvetite raamatutes on kirjutatud: „Siis õpetab neid kõiki Jumal.“Kõik, kes on kuulnud Isa ja temalt õppinud, tulevad minu juurde.
043	JOH	006	046	Mitte keegi pole Isa näinud peale selle, kes on tulnud Jumala juurest – tema on Isa näinud.
043	JOH	006	047	Tõesti, tõesti, ma ütlen teile, kes usub, sellel on igavene elu!
043	JOH	006	048	Mina olen eluleib.
043	JOH	006	049	Teie esivanemad sõid kõrbes mannat, aga surid siiski.
043	JOH	006	050	See on leib, mis taevast alla tuleb, et inimene seda sööks ega sureks.
043	JOH	006	051	Mina olen taevast tulnud elav leib. Kes seda leiba sööb, elab igavesti. Leib, mille mina annan selleks, et maailm võiks elada, on minu liha.“
043	JOH	006	052	Siis puhkes kuulajate seas äge vaidlus. „Kuidas saab see mees anda meile süüa oma liha?“küsisid nad.
043	JOH	006	053	Jeesus aga vastas neile: „Tõesti, tõesti, ma ütlen teile, kui te ei söö Inimese Poja liha ega joo tema verd, siis teis ei ole elu.
043	JOH	006	054	Kes sööb minu liha ja joob minu verd, sellel on igavene elu, ja mina äratan ta üles viimasel päeval.
043	JOH	006	055	Sest minu liha on tõeline söök ja minu veri on tõeline jook.
043	JOH	006	056	Kes sööb minu liha ja joob minu verd, jääb minusse, ja mina jään temasse.
043	JOH	006	057	Nii nagu Isa on mind saatnud ja ma elan Isa pärast, elab minu pärast see, kes minust sööb.
043	JOH	006	058	See ongi leib, mis on alla tulnud taevast. Teie esivanemad sõid mannat ja surid, aga kes iganes seda leiba sööb, elab igavesti.“
043	JOH	006	059	Nii õpetas Jeesus Kapernauma sünagoogis.
043	JOH	006	060	Seda kuuldes ütlesid paljud ta jüngritest: „See õpetus on raske. Kes suudab seda vastu võtta?“
043	JOH	006	061	Jeesus teadis, et jüngrid nurisevad tema üle, ning ütles neile: „Kas teid pahandab see, mida ma rääkisin?
043	JOH	006	062	Mis te veel siis teete, kui te näete Inimese Poega minevat üles sinna, kus ta oli kõigepealt?
043	JOH	006	063	Vaim on see, kes annab elu. Lihast ei ole abi. Sõnad, mis ma teile rääkisin, on täis Vaimu ja elu.
043	JOH	006	064	Kuid teie seas on mõned, kes ei usu.“Sest Jeesus teadis ju algusest peale, kes temasse ei usu ja kes ta lõpuks ära annab.
043	JOH	006	065	Ta ütles veel: „Seepärast ma ütlesingi teile, et keegi ei saa tulla minu juurde, kui seda ei ole talle andnud Isa.“
043	JOH	006	066	Sellest ajast alates pöörasid paljud jüngrid talle selja ja loobusid talle järgnemast.
043	JOH	006	067	Siis küsis Jeesus oma kaheteistkümnelt: „Kas teiegi tahate lahkuda?“
043	JOH	006	068	Talle vastas Siimon Peetrus: „Issand, kelle juurde oleks meil minna? Sinul on igavese elu sõnad!
043	JOH	006	069	Me usume ja teame, et sina oled Jumala Püha.“
043	JOH	006	070	Jeesus vastas neile: „Eks valinud ju mina teid kahtteistkümmet. Aga üks teie seast on kurat.“
043	JOH	006	071	Seda ütles ta Juudase, Siimon Iskarioti poja kohta, sest see, üks kaheteistkümnest, andis ta hiljem ära.
043	JOH	007	001	Pärast seda käis Jeesus Galileas ringi. Ta ei tahtnud liikuda Juudamaal, sest juutide juhid otsisid võimalust teda tappa.
043	JOH	007	002	Kuna saabumas oli juutide lehtmajadepüha,
043	JOH	007	003	ütlesid Jeesuse vennad temale: „Lahku siit ja mine Juudamaale, et su jüngrid näeksid su suuri tegusid.
043	JOH	007	004	Kes tahab tegutseda avalikult, ei saa olla salajas. Kui sa juba teed sääraseid asju, siis näita end kogu maailmale!“
043	JOH	007	005	Sest isegi Jeesuse vennad ei uskunud temasse.
043	JOH	007	006	Jeesus vastas neile: „Minu aeg ei ole veel saabunud, aga teile on iga hetk ühtviisi sobiv.
043	JOH	007	007	Maailmal ei ole põhjust teid vihata, kuid mind ta vihkab, sest ma tunnistan, et ta teod on kurjad.
043	JOH	007	008	Minge teie pühi pidama. Mina ei lähe neile pidustustele, sest minu aeg ei ole veel käes.“
043	JOH	007	009	Seda öelnud, jäi ta Galileasse.
043	JOH	007	010	Ent kui ta vennad olid läinud pidustustele, läks ka Jeesus, aga mitte avalikult, vaid salaja.
043	JOH	007	011	Juutide ülemad otsisid Jeesust piduliste hulgast, küsides: „Kus ta siis on?“
043	JOH	007	012	Rahva seas oli tema kohta palju sosistamist. Ühed arvasid: „Ta on hea inimene.“Teised vaidlesid vastu: „Ei ole, ta eksitab rahvast.“
043	JOH	007	013	Kuid keegi ei rääkinud temast avalikult hirmust juhtide ees.
043	JOH	007	014	Kui pühadenädal oli juba poole peal, läks Jeesus templisse ja hakkas õpetama.
043	JOH	007	015	„Kuidas see õppimata mees on säärase õpetuse saanud?“imestasid juutide ülemad.
043	JOH	007	016	Jeesus vastas neile: „Minu õpetus ei pärine minult endalt, vaid mu Läkitajalt.
043	JOH	007	017	Kõik, kes otsustavad teha Jumala tahtmist, näevad, kas minu õpetus tuleb Jumalalt või kõnelen ma iseenesest.
043	JOH	007	018	Iseenesest rääkijad teevad seda selleks, et endale au saada. Aga kes otsib tema au, kes teda saatis, kannab tõde. Temas pole midagi valelikku.
043	JOH	007	019	Eks ole Mooses andnud teile Seaduse. Kuid keegi teist ei pea Seadust. Miks te tahate mind tappa?“
043	JOH	007	020	Siis öeldi rahva hulgast: „Sinus on kuri vaim. Kes sind tappa tahab?“
043	JOH	007	021	Jeesus vastas neile: „Ma tegin ühe ime ja te kõik olete imestunud.
043	JOH	007	022	Eks ole, Mooses andis teile ümberlõikamiskäsu (ehkki see ei pärine Mooseselt, vaid esiisadelt) ja seepärast te lõikate inimese ümber ka hingamispäeval.
043	JOH	007	023	Kui isegi hingamispäeval tuleb inimene ümber lõigata, et Moosese Seadust ei rikutaks, miks te siis mulle pahaks panete, et ma tegin kogu inimese terveks hingamispäeval?
043	JOH	007	024	Ärge hinnake välise järgi, vaid hinnake õiglaselt!“
043	JOH	007	025	Siis arutasid mõned jeruusalemlased omavahel: „Kas see pole sama mees, keda tahetakse tappa?
043	JOH	007	026	Ja näe, nüüd kõneleb ta avalikult ja talle ei öelda midagi. Ega ometi võimumehed ole jõudnud järeldusele, et tema ongi Messias?
043	JOH	007	027	Aga meie ju teame, kust ta on pärit. Kui Messias tuleb, ei tea keegi, kust ta on.“
043	JOH	007	028	Siis hüüdis Jeesus templis õpetades: „Teie teate mind ja minu päritolu? Mina ei ole tulnud iseenda nimel. Mul on tõeline Läkitaja, keda teie ei tunne.
043	JOH	007	029	Kuid mina tunnen teda, sest ma olen tulnud tema juurest ja tema on mind saatnud.“
043	JOH	007	030	Siis tahtsid nad teda kinni võtta, kuid keegi ei puutunud teda, sest tema tund ei olnud veel käes.
043	JOH	007	031	Ent paljud rahva seast uskusid temasse, öeldes: „Kui Messias tuleb, kas ta peaks andma rohkem tunnustähti, kui see mees on teinud?“
043	JOH	007	032	Kui variserid kuulsid, mida rahvas Jeesuse kohta sosistas, saatsid nemad ja ülempreestrid mõned templivalvurid teda vahistama.
043	JOH	007	033	Jeesus aga rääkis: „Veel pisut aega olen ma teie juures ja siis lähen tagasi oma Läkitaja juurde.
043	JOH	007	034	Te otsite mind, aga ei leia. Ja kus mina olen, sinna teie ei saa tulla.“
043	JOH	007	035	Siis arutasid juudid omavahel: „Kuhu ta mõtleb minna, et me teda ei leia? Ega ta ometi lähe võõrsil kreeklaste seas elavate juutide juurde, et hakata õpetama kreeklasi?
043	JOH	007	036	Mida see tähendab, kui ta ütles „Te otsite mind, aga ei leia“ja „Kus mina olen, sinna teie ei saa tulla“?“
043	JOH	007	037	Pidustuste viimasel, kõige tähtsamal päeval seisis Jeesus, hüüdes: „Kellel on janu, see tulgu minu juurde ja joogu!
043	JOH	007	038	Kes iganes usub minusse, sellest voolavad elava vee jõed, nagu Pühakirjas on öeldud.“
043	JOH	007	039	Seda ütles ta Jumala Vaimu kohta, kelle pidid hiljem saama need, kes temasse usuvad. Vaimu ei olnud veel antud, sest Jeesus ei olnud veel ausse tõstetud.
043	JOH	007	040	Neid sõnu kuuldes kostsid mõned rahva seast: „See mees on tõesti prohvet!“
043	JOH	007	041	Teised arvasid: „Tema on Messias!“„Kindlasti mitte, “vaidlesid kolmandad, „ega siis Messias tule Galileast?
043	JOH	007	042	Pühakirjas ju öeldakse, et Messias tuleb Taaveti soost ja Petlemma külast, kus Taavet sündis.“
043	JOH	007	043	Nii läksid rahva arvamused tema kohta lahku.
043	JOH	007	044	Mõned neist tahtsid teda kinni võtta, kuid siiski ei puutunud teda keegi.
043	JOH	007	045	Nüüd läksid templivalvurid tagasi ülempreestrite ja variseride juurde, kes küsisid neilt: „Miks te teda kaasa ei toonud?“
043	JOH	007	046	„Ükski inimene pole ealeski kõnelenud nõnda nagu tema, “vastasid valvurid.
043	JOH	007	047	„Kas teiegi lasite end eksitada?“küsisid variserid.
043	JOH	007	048	„On siis keegi valitsejatest või variseridest uskunud temasse?
043	JOH	007	049	Aga see rahvahulk, kes ei tunne Seadust, on neetud!“
043	JOH	007	050	Siis võttis sõna üks nende seast, Nikodeemos, seesama, kes oli käinud varem Jeesuse juures. Ta ütles:
043	JOH	007	051	„Meie Seadus ei mõista ju kedagi süüdi enne, kui on kuulanud ta üle ja uurinud välja, mida ta on teinud.“
043	JOH	007	052	Nemad aga vastasid talle: „Kas ehk sinagi oled Galileast? Uuri järele ja sa näed, et Galileast ei võrsu prohvetit!“
043	JOH	007	053	Siis läksid nad kõik koju.
043	JOH	008	001	Aga Jeesus läks Õlimäele.
043	JOH	008	002	Varahommikul tuli ta tagasi templisse ning tema ümber kogunes suur rahvahulk. Ta istus ja hakkas neid õpetama.
043	JOH	008	003	Siis tõid kirjatundjad ja variserid sinna naise, kes oli tabatud abielurikkumiselt. Nad panid ta kõigi ette seisma
043	JOH	008	004	ja ütlesid Jeesusele: „Õpetaja, see naine tabati äsja abielurikkumiselt.
043	JOH	008	005	Moosese Seadus käsib meil säärased naised kividega surnuks visata, aga mida ütled sina?“
043	JOH	008	006	Selle küsimusega püüdsid nad teda lõksu meelitada, et saada alust tema süüdistamiseks. Ent Jeesus kummardas maha ja kirjutas sõrmega maapinnale.
043	JOH	008	007	Kui nad aga küsimist ei jätnud, ajas ta enese sirgu ja ütles: „Kes teie seast on patuta, visaku esimesena kivi!“
043	JOH	008	008	Siis kummardas ta jälle ja kirjutas maapinnale.
043	JOH	008	009	Ent need, kes olid kuulnud ta sõnu, lahkusid üksteise järel, alates vanimast, kuni kohale jäid vaid Jeesus ja naine, kes ikka veel seisis.
043	JOH	008	010	Jeesus ajas enese sirgu ja küsis: „Naine, kus nad siis on? Kas keegi ei mõistnudki sind surma?“
043	JOH	008	011	„Ei keegi, Issand!“vastas naine. „Minagi ei mõista sind surma, “ütles Jeesus. „Mine, ja siitpeale ära tee enam pattu!“
043	JOH	008	012	Kui Jeesus rääkis taas rahvale, ütles ta: „Mina olen maailma valgus. Kes järgneb mulle, ei kõnni iialgi pimeduses, vaid tal on elu valgus.“
043	JOH	008	013	Variserid ütlesid talle: „Sa tunnistad iseenda kohta. Sinu tunnistus ei kehti.“
043	JOH	008	014	„Isegi kui ma tunnistan iseenda kohta, “vastas Jeesus, „on minu tunnistus tõene, sest ma tean, kust ma olen tulnud ja kuhu ma lähen. Teie aga ei tea, kust ma olen tulnud ja kuhu ma lähen.
043	JOH	008	015	Teie mõistate kohut inimliku arusaamise kohaselt, mina aga ei mõista kellelegi üle kohut.
043	JOH	008	016	Ja kui ma mõistaksingi kohut, oleks minu otsus õige, sest ma ei ole üksi, vaid minuga on Isa, kes mind saatis.
043	JOH	008	017	Samamoodi on ju ka teie Seaduses kirjas, et kahe tunnistaja ütlus on tõsi.
043	JOH	008	018	Mina tunnistan enesest ja minust tunnistab Isa, kes on mind saatnud.“
043	JOH	008	019	„Kus on sinu isa?“küsisid nad siis temalt. „Teie ei tunne mind ega minu Isa, “vastas Jeesus. „Kui te tunneksite mind, siis te tunneksite ka minu Isa.“
043	JOH	008	020	Seda rääkis Jeesus templis varalaeka juures õpetades. Kuid keegi ei võtnud teda kinni, sest tema tund ei olnud veel tulnud.
043	JOH	008	021	Siis ütles Jeesus neile: „Mina lähen ära ja te otsite mind taga ning surete oma patus. Sinna, kuhu mina lähen, ei saa teie järele tulla.“
043	JOH	008	022	Juudid küsisid üksteiselt: „Ega ta end ometi tappa kavatse, et ta ütleb „Kuhu mina lähen, sinna ei saa teie järele tulla“?“
043	JOH	008	023	Jeesus ütles neile: „Teie olete pärit alt, mina olen pärit ülalt. Teie olete sellest maailmast, mina ei ole sellest maailmast.
043	JOH	008	024	Ma ütlesin teile, et te surete oma pattudesse. Kui te ei usu, et mina olen tema, siis te tõesti surete oma pattudesse.“
043	JOH	008	025	„Kes sa siis oled?“küsisid nemad. „Mida ma olen teile algusest peale rääkinud?“vastas Jeesus.
043	JOH	008	026	„Mul on palju teie süüdimõistmiseks öelda. Tema, kes mu saatis, on usaldusväärne, ja mida ma temalt olen kuulnud, räägin ma maailmale.“
043	JOH	008	027	Nad ei mõistnud, et ta rääkis neile Isast.
043	JOH	008	028	Jeesus ütles neile: „Kui te olete Inimese Poja ülendanud, siis te mõistate, et mina olen see, ja et mina ei tee midagi omapäi, vaid räägin nõnda, nagu Isa mind on õpetanud.
043	JOH	008	029	Minu Läkitaja on minuga; ta ei ole iial jätnud mind üksi, sest ma teen alati seda, mis talle meeldib.“
043	JOH	008	030	Seda kuuldes uskusid paljud temasse.
043	JOH	008	031	Siis ütles Jeesus temasse uskuma hakanud juutidele: „Kui te jääte minu õpetusse, olete te tõepoolest minu jüngrid.
043	JOH	008	032	Siis te tunnetate tõe, ja tõde teeb teid vabaks.“
043	JOH	008	033	„Meie oleme Aabrahami järeltulijad, “kostsid need talle, „ega ole iial kedagi orjanud. Kuidas sa siis ütled, et me saame vabaks?“
043	JOH	008	034	„Tõesti, tõesti, ma ütlen teile, “vastas neile Jeesus, „igaüks, kes teeb pattu, on patu ori.
043	JOH	008	035	Aga ori ei jää peresse alatiseks, kuid poeg jääb alatiseks.
043	JOH	008	036	Kui nüüd Poeg teid vabastab, siis te olete ka tõeliselt vabad.
043	JOH	008	037	Ma tean, et te olete Aabrahami järeltulijad. Ometi te tahate mind tappa, sest teie südames ei ole kohta minu sõnadele.
043	JOH	008	038	Mina räägin seda, mida olen näinud oma Isa juures. Teie aga teete seda, mida olete kuulnud oma isa käest.“
043	JOH	008	039	Nad vastasid: „Meie isa on Aabraham!“„Kui te oleksite Aabrahami lapsed, “ütles Jeesus, „siis te teeksite Aabrahami tegusid.
043	JOH	008	040	Nüüd aga tahate tappa mind, inimest, kes on rääkinud teile tõtt, mida ta on Jumala käest kuulnud. Aabraham ei teinud nõnda.
043	JOH	008	041	Teie teete oma isa tegusid.“„Meie ei ole sündinud abielurikkumisest, “ütlesid nad, „meil on üks isa – Jumal.“
043	JOH	008	042	„Kui Jumal oleks teie isa, “vastas Jeesus, „siis te armastaksite mind. Sest mina olen Jumala juurest siia tulnud. Ma ei ole tulnud omapäi, vaid tema on mu saatnud.
043	JOH	008	043	Miks te mu jutust aru ei saa? Sellepärast, et te olete võimetud sellest aru saama.
043	JOH	008	044	Teie olete oma isa, kuradi, lapsed ja teete pigem seda, mida tema soovib. Tema on olnud algusest peale mõrvar ega ole iial sallinud tõde, sest tema sees ei ole tõde. Kui ta valetab, räägib ta oma emakeeles, sest ta on valetaja ja valede isa.
043	JOH	008	045	Aga kuna mina räägin tõtt, siis te mind ei usu.
043	JOH	008	046	Kes teie seast saab tõestada minu süüd üheski patus? Kui ma aga tõtt räägin, miks te siis mind ei usu?
043	JOH	008	047	Kes on Jumala oma, kuuleb Jumala sõnu. Teie ei kuule, sest teie ei ole Jumala omad.“
043	JOH	008	048	Siis vastasid juudid talle: „Eks me ütle õigesti, et sa oled samaarlane ja sinus on kuri vaim?“
043	JOH	008	049	„Kurja vaimu minus ei ole, “vastas Jeesus. „Ma lihtsalt austan oma Isa, teie aga teotate mind.
043	JOH	008	050	Mina ei otsi austust iseendale. Aga on üks, kes seda otsib, ja tema on kohtunik.
043	JOH	008	051	Tõesti, tõesti, ma ütlen teile, kes minu sõnu järgib, ei sure iialgi.“
043	JOH	008	052	Juudid ütlesid talle: „Nüüd me oleme kindlad, et sinus on kuri vaim. Aabraham suri ja prohvetid samuti, ent sina ütled: „Kes minu sõnu järgib, ei maitse surma iialgi!“
043	JOH	008	053	Kas sina oled siis suurem kui meie isa Aabraham, kes on surnud? Ja prohvetidki on surnud. Kelleks sa ennast ometi pead?“
043	JOH	008	054	„Kui ma iseennast austaksin, “vastas Jeesus, „ei oleks mu austus midagi väärt. Mind austab minu Isa, keda teie nimetate oma Jumalaks.
043	JOH	008	055	Ja siiski te ei tunne teda! Aga mina tunnen. Kui mina ütleksin, et mina teda ei tunne, oleksin sama valelik nagu teie. Kuid mina tunnen teda ja järgin tema sõnu.
043	JOH	008	056	Teie isa Aabraham juubeldas, et saab näha minu päeva. Ta nägigi seda ja oli väga rõõmus.“
043	JOH	008	057	Juudid ütlesid talle: „Sa pole veel viiskümmend aastatki vana ja oled näinud Aabrahami?“
043	JOH	008	058	„Tõesti, tõesti, ma ütlen teile, “vastas Jeesus, „enne kui Aabraham sündis, olen mina!“
043	JOH	008	059	Seepeale haarasid nad kive, et teda visata. Jeesus aga peitis end ära ja lahkus templist.
043	JOH	009	001	Edasi minnes nägi Jeesus meest, kes oli sünnist saadik pime.
043	JOH	009	002	„Rabi, “küsisid jüngrid temalt, „kelle patu pärast sündis ta pimedana: kas tema enda või ta vanemate?“
043	JOH	009	003	„Ei ole pattu teinud tema ega ta vanemad, “vastas Jeesus. „See on sündinud, et temas saaks nähtavaks Jumala töö.
043	JOH	009	004	Kuni kestab päev, peame tegema selle töid, kes mind saatis. Öö on saabumas, kui keegi ei saa midagi teha.
043	JOH	009	005	Kuni mina olen maailmas, olen ma maailma valgus.“
043	JOH	009	006	Seda öelnud, sülitas Jeesus maha ja tegi süljest muda, määris seda pimeda silmadele
043	JOH	009	007	ja ütles talle: „Mine pese ennast Siiloahi tiigis!“(Siiloah tähendab läkitatut.) Mees läks, pesi ja naasis nägijana.
043	JOH	009	008	Siis imestasid tema naabrid ja need, kes olid varem näinud teda kerjamas: „Kas mitte seesama mees ei istunud siin kerjates?“
043	JOH	009	009	Ühed kinnitasid: „Seesama, “teised vaidlesid: „Ei, vaid tema sarnane.“Mees ise aga ütles: „Ma olen seesama mees!“
043	JOH	009	010	Siis pärisid nad temalt: „Kuidas su silmad nägema hakkasid?“
043	JOH	009	011	Ta vastas: „Mees nimega Jeesus tegi muda, määris mu silmadele ning käskis minna Siiloahi tiigi juurde ja ennast seal pesta. Ma läksin, pesin ja saingi nägijaks.“
043	JOH	009	012	„Kus on see mees praegu?“küsisid nad temalt. „Ma ei tea, “vastas ta.
043	JOH	009	013	Nad viisid mehe, kes oli pime olnud, variseride juurde.
043	JOH	009	014	Nimelt oli Jeesus hingamispäeval muda teinud ja ta silmad avanud.
043	JOH	009	015	Nüüd küsisid variserid temalt, kuidas ta oli saanud nägijaks. Ta rääkis: „Jeesus pani muda mu silmadele, ma pesin ennast ja nüüd ma näen!“
043	JOH	009	016	Siis ütlesid mõned variserid: „Too mees ei ole Jumalast, sest ta ei pea hingamispäeva.“Teised aga küsisid: „Kuidas saaks patune inimene anda selliseid tunnustähti?“Ja nad ei leidnud üksmeelt.
043	JOH	009	017	Lõpuks küsitlesid nad nägijakssaanut uuesti: „Mida ütled sina selle inimese kohta? Kas ta avas sinu silmad?“„Ta on prohvet, “vastas tema.
043	JOH	009	018	Siis ei tahtnud juutide ülemad uskuda, et ta oli olnud pime ja saanud nägijaks ning kutsusid kohale ta vanemad.
043	JOH	009	019	Nad küsisid neilt: „Kas see on teie poeg, kelle te väidate olevat sündinud pimedana? Kuidas ta nüüd siis näeb?“
043	JOH	009	020	Tema vanemad vastasid: „Meie teame nii palju, et see on meie poeg ja ta sündis pimedana.
043	JOH	009	021	Kuidas ta aga nüüd on nägema hakanud, seda meie ei tea, ega tea ka, kes ta nägijaks tegi. Küsige tema enda käest! Ta on täisealine, ta oskab ise enda eest rääkida.“
043	JOH	009	022	Nii vastasid nad seepärast, et kartsid juutide ülemaid. Need olid omavahel juba kokku leppinud, et kes iganes tunnistab Jeesuse Messiaks, see heidetakse sünagoogist välja.
043	JOH	009	023	Seepärast ütlesidki ta vanemad: „Ta on täisealine. Küsige tema enda käest!“
043	JOH	009	024	Nüüd kutsusid variserid pimedana sündinu taas enese ette ja ütlesid talle: „Anna Jumalale au tõtt rääkides. Me teame, et see inimene on patune.“
043	JOH	009	025	„Kas ta on patune või mitte, seda ma ei tea, “vastas too. „Mina tean vaid, et olin pime, aga nüüd ma näen!“
043	JOH	009	026	„Mida ta sinuga tegi?“küsisid nad. „Kuidas ta su silmad avas?“
043	JOH	009	027	„Ma ju rääkisin teile, “vastas mees, „aga te poleks nagu kuulnudki. Miks te tahate seda uuesti kuulda? Kas ka teie tahate saada tema jüngriteks?“
043	JOH	009	028	Nüüd nad sõimasid ta läbi ja ütlesid: „Sina ise oled tema jünger! Meie oleme Moosese jüngrid.
043	JOH	009	029	Meie teame, et Jumal on rääkinud Moosesega. Aga kust see mees pärit on, seda me ei tea.“
043	JOH	009	030	„Just see panebki imestama, “kostis endine pime, „et teie ei tea, kust see mees pärit on. Ja ometi tema tegi mu nägijaks!
043	JOH	009	031	Me ju teame, et Jumal ei võta kuulda patuseid. Aga kui keegi on jumalakartlik ja täidab tema tahtmist, siis teda võtab ta kuulda.
043	JOH	009	032	Aegade algusest peale pole kuuldud, et keegi oleks teinud nägijaks pimedana sündinu.
043	JOH	009	033	Kui see mees ei oleks Jumalast, ei suudaks ta midagi säärast teha.“
043	JOH	009	034	„Kas sina, kes sa oled sündinud üleni pattudes, “kurjustasid variserid, „tuled meid õpetama?“Ja nad viskasid ta sünagoogist välja.
043	JOH	009	035	Kuuldes, mis oli juhtunud, otsis Jeesus ta üles ja ütles talle: „Kas sa usud Inimese Pojasse?“
043	JOH	009	036	„Kes see on, Issand?“küsis ta. „Räägi mulle, et ma võiksin temasse uskuda!“
043	JOH	009	037	Jeesus vastas: „Just praegu sa teda näedki. Tema on see, kes sinuga räägib.“
043	JOH	009	038	„Ma usun, Issand, “ütles too ning põlvitas Jeesuse ette.
043	JOH	009	039	„Mina olen maailma tulnud kohut mõistma, “ütles Jeesus, „et pimedad võiksid näha ja nägijad jääda pimedaks.“
043	JOH	009	040	Seal olid mõned variserid, kes seda kuuldes Jeesuselt küsisid: „Kas see tähendab, et ka meie oleme pimedad?“
043	JOH	009	041	„Kui te oleksite pimedad, “vastas Jeesus, „ei oleks teil pattu. Aga et te nüüd ütlete: „Meie näeme“, siis ei vabasta miski teid patust.“
043	JOH	010	001	„Tõesti, tõesti, ma ütlen teile, kes ei sisene lambatarasse väravast, vaid ronib sisse mujalt, on varas ja röövel.
043	JOH	010	002	Väravast siseneja on lammaste karjane.
043	JOH	010	003	Temale avab värava valvur ja lambad kuulavad ta häält. Ta kutsub oma lambaid nimepidi ja juhib nad tarast välja.
043	JOH	010	004	Kui ta on viinud välja kogu oma karja, käib ta nende ees ja lambad järgnevad talle, sest nad tunnevad ta häält.
043	JOH	010	005	Võõrale nad ei järgne, vaid põgenevad tema eest, sest võõraste häält nad ei tunne.“
043	JOH	010	006	Sellise tähendamissõna rääkis Jeesus neile, variserid aga ei taibanud, mida ta tahtis öelda.
043	JOH	010	007	Seepärast rääkis Jeesus uuesti: „Tõesti, tõesti, ma ütlen teile, mina olen lammaste värav.
043	JOH	010	008	Vargaid ja röövleid on tulnud enne mind, kuid lambad ei ole neid kuulanud.
043	JOH	010	009	Mina olen värav. Kes siseneb minu kaudu, see päästetakse. Nad käivad sisse ja välja ning leiavad karjamaa.
043	JOH	010	010	Varas tuleb vaid selleks, et riisuda, tappa ja hävitada. Mina olen tulnud selleks, et neil oleks elu kogu selle täiuses.
043	JOH	010	011	Mina olen hea karjane. Hea karjane annab oma elu lammaste eest.
043	JOH	010	012	Palgaline aga ei ole karjane ega pea lambaid omaks. Kui ta näeb hunti tulemas, jätab ta lambad maha ja põgeneb. Hunt tungib neile kallale ja ajab karja laiali.
043	JOH	010	013	Palgaline põgeneb, sest tema töötab tasu pärast ega hooli lammastest.
043	JOH	010	014	Mina olen hea karjane. Mina tunnen oma lambaid ja nemad tunnevad mind,
043	JOH	010	015	nagu Isa tunneb mind ja mina tunnen Isa. Ja ma annan oma elu lammaste eest.
043	JOH	010	016	Mul on veel teisi lambaid, kes ei ole sellest tarast. Ma pean neidki karjatama. Ka nemad kuulavad mu häält. Siis on üks kari ja üks karjane.
043	JOH	010	017	Isa armastab mind, sest ma annan oma elu, et see uuesti tagasi võtta.
043	JOH	010	018	Keegi ei võta seda minult vägisi. Ma ise annan selle. Mul on meelevald see ära anda ja mul on meelevald see tagasi võtta. Nõnda on Isa mul käskinud teha.“
043	JOH	010	019	Nende sõnade peale läksid juutide arvamused lahku.
043	JOH	010	020	Paljud ütlesid: „Temas on kuri vaim. Ta ajab segast juttu. Miks teda üldse kuulata?“
043	JOH	010	021	Teised ütlesid: „See ei ole kurjast vaimust vaevatu jutt. Ega siis kuri vaim saa pimedaid nägijaiks teha!“
043	JOH	010	022	Siis jõudis Jeruusalemmas kätte templipuhastuspüha. Oli talv
043	JOH	010	023	ja Jeesus kõndis ringi templis Saalomoni sammaskäigus.
043	JOH	010	024	Seal kogunesid juudid tema ümber ja ütlesid talle: „Kaua sa hoiad meid veel teadmatuses? Kui sina oled Messias, siis ütle seda meile otse!“
043	JOH	010	025	„Ma olen teile öelnud, aga te ei usu, “vastas Jeesus. „Minust tunnistavad teod, mida ma teen oma Isa nimel.
043	JOH	010	026	Aga teie ei usu, sest te ei kuulu mu lammaste hulka.
043	JOH	010	027	Minu lambad kuulavad mu häält. Mina tunnen neid ja nad järgnevad mulle.
043	JOH	010	028	Mina annan neile igavese elu ja nad ei hukku iial. Keegi ei saa neid minu käest röövida.
043	JOH	010	029	Minu Isa, kes andis nad mulle, on suurim kõigist – Isa käest ei saa neid keegi röövida.
043	JOH	010	030	Mina ja Isa oleme üks.“
043	JOH	010	031	Jälle tahtsid juudid kive tuua, et teda nendega surnuks visata,
043	JOH	010	032	aga Jeesus küsis neilt: „Ma olen teile näidanud palju häid tegusid Isalt. Millise teo eest te tahate mind kividega visata?“
043	JOH	010	033	„Me ei viska sind kividega heade tegude eest, “vastasid nad, „vaid jumalateotuse pärast, et sina, olles inimene, nimetad ennast Jumalaks.“
043	JOH	010	034	Jeesus vastas neile: „Eks ole ju teie Seaduses kirjutatud: „Ma ütlesin: „Te olete jumalad.““
043	JOH	010	035	Kui seal on nimetatud jumalateks neid, kelle kätte anti Jumala sõna – ja Pühakirja ei saa kõrvale heita –,
043	JOH	010	036	siis kuidas te süüdistate jumalateotuses mind, keda Isa on pühitsenud ja läkitanud maailma, kuna ma ütlesin „mina olen Jumala Poeg“?
043	JOH	010	037	Kui ma ei tee oma Isa tegusid, siis ärge uskuge mind!
043	JOH	010	038	Kui ma aga teen, siis uskuge neid tegusid, isegi kui te mind ei usu. Ja te mõistate, et Isa on minus ja mina olen Isas.“
043	JOH	010	039	Seepeale tahtsid nad jälle teda kinni võtta, kuid ta pääses nende käest.
043	JOH	010	040	Nüüd läks Jeesus taas teisele poole Jordanit ning peatus paigas, kus Johannes oli algul ristinud.
043	JOH	010	041	Tema juurde tuli rohkesti rahvast, kes ütlesid: „Johannes ei teinud küll ühtki imetegu, aga kõik, mis ta selle mehe kohta ütles, oli õige.“
043	JOH	010	042	Ja paljud seal hakkasid Jeesusesse uskuma.
043	JOH	011	001	Siis jäi haigeks üks mees – Laatsarus Betaaniast, Maarja ja tema õe Marta külast.
043	JOH	011	002	Maarja oli seesama, kes oli võidnud Issandat hinnalise lõhnasalviga ja kuivatanud ta jalgu oma juustega – tema vend Laatsarus oligi jäänud haigeks.
043	JOH	011	003	Seepärast saatsid õed Jeesusele sõna: „Issand, su sõber, keda sa armastad, on haige.“
043	JOH	011	004	Seda kuuldes ütles Jeesus: „See haigus ei ole surmaks, vaid Jumala auks, et austada selle läbi Jumala Poega.“
043	JOH	011	005	Jeesus armastas Martat ja ta õde ja Laatsarust.
043	JOH	011	006	Kuigi ta kuulis Laatsaruse haigestumisest, jäi Jeesus veel kaheks päevaks sinna, kus ta viibis,
043	JOH	011	007	enne kui ütles oma jüngritele: „Lähme tagasi Juudamaale!“
043	JOH	011	008	„Rabi!“vastasid need. „Alles see oli, kui juudid tahtsid sind kividega surnuks visata, ja juba lähed sa tagasi!“
043	JOH	011	009	„Eks igas päevas ole kaksteist tundi?“ütles Jeesus. „Kui keegi kõnnib päeval, siis ta ei komista, sest ta näeb selle ilma valgust.
043	JOH	011	010	Kui aga keegi kõnnib öösel, siis ta komistab, sest tal pole valgust.“
043	JOH	011	011	Seda öelnud, lausus ta: „Meie sõber Laatsarus on uinunud. Aga ma lähen teda üles äratama.“
043	JOH	011	012	„Issand, “vastasid jüngrid, „kui ta magab, on tal varsti parem!“
043	JOH	011	013	Ent Jeesus oli rääkinud Laatsaruse surmast, nemad aga arvasid, et ta mõtles tavalist und.
043	JOH	011	014	Nüüd ütles Jeesus neile otse: „Laatsarus on surnud,
043	JOH	011	015	ja teie pärast ma olen rõõmus, et mind ei olnud seal, et te võiksite uskuda. Lähme tema juurde!“
043	JOH	011	016	Siis ütles jünger nimega Toomas ehk Kaksik oma kaaslastele: „Lähme ka meie, et surra koos temaga!“
043	JOH	011	017	Kohale jõudes leidis Jeesus, et Laatsarus oli juba neli päeva hauas lamanud.
043	JOH	011	018	Betaania asus Jeruusalemma lähedal, vaid kolme kilomeetri kaugusel.
043	JOH	011	019	Paljud juudid olid tulnud Marta ja Maarja kodusse, et lohutada neid venna surma pärast.
043	JOH	011	020	Kui Marta kuulis, et Jeesus on tulemas, läks ta temale vastu. Maarja aga jäi koju.
043	JOH	011	021	„Issand, kui sina oleksid olnud siin, “ütles Marta Jeesusele, „ei oleks mu vend surnud.
043	JOH	011	022	Aga ma tean nüüdki, et Jumal annab sulle, mida sa iganes temalt palud.“
043	JOH	011	023	„Sinu vend tõuseb üles, “ütles Jeesus.
043	JOH	011	024	„Ma tean, ta tõuseb üles viimase päeva ülestõusmises, “vastas Marta.
043	JOH	011	025	„Mina olen ülestõusmine ja elu, “ütles Jeesus. „Kes minusse usub, see elab, ehkki ta sureb.
043	JOH	011	026	Ükski, kes elab ja kes usub minusse, ei sure iial. Usud sa seda?“
043	JOH	011	027	„Jah, Issand, “vastas Marta. „Ma tõesti usun, et sina oled Messias, Jumala Poeg, kes pidi maailma tulema.“
043	JOH	011	028	Seda öelnud, läks Marta koju ja kutsus vaikselt oma õde Maarjat: „Õpetaja on kohal ja ta kutsub sind!“
043	JOH	011	029	Nende sõnade peale tõusis Maarja ruttu ja läks Jeesuse juurde.
043	JOH	011	030	Jeesus aga ei olnud veel jõudnud külasse, vaid viibis seal, kuhu Marta oli talle vastu läinud.
043	JOH	011	031	Kui Maarjat lohutama tulnud juudid nägid, kui kärmesti ta tõusis ja majast väljus, järgnesid nad talle, arvates, et ta läheb haua juurde nutma.
043	JOH	011	032	Kuid Maarja läks sinna, kus oli Jeesus, ja langes ta jalge ette sõnadega: „Issand, kui sa oleksid olnud siin, ei oleks mu vend surnud!“
043	JOH	011	033	Nähes Maarjat ja temaga kaasa tulnud juute nutmas, oli Jeesus vaimus vihane ja küsis ärritunult:
043	JOH	011	034	„Kuhu te ta panite?“Nemad vastasid: „Tule ja vaata, Issand!“
043	JOH	011	035	Jeesus nuttis.
043	JOH	011	036	Seepeale tähendasid juudid üksteisele: „Vaadake, kuidas ta teda armastas!“
043	JOH	011	037	Kuid mõned neist küsisid: „Kas tema, kes tegi pimeda nägijaks, ei oleks võinud hoida Laatsarust suremast?“
043	JOH	011	038	Jeesus, olles veelkord vihane, tuli hauakambri juurde. See oli koobas, millele oli kivi sissekäigu ette pandud.
043	JOH	011	039	„Veeretage kivi kõrvale!“käskis Jeesus. „Issand, “vastas surnu õde Marta, „ta juba lehkab. Täna on neljas päev pärast matust.“
043	JOH	011	040	Jeesus vastas: „Kas ma ei öelnud sulle, et kui sa usud, siis sa saad näha Jumala au?“
043	JOH	011	041	Nüüd veeretati kivi kõrvale. Jeesus tõstis pilgu taeva poole ja ütles: „Isa, ma tänan sind, et sa oled mind kuulnud.
043	JOH	011	042	Mina tean, et sa kuuled mind alati. Ütlen seda vaid inimeste pärast, kes siin seisavad, et nad usuksid, et sina oled minu läkitanud.“
043	JOH	011	043	Seda öelnud, hüüdis Jeesus valjusti: „Laatsarus, tule välja!“
043	JOH	011	044	Ja surnu tuli hauast välja, käed ja jalad linasesse riidesse mähitud, higirätik näo ümber. „Siduge ta lahti ja laske tal minna!“käskis Jeesus.
043	JOH	011	045	Seetõttu hakkasid temasse uskuma paljud juudid, kes olid tulnud Maarjale külla ja näinud, mis oli sündinud.
043	JOH	011	046	Kuid mõned neist läksid variseride juurde ja rääkisid neile, mis Jeesus oli teinud.
043	JOH	011	047	Siis kutsusid ülempreestrid ja variserid kokku Suurkohtu. „Mida me ette võtame?“arutasid nad. „See inimene annab palju tunnustähti.
043	JOH	011	048	Kui me jätame ta rahule, hakkavad kõik temasse uskuma, ning siis tulevad roomlased ja pühivad maa pealt ära nii meie templi kui ka rahva.“
043	JOH	011	049	Ent üks nende seast, mees nimega Kaifas, kes oli sel aastal ülempreester, ütles: „Te ei tea midagi!
043	JOH	011	050	Te ei mõista, et teie jaoks on parem, kui üks inimene sureb rahva eest, kui et kogu rahvas hukkub.“
043	JOH	011	051	Neid sõnu ei öelnud ta omast peast, vaid selle aasta ülempreestrina kuulutas ta ette, et Jeesus peab surema juudi rahva eest,
043	JOH	011	052	ja mitte ainult nende eest, vaid üle kogu maailma pillutatud Jumala laste eest, tuues nad kokku ja tehes nad üheks.
043	JOH	011	053	Sellest päevast peale otsustasid juutide ülemad Jeesuse ära tappa.
043	JOH	011	054	Seepärast ei liikunud Jeesus Juudamaal enam avalikult ringi, vaid siirdus kõrbeäärsesse piirkonda, Efraimi külla, ning peatus seal oma jüngritega.
043	JOH	011	055	Ent juutide paasapühad olid tulemas ning palju maarahvast läks pühade eel aegsasti Jeruusalemma, et võtta osa puhastustalitustest.
043	JOH	011	056	Nad otsisid Jeesust ja arutasid templis seistes: „Mis te arvate? Kas ta ei tulegi pühadeks?“
043	JOH	011	057	Sest ülempreestrid ja variserid olid saatnud laiali korraldused, et kui keegi teab Jeesuse asukohta, peab ta sellest neile teatama, et nad saaksid ta kinni võtta.
043	JOH	012	001	Kuus päeva enne paasapühi jõudis Jeesus Betaaniasse, kus elas Laatsarus, kelle ta oli surnuist üles äratanud.
043	JOH	012	002	Seal korraldati Jeesuse auks pidusöök. Marta kattis laua ning Laatsarus oli koos teistega Jeesuse juures laua ümber.
043	JOH	012	003	Siis võttis Maarja umbes poole kilogrammi jagu ehtsat ja hinnalist nardisalvi, võidis Jeesuse jalgu ja kuivatas neid oma juustega. Kogu maja täitus nardisalvi lõhnaga.
043	JOH	012	004	Kuid Juudas Iskariot, üks Jeesuse jüngritest – see, kes ta hiljem ära andis – küsis:
043	JOH	012	005	„Miks pigem ei müüdud seda salvi kolmesaja teenari eest ega jagatud raha vaestele?“
043	JOH	012	006	Ent seda ta ei öelnud sellepärast, et ta vaestest hoolis, vaid et ta oli varas. Laekahoidjana võttis ta endale osa sellest, mis laekasse pandi.
043	JOH	012	007	Jeesus vastas talle: „Jäta ta rahule! Ta pidi selle salvi minu matmise päevaks hoidma.
043	JOH	012	008	Vaeseid on alati teie juures, aga mind ei ole teil alati.“
043	JOH	012	009	Siis sai suur hulk juute teada Jeesuse sealviibimisest ja nad tulid sinna – mitte ainult Jeesuse pärast, vaid ka selleks, et näha Laatsarust, kelle ta oli surnuist üles tõstnud.
043	JOH	012	010	Seepärast võtsid ülempreestrid nõuks tappa ka Laatsaruse,
043	JOH	012	011	sest tema tõttu läksid paljud juudid Jeesuse poole üle ning uskusid temasse.
043	JOH	012	012	Järgmisel päeval kuulis pühadeks tulnud suur rahvahulk, et Jeesus on teel Jeruusalemma.
043	JOH	012	013	Nad võtsid kätte palmioksi, läksid talle vastu ja hüüdsid: „Hoosanna! Õnnistatud olgu, kes tuleb Issanda nimel! Iisraeli kuningas!“
043	JOH	012	014	Jeesus aga leidis eeslisälu ja istus selle selga, nõnda nagu on kirjutatud:
043	JOH	012	015	„Ära karda, Siioni tütar! Vaata, su kuningas tuleb, sõites eeslisälu seljas!“
043	JOH	012	016	Sellest ei saanud Jeesuse jüngrid algul aru, aga kui Jeesus oli läinud tagasi taevasesse ausse, meenus neile, et nii oli temast kirjutatud Pühakirjas ning see oli nüüd täide läinud.
043	JOH	012	017	Rahva seas oli ka neid, kes olid oma silmaga näinud, kuidas Jeesus Laatsaruse hauast välja kutsus ja surnuist üles äratas. Need rääkisid nüüd sellest kõigile avalikult.
043	JOH	012	018	Seepärast läkski rahvahulk talle tee peale vastu, et nad olid kuulnud sellest tunnustähest.
043	JOH	012	019	Siis rääkisid variserid isekeskis: „Näete, te ei suuda midagi! Kogu maailm jookseb tema järel!“
043	JOH	012	020	Ent pühadeks Jeruusalemma palvetama tulnud inimeste seas olid ka mõned kreeklased.
043	JOH	012	021	Need pöördusid Filippuse poole, kes oli pärit Betsaidast Galileast, ja palusid teda: „Isand, me tahaksime kohtuda Jeesusega!“
043	JOH	012	022	Filippus läks ja rääkis seda Andreasele; Andreas ja Filippus läksid siis ja rääkisid seda Jeesusele.
043	JOH	012	023	Jeesus vastas: „Tund on tulnud, et Inimese Poega austataks.
043	JOH	012	024	Tõesti, tõesti, ma ütlen teile, kui nisuiva ei lange mulda ega sure, siis see jääb üksi. Kui ta aga sureb, kannab see palju vilja.
043	JOH	012	025	Kes oma elu armastab, kaotab selle, ja kes oma elu põlgab selles ilmas, hoiab selle igaveseks eluks.
043	JOH	012	026	Kui keegi tahab mind teenida, siis ta järgnegu mulle. Kus olen mina, seal on ka mu teener. Minu Isa austab seda, kes mind teenib.
043	JOH	012	027	Nüüd on mu hing ärevil. Mida ma peaksin ütlema? Isa, päästa mind sellest tunnist! Ei, selle tunni pärast ma olengi tulnud.
043	JOH	012	028	Isa, austa oma nime!“Ja taevast vastas hääl: „Ma olen seda austanud ja austan veel!“
043	JOH	012	029	Mõned juuresolijaist arvasid, et nad kuulevad kõuemürinat, teised ütlesid: „Ingel kõneles temaga!“
043	JOH	012	030	Jeesus aga ütles: „See hääl ei kostnud mitte minu, vaid teie pärast.
043	JOH	012	031	Nüüd mõistetakse kohut selle maailma üle, nüüd tõugatakse välja selle maailma vürst.
043	JOH	012	032	Kui mind tõstetakse maa pealt üles, tõmban ma kõik inimesed enda juurde.“
043	JOH	012	033	Ta ütles seda, et näidata, millisesse surma ta peab surema.
043	JOH	012	034	Rahvahulk aga vastas: „Meie oleme Seadusest kuulnud, et Messias jääb igaveseks. Miks sina siis ütled, et Inimese Poeg tõstetakse üles? Kes see Inimese Poeg on?“
043	JOH	012	035	„Veel pisut aega on valgus teie keskel, “ütles Jeesus. „Käige valguses, kuni teil seda on, et teid ei haaraks pimedus. Pimedas käija ei tea, kuhu ta läheb.
043	JOH	012	036	Kuni teil on valgus, uskuge valgusesse, et te saaksite valguse lasteks!“Kui ta seda oli rääkinud, lahkus ta ja hoidis end nende eest varjul.
043	JOH	012	037	Kuigi Jeesus oli andnud nende nähes palju tunnustähti, ei uskunud inimesed ikka veel temasse,
043	JOH	012	038	et läheks täide prohvet Jesaja ettekuulutus: „Issand, kes on uskunud meie kuulutust ja kellele on ilmutatud Issanda käsivart?“
043	JOH	012	039	Seepärast ei suutnud nad uskuda, sest nagu Jesaja veel on öelnud:
043	JOH	012	040	„Ta on löönud pimedusega nende silmi ja mõistmatusega nende südant, et nad silmadega ei näeks ja südamega ei mõistaks ega pöörduks, et ma saaksin neid tervendada.“
043	JOH	012	041	Seda ütles Jesaja, sest ta nägi Jeesuse auhiilgust ja rääkis temast.
043	JOH	012	042	Kõigele vaatamata uskusid isegi paljud ülemad Jeesusesse, ent kartusest variseride ees ei rääkinud nad sellest avalikult, et neid sünagoogist välja ei heidetaks.
043	JOH	012	043	Nad pidasid inimlikku kiitust tähtsamaks Jumala kiitusest.
043	JOH	012	044	Aga Jeesus hüüdis: „Kes usub minusse, ei usu ainult minusse, vaid ka sellesse, kes minu on läkitanud.
043	JOH	012	045	Kes näeb mind, näeb ka minu Läkitajat.
043	JOH	012	046	Mina olen tulnud maailma valguseks, et ükski, kes usub minusse, ei jääks pimedusse.
043	JOH	012	047	Kes kuuleb mu sõnu ega pea neid, selle üle ei mõista mina kohut, sest mina ei tulnud maailma üle kohut mõistma, vaid seda päästma.
043	JOH	012	048	Kes hülgab minu ega võta kuulda mu sõnu, sellel on kohtumõistja olemas. Sõna, mida ma olen kuulutanud, mõistab ta hukka viimasel päeval.
043	JOH	012	049	Sest mina ei ole seda rääkinud iseenda nimel, vaid Isa, kes minu saatis, on mind käskinud öelda kõike seda, mida ma olen rääkinud.
043	JOH	012	050	Ja ma tean, et tema käsk viib igavesse ellu. Mida mina räägin, on see, mida Isa on mul käskinud rääkida.“
043	JOH	013	001	Paasapühade saabudes teadis Jeesus, et kätte on jõudnud tund, kui ta läheb siit maailmast Isa juurde. Armastanud omaenda inimesi, kes olid maailmas, armastas ta neid lõpuni.
043	JOH	013	002	Jeesus sõi jüngritega õhtusööki ja kurat oli juba pannud Juudas Iskarioti, Siimoni poja südamesse, et ta tema reedaks.
043	JOH	013	003	Jeesus teadis, et Isa on tema kätte kõik andnud ning et ta on tulnud Jumala juurest ja läheb tagasi Jumala juurde.
043	JOH	013	004	Niisiis tõusis Jeesus söömast, võttis kuue seljast, sidus rätiku vööle,
043	JOH	013	005	valas vett kaussi ja hakkas pesema jüngrite jalgu, kuivatades neid oma vööl oleva rätikuga.
043	JOH	013	006	Kui ta Siimon Peetruse juurde jõudis, ütles Peetrus talle: „Issand, kas sina tahad pesta minu jalgu?“
043	JOH	013	007	„Praegu sa ei mõista seda, mida ma teen, “vastas Jeesus. „Aga hiljem saad sa aru.“
043	JOH	013	008	„Eluilmaski ei pese sina mu jalgu!“ütles Peetrus. Jeesus vastas: „Kui mina sind ei pese, ei ole sul osadust minuga.“
043	JOH	013	009	Siimon Peetrus ütles: „Issand, ära pese siis ainult mu jalgu, vaid ka mu käsi ja pead!“
043	JOH	013	010	Jeesus vastas: „See, kes on end äsja pesnud, on üleni puhas ega vaja muud kui jalgade pesemist. Teiegi olete puhtad, aga mitte kõik.“
043	JOH	013	011	Jeesus ju teadis, kes tema ära annab, seepärast ta ütleski: „Teie ei ole kõik puhtad.“
043	JOH	013	012	Kui Jeesus oli pesnud jüngrite jalgu, võttis ta kuue ja tuli oma kohale tagasi. „Kas te mõistate, mida ma teile tegin?“küsis ta neilt.
043	JOH	013	013	„Te kutsute mind Õpetajaks ja Issandaks, ja hästi teete, sest seda ma olen.
043	JOH	013	014	Kui nüüd mina, teie Issand ja Õpetaja, olen pesnud teie jalgu, siis peate teiegi pesema üksteise jalgu.
043	JOH	013	015	Ma olen jätnud teile eeskuju, et teiegi teeksite nõnda, nagu mina olen teinud teile.
043	JOH	013	016	Tõesti, tõesti, ma ütlen teile, ei ole teener suurem oma isandast ega sõnumitooja suurem oma läkitajast.
043	JOH	013	017	Kui te seda teate, olete te õnnistatud, kui te nõnda ka teete.
043	JOH	013	018	Ma ei räägi seda teie kõigi kohta. Ma ju tean, keda ma olen valinud. Ma räägin, et läheks täide Pühakirja ettekuulutus: „Mees, kes sööb leiba koos minuga, on pöördunud minu vastu.“
043	JOH	013	019	Ma räägin seda teile juba praegu, et kui see juhtub, siis te võiksite uskuda, et mina olen see, kes ma olen.
043	JOH	013	020	Tõesti, tõesti, ma ütlen teile, kes iganes võtab vastu selle, kelle mina läkitan, võtab vastu minu. Ja see, kes võtab vastu minu, võtab vastu selle, kes minu on läkitanud.“
043	JOH	013	021	Seda öelnud, tundis Jeesus vaimus sügavat ängi ja tunnistas: „Tõesti, tõesti, ma ütlen teile, üks teie seast annab mu ära!“
043	JOH	013	022	Jüngrid vahetasid nõutult pilke ega osanud arvata, kellest ta räägib.
043	JOH	013	023	Üks neist – jünger, keda Jeesus armastas – oli laua ääres tema kõrval.
043	JOH	013	024	Talle andis Siimon Peetrus märku ja ütles: „Küsi temalt, kes see on.“
043	JOH	013	025	See jünger kallutas end Jeesuse rinnale ja küsis: „Issand, kes see on?“
043	JOH	013	026	Jeesus vastas: „See, kelle jaoks ma kastan leivatüki kastmesse ja ulatan talle.“Ta kastis leivatüki kastmesse ja ulatas selle Juudasele, Siimon Iskarioti pojale.
043	JOH	013	027	Koos leivatükiga läks saatan Juudase sisse. Siis ütles Jeesus Juudasele: „Mida sa teed, tee kiiresti!“
043	JOH	013	028	Lauasolijad ei saanud aru, mille kohta ta seda ütles.
043	JOH	013	029	Kuna Juudas oli laekahoidja, siis mõned arvasid, et Jeesus käskis tal osta, mis pühadeks tarvis on või midagi vaestele jagada.
043	JOH	013	030	Kui Juudas oli võtnud leivatüki, lahkus ta kohe. Oli öö.
043	JOH	013	031	Kui nüüd Juudas oli lahkunud, ütles Jeesus: „Nüüd austatakse Inimese Poeg ja Jumal austatakse temas.
043	JOH	013	032	Kui Jumal on temas austatud, siis austab Jumal Pojas ka ennast ja ta austab teda kohe.
043	JOH	013	033	Lapsed, mina olen teie juures veel pisut aega. Te hakkate mind otsima, ja nagu ma ütlesin juutidele, ütlen nüüd teilegi: „Kuhu mina lähen, sinna ei saa teie tulla.“
043	JOH	013	034	Ma annan teile uue käsu: armastage üksteist! Nii nagu mina olen teid armastanud, armastage teiegi üksteist!
043	JOH	013	035	Sellest tunnevad kõik, et te olete minu jüngrid, kui te üksteist armastate.“
043	JOH	013	036	„Issand, kuhu sa siis lähed?“küsis nüüd temalt Siimon Peetrus. „Kuhu mina lähen, “vastas Jeesus, „sinna ei saa sina mulle praegu järgneda. Aga sa järgned hiljem.“
043	JOH	013	037	„Issand, miks ei saa ma sulle praegu järgneda?“küsis Peetrus. „Ma olen valmis andma sinu eest oma elu!“
043	JOH	013	038	„Kas sina oled valmis andma minu eest oma elu?“ütles Jeesus. „Tõesti, tõesti, ma ütlen sulle, veel enne kui kukk kireb, salgad sa mind maha kolm korda!“
043	JOH	014	001	„Ärge laske ärevust oma südameisse! Uskuge Jumalasse ja uskuge minusse.
043	JOH	014	002	Minu Isa majas on palju tube. Kui see nii ei oleks, kas ma oleksin siis öelnud, et ma lähen teile kodu ette valmistama?
043	JOH	014	003	Ja kui ma olen läinud ja teile kodu ette valmistanud, tulen ma tagasi ja võtan teid kaasa enese juurde. Siis olete teiegi seal, kus olen mina.
043	JOH	014	004	Ja te teate teed sinna, kuhu ma lähen.“
043	JOH	014	005	Toomas ütles temale: „Issand, me ei tea ju, kuhu sa lähed, kuidas me võime teada teed?“
043	JOH	014	006	Jeesus vastas: „Mina olen tee ja tõde ja elu. Keegi ei tule Isa juurde muidu kui minu kaudu.
043	JOH	014	007	Kui te olete õppinud tundma mind, siis olete te õppinud tundma ka minu Isa. Nüüdsest te juba tunnetegi teda ja olete teda näinud.“
043	JOH	014	008	„Issand, näita meile Isa, “palus Filippus, „ja me jääme rahule!“
043	JOH	014	009	„Kas sa ei tunne mind, Filippus?“vastas Jeesus, „Isegi pärast seda, kui ma olen nii kaua koos teiega olnud? Kes on näinud mind, on näinud Isa. Kuidas sa võid öelda „Näita meile Isa“?
043	JOH	014	010	Kas sa siis ei usu, et mina olen Isas ja Isa on minus? Ma ei räägi ju midagi iseenda nimel, vaid Isa, kes elab minus, teeb oma tööd.
043	JOH	014	011	Uskuge mind, et mina olen Isas ja Isa on minus. Kui te ei usu muidu, siis uskuge mu tegude tõttu.
043	JOH	014	012	Tõesti, tõesti, ma ütlen teile, kes usub minusse, teeb samasuguseid tegusid, nagu mina teen, ja teeb neist suuremaidki – sest mina lähen Isa juurde.
043	JOH	014	013	Ja mida iganes te palute minu nimel, seda ma teen, sest nii saab Isa austatud Pojas.
043	JOH	014	014	Võite paluda minult ükskõik mida minu nimel, ja ma teen seda.
043	JOH	014	015	Kui te armastate mind, siis pidage mu käske!
043	JOH	014	016	Ja mina palun Isa ning tema annab teile teise abistaja, kes jääb teie juurde alatiseks –
043	JOH	014	017	Tõe Vaimu, keda maailm ei saa vastu võtta, kuna ta ei näe ega tunne teda. Teie aga tunnete teda, sest ta jääb teie juurde ja on teie sees.
043	JOH	014	018	Ma ei jäta teid orbudeks, ma tulen teie juurde tagasi.
043	JOH	014	019	Veel pisut, ja maailm ei näe mind enam, aga teie näete, sest mina elan ja teiegi peate elama.
043	JOH	014	020	Sel päeval te tunnete ära, et mina olen Isas ja teie olete minus ja mina olen teis.
043	JOH	014	021	Kes on võtnud omaks minu käsud ja järgib neid, see armastab mind. Aga kes armastab mind, seda armastab minu Isa, ja minagi armastan teda ja näitan ennast talle.“
043	JOH	014	022	Juudas, mitte Iskariot, küsis temalt: „Issand, miks sa kavatsed ennast ilmutada meile, aga mitte maailmale?“
043	JOH	014	023	Jeesus vastas: „Kui keegi armastab mind, siis ta peab mu õpetust. Minu Isa armastab teda ja me tuleme ja rajame kodu koos temaga.
043	JOH	014	024	Kes mind ei armasta, ei pea minu õpetust. Need sõnad, mida te kuulete, ei kuulu mulle. Need kuuluvad Isale, kes mu saatis.
043	JOH	014	025	Seda ma olen teile rääkinud teie juures viibides.
043	JOH	014	026	Aga Abistaja, Püha Vaim, kelle Isa läkitab minu nimel, tema õpetab teile kõik ning tuletab meelde kõik, mida ma olen teile öelnud.
043	JOH	014	027	Rahu jätan ma teile, oma rahu ma annan teile. Mina ei anna seda nõnda, nagu annab maailm. Ärge laske ärevust oma südamesse ja ärge kartke!
043	JOH	014	028	Te ju kuulsite, et ma ütlesin teile: „Ma lähen ära ja tulen tagasi teie juurde.“Kui te mind armastaksite, siis te rõõmustaksite, et ma lähen Isa juurde, sest Isa on minust suurem.
043	JOH	014	029	Ma olen seda teile öelnud nüüd, enne neid sündmusi, et te võiksite uskuda, siis kui see kõik sünnib.
043	JOH	014	030	Ma ei ütle teile palju enamat, sest selle maailma valitseja on tulemas. Aga tal pole minu üle mingit voli.
043	JOH	014	031	Aga ta tuleb, et maailm võiks teada, et mina armastan Isa ja teen täpselt nii, nagu Isa on käskinud. Tulge nüüd, lähme siit ära!“
043	JOH	015	001	„Mina olen tõeline viinapuu ja minu Isa on aednik.
043	JOH	015	002	Iga viljatu oksa lõikab ta minu küljest ära. Iga viljakandvat oksa ta puhastab, et see kannaks veel enam vilja.
043	JOH	015	003	Teie olete juba puhtad õpetuse tõttu, mille ma olen teile andnud.
043	JOH	015	004	Jääge minusse, ja mina jään teisse. Nagu oks ei saa kanda vilja omaette; ta peab jääma viinapuu külge. Nii ka teie ei kanna vilja, kui te ei jää minusse.
043	JOH	015	005	Mina olen viinapuu, teie olete oksad. Kes jääb minusse ja mina temasse, see kannab palju vilja, sest minust lahus ei saa te midagi teha.
043	JOH	015	006	Kes ei jää minusse, on nagu äravisatud oks – ta kuivab. Need korjatakse kokku, visatakse tulle ja põletatakse ära.
043	JOH	015	007	Kui te jääte minusse ja minu sõnad jäävad teisse, siis paluge, mida te iganes soovite, ja see sünnib teile.
043	JOH	015	008	See toob au minu Isale, kui te kannate palju vilja näidates, et te olete minu jüngrid.
043	JOH	015	009	Nõnda nagu Isa on armastanud mind, olen mina armastanud teid. Jääge minu armastusse!
043	JOH	015	010	Kui te peate kinni minu käskudest, siis te jääte minu armastusse, nagu mina olen pidanud kinni oma Isa käskudest ja jään tema armastusse.
043	JOH	015	011	Seda ma olen rääkinud teile, et minu rõõm oleks teis ja teie rõõm oleks täielik.
043	JOH	015	012	Minu käsk on see: armastage üksteist, nii nagu mina olen teid armastanud!
043	JOH	015	013	Ei ole suuremat armastust kui see, et keegi loovutab elu oma sõprade eest.
043	JOH	015	014	Teie olete mu sõbrad, kui te teete, mida ma teid käsin.
043	JOH	015	015	Ma ei nimeta teid enam sulasteks. Sulane ju ei tea, mida ta isand teeb. Ma nimetan teid sõpradeks, sest ma olen teile teada andnud kõik, mida ma olen kuulnud oma Isalt.
043	JOH	015	016	Teie ei ole valinud mind. Mina olen valinud teid ja määranud nii, et te läheksite välja ja kannaksite vilja, mis jääb kestma. Ja mida iganes te minu nimel palute, seda Isa annab teile.
043	JOH	015	017	See on mu käsk: armastage üksteist!
043	JOH	015	018	Kui maailm teid vihkab, siis teadke, et mind on ta vihanud enne teid.
043	JOH	015	019	Kui te kuuluksite maailmale, küll maailm siis armastaks teid kui omi. Aga et te ei kuulu maailmale, vaid mina olen teid maailmast välja valinud, seepärast maailm vihkab teid.
043	JOH	015	020	Tuletage meelde, mis ma teile ütlesin: „Ei ole teener suurem oma isandast.“Kui nad on mind taga kiusanud, siis nad hakkavad ka teid taga kiusama. Kui nad aga on pidanud kinni minu õpetusest, siis peavad nad kinni ka teie omast.
043	JOH	015	021	Nad teevad seda teile minu nime pärast, kuna nad ei tunne teda, kes mind saatis.
043	JOH	015	022	Kui ma ei oleks tulnud ja nendega rääkinud, siis ei oleks nad ka süüdi patus. Nüüd aga ei saa nad vabandada oma pattu.
043	JOH	015	023	Kes vihkab mind, vihkab ka minu Isa.
043	JOH	015	024	Kui ma ei oleks nende nähes teinud tegusid, mida ei ole teinud keegi teine, siis poleks nad patus süüdi. Nüüd aga on nad näinud neid tegusid ning vihanud nii mind kui ka minu Isa.
043	JOH	015	025	Nõnda läheb täide, mis on kirjas nende Seaduses: „Nad on vihanud mind ilma põhjuseta.“
043	JOH	015	026	Ent kui tuleb Abistaja, kelle ma teile Isa juurest saadan, Tõe Vaim, kes lähtub Isast, siis tema tunnistab minust.
043	JOH	015	027	Ja teiegi peate tunnistama, sest te olete olnud koos minuga algusest peale.
043	JOH	016	001	Seda kõike olen ma rääkinud selleks, et te ära ei langeks.
043	JOH	016	002	Nad viskavad teid sünagoogist välja ja tuleb aeg, mil igaüks, kes teid tapab, arvab, et täidab sellega oma kohust Jumala ees.
043	JOH	016	003	Ja seda nad teevad, kuna nad ei tunne minu Isa ega mind.
043	JOH	016	004	Ma olen seda rääkinud selleks, et kui saabub aeg, tuleb teile meelde, et ma olen teid nende eest hoiatanud. Ma ei rääkinud seda teile alguses, sest ma olin ise koos teiega,
043	JOH	016	005	vaid nüüd, kui ma lähen tema juurde, kes mind saatis. Ja keegi teist ei küsi minu käest: „Kuhu sa lähed?“
043	JOH	016	006	Te olete kurbusega täidetud, sest ma olen neid asju rääkinud.
043	JOH	016	007	Aga tõesti ma ütlen teile, teile on hea, et ma lahkun. Sest kui ma ei lahkuks, ei tuleks Abistaja teie juurde. Aga kui ma ära lähen, siis ma saadan tema teie juurde.
043	JOH	016	008	Kui ta tuleb, siis ta tõestab, et maailm on ekslik patu, õiguse ja kohtumõistmise suhtes:
043	JOH	016	009	patu suhtes, sest inimesed ei usu minusse;
043	JOH	016	010	õiguse suhtes, sest ma lähen Isa juurde, kus te mind enam ei näe;
043	JOH	016	011	ja kohtumõistmise suhtes, sest selle maailma valitseja on nüüd süüdi mõistetud.
043	JOH	016	012	Mul on teile veel palju öelda, rohkem kui te praegu suudate välja kannatada.
043	JOH	016	013	Aga kui tuleb Tõe Vaim, siis tema juhib teid kogu tõe sisse. Sest tema ei räägi iseenesest, vaid ta räägib, mida kuuleb, ja ta kuulutab teile tulevasi asju.
043	JOH	016	014	Tema austab mind, sest ta saab minu käest, mida teile kuulutab.
043	JOH	016	015	Kõik, mis kuulub Isale, on minu oma. Seepärast ma ütlesingi, et ta saab minu käest ja kuulutab teile.“
043	JOH	016	016	Jeesus rääkis edasi ja ütles: „Veel natuke aega, ja te ei näe mind enam, ja taas natuke aega, ja te näete mind jälle.“
043	JOH	016	017	Siis küsisid jüngrid üksteiselt: „Mida ta mõtleb sellega, et veel natuke aega, ja me ei näe teda enam, ja siis varsti näeme teda jälle, ning et ta läheb Isa juurde?“
043	JOH	016	018	Nad ütlesid: „Mida tähendab see „natuke aega“? Me ei mõista, millest ta räägib.“
043	JOH	016	019	Jeesus sai aru, et nad tahtsid seda temalt küsida, ning ütles neile: „Kas te arutate omavahel mu sõnade üle „Veel natuke aega, ja te ei näe mind enam, ja taas natuke aega, ja te näete mind jälle“?
043	JOH	016	020	Tõesti, tõesti, ma ütlen teile, te nutate ja leinate, aga maailm rõõmustab. Teie leinate, kuid teie lein pöördub rõõmuks.
043	JOH	016	021	Sünnitusel tunneb naine valu, sest ta aeg on kätte jõudnud, aga kui laps on sündinud, ei mõtle ta enam oma vaevale, vaid rõõmustab lapse ilmaletulekust.
043	JOH	016	022	Nii on ka teiega. Teil tuleb kannatada valu, aga kui ma näen teid jälle, on teie süda rõõmus ja seda rõõmu ei võta teilt keegi ära.
043	JOH	016	023	Sel päeval ei küsi te minult enam midagi. Tõesti, tõesti, ma ütlen teile, mida iganes te Isalt palute minu nimel, seda ta annab teile.
043	JOH	016	024	Seni ei ole te midagi palunud minu nimel – paluge, ja te saate, et teie rõõm võiks olla täielik!
043	JOH	016	025	Seda kõike olen ma teile rääkinud kujundlikult. Tuleb aeg, mil ma ei räägi teiega enam sel viisil, vaid kuulutan teile oma Isast otse.
043	JOH	016	026	Sel päeval te palute minu nimel. Ma ei ütle teile, et mina palun Isa teie pärast.
043	JOH	016	027	Isa ise armastab teid, sest te olete armastanud mind ja uskunud, et mina olen tulnud Jumala juurest.
043	JOH	016	028	Ma tulin Isa Juurest ja tulin maailma. Nüüd olen ma maailmast lahkumas ja lähen tagasi Isa juurde.“
043	JOH	016	029	Seepeale ütlesid jüngrid: „Nüüd räägid sa tõesti otse ega ütle midagi kujundlikult.
043	JOH	016	030	Nüüd me saame aru, et sina tead kõike ja meil pole vaja sulle küsimusi esitada. Seetõttu me usume, et sa tulid Jumala juurest.“
043	JOH	016	031	„Kas te nüüd usute?“küsis Jeesus.
043	JOH	016	032	„Kätte on jõudmas tund – ja see ongi juba käes –, et teid pillutatakse igaüks ise kohta. Te jätate mu üksi. Aga mina ei ole üksi, sest Isa on koos minuga.
043	JOH	016	033	Seda ma olen teile rääkinud, et teil oleks rahu minus. Maailmas on teil viletsust, aga olge julged: mina olen maailma ära võitnud!“
043	JOH	017	001	Pärast neid sõnu tõstis Jeesus pilgu taeva poole ja ütles: „Isa, tund on kätte jõudnud, austa oma Poega, et Poeg võiks austada sind!
043	JOH	017	002	Sest sa oled andnud talle meelevalla kõigi inimeste üle, et ta annaks igavese elu kõigile, kelle sa oled talle andnud.
043	JOH	017	003	Igavene elu aga on see, kui nad tunnevad sind, ainsat tõelist Jumalat, ning Jeesust Kristust, kelle sina oled läkitanud.
043	JOH	017	004	Ma olen austanud sind maa peal, viies lõpule töö, mille sa andsid mulle teha.
043	JOH	017	005	Nüüd, Isa, austa mind enda juures austusega, mis kuulus mulle enne maailma algust sinu juures!
043	JOH	017	006	Ma olen näidanud sind inimestele, keda sa oled andnud mulle maailmast. Nad kuulusid sulle, sina andsid nad mulle ja nad on kuulanud su sõna.
043	JOH	017	007	Nüüd nad teavad, et kõik, mis sina oled andnud minule, tuleb sinult.
043	JOH	017	008	Sest ma olen andnud neile sõnad, mis sa mulle andsid, ja nad on need vastu võtnud. Nad teadsid kindlalt, et ma tulin sinu juurest, ja nad uskusid, et sina saatsid mu.
043	JOH	017	009	Nende pärast ma palun. Maailma pärast ma ei palu, küll aga nende pärast, keda sa oled mulle andnud, sest nad kuuluvad sulle.
043	JOH	017	010	Kõik, kes on minu päralt, on sinu päralt, ja kes on sinu päralt, on minu päralt. Nende kaudu olen ma austatud.
043	JOH	017	011	Ma ei jää enam kauemaks maailma. Nemad on veel maailmas, aga mina tulen sinu juurde. Püha Isa, hoia neid oma nime väega, selle nime, mis sa mulle andsid, et nad saaksid olla üks nagu mina ja sina oleme üks.
043	JOH	017	012	Niikaua kui ma olin nendega koos, kaitsesin ja hoidsin ma neid sinu nimes, mis sa mulle andsid. Ükski neist ei läinud kaduma peale ühe, kes läks hukatusse selleks, et Kiri läheks täide.
043	JOH	017	013	Ma tulen nüüd sinu juurde, aga räägin neid sõnu veel maailmas olles, et minu rõõm neis oleks täielik.
043	JOH	017	014	Mina olen andnud neile sinu sõna ja maailm on neid vihanud, sest nad ei ole maailmast, nii nagu minagi ei ole maailmast.
043	JOH	017	015	Ma ei palu, et sa nad maailmast ära võtaksid, vaid et sa hoiaksid neid kurja eest.
043	JOH	017	016	Nemad ei ole maailmast, nii nagu minagi ei ole maailmast.
043	JOH	017	017	Pühitse neid tões: sinu sõna on tõde!
043	JOH	017	018	Nagu sina läkitasid minu maailma, nii olen mina saatnud maailma nemad.
043	JOH	017	019	Nende pärast pühitsen ma ennast, et nemadki oleksid tõeliselt pühitsetud.
043	JOH	017	020	Kuid ma ei palu ainult nende, vaid kõikide pärast, kes nende sõnumi läbi hakkavad minusse uskuma,
043	JOH	017	021	et nad kõik oleksid üks. Nagu sina, Isa, oled minus ja mina olen sinus, nõnda olgu nemadki meis. Et maailm usuks, et sina oled mu läkitanud.
043	JOH	017	022	Mina olen andnud neile selle au, mille sina andsid mulle, et nad oleksid üks, nagu meiegi oleme üks,
043	JOH	017	023	mina neis ja sina minus. Nii et nad võiksid saada täiesti üheks. Siis maailm teab, et sina saatsid minu ja oled armastanud neid, nii nagu sa oled armastanud mind.
043	JOH	017	024	Isa, ma tahan, et ka need, keda sa oled mulle andnud, oleksid minuga seal, kus mina olen, ja näeksid mu au, mille sa oled andnud mulle, sest sa oled mind armastanud enne maailma loomist.
043	JOH	017	025	Õiglane Isa, kuigi maailm sind ei tunne, tunnen mina sind ja nemad on ära tundnud, et sina oled minu läkitanud.
043	JOH	017	026	Ma olen neile näidanud sind ja teen seda veelgi, et armastus, millega sa mind oled armastanud, oleks ka nendes ja mina oleksin nendes.“
043	JOH	018	001	Kui ta oli palvetamise lõpetanud, läks Jeesus koos oma jüngritega ära. Nad läksid läbi Kidroni oru õlipuuaeda, mis oli teisel pool orgu.
043	JOH	018	002	Juudas, kes ta ära andis, teadis seda kohta, sest Jeesus oli seal tihti jüngritega kokku saanud.
043	JOH	018	003	Nüüd tuli Juudas sinna, juhatades sõdurite salka, valvureid ülempreestrite juurest ja varisere, kõigil kaasas laternad, tõrvikud ja relvad.
043	JOH	018	004	Teades kõike, mis teda ees ootab, läks Jeesus neile vastu ja küsis: „Keda te otsite?“
043	JOH	018	005	„Naatsareti Jeesust, “vastasid need. „Mina olen see, “ütles Jeesus. Ka äraandja Juudas seisis sealsamas koos nendega.
043	JOH	018	006	Kui Jeesus ütles: „Mina olen see, “kohkusid nad tagasi ja kukkusid maha.
043	JOH	018	007	Siis küsis ta neilt uuesti: „Keda te otsite?“„Naatsareti Jeesust, “kordasid nad.
043	JOH	018	008	„Ma ju ütlesin teile, et mina olen see, “vastas Jeesus. „Kui te mind otsite, siis laske neil teistel minna.“
043	JOH	018	009	Nõnda läks täide ta ettekuulutus: „Ma ei ole kaotanud ühtki nendest, keda sa mulle andsid!“
043	JOH	018	010	Ent Siimon Peetrus, kellel oli mõõk, tõmbas selle nüüd välja ja lõi ülempreestri sulast, raiudes ära ta parema kõrva. (Sulase nimi oli Malkus.)
043	JOH	018	011	Jeesus ütles Peetrusele: „Pane oma mõõk tuppe! Kas ma peaksin keelduma karikast, mille Isa mulle annab?“
043	JOH	018	012	Siis võtsid sõdurid oma ülema juhtimisel ja juudi valvurite abil Jeesuse kinni ja panid ta köidikuisse.
043	JOH	018	013	Kõigepealt viisid nad ta Hannase juurde, kes oli sel aastal ülempreestri ametit pidava Kaifase äi.
043	JOH	018	014	Just Kaifas oli andnud juutide juhtidele nõu, et on parem, kui üks inimene sureb rahva eest.
043	JOH	018	015	Siimon Peetrus ja üks teine jünger järgnesid Jeesusele. Kuna see teine jünger oli ülempreestri tuttav, võis ta siseneda ülempreestri sisehoovi koos Jeesusega.
043	JOH	018	016	Peetrus aga jäi ukse taha. Siis läks teine jünger, kes oli tuttav ülempreestrile, rääkis teenijatüdrukuga ning viis ka Peetruse sisse.
043	JOH	018	017	Teenijatüdruk küsis Peetruselt: „Eks sinagi ole üks selle mehe jüngritest?“Peetrus vastas: „Ei, mina ei ole!“
043	JOH	018	018	Aga et väljas oli külm, olid sulased ja valvurid süüdanud sütest lõkke, mille ääres nad end soojendasid. Ja Peetrus seisis nende seas end soojendades.
043	JOH	018	019	Samal ajal küsitles ülempreester Jeesust tema jüngrite ja õpetuse kohta.
043	JOH	018	020	Jeesus vastas: „Ma olen avalikult maailmale rääkinud, ma olen alati õpetanud sünagoogis ja templis, kus kõik juudid kogunevad, ega ole midagi rääkinud salaja.
043	JOH	018	021	Miks sa minu käest küsid? Küsi kuulajatelt, mida ma olen rääkinud. Küll nad teavad, mida ma olen öelnud.“
043	JOH	018	022	Nende sõnade peale lõi üks juures seisnud valvuritest talle käega näkku, öeldes: „Kas nõnda vastad sa ülempreestrile?“
043	JOH	018	023	Jeesus kostis: „Kui ma midagi valesti ütlesin, siis ütle, mis see oli. Kui ma aga tõtt rääkisin, siis miks sa mind peksad?“
043	JOH	018	024	Seepeale saatis Hannas Jeesuse kinniseotuna ülempreester Kaifase juurde.
043	JOH	018	025	Siimon Peetrus aga seisis lõkke ääres ja soojendas end. Korraga küsiti temalt: „Kas sinagi oled üks selle mehe jüngritest?“„Ei, mina ei ole, “salgas ta.
043	JOH	018	026	Siis ütles talle ülempreestri sulane, kelle sugulase kõrva oli Peetrus ära raiunud: „Ma ju nägin sind õlipuuaias koos selle mehega!“
043	JOH	018	027	Peetrus salgas taas, ja kohe kires kukk.
043	JOH	018	028	Siis viisid nad Jeesuse Kaifase juurest Rooma maavalitseja kohtukotta. Oli varahommik. Juudid ise ei astunud majja sisse, et mitte rüvetada end uskmatute hoones viibimisega – muidu nad poleks võinud süüa paasatoitu.
043	JOH	018	029	Seepärast tuli Pilaatus nende juurde välja ja küsis: „Milles te seda inimest süüdistate?“
043	JOH	018	030	„Kui ta ei oleks kurjategija, “vastasid nad talle, „ei annaks me teda sinu kätte.“
043	JOH	018	031	Pilaatus ütles neile: „Võtke teie ta ja mõistke ise tema üle kohut oma Seaduse järgi!“„Meil ei ole luba kedagi surmata, “kostsid juudid.
043	JOH	018	032	Nii läks täide Jeesuse ettekuulutus selle kohta, millist surma ta pidi surema.
043	JOH	018	033	Siis läks Pilaatus tagasi kohtukotta. Ta kutsus Jeesuse enese ette ja küsis temalt: „Kas sina oled juutide kuningas?“
043	JOH	018	034	„Kas see on sinu enda mõte, “küsis Jeesus vastu, „või on sulle keegi teine seda minu kohta öelnud?“
043	JOH	018	035	„Kas ma olen juut?“vastas Pilaatus. „Su oma rahvas ja ülempreestrid andsid su minu kätte. Mida sa teinud oled?“
043	JOH	018	036	„Minu Kuningriik ei ole sellest maailmast, “ütles Jeesus. „Kui mu Kuningriik oleks sellest maailmast, siis mu sulased oleksid võidelnud, et mind ei oleks antud juudi ülemate kätte. Aga minu Kuningriik ei ole siit.“
043	JOH	018	037	„Sina oled siis ikkagi kuningas?“küsis Pilaatus. „Sina ise ütled, et mina olen kuningas, “vastas Jeesus. „Mina olen selleks sündinud ja tulnud maailma, et tunnistada tõest. Igaüks, kes on tõe poolel, kuulab mind.“
043	JOH	018	038	„Mis on tõde?“küsis Pilaatus. Seda öelnud, läks ta jälle juutide juurde välja, kes olid sinna kogunenud, ning teatas: „Mina ei leia temal ühtki süüd.
043	JOH	018	039	Aga teil on kombeks, et ma lasen teile paasapühadel ühe vangi vabaks. Kas te soovite, et ma lasen vabaks juutide kuninga?“
043	JOH	018	040	„Mitte tema, vaid Barabase!“karjusid nad. Ent Barabas oli osalenud mässus.
043	JOH	019	001	Siis viis Pilaatus Jeesuse ära ja laskis teda piitsutada.
043	JOH	019	002	Sõdurid panid talle pähe kibuvitstest punutud pärja ning selga purpurpunase rüü.
043	JOH	019	003	Nad astusid ta ette, öeldes: „Tervitus, juutide kuningas!“ning lõid talle vastu nägu.
043	JOH	019	004	Pilaatus tuli taas välja ja ütles: „Vaadake, ma toon ta teie ette teile teadmiseks, et mina ei leia temal ühtki süüd!“
043	JOH	019	005	Siis tuli Jeesus välja, kandes peas kibuvitsapärga ja seljas purpurpunast rüüd. „Siin on see mees!“ütles Pilaatus neile.
043	JOH	019	006	Jeesust nähes karjusid ülempreestrid ja valvurid: „Löö ta risti, löö ta risti!“„Võtke teie ta ja lööge ise risti, “ütles Pilaatus. „Mina ei leia temal ühtki süüd.“
043	JOH	019	007	„Meil on Seadus, “vastasid juudid, „ja Seaduse järgi peab ta surema, sest ta on kuulutanud ennast Jumala Pojaks.“
043	JOH	019	008	Seda kuuldes hakkas Pilaatus tõsiselt kartma.
043	JOH	019	009	Ta läks tagasi kohtukotta ja küsis Jeesuselt: „Kust sa pärit oled?“Aga Jeesus ei vastanud.
043	JOH	019	010	Siis ütles Pilaatus talle: „Kas sa keeldud minuga rääkimast? Kas sa ei mõista, et minu võimuses on sind vabaks lasta või risti lüüa?“
043	JOH	019	011	„Sul ei oleks minu üle mingit võimu, “vastas Jeesus, „kui see ei oleks sulle antud ülalt. Seepärast on suurem süü sellel, kes mind sinu kätte andis.“
043	JOH	019	012	Sellest alates üritas Pilaatus Jeesust vabaks lasta. Ent juudid karjusid: „Kui sa tema vabaks lased, ei ole sa keisri sõber. Igaüks, kes kuulutab ennast kuningaks, on keisri vastane.“
043	JOH	019	013	Seda kuuldes tõi Pilaatus Jeesuse välja ning istus kohtunikutoolile paigas, mille nimi on Kivipõrand, heebrea keeles Gabbatha.
043	JOH	019	014	Oli paasapühade ettevalmistuspäev, lõunaaeg. „Siin on teie kuningas!“ütles Pilaatus juutidele.
043	JOH	019	015	End need karjusid vastu: „Vii ta minema! Vii ta minema! Löö ta risti!“„Kas ma pean teie kuninga risti lööma?“küsis Pilaatus. „Meil ei ole muud kuningat kui keiser, “vastasid ülempreestrid.
043	JOH	019	016	Siis andis Pilaatus Jeesuse ristilöömiseks sõdurite kätte. Sõdurid võtsid Jeesuse kaasa.
043	JOH	019	017	Oma risti kandes läks ta Pealuuks hüütud paika, mis on heebrea keeles Kolgata.
043	JOH	019	018	Seal lõid nad risti Jeesuse ja veel kaks meest koos temaga: teine teisele poole ja tema nende vahele.
043	JOH	019	019	Pilaatus lasi kirjutada ja ristile kinnitada sildi. Seal olid sõnad: Naatsareti Jeesus, juutide kuningas
043	JOH	019	020	Seda silti luges palju juute, sest Jeesuse ristilöömise paik oli linna lähedal. Kirjutatud oli heebrea, ladina ja kreeka keeles.
043	JOH	019	021	Juutide ülempreestrid palusid Pilaatust: „Ära kirjuta „Juutide kuningas“, vaid: „Tema on öelnud: „Mina olen juutide kuningas.“““
043	JOH	019	022	Kuid Pilaatus vastas: „Mida ma olen kirjutanud, seda ma olen kirjutanud.“
043	JOH	019	023	Kui sõdurid olid Jeesuse risti löönud, võtsid nad ta riided ja jagasid nelja sõduri vahel ära. Nad võtsid ka särgi, mis oli ilma õmblusteta, ülalt alla ühes tükis kootud.
043	JOH	019	024	Seepärast ütlesid nad üksteisele: „Ärme tee seda katki, vaid heidame liisku, kellele see saab!“Nii sündis, et läheks täide Pühakirja sõna: „Nad on jaotanud omavahel mu riided ja heitnud liisku mu rõivaste üle.“Seda sõdurid tegidki.
043	JOH	019	025	Jeesuse risti juures seisid ka tema ema, ema õde, Kloopase naine Maarja ning Maarja Magdaleena.
043	JOH	019	026	Kui Jeesus nägi oma ema ja tema kõrval seismas jüngrit, keda ta armastas, ütles ta emale: „Naine, see on sinu poeg!“
043	JOH	019	027	Siis ütles ta oma jüngrile: „See on sinu ema!“Sellest ajast võttis jünger Jeesuse ema enda juurde elama.
043	JOH	019	028	Pärast seda ütles Jeesus, teades, et nüüd on kõik lõpetatud, ja et Pühakiri läheks täide: „Mul on janu!“
043	JOH	019	029	Seal seisis anum hapu veiniga. Nad panid veini kastetud käsna iisopivarre otsa ja tõstsid ta suu juurde.
043	JOH	019	030	Kui nüüd Jeesus oli võtnud veini, ütles ta: „See on lõpetatud!“Siis langetas ta pea ja heitis hinge.
043	JOH	019	031	Ent juudid ei tahtnud, et hukatud jääksid ristile hingamispäevaks – paasanädalal oli see suur püha. Seepärast palusid nad Pilaatust, et ta käsiks murda ristilöödute jalaluud ja võtta nad maha.
043	JOH	019	032	Sõdurid tulidki ja murdsid jalaluud mõlemal mehel, kes olid risti löödud koos Jeesusega.
043	JOH	019	033	Kui nad Jeesuse juurde jõudsid ja nägid, et ta on juba surnud, jätsid nad tema jalaluud murdmata.
043	JOH	019	034	Selle asemel torkas üks sõdureist odaga ta küljesse ning sealt voolas välja verd ja vett.
043	JOH	019	035	Üks pealtnägija on seda tunnistanud ja see tunnistus on õige. Ta teab, et ta räägib tõtt – et teiegi võiksite uskuda.
043	JOH	019	036	Nii läks täide Pühakirja ettekuulutus: „Ühtki tema luud ei purustata.“
043	JOH	019	037	Ja nagu üks teine ettekuulutus ütleb: „Nad saavad näha seda, kelle nad on läbi torganud.“
043	JOH	019	038	Pärast seda pöördus Joosep Arimaatiast Pilaatuse poole palvega, et ta võiks Jeesuse surnukeha ristilt maha võtta. Joosep oli Jeesuse jünger, aga mitte avalikult, sest ta kartis juute. Pilaatuse loal ta tuli ja võttis surnukeha maha.
043	JOH	019	039	Nüüd saabus ka Nikodeemos, kes oli kord öösel Jeesuse juures käinud, ja tõi umbes kolmekümne nelja kilogrammi jagu aaloega segatud mürri.
043	JOH	019	040	Siis võtsid nad Jeesuse surnukeha ja mähkisid ta koos lõhnarohtudega linasesse kangasse, nagu on juutide matusekomme.
043	JOH	019	041	Ristilöömise kohas oli aed ja seal asus uus haud, kuhu ei olnud veel kedagi maetud.
043	JOH	019	042	Et hingamispäev oli algamas ja haud oli lähedal, siis panid nad Jeesuse sinna.
043	JOH	020	001	Nädala esimese päeva varahommikul, kui väljas oli veel pime, läks Maarja Magdaleena Jeesuse hauale ja nägi, et kivi on hauasuult kõrvale lükatud.
043	JOH	020	002	Ta tuli jooksuga Siimon Peetruse ja teise jüngri juurde, keda Jeesus armastas, ning ütles neile: „Nad on Issanda hauast ära viinud ja me ei tea, kuhu nad on ta pannud!“
043	JOH	020	003	Kiiruga asusid Peetrus ja see teine jünger haua poole teele.
043	JOH	020	004	Nad jooksid koos, ent see teine jünger jooksis Peetrusest kiiremini ja jõudis haua juurde esimesena.
043	JOH	020	005	Kummargil sisse vaadates nägi ta surilinu, ent sisse ta ei astunud.
043	JOH	020	006	Seejärel jõudis kohale ka Siimon Peetrus. Tema läks hauakoopasse sisse ning nägi maas lebavaid mähiseid
043	JOH	020	007	ja higirätikut, mis oli olnud ümber Jeesuse pea; see ei lebanud mähiste juures, vaid oli kokkulapituna oma kohal.
043	JOH	020	008	Kui nüüd teine jünger, kes oli jõudnud haua juurde esimesena, samuti sisse läks, siis ta nägi ja uskus,
043	JOH	020	009	sest seni ei olnud nad veel mõistnud Pühakirja ettekuulutust, mille kohaselt Jeesus pidi surnuist üles tõusma.
043	JOH	020	010	Siis läksid jüngrid tagasi sinna, kus nad peatusid.
043	JOH	020	011	Maarja aga seisis haua juures väljas ja nuttis. Nuttes kummardus ta vaatama hauakoopasse
043	JOH	020	012	ja nägi kaht valgeis riideis inglit istumas seal, kus oli lebanud Jeesuse surnukeha, üks peatsis ja teine jalutsis.
043	JOH	020	013	„Naine, miks sa nutad?“küsisid nad temalt. „Nad on mu Issanda ära viinud, “vastas Maarja, „ja ma ei tea, kuhu nad on ta pannud.“
043	JOH	020	014	Seda öelnud, vaatas ta selja taha ja nägi Jeesust, kes seal seisis, aga ta ei saanud aru, et see oli Jeesus.
043	JOH	020	015	„Naine, miks sa nutad?“küsis Jeesus temalt. „Keda sa otsid?“Pidades teda aednikuks, vastas Maarja: „Isand, kui sina ta minema viisid, siis ütle mulle, kuhu sa ta panid, ja ma toon ta ära.“
043	JOH	020	016	„Maarja!“ütles Jeesus talle. Nüüd pöördus Maarja ringi ja hüüatas heebrea keeles: „Rabbuuni!“(See tähendab Õpetajat.)
043	JOH	020	017	„Ära puuduta mind!“ütles Jeesus talle. „Sest ma ei ole veel läinud üles oma Isa juurde. Aga mine mu vendade juurde ja ütle neile, et ma lähen üles oma Isa ja teie Isa ning oma Jumala ja teie Jumala juurde!“
043	JOH	020	018	Maarja Magdaleena läks ja teatas jüngritele: „Ma nägin Issandat!“ja ta rääkis neile, mis Jeesus oli öelnud.
043	JOH	020	019	Selsamal õhtul, nädala esimesel päeval, olid jüngrid koos lukus uste taga, sest nad kartsid juudi ülemaid. Järsku ilmus sinna Jeesus, jäi seisma nende keskele ja ütles: „Rahu olgu teiega!“
043	JOH	020	020	Seda öelnud, näitas ta neile oma käsi ja külge. Rõõm täitis jüngreid, kui nad Issandat nägid.
043	JOH	020	021	Jeesus ütles taas: „Rahu teile! Nagu Isa on läkitanud minu, nii läkitan mina nüüd teid.“
043	JOH	020	022	Seejärel hingas ta nende peale ja ütles: „Võtke vastu Püha Vaim!
043	JOH	020	023	Kellele iganes te patud andeks annate, neile on need andeks antud. Kelle patte te andeks ei anna, neile ei ole andeks antud.“
043	JOH	020	024	Aga Toomas, üks kaheteistkümnest, hüüdnimega Kaksik, ei olnud teistega, kui Jeesus tuli.
043	JOH	020	025	Teised jüngrid ütlesid talle: „Me nägime Issandat!“Tema aga vastas: „Ma ei usu enne, kui näen naelajälgi ta kätes ja panen oma sõrme naelaarmidesse ja oma käe tema küljehaava.“
043	JOH	020	026	Nädal hiljem olid jüngrid jälle koos suletud ruumis ja ka Toomas oli nendega. Kuigi uksed olid lukus, tuli Jeesus, jäi seisma nende keskele ja ütles: „Rahu teile!“
043	JOH	020	027	Seejärel ütles ta Toomasele: „Siruta oma sõrm siia ja vaata mu käsi! Siruta oma käsi ja pane mu küljehaava! Ära kahtle, vaid usu!“
043	JOH	020	028	Toomas vastas talle: „Minu Issand ja minu Jumal!“
043	JOH	020	029	„Sa usud, sest sa oled näinud, “ütles Jeesus. „Õnnistatud on need, kes pole näinud, aga siiski usuvad.“
043	JOH	020	030	Jeesus andis jüngrite nähes veel palju muid tunnustähti, mida aga ei ole kirjutatud sellesse raamatusse.
043	JOH	020	031	Ent need siin on kirjutatud üles, et te usuksite, et Jeesus on Messias, Jumala Poeg, ning et teil uskudes oleks elu temas.
043	JOH	021	001	Pärast seda ilmus Jeesus jüngritele veel Galilea mere ääres. See juhtus nõnda.
043	JOH	021	002	Koos olid Siimon Peetrus, Toomas, hüüdnimega Kaksik, Naatanael Kaanast Galileast, Sebedeuse pojad ja veel kaks Jeesuse jüngrit.
043	JOH	021	003	Siimon Peetrus ütles: „Ma lähen kala püüdma.“Teised vastasid: „Me tuleme sinuga kaasa.“Nad läksid paadiga välja, kuid ei saanud sel ööl midagi.
043	JOH	021	004	Kui koidik oli juba käes, seisis Jeesus kaldal, aga jüngrid ei saanud aru, et see oli Jeesus.
043	JOH	021	005	„Sõbrad, on teil mõni kala?“hüüdis Jeesus. „Ei ole, “vastasid nad.
043	JOH	021	006	Jeesus ütles: „Heitke võrk paremale poole paati ja te leiate mõne!“Nad heitsidki võrgu paremale poole ega suutnud seda enam välja tõmmata: seal oli nii palju kalu!
043	JOH	021	007	Siis ütles Peetrusele see jünger, keda Jeesus armastas: „See on Issand!“Kui Siimon Peetrus kuulis, et see on Issand, pani ta kuue selga – sest ta oli selle ära võtnud – ja hüppas vette.
043	JOH	021	008	Teised jüngrid tulid paadiga võrku järel vedades – nad olid kaldast umbes kahesaja küünra kaugusel.
043	JOH	021	009	Kui nad kaldale jõudsid, nägid nad lõkkeaset hõõguvate sütega, sellel küpsevat kala ja leiba.
043	JOH	021	010	„Tooge neid kalu ka, mis te praegu püüdsite!“ütles Jeesus.
043	JOH	021	011	Siimon Peetrus läks tagasi paati ja tõmbas võrgu maale, seal oli kokku sada viiskümmend kolm suurt kala. Ja kuigi kalu oli nõnda palju, ei rebenenud võrk katki.
043	JOH	021	012	„Tulge hommikust sööma!“kutsus Jeesus neid. Keegi jüngritest ei söandanud küsida temalt: „Kes sa oled?“sest nad teadsid, et ta on Issand.
043	JOH	021	013	Jeesus tuli, võttis leiba ja ulatas neile, samuti kala.
043	JOH	021	014	See oli juba kolmas kord, kui ta ilmus jüngritele pärast surnuist ülestõusmist.
043	JOH	021	015	Kui nad olid söönud, ütles Jeesus Siimon Peetrusele: „Siimon, Johannese poeg, kas sa armastad mind rohkem kui nemad?“„Jah, Issand, sina tead, et ma armastan sind, “vastas Peetrus. „Toida mu tallekesi!“ütles Jeesus talle.
043	JOH	021	016	Siis küsis Jeesus temalt teist korda: „Siimon, Johannese poeg, kas sa armastad mind?“„Jah, Issand, sina tead, et ma armastan sind, “vastas Peetrus. „Hoia mu lambaid!“ütles Jeesus talle.
043	JOH	021	017	Siis küsis Jeesus temalt kolmandat korda: „Siimon, Johannese poeg, kas sa armastad mind?“Peetrus jäi kurvaks, et Jeesus temalt kolmandat korda küsis: „Kas sa armastad mind?“„Issand, sina tead kõike, “vastas ta. „Sina tead, et ma armastan sind.“„Toida mu lambaid!“ütles Jeesus talle.
043	JOH	021	018	„Tõesti, tõesti, ma ütlen sulle, kui sa veel noorem olid, sidusid sa ise oma vöö vööle ja läksid, kuhu tahtsid. Aga kui sa vanaks saad, siis sa sirutad käed välja, ning keegi teine riietab su ja viib sinna, kuhu sa ei taha minna.“
043	JOH	021	019	Nende sõnadega andis Jeesus mõista, millise surmaga Peetrus pidi Jumalale au tooma. Seejärel ütles ta Peetrusele: „Järgne mulle!“
043	JOH	021	020	Selja taha vaadates nägi Peetrus enda järel jüngrit, keda Jeesus armastas, sedasama, kes oli toetunud õhtusöögi ajal Jeesuse rinnale ja küsinud: „Issand, kes on sinu äraandja?“
043	JOH	021	021	Nähes teda, küsis Peetrus Jeesuselt: „Issand, aga tema?“
043	JOH	021	022	Jeesus vastas: „Kui ma tahan, et ta jääb minu tagasitulekuni, mis sinul sellest? Sina järgne mulle!“
043	JOH	021	023	Nii levis vendade seas jutt, nagu ei sureks see jünger kunagi. Aga Jeesus ei öelnud talle, et ta ei sure, vaid: „Kui ma tahan, et ta jääb minu tagasitulekuni, mis sinul sellest?“
043	JOH	021	024	See on see jünger, kes tunnistab neist asjadest ja on need kirja pannud. Me teame, et tema tunnistus on tõsi.
043	JOH	021	025	Jeesus tegi veel palju muid asju. Ma arvan, et terves maailmas poleks ruumi kõigi raamatute jaoks, kui see kõik üles kirjutataks.
#
# BOOK	044	ACT	Acts	Apostlite
044	ACT	001	001	Oma varasemas raamatus, Teofilos, ma kirjutasin kõigest, mida Jeesus hakkas tegema ja õpetama,
044	ACT	001	002	kuni selle päevani, mil ta võeti taevasse pärast seda, kui ta oma väljavalitud apostlitele oli Püha Vaimu läbi andnud korraldusi.
044	ACT	001	003	Pärast oma kannatusi näitas ta end nendele elavana ja tegi seda veenvalt. Ta ilmus neile neljakümne päeva jooksul ja kõneles Jumala Kuningriigist.
044	ACT	001	004	Ühel korral, kui ta koos nendega sõi, andis ta neile käsu: „Ärge lahkuge Jeruusalemmast, vaid oodake mu Isa tõotust, millest te olete minult kuulnud.
044	ACT	001	005	Sest Johannes ristis veega, aga mõne päeva pärast ristitakse teid Püha Vaimuga.“
044	ACT	001	006	Kui nad jälle kokku tulid, küsisid nad temalt: „Issand, kas sa sel ajal taastad Iisraeli kuningriigi?“
044	ACT	001	007	Ta vastas: „Teile ei ole teada antud aegu ja ajastuid, mis Isa on oma meelevallas määranud.
044	ACT	001	008	Aga te saate Püha Vaimu väe, kes tuleb teie peale, ja peate olema minu tunnistajad Jeruusalemmas ja kõigel Juuda- ja Samaariamaal ja maailma otsani!“
044	ACT	001	009	Kui ta seda oli öelnud, võeti ta nende nähes üles ja pilv varjas ta nende silme eest.
044	ACT	001	010	Kui nad üksisilmi taevasse vaatasid tema lahkumist, ennäe, siis seisis järsku nende kõrval kaks valgeis riideis meest.
044	ACT	001	011	Nad ütlesid imestunud jüngritele: „Galilea mehed, miks te seisate ja vaatate üles taeva poole? See Jeesus, kes teilt üles võeti taevasse, tuleb samal kombel kui te nägite teda taevasse minevat!“
044	ACT	001	012	Apostlid pöördusid Õlimäelt tagasi Jeruusalemma, mis oli linnast vaid hingamispäeva teekonna kaugusel.
044	ACT	001	013	Kui nad sinna jõudsid, läksid nad ülemisse tuppa, kus nad peatusid. Seal olid: Peetrus, Jaakobus, Johannes, Andreas, Filippus, Toomas, Bartolomeus, Matteus, Jaakobus Alfeuse poeg, seloot Siimon ja Juudas, Jaakobuse poeg.
044	ACT	001	014	Nemad kõik olid ühel meelel lakkamatus palves ja anumises. Nendega olid naisjüngrid ja Maarja, Jeesuse ema, ja tema vennad.
044	ACT	001	015	Neil päevil tõusis Peetrus usklike hulgas püsti (rahvast oli koos umbes sada kakskümmend inimest)
044	ACT	001	016	ja ütles: „Mehed-vennad, täide pidi minema kirjasõna, mis Püha Vaim on Taaveti suu läbi kõnelenud Juudase kohta, kes juhatas Jeesuse kinnivõtjaid –
044	ACT	001	017	tema oli üks meie hulgast ja valitud samasse ametisse.
044	ACT	001	018	Ta ostis ülekohtu palga eest põllu, ja kui ta pea ees alla kukkus, rebis lõhki oma kõhu ja kogu ta sisikond valgus välja.
044	ACT	001	019	Igaüks Jeruusalemmas teab, mis temaga juhtus. Sellepärast kutsutaksegi seda põldu nende keeles Hakeldamaks, see tähendab Verepõlluks.
044	ACT	001	020	Sest lauludes on kirjutatud: „Nende telklaager saagu lagedaks: ärgu olgu nende telkides elanikke!“Ja samuti: „Tema amet saagu teisele!“
044	ACT	001	021	Nõnda on tarvis valida tema asendaja nende hulgast, kes on meiega olnud kogu selle aja, mil Issand Jeesus meiega sisse ja välja kõndis,
044	ACT	001	022	alates Johannese ristimisest kuni ajani, mil Jeesus meilt võeti üles. Üks neist peab saama Jeesuse ülestõusmise tunnistajaks koos meiega.“
044	ACT	001	023	Nõnda nad pakkusid välja kaks meest: Joosepi, keda kutsuti Barsabaseks (tuntud ka kui Justus), ja Mattiase.
044	ACT	001	024	Siis nad palvetasid: „Issand, sina tead iga inimese südant. Näita meile, kumma neist kahest mehest sina oled valinud
044	ACT	001	025	selleks teenistuseks, mille Juudas jättis, et minna sinna, kuhu ta kuulub.“
044	ACT	001	026	Nad heitsid liisku ja liisk langes Mattiasele. Nõnda lisati ta üheteistkümne apostli hulka.
044	ACT	002	001	Kui nelipühapäev kätte jõudis, olid nad kõik ühel meelel samas paigas.
044	ACT	002	002	Järsku tuli taevast võimas kohin, nagu torm oleks tulnud, ja see täitis kogu maja, kus nad viibisid.
044	ACT	002	003	Nad nägid tulekeeli, mis eraldusid ja jäid iga üksiku peale puhkama.
044	ACT	002	004	Ja nad kõik täideti Püha Vaimuga ning hakkasid kõnelema teistes keeltes, nõnda nagu Vaim neile andis rääkida.
044	ACT	002	005	Jeruusalemma oli tulnud elama jumalakartlikke juute kõigi rahvaste keskelt taeva all.
044	ACT	002	006	Kui nad seda häält kuulsid, jooksis rahvas hämmelduses kokku, sest igaüks kuulis neid rääkimas omaenese keeles.
044	ACT	002	007	Jahmununa küsisid nad üksteiselt: „Eks need mehed, kes räägivad, ole kõik Galileast?
044	ACT	002	008	Kuidas siis nii on, et meist igaüks kuuleb omaenda keelt?
044	ACT	002	009	Partlased, meedlased ja eelamlased; Mesopotaamia, Juudamaa, Kappadookia, Pontose ja Aasia,
044	ACT	002	010	Früügia ja Pamfüülia, Egiptuse ja Küreene-äärse Liibüa elanikud. Need, kes tulnud Roomast
044	ACT	002	011	(juudid ja juudiusku pöördunud), kreetalased ja araablased – me kuuleme neid kuulutamas meie endi keeles Jumala imelisi asju.“
044	ACT	002	012	Hämmastuses ja segaduses pärisid nad üksteise käest: „Mida see küll tähendab?“
044	ACT	002	013	Teised aga pilkasid neid ja ütlesid: „Nad on täis magusat värsket veini.“
044	ACT	002	014	Siis tõusis Peetrus koos üheteistkümne apostliga püsti, tõstis häält ja pöördus rahvahulga poole: „Juudid ja kõik, kes te olete Jeruusalemma tulnud, pange tähele minu sõnu ja olgu see teile teadmiseks,
044	ACT	002	015	et need mehed ei ole purjus, nagu te mõtlete, sest on alles kolmas tund.
044	ACT	002	016	Vaid see on, mida prohvet Joel on öelnud:
044	ACT	002	017	„Viimseil päevil, ütleb Jumal, sünnib, et ma valan oma Vaimu välja kõigi inimeste peale. Teie pojad ja tütred prohveteerivad ja teie noored mehed näevad nägemusi ja teie vanad mehed näevad unenägusid.
044	ACT	002	018	Ning oma teenijate – nii meeste kui naiste peale – ma valan neil päevil oma Vaimu ja nad prohveteerivad.
044	ACT	002	019	Ma teen imesid ülal taevas ja annan tunnustähti all maa peal: verd ja tuld ja suitsusambaid.
044	ACT	002	020	Päike muutub pimedaks ja kuu vereks, enne kui saabub suur ja vägev Issanda päev,
044	ACT	002	021	ja igaüks, kes hüüab appi Issanda nime, päästetakse.“
044	ACT	002	022	Iisraeli mehed, kuulake neid sõnu: Naatsareti Jeesus, mees Jumala juurest, näitas teile väge ja imesid ja tunnustähti, mida Jumal tema läbi tegi, nagu te isegi teate.
044	ACT	002	023	See mees anti teile üle Jumala seatud eesmärgil ja eelteadmisel; ja teie tapsite ta ristil ülekohtuste käte läbi.
044	ACT	002	024	Sellesama äratas Jumal üles surnuist, vabastades ta surma kannatustest, sest surmal ei olnud väge teda hoida.
044	ACT	002	025	Nõnda nagu Taavet ütles tema kohta: „Ma näen Issandat kogu aeg enese ees. Ta on mu paremal käel ja ma ei kõigu.
044	ACT	002	026	Ja nõnda mu süda rõõmustab ja keel hõiskab, sest mu ihu saab elama lootuses.
044	ACT	002	027	Sest sa ei jäta mind surmavalda, ega lase oma Pühal näha kõdunemist.
044	ACT	002	028	Sest sa oled mulle andnud teada elu tee ja sinu ees olemine täidab mind rõõmuga.“
044	ACT	002	029	Mehed-vennad, lubage mul öelda teile otse, et meie esiisa Taavet on surnud ja on maha maetud ja tema haud on tänaseni siin.
044	ACT	002	030	Aga ta oli prohvet ja teadis, et Jumal oli talle vandega tõotanud tõsta troonile ühe tema järeltulija.
044	ACT	002	031	Niisiis nägi Taavet ette, mida Jumal teeb, ja ta kõneles Messia ülestõusmisest, et teda ei jäetud surmavalda, ega näinud tema ihu kõdunemist.
044	ACT	002	032	Selle Jeesuse äratas Jumal üles, meie kõik oleme selle tunnistajad.
044	ACT	002	033	Et ta on ülendatud Jumala paremale käele, siis ta on saanud Isalt tõotatud Püha Vaimu ning on ta välja valanud, nagu nüüd kuulete ja näete.
044	ACT	002	034	Taavet ei tõusnud ju taevasse, kuid siiski ta ütles: „Issand ütles minu Issandale: „Istu mu paremale käele,
044	ACT	002	035	kuni ma panen sinu vaenlased su jalge alla jalajäriks.““
044	ACT	002	036	Andke siis teada kogu Iisraelile: Jumal on teinud selle Jeesuse, kelle teie risti lõite, nii Issandaks kui Messiaks!“
044	ACT	002	037	Kui rahvas seda kuulis, lõikas see neil südameisse ja nad ütlesid Peetrusele ja teistele apostlitele: „Mehed-vennad, mida me peame tegema?“
044	ACT	002	038	Peetrus vastas neile: „Parandage meelt ja laske ennast ristida Jeesuse Kristuse nimesse oma pattude andekssaamiseks, ja siis te saate Püha Vaimu anni.
044	ACT	002	039	See tõotus on teile ja teie lastele ja kõikidele, kes on kaugel, keda Issand, meie Jumal, enese juurde kutsub.“
044	ACT	002	040	Veel paljude teistegi sõnadega kinnitas Peetrus neid ja anus: „Päästke endid sellest korrumpeerunud põlvkonnast!“
044	ACT	002	041	Kes selle sõnumi vastu võtsid, need ristiti, ja umbes kolm tuhat hinge lisati nende hulka sel päeval.
044	ACT	002	042	Nad pühendasid endid apostlite õpetusele, osadusele, leivamurdmisele ja palvele.
044	ACT	002	043	Jumalakartus langes iga hinge peale ning palju imetegusid ja tunnustähti sündis apostlite läbi.
044	ACT	002	044	Kõik usklikud olid üheskoos ja jagasid omavahel kõike, mis neil oli.
044	ACT	002	045	Omandi ja vara müüsid nad ära ja andsid igaühele, nagu keegi vajas.
044	ACT	002	046	Nad kogunesid päevast päeva templis, murdsid leiba kodudes ja sõid üheskoos rõõmsalt ja siiraste südametega,
044	ACT	002	047	kiites Jumalat ja kogedes inimeste poolehoidu. Issand aga lisas päästetuid iga päev kogudusele.
044	ACT	003	001	Ühel päeval läksid Peetrus ja Johannes üles templisse palvusele, mida peeti üheksandal tunnil.
044	ACT	003	002	Üks mees, kes oli sünnist saadik halvatud, toodi iga päev templi värava juurde, mida kutsuti Ilusaks, sisenejailt almust paluma.
044	ACT	003	003	Kui ta nägi Peetrust ja Johannest sisenemas, palus ta neilt almust.
044	ACT	003	004	Aga Peetrus ja Johannes vaatasid teda üksisilmi.
044	ACT	003	005	Peetrus ütles talle: „Vaata meie poole.“Ja ta pööras neile tähelepanu, lootes neilt midagi saada.
044	ACT	003	006	Peetrus ütles: „Kulda ja hõbedat mul ei ole, aga mis mul on, selle ma sulle annan – Jeesuse Kristuse, Naatsaretlase nimel, tõuse ja kõnni!“
044	ACT	003	007	Ta võttis kinni tema paremast käest ja aitas ta üles ja silmapilkselt tehti tema jalad ja pahkluud tugevaks.
044	ACT	003	008	Ja ta hüppas püsti ja hakkas kõndima. Siis ta läks koos nendega templisse – kõndides, hüpates ja Jumalat kiites.
044	ACT	003	009	Kui inimesed nägid teda kõndimas ja Jumalat kiitmas,
044	ACT	003	010	tundsid nad ära temas mehe, kes oli istunud templi Ilusa Värava ees, ja nad olid kohkunud ja imestunud sellest, mis temaga oli sündinud.
044	ACT	003	011	Kui halvatu, kes oli terveks saanud, hoidis Peetruse ja Johannese lähedale, oli kogu rahvas hämmelduses ja jooksis nende juurde paika, mida kutsuti Saalomoni sammaskäiguks.
044	ACT	003	012	Kui Peetrus seda nägi, ütles ta neile: „Iisraeli mehed, mispärast see teid üllatab? Miks te vahite meid, justkui meie oleksime omaenda väe või vagadusega selle mehe pannud kõndima?
044	ACT	003	013	Aabrahami, Iisaki ja Jaakobi Jumal, meie isade Jumal on kirgastanud oma sulast Jeesust. Teie andsite ta ära tapmiseks ja salgasite ta maha Pilaatuse ees, kuigi too oli otsustanud tema vabastada.
044	ACT	003	014	Teie lükkasite ära Püha ja Õige ning küsisite tema asemel endale mõrtsuka.
044	ACT	003	015	Teie tapsite Elu Rajaja, kuid Jumal äratas ta üles surnuist ja selle tunnistajad oleme meie.
044	ACT	003	016	Usu läbi Jeesuse nimesse tehti see mees, keda näete ja teate, tugevaks. Jeesuse nimi ning usk, mis tema läbi tuleb, on andnud talle täieliku tervenemise teie kõigi nähes.
044	ACT	003	017	Ja nüüd, vennad, ma tean, et te olete seda teinud teadmatusest, just nagu ka teie juhid.
044	ACT	003	018	Jumal on aga sellega täide saatnud, mida ta on kõigi prohvetite läbi ette kuulutanud, et Messias peab kannatama.
044	ACT	003	019	Seepärast parandage meelt ja pöörduge Jumala poole, et teie patud kustutataks, nii et Issandalt tuleksid kosumisajad
044	ACT	003	020	ja ta läkitaks teie jaoks määratud Messia Jeesuse.
044	ACT	003	021	Tema peab jääma taevasse selle ajani, kui taastatakse kõik, millest Jumal on rääkinud oma pühade prohvetite suu kaudu aegade algusest peale.
044	ACT	003	022	Sest Mooses on öelnud: „Issand, teie Jumal, tõstab teile Prohveti teie rahva seast, sellise nagu mina. Teda kuulake kõiges, mida ta teile ütleb.
044	ACT	003	023	Iga hing, kes seda Prohvetit ei kuula, hävitatakse rahva hulgast ära.“
044	ACT	003	024	Tõepoolest, alates Saamuelist on kõik prohvetid, kes on rääkinud, neid päevi ette kuulutanud.
044	ACT	003	025	Teie olete prohvetite ja selle lepingu pärijad, mille Jumal sõlmis teie isadega, kui ta Aabrahamile ütles: „Sinu järeltulijate läbi õnnistatakse kõiki rahvaid maa peal.“
044	ACT	003	026	Jumal on esmalt teie jaoks oma poja Jeesuse üles äratanud ja teie juurde saatnud teid õnnistama, kui te pöördute oma kurjusest.“
044	ACT	004	001	Aga kui nad rahvale rääkisid, astusid Peetruse ja Johannese juurde preestrid, templi korravalvurite kapten ja saduserid.
044	ACT	004	002	Neid ärritas, et apostlid õpetasid inimesi ja kuulutasid surnuist ülestõusmist Jeesuses.
044	ACT	004	003	Nad võtsid Peetruse ja Johannese kinni ja kuna oli juba õhtu, panid nad järgmise päevani vangi.
044	ACT	004	004	Kuid paljud neist, kes sõnumit kuulsid, uskusid; ja meeste arv kasvas umbes viie tuhandeni.
044	ACT	004	005	Ja nõnda sündis, et järgmisel päeval kogunesid juutide juhid, vanemad ja kirjatundjad Jeruusalemmas.
044	ACT	004	006	Ka ülempreester Hannas oli seal, samuti Kaifas, Johannes ja Aleksandros ja teised mehed ülempreestri perekonnast.
044	ACT	004	007	Ja nad panid apostlid endi keskele seisma ja pärisid: „Millise meelevallaga või kelle nimel te olete seda teinud?“
044	ACT	004	008	Siis Peetrus, täis Püha Vaimu, ütles neile: „Rahva juhid ja Iisraeli vanemad, kuulake!
044	ACT	004	009	Kui meie oleme täna kutsutud aru andma halvatule tehtud heateost ja kelle läbi ta on terveks tehtud,
044	ACT	004	010	siis olgu teile kõigile ja kogu Iisraeli rahvale teada, et Jeesuse Kristuse, Naatsaretlase nimel, kelle teie lõite risti ja kelle Jumal on üles äratanud surnuist, et tema läbi seisab see mees siin teie ees tervena.
044	ACT	004	011	Tema on: „Kivi, mille ehitajad pidasid kõlbmatuks, mis on saanud nurgakiviks.“
044	ACT	004	012	Ja üheski teises ei ole päästet, sest taeva all ei ole antud inimestele ühtegi teist nime, kelle läbi meid päästetaks!“
044	ACT	004	013	Kui nad nägid Peetruse ja Johannese julgust ja aru said, et nad on lihtsad, koolitamata mehed, olid nad hämmastunud ja mõistsid, et need kaks olid olnud koos Jeesusega.
044	ACT	004	014	Ja kuna tervendatud mees seisis seal koos nendega, ei olnud neil midagi enam öelda.
044	ACT	004	015	Nõnda nad käskisid neid Suurkohtust lahkuda ja pidasid seejärel koos nõu:
044	ACT	004	016	„Mis me peaksime nende meestega tegema? Sest igaüks teab, kes Jeruusalemmas elab, et tunnustäht on sündinud, ja me ei saa seda salata.
044	ACT	004	017	Aga et see kaugemale ei leviks rahva hulgas, peame neid mehi ähvardama, et nad enam ühelegi inimesele ei räägiks sellest nimest.“
044	ACT	004	018	Ja nad kutsusid apostlid tagasi ning keelasid neil rääkida ja õpetada Jeesuse nimel.
044	ACT	004	019	Aga Peetrus ja Johannes vastasid neile: „Otsustage ise, kas Jumala ees on õige alluda pigem teile või Jumalale?
044	ACT	004	020	Me ei saa jätta rääkimata seda, mida me oleme kuulnud ja näinud!“
044	ACT	004	021	Aga nad ähvardasid neid veelgi ja lasksid apostlid vabaks. Sest nad ei leidnud viisi, kuidas neid karistada, kuna kõik kiitsid Jumalat selle eest, mis oli sündinud.
044	ACT	004	022	Sest mees, kes oli imepäraselt terveks tehtud, oli üle neljakümne aasta vana.
044	ACT	004	023	Pärast vabanemist läksid Peetrus ja Johannes omade juurde ja jutustasid, mis ülempreestrid ja vanemad olid öelnud.
044	ACT	004	024	Seda kuuldes tõstsid nad üheskoos häält Jumala poole palves: „Issand, sina oled Jumal, kes on teinud taeva ja maa ja mere ja kõik, mis on nende sees,
044	ACT	004	025	kes oled Püha Vaimu läbi meie isa Taaveti, oma sulase suu kaudu öelnud: „Miks paganad möllavad ja rahvad mõtlevad tühja?
044	ACT	004	026	Ilmamaa kuningad on astunud üles ja valitsejad on kogunenud ühte paika Issanda vastu ning tema Võitu vastu!“
044	ACT	004	027	Siin linnas on Heroodes ja Pontius Pilatus kogunenud salanõu pidama paganatega ja Iisraeli rahvaga sinu sulase Jeesuse vastu, keda sa oled võidnud,
044	ACT	004	028	et teha seda, mis sinu käsi ja nõu olid ette määranud sündima.
044	ACT	004	029	Ja nüüd, Issand, vaata nende ähvarduste peale ja anna oma sulastele kõige julgusega rääkida sinu sõna.
044	ACT	004	030	Siruta välja oma käsi, et tervekssaamised ning imed ja tunnustähed sünniksid sinu püha sulase Jeesuse nime läbi!“
044	ACT	004	031	Ja kui nad olid palvetanud, rappus paik, kus nad koos olid. Ja nad kõik said täidetud Püha Vaimuga ja kuulutasid Jumala sõna julgesti.
044	ACT	004	032	Ja usklike hulk oli üks süda ja üks hing. Keegi ei öelnud oma vara kohta, et see on tema oma, vaid nad jagasid kõike, mis neil oli.
044	ACT	004	033	Apostlid tunnistasid suure väega Issanda Jeesuse ülestõusmist. Ja Jumala arm tegutses nii võimsalt neis kõigis,
044	ACT	004	034	nii et nende seas ei olnud abivajajaid. Kellel olid maad ja majad, müüsid need ära ning tõid müügist saadud raha
044	ACT	004	035	ja panid apostlite jalge ette, ja seda jagati igaühele, kes seda vajas.
044	ACT	004	036	Aga Joosep, leviit Küproselt, keda apostlid kutsusid Barnabaseks (mis tähendab Julgustuse poega),
044	ACT	004	037	müüs ära oma põllu ning tõi raha apostlite jalge ette.
044	ACT	005	001	Keegi mees nimega Ananias ja tema naine Safiira olid samuti müünud maatüki.
044	ACT	005	002	Ta hoidis osa rahast naise teadmisel endale, ülejäänu ta tõi ja pani apostlite jalge ette.
044	ACT	005	003	Aga Peetrus ütles: „Ananias, kuidas on saatan nõnda täitnud su südame, et sa valetasid Pühale Vaimule ja hoidsid enesele osa maa eest saadud rahast?
044	ACT	005	004	Eks see kõik ju kuulunud sulle, enne kui see müüdi? Ja pärastki oli see raha ikka sinu käsutuses. Mis sind on pannud mõtlema, et sellist asja teha? Sa ei ole valetanud inimestele, vaid Jumalale.“
044	ACT	005	005	Neid sõnu kuuldes kukkus Ananias maha ja suri. Ja suur hirm haaras kõiki, kes sellest kuulsid.
044	ACT	005	006	Noored mehed astusid ette, mähkisid ta linasse, kandsid välja ja matsid maha.
044	ACT	005	007	Umbes kolm tundi hiljem saabus Ananiase naine, kes ei olnud veel kuulnud, mis oli sündinud.
044	ACT	005	008	Peetrus küsis ta käest: „Ütle mulle, kas te müüsite maatüki sellise hinnaga?“„Jah, “kostis Safiira, „selle hinnaga.“
044	ACT	005	009	Peetrus ütles talle: „Mispärast on teil üks nõu olnud kiusata Issanda Vaimu? Vaata! Nende jalad, kes su mehe matsid, on ukse taga ja nad kannavad ka sinu välja.“
044	ACT	005	010	Samal silmapilgul kukkus naine tema jalge ette ja suri. Ja kui noored mehed sisse tulid, leidsid nad ta surnuna. Nad kandsid ta välja ja matsid ta mehe kõrvale.
044	ACT	005	011	Jumalakartus tuli terve koguduse peale ja kõikide peale, kes sellest kuulsid.
044	ACT	005	012	Apostlite käte läbi sündis palju tunnustähti ja imesid rahva hulgas. Ja kõik usklikud olid koos ühel meelel Saalomoni sammaskäigus.
044	ACT	005	013	Ehkki muudest inimestest ei julgenud keegi nendega ühineda, olid apostlid rahva hulgas kõrgelt hinnatud.
044	ACT	005	014	Siiski lisati nende hulka üha enam mehi ja naisi, kes Issandasse uskusid.
044	ACT	005	015	Nii et haiged toodi tänavatele ja seati vooditele ja asemetele, et Peetruse möödudes kasvõi tema varigi langeks mõne peale neist.
044	ACT	005	016	Ka tuli rahvast kokku Jeruusalemma ümbruse linnadest, tuues haigeid ja kurjadest vaimudest vaevatuid, kes kõik tehti terveks.
044	ACT	005	017	Aga ülempreester ja kõik ta kaaslased saduseride sektist muutusid kadedaks.
044	ACT	005	018	Nad võtsid apostlid kinni ja heitsid nad üldvanglasse.
044	ACT	005	019	Öösel tuli aga Issanda ingel, avas vangimaja uksed ja viis nad välja.
044	ACT	005	020	Ingel ütles neile: „Minge templisse ja kuulutage rahvale kõik selle elu sõnad!“
044	ACT	005	021	Päikesetõusu ajal läksid nad templisse, nagu neile oli öeldud, ja hakkasid õpetama. Aga kui ülempreester ja tema kaaslased saabusid, kutsusid nad kokku Suurkogu – Iisraeli vanematekogu. Ja nad andsid käsu tuua apostlid vangimajast kogu ette.
044	ACT	005	022	Kuid vanglasse jõudes ei leidnud sulased neid sealt. Nad pöördusid tagasi ja teatasid:
044	ACT	005	023	„Me leidsime vangla kindlalt lukustatuna ja valvurid ustel valvamas. Aga kui me ukse avasime, ei leidnud seest kedagi.“
044	ACT	005	024	Seda aruannet kuuldes olid preester, templivalvurite kapten ja ülempreestrid segaduses, mõeldes, mis küll võis juhtuda.
044	ACT	005	025	Siis tuli keegi ja teatas: „Vaadake! Mehed, kelle te panite vangi, seisavad templis ja õpetavad rahvast!“
044	ACT	005	026	Selle peale läks kapten sulastega kaasa ja tõi apostlid ära. Nad ei kasutanud jõudu, sest kartsid, et rahvas viskab nad kividega surnuks.
044	ACT	005	027	Nad tõid siis apostlid Suurkohtu ette ülempreestrile küsitlemiseks:
044	ACT	005	028	„Eks me ole teid rangelt keelanud õpetamast selle nimel? Selle asemel te olete Jeruusalemma oma õpetusega täitnud ja kavatsete selle mehe surma tuua meie peale.“
044	ACT	005	029	Peetrus ja teised apostlid vastasid: „Jumalale tuleb rohkem kuuletuda kui inimestele.
044	ACT	005	030	Meie esiisade Jumal on surnuist üles äratanud Jeesuse, kelle teie olete tapnud, riputades ta ristipuu külge.
044	ACT	005	031	Jumal ülendas ta oma paremale käele kui Juhi ja Päästja, andma Iisraelile meeleparandust ja pattude andeksandmist.
044	ACT	005	032	Meie oleme kõige selle tunnistajad ja nõnda on ka Püha Vaim, kelle Jumal on andnud neile, kes talle kuuletuvad.“
044	ACT	005	033	Kui nad seda kuulsid, said nad vihaseks ja tahtsid neid hukata.
044	ACT	005	034	Aga variser nimega Gamaliel, Seaduse õpetaja, keda kõik inimesed austasid, tõusis Suurkohtus püsti ja käskis mehed hetkeks välja saata.
044	ACT	005	035	Siis ta pöördus Suurkohtu poole: „Iisraeli mehed, mõelge hästi järele, mida te kavatsete nende meestega teha.
044	ACT	005	036	Mõni aeg tagasi ilmus välja Teudas ja väitis enese kellegi olevat ja ligi nelisada inimest järgis teda. Ta tapeti ja kõik tema järgijad aeti laiali ja sellest kõigest ei tulnud midagi.
044	ACT	005	037	Pärast teda tõusis rahvaloenduse ajal üles galilealane Juudas ja õhutas inimesi mässama. Ka tema tapeti ja ta järgijad aeti laiali.
044	ACT	005	038	Seepärast praegusel juhul ma soovitan teile: jätke need mehed rahule! Laske neil minna! Sest kui nende eesmärk või tegevus on inimesest, siis see kukub läbi.
044	ACT	005	039	Aga kui see on Jumalast, ei suuda teie neid peatada, vaid teist saavad võitlejad Jumala vastu!“
044	ACT	005	040	Tema kõne veenis neid. Nad kutsusid apostlid sisse ja peksid neid. Siis nad keelasid neid rääkida Jeesuse nimel ning lasid neil minna.
044	ACT	005	041	Apostlid lahkusid Suurkohtu eest, rõõmustades, et neid oli väärt arvatud kannatama alandust selle Nime pärast.
044	ACT	005	042	Ja nad ei lakanud iga päev templis olles ja majast majja käies õpetamast ja kuulutamast evangeeliumi Jeesusest Messiast.
044	ACT	006	001	Neil päevil, kui jüngrite arv kasvas, hakkasid Kreeka päritolu juudid kurtma Heebrea päritolu juutide üle, et igapäevase toidu jagamisel nende leskedega ei arvestata.
044	ACT	006	002	Siis kutsusid need kaksteist kokku kõik jüngrid ja sõnasid: „See ei oleks õige, kui jätaksime Jumala sõnaga teenimise unarusse, et teenida toidulauas.
044	ACT	006	003	Seepärast, vennad ja õed, valige endi hulgast seitse meest, kes on täis Püha Vaimu ja tarkust. Me anname selle vastutuse neile üle
044	ACT	006	004	ja pühendume ise palvele ja sõna teenimisele.“
044	ACT	006	005	See ettepanek meeldis kõigile. Nad valisid Stefanose, mehe täis usku ja Püha Vaimu, samuti Filippuse, Prokorose, Nikanori, Timoni, Parmenase ja Nikolase Antiookiast, kes oli pöördunud juudiusku.
044	ACT	006	006	Need mehed tõid nad apostlite ette, ja kui nad palvetasid, panid nad oma käed nende peale.
044	ACT	006	007	Nõndaviisi levis Jumala sõna. Jüngrite arv Jeruusalemmas kasvas väga suureks; ka paljud preestrid võtsid usu omaks.
044	ACT	006	008	Aga Stefanos, täis Jumala armu ja väge, tegi imetegusid ja suuri tunnustähti inimeste hulgas.
044	ACT	006	009	Aga vastuseis kasvas vabakslastute sünagoogi liikmete hulgas, kelle seas olid juudid Küreenest ja Aleksandriast, samuti Kiliikia ja Aasia provintsidest. Need mehed püüdsid Stefanosega vaielda,
044	ACT	006	010	ent ei suutnud vastu seista tarkusele ega Vaimule, kes tema läbi rääkis.
044	ACT	006	011	Siis nad ärgitasid mõndasid ütlema: „Me oleme kuulnud Stefanost rääkivat teotavaid sõnu Moosese ja Jumala vastu.“
044	ACT	006	012	Ja nõnda nad ässitasid rahvast, vanemaid ja kirjatundjaid. Nad võtsid Stefanose kinni ja viisid ta Suurkohtu ette.
044	ACT	006	013	Nad tõid kohale valetunnistajaid, kes kinnitasid: „See mees ei lakka rääkimast püha paiga ja Seaduse vastu,
044	ACT	006	014	sest me oleme kuulnud teda ütlemas, et Naatsareti Jeesus hävitab selle koha ja muudab ära Moosese antud kombed.“
044	ACT	006	015	Ja kui kõik Suurkohtus istujad Stefanost tähelepanelikult vaatasid, nägid nad tema palge olevat otsekui inglil.
044	ACT	007	001	Ülempreester küsis temalt: „Kas need süüdistused vastavad tõele?“
044	ACT	007	002	Aga Stefanos vastas: „Mehed, vennad ja isad, kuulake mind! Au Jumal ilmus meie isale Aabrahamile, kui ta elas Mesopotaamias, enne Haaranisse siirdumist.
044	ACT	007	003	„Lahku oma maalt ja oma rahva hulgast, “ütles Jumal, „ja mine sinna maale, mida ma sulle näitan!“
044	ACT	007	004	Nõnda ta lahkus kaldealaste maalt ja seadis end sisse Haaranis. Pärast tema isa surma saatis Jumal tema sealt siia maale, kus teie nüüd elate.
044	ACT	007	005	Jumal ei andnud Aabrahamile siin jalatäitki maad pärandiks. Aga tõotas selle maa anda omandiks talle ja ta järeltulijatele ajal, mil tal lapsi ei olnud.
044	ACT	007	006	Jumal rääkis nõnda: „Tema järeltulijad elavad võõrana võõral maal ja nad tehakse orjadeks ja neile tehakse kurja nelisada aastat.
044	ACT	007	007	Ja rahvast, keda nad orjavad, mina karistan, “ütles Jumal, „ja pärast seda nad lähevad välja ja teenivad mind selles paigas.“
044	ACT	007	008	Ja Jumal andis Aabrahamile ümberlõikamislepingu. Ja Aabrahamile sündis Iisak ja ta lõikas tema ümber kaheksandal päeval. Ja Iisakile sündis Jaakob, ja Jaakobile need kaksteist patriarhi.
044	ACT	007	009	Kuna patriarhid olid Joosepi peale kadedad, müüsid nad ta Egiptusesse orjaks. Ent Jumal oli temaga
044	ACT	007	010	ja päästis ta kõigist tema hädadest. Ta andis Joosepile armu ja tarkust vaarao, Egiptuse kuninga ees, ning tema tõstis ta kogu Egiptuse ja terve oma koja valitsejaks.
044	ACT	007	011	Siis tabas Egiptust ja Kaananit nälg, mis tõi kaasa suuri kannatusi, ja meie isad ei leidnud enam toitu.
044	ACT	007	012	Aga kui Jaakob kuulis, et Egiptuses on vilja, läkitas ta meie isad sinna esimest korda.
044	ACT	007	013	Ja teisel korral rääkis Joosep vendadele, kes ta on, ja vaarao sai teada Joosepi päritolu.
044	ACT	007	014	Pärast seda laskis Joosep enda juurde tuua oma isa Jaakobi ja kogu oma suguvõsa, seitsekümmend viis hinge.
044	ACT	007	015	Ja Jaakob läks Egiptusesse, kus tema ja meie isad surid.
044	ACT	007	016	Nende põrmud viidi Sekemisse ja pandi hauda, mille Aabraham oli hõbeda eest ostnud Hamori poegadelt Sekemis.
044	ACT	007	017	Kui lähenes aeg Jumalal täita Aabrahamile antud tõotus, kasvas meie rahvas jõudsasti Egiptuses.
044	ACT	007	018	Kuni tõusis Egiptuse valitsejaks teine kuningas, kes Joosepist midagi ei teadnud.
044	ACT	007	019	Tema käitus salakavalalt meie rahvaga ja tegi kurja meie esiisadele, sundides neid vastsündinud lapsi ära heitma, et nad sureksid.
044	ACT	007	020	Sel ajal sündis Mooses ja ta meeldis Jumalale. Tema eest hoolitseti kolm kuud tema isa majas.
044	ACT	007	021	Aga kui ta oli ära heidetud, võttis vaarao tütar tema ja kasvatas enesele pojaks.
044	ACT	007	022	Ja Moosesele õpetati kogu egiptlaste tarkust ja tema oli vägev sõnadelt ja tegudelt.
044	ACT	007	023	Kui Mooses oli nelikümmend aastat vana, tuli talle südamesse minna vaatama oma vendade, Iisraeli laste olukorda.
044	ACT	007	024	Ja nähes ühele ülekohut tehtavat, läks ta teda kaitsma ja lõi egiptlase maha.
044	ACT	007	025	Mooses arvas, et ta inimesed mõistavad, kuidas Jumal teda kasutab nende päästeks, aga nad ei mõistnud.
044	ACT	007	026	Järgmisel päeval kohtas Mooses kaht riidlevat iisraellast. Ta püüdis neid lepitada, öeldes: „Mehed, te olete vennad, miks te tahate üksteisele haiget teha?“
044	ACT	007	027	Aga mees, kes teist halvasti kohtles, tõukas ta eemale ja sõnas: „Kes sind on määranud meile valitsejaks ja kohtumõistjaks?
044	ACT	007	028	Kas sa tahad ka mind tappa, nagu sa eile tapsid egiptlase?“
044	ACT	007	029	Nende sõnade peale Mooses põgenes ja elas võõrana Midjanimaal, ja talle sündis kaks poega.
044	ACT	007	030	Ja kui nelikümmend aastat sai täis, ilmus Moosesele ingel Siinai mäe lähedal kõrbes põlevas kibuvitsapõõsas.
044	ACT	007	031	Mooses oli vaatepildist hämmastunud. Ja kui ta läks seda lähemalt uurima, kuulis ta Issanda häält:
044	ACT	007	032	„Mina olen sinu isade Jumal, Aabrahami, Iisaki ja Jaakobi Jumal.“Mooses värises hirmust ega julgenud vaadata.
044	ACT	007	033	Siis ütles Issand talle: „Võta sandaalid jalast, sest paik, kus sa seisad, on püha maa!
044	ACT	007	034	Ma olen küllalt näinud oma rahva rõhumist Egiptuses. Ma olen kuulnud nende oigamist ning olen alla tulnud neid vabastama. Tule nüüd, ma läkitan sind Egiptusesse!“
044	ACT	007	035	Sellesama Moosese, kelle nad olid hüljanud sõnadega: „Kes sind on määranud meile valitsejaks ja kohtumõistjaks?“, sellesama läkitas Jumal neile valitsejaks ja lunastajaks ingli läbi, kes talle oli ilmunud kibuvitsapõõsas.
044	ACT	007	036	Mooses juhtis nad Egiptusest välja, tehes imesid ja tunnustähti Egiptuses, Punases meres ja kõrbes neljakümne aasta jooksul.
044	ACT	007	037	Ja nii ütles Mooses Iisraeli poegadele: „Jumal tõstab teile teie rahva seast Prohveti, sellise nagu mina.“
044	ACT	007	038	Tema oli kõrbes koos ingliga, kes kõneles talle Siinai mäel, ja meie isadega, ning ta võttis vastu elavad sõnad meile edasiandmiseks.
044	ACT	007	039	Aga meie isad keeldusid talle allumast. Nad tõukasid ta eemale ja pöördusid oma südames tagasi Egiptusesse.
044	ACT	007	040	Nad ütlesid Aaronile: „Tee meile jumalaid, kes käiksid meie ees. Aga mis puutub vend Moosesesse, kes meid Egiptusest välja tõi, siis me ei tea, mis temaga juhtunud on!“
044	ACT	007	041	See oli aeg, kui nad tegid vasika kuju. Nad viisid ebajumalale ohvreid ja pidutsesid oma käte tegude üle.
044	ACT	007	042	Kuid Jumal pöördus neist ära ja jättis nad teenima taeva vägesid. Nõnda on ka prohvetite raamatus kirjutatud: „Kas teie, Iisraeli sugu, tõite mulle ohvreid ja ande nelikümmend aastat kõrbes olles?
044	ACT	007	043	Ei, vaid te võtsite Mooloki telgi ja oma jumala Raifa tähe, kujud, mis te olite teinud kummardamiseks. Seepärast pagendan ma teid teisele poole Paabelit.“
044	ACT	007	044	Meie esiisadel oli tunnistustelk kõrbes. Nõnda nagu oli juhatanud Jumal, kes Moosesel käskis selle teha eeskuju järgi, mida ta oli näinud.
044	ACT	007	045	Selle telgi tõid meie isad Joosua juhtimisel endaga kaasa, kui nad võtsid maa rahvastelt, kelle Jumal nende eest minema ajas. Nii see oli Taaveti päevini,
044	ACT	007	046	kes elas Jumala soosingus ja palus, et ta leiaks eluaseme Jaakobi soole.
044	ACT	007	047	See oli aga Saalomon, kes ehitas temale koja.
044	ACT	007	048	Kuid Kõigekõrgem ei ela kätega tehtud kodades. Nõnda nagu prohvet ütleb:
044	ACT	007	049	„Taevas on minu troon ja maa minu jalajäri. Millise koja teie tahate mulle ehitada, ütleb Issand, või kus on mu puhkepaik?
044	ACT	007	050	Eks minu käsi ole selle kõik teinud?“
044	ACT	007	051	Te kangekaelsed ja ümberlõikamatud südamelt ja kõrvadelt! Teie seisate alati vastu Pühale Vaimule, nii nagu teie isad, nõnda olete ka teie.
044	ACT	007	052	Kas on olnud prohvetit, keda teie isad ei ole taga kiusanud? Nad on tapnud isegi need, kes kuulutasid ette Õige tulemist. Ja nüüd olete teie ta ära andnud ja tapnud,
044	ACT	007	053	kes saite Seaduse inglite kaudu, ent ei ole seda pidanud.“
044	ACT	007	054	Aga kui Suurkohtu liikmed seda kuulsid, lõikas see neil südamesse ja nad kiristasid hambaid.
044	ACT	007	055	Stefanos aga, täis Püha Vaimu, vaatas taevasse ja nägi Jumala kirkust ning Jeesust seismas Jumala paremal käel.
044	ACT	007	056	„Vaata, “ütles ta, „ma näen taevast avatuna ja Inimese Poega seismas Jumala paremal käel!“
044	ACT	007	057	Selle peale nad karjusid valju häälega ja oma kõrvu kätega kinni kattes tormasid nad tema kallale.
044	ACT	007	058	Nad tirisid ta linnast välja ja viskasid teda kividega. Samal ajal panid tunnistajad oma rõivad ühe noormehe jalge ette, kelle nimi oli Saulus.
044	ACT	007	059	Ja nad viskasid kividega Stefanost, kes valjusti palvetas: „Issand Jeesus, võta mu vaim vastu!“
044	ACT	007	060	Siis ta laskus põlvili ja hüüdis valju häälega: „Issand, ära arva seda pattu neile süüks!“Ja kui ta seda oli öelnud, uinus ta.
044	ACT	008	001	Saulus oli seal ja kiitis tema surma heaks. Sel päeval algas Jeruusalemmas suur koguduse tagakiusamine ja kõik peale apostlite pillutati laiali Juudamaal ja Samaarias.
044	ACT	008	002	Jumalakartlikud mehed matsid Stefanose ja nutsid valjult tema pärast.
044	ACT	008	003	Ent Saulus hakkas hävitama kogudust. Majast majja liikudes tiris ta välja nii mehi kui naisi ja pani nad vangi.
044	ACT	008	004	Need, kes olid laiali pillutatud, kuulutasid sõna igal pool, kuhu nad läksid.
044	ACT	008	005	Filippus läks alla ühte Samaaria linna ja kuulutas seal Messiat.
044	ACT	008	006	Rahvas kuulas Filippust, nad panid tähele tema sõnu ja nägid tunnustähti, mida ta tegi.
044	ACT	008	007	Sest paljudest lahkusid kurjad vaimud kisendades, palju halvatuid ja jalutuid aga sai terveks.
044	ACT	008	008	Suur rõõm oli kogu linnas.
044	ACT	008	009	Juba mõnda aega oli seal linnas elanud mees nimega Siimon, kes tegeles nõidumisega ja pani Samaaria inimesi jahmuma. Ta pidas ennast tähtsaks.
044	ACT	008	010	Talle pöörasid tähelepanu kõik inimesed, nii kõrged kui madalad, ning kuulutasid: „Seda meest nimetatakse Jumala Suureks Väeks!“
044	ACT	008	011	Nad järgisid teda, sest ta oli neid oma nõiakunstiga kaua aega hämmastanud.
044	ACT	008	012	Aga kui nad hakkasid uskuma Filippust, kes neile kuulutas evangeeliumi Jumala riigist ja Jeesuse Kristuse nimest, siis ristiti nii mehi kui naisi.
044	ACT	008	013	Ka Siimon uskus ja sai ristitud. Ta hoidis Filippuse ligi kõikjal, olles hämmastunud tema läbi sündinud vägevatest tunnustähtedest ja imedest.
044	ACT	008	014	Kui apostlid kuulsid Jeruusalemmas, et Samaaria oli Jumala sõna vastu võtnud, läkitasid nad nende juurde Peetruse ja Johannese.
044	ACT	008	015	Sinna jõudes palvetasid nad samaarlaste eest, et nad saaksid Püha Vaimu.
044	ACT	008	016	Sest Vaim ei olnud veel langenud kellegi peale neist, nad oli üksnes ristitud Issanda Jeesuse nimesse.
044	ACT	008	017	Siis panid Peetrus ja Johannes oma käed nende peale ja nad said Püha Vaimu.
044	ACT	008	018	Aga kui Siimon nägi, et Vaim antakse apostlite käte pealepanemise kaudu, pakkus ta neile raha
044	ACT	008	019	ja ütles: „Andke mulle ka see meelevald, et igaüks saaks Püha Vaimu, kelle peale ma oma käed panen!“
044	ACT	008	020	Peetrus vastas: „Hävigu su hõbe koos sinuga, et sa mõtled Jumala andi saada raha eest!
044	ACT	008	021	Sul ei ole mingit osa sellest sõnast, sest su süda ei ole õige Jumala ees.
044	ACT	008	022	Seepärast paranda meelt oma kurjusest ja anu Issandat. Ehk ta andestab sulle, et oled säärast mõtet oma südames mõelnud.
044	ACT	008	023	Sest ma näen sind kibeduses ja ebaõigluse kammitsais.“
044	ACT	008	024	Siimon aga vastas: „Paluge teie Issandat minu pärast, et minu peale ei langeks midagi sellest, mis te olete öelnud!“
044	ACT	008	025	Kui apostlid olid tunnistanud ja rääkinud Issanda sõna, pöördusid nad tagasi Jeruusalemma ja kuulutasid evangeeliumi paljudes Samaaria külades.
044	ACT	008	026	Issanda ingel ütles Filippusele: „Tõuse ja mine lõuna poole seda teed, mis läheb Jeruusalemmast alla Gazasse, see on kõrbetee!“
044	ACT	008	027	Nõnda ta asus teele. Ja vaata, oma teel kohtas ta Etioopia eunuhhi, kes valitses etiooplaste kuninganna Kandake kogu varanduse üle. See mees oli tulnud Jeruusalemma Jumalat kummardama
044	ACT	008	028	ning oli tagasi pöördumas koju ja istus oma kaarikus ja luges prohvet Jesaja raamatut.
044	ACT	008	029	Jumala Vaim ütles Filippusele: „Mine kaariku juurde ja püsi selle lähedal!“
044	ACT	008	030	Filippus jooksis kaariku juurde ja kuulis meest lugemas prohvet Jesaja raamatut. „Kas sa ka mõistad, mida sa loed?“küsis Filippus.
044	ACT	008	031	„Kuidas ma saan mõista, “ta ütles, „ilma et keegi mulle selgitaks?“Ja ta kutsus Filippuse üles enda kõrvale istuma.
044	ACT	008	032	Eunuhh oli parasjagu lugemas seda kirjakohta: „Nagu lammas viidi ta tappa, ja nagu tall oma niitja ees on vait, nõnda ei avanud ta oma suud!
044	ACT	008	033	Tema alandamisega on tema õigus ära võetud. Kes jõuab tema suguvõsast jutustada? Sest ta elu võetakse ära maa pealt.“
044	ACT	008	034	Eunuhh küsis Filippuselt: „Palun ütle mulle, kellest prohvet siin räägib, kas endast või kellestki teisest?“
044	ACT	008	035	Ja Filippus alustas samast kirjakohast ja kuulutas talle evangeeliumi Jeesusest.
044	ACT	008	036	Kui nad teed mööda edasi sõitsid, jõudsid nad veekoguni ja eunuhh ütles: „Vaata, vesi! Mis takistab mind saama ristitud?“
044	ACT	008	037	Filippus vastas: „Kui sa usud kogu südamest, siis on see võimalik!“Mees vastas: „Mina usun, et Jeesus Kristus on Jumala Poeg!“
044	ACT	008	038	Ja ta käskis kaariku peatada. Nii Filippus kui eunuhh astusid vette ja Filippus ristis tema.
044	ACT	008	039	Aga kui nad veest välja tulid, võttis Issanda Vaim Filippuse ära, ja eunuhh ei näinud teda enam; kuid ta läks oma teed edasi rõõmuga.
044	ACT	008	040	Aga Filippus leiti Asdodist, ja ta kuulutas evangeeliumi kõigile linnadele, kuni ta jõudis Kaisareasse.
044	ACT	009	001	Samal ajal paiskas Saulus ikka veel tapmisähvardusi Issanda jüngrite vastu. Ta läks ülempreestri juurde
044	ACT	009	002	ja küsis temalt kirju sünagoogide jaoks Damaskuses, et kui ta leiab sealt usuteel käijaid, olgu mehi või naisi, võiks ta need inimesed vangidena Jeruusalemma tuua.
044	ACT	009	003	Kui ta teel olles Damaskusele lähenes, sähvatas äkitselt taevast tema ümber valgus.
044	ACT	009	004	Ta kukkus maha ja kuulis häält talle ütlemas: „Saul, Saul, miks sa mind taga kiusad?“
044	ACT	009	005	„Kes sa oled, Issand?“küsis Saulus. „Mina olen Jeesus, keda sa taga kiusad. Sul on raske astla vastu takka üles lüüa, “vastas Issand.
044	ACT	009	006	Värisedes ja hämmastuses küsis ta: „Issand, mida ma pean tegema?“Ja Issand ütles: „Tõuse nüüd üles ja mine linna, seal öeldakse sulle, mis sul tuleb teha!“
044	ACT	009	007	Aga mehed, kes koos Saulusega reisisid, seisid ehmunult; nad kuulsid küll häält, kuid ei näinud kedagi.
044	ACT	009	008	Aga Saulus tõusis maast üles, ja kui ta silmad avas, ei näinud ta enam. Nõnda ta talutati kättpidi Damaskusesse.
044	ACT	009	009	Kolm päeva oli ta pime, ei söönud ega joonud.
044	ACT	009	010	Ent Damaskuses oli jünger nimega Ananias. Issand kutsus teda nägemuses: „Ananias!“„Issand, vaata, siin ma olen!“vastas Ananias.
044	ACT	009	011	Issand ütles talle: „Mine Sirgel tänaval Juudase majja ja küsi Tarsosest pärit Sauluse järele, sest ta on seal palvetamas.
044	ACT	009	012	Ta on näinud nägemuses, kuidas mees nimega Ananias tuli tema juurde ja pani käed tema peale, et ta nägemise tagasi saaks!“
044	ACT	009	013	„Issand, “vastas Ananias, „ma olen paljudelt kuulnud, kui palju kurja see mees on teinud sinu pühadele Jeruusalemmas.
044	ACT	009	014	Ja nüüd on ta siin ülempreestri volitusel aheldamas kõiki, kes sinu nime appi hüüavad!“
044	ACT	009	015	Aga Issand vastas Ananiasele: „Mine! See mees on minu valitud tööriist, et kanda minu nimi rahvaste ja kuningate ja Iisraeli rahva ette.
044	ACT	009	016	Sest mina tahan talle näidata, kui palju ta peab kannatama minu nime pärast!“
044	ACT	009	017	Siis Ananias läks sinna majja. Ja kui ta oma käed oli Sauluse peale pannud, ütles ta: „Vend Saul, Issand Jeesus on mind läkitanud, tema, kes sulle ilmus tee peal, et sa jälle näeksid ja saaksid täis Püha Vaimu.“
044	ACT	009	018	Otsekohe langes Sauluse silmadelt justkui soomuseid ja ta nägi jälle. Ta tõusis püsti ja laskis ennast ristida,
044	ACT	009	019	ja pärast kehakinnitust tema jõud taastus. Saulus veetis mitu päeva Damaskuses jüngritega.
044	ACT	009	020	Ja otsekohe hakkas ta sünagoogides kuulutama Kristusest, et tema on Jumala Poeg.
044	ACT	009	021	Aga kõik, kes teda kuulsid, ehmusid ning küsisid: „Eks tema ole seesama, kes Jeruusalemmas hävitas selle nime appihüüdjaid? Ja kes on siia tulnud selleks, et neid viia kinniseotuna ülempreestrite juurde?“
044	ACT	009	022	Ometi muutus Saulus üha võimsamaks ja ajas segadusse Damaskuses elavad juudid ning tõestas, et Jeesus on Messias.
044	ACT	009	023	Ja kui hulk päevi oli möödunud, kavatsesid juudid ta tappa.
044	ACT	009	024	Aga Saulus sai nende plaanist teada. Nad panid päevaks ja ööks isegi linnaväravate juurde valvurid, et teda tappa.
044	ACT	009	025	Kuid ühel ööl lasksid jüngrid ta korvi sees müüriava kaudu alla.
044	ACT	009	026	Kui ta jõudis Jeruusalemma, püüdis Saulus jüngritega liituda, kuid kõik kartsid teda ega uskunud, et ta on jünger.
044	ACT	009	027	Aga Barnabas võttis Sauluse, viis ta ja apostlite juurde ja rääkis neile, kuidas Saulus teel olles oli kohanud Issandat ja temaga kõnelnud ja kuidas ta oli Damaskuses kartmatult Jeesuse nimel kuulutanud.
044	ACT	009	028	Nii jäi Saulus nende juurde ja liikus vabalt Jeruusalemmas, kuulutades julgelt Issanda Jeesuse nimel.
044	ACT	009	029	Ta rääkis ja vaidles ka Kreeka päritolu juutidega, aga need püüdsid teda tappa.
044	ACT	009	030	Ent kui usklikud sellest teada said, viisid nad ta alla Kaisareasse ja läkitasid Tarsosesse.
044	ACT	009	031	Nüüd oli kogudusel rahu kogu Juudamaal, Galileas ja Samaarias, see kasvas ja edenes Issanda kartuses ning Püha Vaimu julgustusel.
044	ACT	009	032	Peetrus käis läbi kogu maa ja läks ka Lüddas elavate pühade juurde.
044	ACT	009	033	Seal leidis ta mehe nimega Aineas, kes oli olnud halvatuna voodis maas kaheksa aastat.
044	ACT	009	034	„Aineas, “ütles Peetrus talle, „Jeesus Kristus teeb su terveks: tõuse ja sea oma ase korda!“Ja Aineas tõusis sedamaid.
044	ACT	009	035	Kõik Lüdda ja Saaroni elanikud nägid teda ja pöördusid Issanda poole.
044	ACT	009	036	Aga Joppes oli naisjünger nimega Tabiita (mis tõlkes tähendab Dorkas); ta tegi palju head ja aitas vaeseid.
044	ACT	009	037	Ja neil päevil sündis, et ta jäi haigeks ja suri. Tema ihu pesti ja pandi ülemisse tuppa.
044	ACT	009	038	Aga Lüdda oli Joppe lähedal. Kui jüngrid kuulsid, et Peetrus on seal, läkitasid nad kaks meest tema juurde palvega: „Tule otsekohe!“
044	ACT	009	039	Peetrus tõusis ja läks nendega. Joppesse jõudes juhatati ta ülemisse tuppa. Koguduse lesknaised tulid tema juurde, nutsid ja näitasid talle alussärke ja ülerõivaid, mis Dorkas nendega olles oli teinud.
044	ACT	009	040	Aga Peetrus saatis nad kõik toast välja, laskus põlvili ja palvetas. Ta pöördus surnukeha poole ja ütles: „Tabiita, tõuse üles!“Tema avas oma silmad ja tõusis Peetrust nähes istuma.
044	ACT	009	041	Peetrus võttis tal käest ja aitas ta jalule. Ta kutsus pühad ja lesknaised ning näitas teda neile elavana.
044	ACT	009	042	See sai teatavaks kogu Joppes ja paljud uskusid Issandasse.
044	ACT	009	043	Ja Peetrus jäi mõneks ajaks Joppesse nahkur Siimoni juurde.
044	ACT	010	001	Kaisareas elas üks mees nimega Korneelius, kes oli sadakonna ülem Itaalia rügemendis.
044	ACT	010	002	Tema ja kogu ta perekond olid vagad ja jumalakartlikud. Ta jagas abivajajatele heldelt ande ja palus järjekindlalt Jumalat.
044	ACT	010	003	Kui ta ühel päeval umbes üheksandal tunnil palvetas, sai ta selge nägemuse. Ta nägi, et tema juurde tuli Jumala ingel ja ütles: „Korneelius!“
044	ACT	010	004	Korneelius vaatas teda hirmunult ja küsis: „Mis on, isand?“Ingel vastas: „Sinu palved ja annetused vaestele on tõusnud Jumala ette sind meelde tuletama.
044	ACT	010	005	Läkita nüüd mehed Joppesse, et tuua siia mees nimega Siimon, keda kutsutakse Peetruseks.
044	ACT	010	006	Ta peatub nahkur Siimoni juures, kelle maja on mere ääres. Tema räägib sulle, mida sul on vaja teha.“
044	ACT	010	007	Kui temaga rääkinud ingel oli lahkunud, kutsus Korneelius kaks teenrit ja ühe ustava sõduri nende hulgast, kes alati ta juures olid.
044	ACT	010	008	Ta jutustas neile kõigest ning läkitas nad Joppesse.
044	ACT	010	009	Aga järgmisel päeval umbes kuuendal tunnil, kui nad teed käies lähenesid linnale, läks Peetrus katusele palvetama.
044	ACT	010	010	Talle tuli nälg ja ta tahtis süüa. Aga samal ajal kui talle toitu valmistati, läks ta otsekui enesest ära.
044	ACT	010	011	Ta nägi taeva olevat avatud ja sealt laskus alla anum, nagu suur palverätik, mida neljast nurgast seotuna alla maa peale lasti.
044	ACT	010	012	Selle sees oli igasuguseid ilmamaa neljajalgseid ja roomajaid ja taeva linde.
044	ACT	010	013	Ja talle ütles hääl: „Tõuse, Peetrus! Ohverda ja söö!“
044	ACT	010	014	„Kindlasti mitte, Issand!“vastas Peetrus, „Ma ei ole kunagi söönud midagi keelatut või roojast!“
044	ACT	010	015	Hääl ütles talle teist korda: „Mida Jumal on puhtaks kuulutanud, seda sina ära pea roojaseks!“
044	ACT	010	016	See sündis kolm korda, ja kohe võeti anum tagasi taevasse.
044	ACT	010	017	Samal ajal kui Peetrus juurdles nägemuse tähenduse üle, olid Korneeliuse läkitatud mehed juba Siimoni maja üles otsinud ja seisid all värava taga.
044	ACT	010	018	Nad hüüdsid ning küsisid, kas Siimon, kes on tuntud kui Peetrus, peatub seal.
044	ACT	010	019	Peetrus alles mõtles nägemuse üle, kui Vaim ütles talle: „Vaata, Siimon, kolm meest küsivad sinu järele.
044	ACT	010	020	Tõuse üles ja mine alla! Ära kõhkle nendega kaasa minemast, sest mina olen nad saatnud!“
044	ACT	010	021	Peetrus läks alla meeste juurde ja ütles: „Mina olen see, keda te otsite. Mis asja pärast te olete tulnud?“
044	ACT	010	022	Mehed vastasid: „Me oleme tulnud sadakonna ülema Korneeliuse juurest. Ta on õiglane ja jumalakartlik mees, keda kõik juudid austavad. Tema sai pühalt inglilt käsu sind oma majja kutsuda ja kuulata sinu sõnu.“
044	ACT	010	023	Siis Peetrus kutsus mehed sisse oma külalisteks. Järgmisel päeval asus Peetrus nendega teele ja mõned Joppe usklikud ühes temaga.
044	ACT	010	024	Järgmisel päeval saabusid nad Kaisareasse. Korneelius ootas neid juba. Ta oli sugulased ja lähedased sõbrad kokku kutsunud.
044	ACT	010	025	Kui Peetrus sisse astus, läks Korneelius talle vastu ja kummardus ta jalge ette maha.
044	ACT	010	026	Aga Peetrus palus tal püsti tõusta ja ütles: „Tõuse üles, ka mina olen vaid inimene!“
044	ACT	010	027	Ja temaga vesteldes astus Peetrus sisse ja leidis eest suure hulga inimesi.
044	ACT	010	028	Ta ütles neile: „Te kindlasti teate, et juudi jaoks on seadusevastane käia läbi võõramaalasega või minna talle külla. Aga Jumal on mulle näidanud, et ühtegi inimest ei tohi pidada halvaks ega roojaseks.
044	ACT	010	029	Sellepärast olen ma ka igasuguse vastupanuta tulnud, kui mind kutsuti. Nüüd ma küsin, mis põhjusel te olete mind kutsunud.“
044	ACT	010	030	Korneelius vastas: „Neli päeva tagasi ma olin üheksandal tunnil oma majas palvetamas. Järsku seisis minu ees üks mees säravas rõivas
044	ACT	010	031	ning ütles: „Korneelius, sinu palvet on kuuldud ja su annid on Jumalale meelde tulnud.
044	ACT	010	032	Läkita nüüd mehed Joppesse Siimoni järele, keda kutsutakse Peetruseks. Tema on võõrsil nahkur Siimoni kojas mere ääres. Kui ta siia jõuab, räägib ta sinuga.“
044	ACT	010	033	Nõnda ma saatsin otsekohe sinu järele ja on hea, et sa tulid. Nüüd me oleme siin üheskoos Jumala ees kuulamas kõike, mis Issand sind on käskinud!“
044	ACT	010	034	Siis Peetrus hakkas rääkima: „Tõepoolest, nüüd ma mõistan, et Jumal ei eelista kedagi,
044	ACT	010	035	vaid võtab kõigi rahvaste hulgast vastu selle, kes teda kardab ja teeb õigust.
044	ACT	010	036	See on sõna, mille Jumal on läkitanud Iisraeli rahvale, kuulutades evangeeliumi rahust Jeesuse Kristuse kaudu, kes on kõikide Issand.
044	ACT	010	037	Te teate seda, mis on sündinud tervel Juudamaal, alates Galileast pärast ristimist, mida Johannes kuulutas,
044	ACT	010	038	kuidas Jumal Naatsareti Jeesuse võidis Püha Vaimu ja väega ning kuidas tema käis mööda maad head tehes ja tervendades kõiki kuradi rõhutuid, sest Jumal oli temaga.
044	ACT	010	039	Meie oleme kõige selle tunnistajad, mis ta on teinud Juudamaal ja Jeruusalemmas. Nad tapsid tema ristile riputades.
044	ACT	010	040	Sellesama on Jumal kolmandal päeval üles äratanud surnuist ja lasknud tal saada avalikuks.
044	ACT	010	041	Mitte kõigele rahvale, vaid Jumala ettemääratud tunnistajaile, meile, kes me oleme temaga koos söönud ja joonud pärast seda, kui ta oli üles tõusnud surnuist.
044	ACT	010	042	Ja tema on käskinud meid rahvale kuulutada ja tunnistada, et tema on Jumala poolt määratud elavate ja surnute kohtumõistja.
044	ACT	010	043	Temast tunnistavad kõik prohvetid, et igaüks, kes temasse usub, saab tema nime läbi pattude andeksandmise!“
044	ACT	010	044	Kui Peetrus alles neid sõnu rääkis, langes Püha Vaim kõikide peale, kes seda sõnumit kuulsid.
044	ACT	010	045	Ja kõik need ümber lõigatud usklikud, kes olid Peetrusega kaasa tulnud, jahmusid sellest, et Püha Vaimu and valati välja ka teiste rahvaste peale.
044	ACT	010	046	Sest nad kuulsid neid võõraid keeli rääkimas ja Jumalat ülistamas. Siis Peetrus ütles:
044	ACT	010	047	„Kas keegi võib vett keelata, et ei ristitaks neid, kes on saanud Püha Vaimu täpselt nagu meie?“
044	ACT	010	048	Ja ta käskis neid ristida Jeesuse Kristuse nimesse. Siis nad palusid Peetrust jääda veel mõneks päevaks nende juurde.
044	ACT	011	001	Juudamaal elavad apostlid ja usklikud kuulsid, et ka teised rahvad olid Jumala sõna vastu võtnud.
044	ACT	011	002	Ja kui Peetrus tuli üles Jeruusalemma, riidlesid ümberlõigatud usklikud temaga:
044	ACT	011	003	„Sina oled läinud ümberlõikamata meeste juurde ja söönud koos nendega!“
044	ACT	011	004	Siis Peetrus parandas nende arusaama ja seletas neile asja algusest peale:
044	ACT	011	005	„Mina olin Joppe linnas palvetamas ja nägin otsekui enesest ära olles nägemust: seal laskus alla anum, nagu suur palverätik, mida nelja nurka pidi lasti alla taevast, ja see tuli otse minu juurde.
044	ACT	011	006	Ja kui ma seda tähelepanelikult vaatasin, nägin ma ilmamaa neljajalgseid loomi, metsloomi, roomajaid ja taeva linde.
044	ACT	011	007	Ja ma kuulsin ka häält mulle ütlemas: „Tõuse, Peetrus! Ohverda ja söö!“
044	ACT	011	008	Aga mina ütlesin: „Kindlasti mitte, Issand! Sest ma pole kunagi suu sisse võtnud midagi keelatut või roojast!“
044	ACT	011	009	Siis vastas mulle teist korda hääl taevast: „Mida Jumal on puhtaks kuulutanud, seda sina ära pea roojaseks!“
044	ACT	011	010	See sündis kolm korda, ja kõik tõmmati jälle taevasse.
044	ACT	011	011	Ja vaata, samal hetkel seisid maja ees need kolm meest, kes olid Kaisareast läkitatud minu juurde.
044	ACT	011	012	Vaim ütles mulle, et ma läheksin nendega kaasa kõhklemata. Minuga tulid ka need kuus venda ja me läksime selle mehe majja.
044	ACT	011	013	Ja ta jutustas meile, kuidas ta oli näinud inglit oma majas seismas ja ütlemas: „Läkita neli inimest Joppesse Siimoni järele, keda kutsutakse Peetruseks.
044	ACT	011	014	Ta toob sulle sõnumi, mille läbi sina ja kogu su pere saate päästetud.“
044	ACT	011	015	Nii kui ma hakkasin rääkima, langes Püha Vaim nende peale nii nagu meiegi peale alguses.
044	ACT	011	016	Siis meenus mulle Issanda sõna, kuidas ta ütles: „Johannes ristis küll veega, aga teid ristitakse Püha Vaimuga.“
044	ACT	011	017	Kui nüüd Jumal on andnud neile sama anni kui meilegi, kes me usume Issandasse Jeesusesse Kristusesse, kes olen siis mina, et Jumalat keelata?“
044	ACT	011	018	Seda kuuldes polnud neil enam vastuväiteid ja andsid Jumalale au, öeldes: „Siis on Jumal ka teistele rahvastele andnud meeleparanduse eluks!“
044	ACT	011	019	Need, kes olid Stefanose pärast tekkinud tagakiusu ajal laiali pillutatud, käisid mööda maad Foiniikiani, Küprose saareni ja Antiookiani, kuulutades sõna ainult juutidele.
044	ACT	011	020	Nende hulgas oli ka Küprose ja Küreene mehi, need rääkisid pärast Antiookiasse jõudmist ka kreeklastele, kuulutades neile evangeeliumi Issandast Jeesusest.
044	ACT	011	021	Issanda käsi oli nendega ning suur hulk uskus ja pöördus Issanda poole.
044	ACT	011	022	Aga jutt nendest jõudis Jeruusalemma koguduse kõrvu ja nad läkitasid Barnabase Antiookiasse.
044	ACT	011	023	Kui ta sinna jõudis ja Jumala armu nägi, sai ta rõõmsaks ja julgustas kõiki jääma oma südameis Issandale ustavaks.
044	ACT	011	024	Ta oli hea mees, täis Püha Vaimu ja usku. Ja palju inimesi toodi Issanda juurde.
044	ACT	011	025	Siis läks Barnabas Tarsosesse Saulust otsima,
044	ACT	011	026	ja kui ta leidis tema, tõi ta Antiookiasse. Ja nad käisid terve aasta koos koguduses ja õpetasid suurt hulka rahvast. Ja Antiookias hakati jüngreid esimest korda nimetama kristlasteks.
044	ACT	011	027	Neil päevil tuli prohveteid Jeruusalemmast alla Antiookiasse.
044	ACT	011	028	Üks neist, Agabos nimi, tõusis püsti ja andis Vaimu läbi teada, et suur nälg on tulemas üle Rooma valduste. (Nõnda ka sündis keiser Klaudiuse valitsemise ajal.)
044	ACT	011	029	Siis iga jünger otsustas saata Juudamaal elavatele vendadele abi vastavalt oma võimalustele.
044	ACT	011	030	Seda nad tegidki, läkitades annetused Barnabase ja Sauluse kaudu koguduste vanematele.
044	ACT	012	001	Aga sel ajal pistis kuningas Heroodes käe mõnede külge kogudusest, et neile kurja teha.
044	ACT	012	002	Ta tappis mõõgaga Jaakobuse, Johannese venna.
044	ACT	012	003	Kui ta nägi, et see juutidele meeldis, mõtles ta kinni võtta ka Peetruse. See oli hapnemata leibade pühal.
044	ACT	012	004	Heroodes vahistas Peetruse ja heitis ta vangi, andes ta nelja neljamehelise sõdurite salga valvata. Heroodes kavatses ta pärast paasapühi kohtumõistmiseks rahva ette tuua.
044	ACT	012	005	Nõnda siis oli Peetrus vangis, aga kogudus palvetas tuliselt Jumala poole tema pärast.
044	ACT	012	006	Ööl enne seda, kui Heroodes tahtis ta kohtu ette tuua, magas Peetrus kahe sõduri vahel kahe ketiga aheldatult, ja tunnimehed valvasid sissepääsu juures.
044	ACT	012	007	Ja vaata, järsku ilmus Issanda ingel ja valgus säras vangikongis. Ingel lõi Peetrust vastu külge ja äratas ta üles. „Ruttu, tõuse üles!“ütles ta ja ahelad langesid Peetruse randmetelt.
044	ACT	012	008	Siis ingel ütles talle: „Pane riided selga ja sandaalid jalga.“Ja Peetrus tegi nii. „Pane kuub endale ümber ja järgne mulle, “ütles ingel.
044	ACT	012	009	Peetrus tuli tema järel vanglast välja ega teadnud, et see, mis ingel tegi, päriselt sündis; ta mõtles, et ta nägi nägemust.
044	ACT	012	010	Nad möödusid esimesest ja teisest valvepostist ja jõudsid linna viiva raudvärava juurde. See avanes neile iseenesest ja nad väljusid. Kui nad olid kõndinud ühe tänavapikkuse, jättis ingel ta järsku maha.
044	ACT	012	011	Siis Peetrus tuli enesesse tagasi ja ütles: „Nüüd ma tean ilma igasuguse kahtluseta, et Issand on läkitanud oma ingli ja on mind päästnud Heroodese käest ja kõigest, mida juudi rahvas ootas.“
044	ACT	012	012	Ja märgates, kus ta on, tuli ta Maarja maja juurde, kes on Markuseks hüütava Johannese ema. Sinna oli palju inimesi kogunenud palvetama.
044	ACT	012	013	Peetrus koputas väravale ja teenijatüdruk nimega Roode tuli sinna kuulatama.
044	ACT	012	014	Kui ta Peetruse hääle ära tundis, oli ta nii rõõmus, et jooksis tagasi ust avamata ja hüüdis: „Peetrus on värava juures!“
044	ACT	012	015	„Sa oled arust ära, “ütlesid nad talle. Aga kui ta kinnitas, et see on nõnda, ütlesid nad: „See on tema ingel!“
044	ACT	012	016	Aga Peetrus koputas edasi. Kui nad ukse avasid, nägid nad teda ja jahmusid.
044	ACT	012	017	Peetrus aga viipas käega, et nad vait oleksid, ja jutustas neile, kuidas Issand oli ta vanglast välja toonud. „Rääkige sellest Jaakobusele ja vendadele!“ütles ta ja läks sealt ära teise kohta.
044	ACT	012	018	Aga hommikul oli suur segadus sõdurite hulgas, kui nad püüdsid aru saada, mis Peetrusega oli juhtunud.
044	ACT	012	019	Ja kui Heroodes laskis paiga põhjalikult läbi otsida ja teda ei leidnud, kuulas ta vangivalvurid üle ja käskis nad hukata. Siis läks Heroodes Juudamaalt Kaisareasse ja jäi sinna mõneks ajaks.
044	ACT	012	020	Ent Heroodes kandis viha Tüürose ja Siidoni rahva peale. Need tulid ühel meelel tema juurde ja, saanud kuninga kambriülema Blastose poolehoiu, palusid rahu; sest nad said oma toidu kuninga aladelt.
044	ACT	012	021	Määratud päeval istus Heroodes kuninglikku rüüd kandes oma troonil ja pidas rahvale kõne.
044	ACT	012	022	Rahvas hüüdis: „See ei ole inimese, vaid jumala hääl!“
044	ACT	012	023	Aga otsekohe lõi teda Issanda ingel, sest et ta ei andnud au Jumalale. Ja ussidest sööduna ta suri.
044	ACT	012	024	Aga Jumala sõna kasvas ja levis.
044	ACT	012	025	Ja Barnabas ja Saulus tulid tagasi Jeruusalemmast, kui nad olid täitnud oma ülesande, ning võtsid enestega ühes ka Johannese, keda hüüti Markuseks.
044	ACT	013	001	Aga Antiookias olevas koguduses oli prohveteid ja õpetajaid: Barnabas, Siimeon, keda kutsuti Nigeriks, Luukius Küreenest, Manaeen (kes oli kasvanud üles koos nelivürst Heroodesega) ja Saulus.
044	ACT	013	002	Kui nad olid parasjagu Issandat teenimas ja paastumas, ütles Püha Vaim: „Eraldage minule Barnabas ja Saulus tööle, milleks ma olen nad kutsunud!“
044	ACT	013	003	Siis nad paastusid ja palvetasid, panid oma käed nende peale ning saatsid nad teele.
044	ACT	013	004	Kui Püha Vaim oli nad teele läkitanud, tulid nad kahekesi Seleukeiasse ja purjetasid Küprosele.
044	ACT	013	005	Ja kui nad jõudsid Salamisesse, kuulutasid nad Jumala sõna juudi sünagoogides. Neil oli ka Johannes abiliseks.
044	ACT	013	006	Nad käisid läbi terve saare Pafosest saadik. Seal kohtasid nad juudi nõida ja valeprohvetit, Barjeesus nimi,
044	ACT	013	007	kes oli prokonsul Sergius Pauluse saatja. Prokonsul, terane mees, kutsus Barnabase ja Sauluse enese juurde, sest ta soovis kuulata Jumala sõna.
044	ACT	013	008	Aga nõid Elümas (sest seda tema nimi tähendab) oli nende vastu ja püüdis prokonsulit usust kõrvale kallutada.
044	ACT	013	009	Aga Saulus, keda hüütakse ka Pauluseks, täis Püha Vaimu, vaatas teravalt Elümase peale ja ütles:
044	ACT	013	010	„Sa oled kuradi poeg ja kõige õiguse vaenlane! Sa oled täis valet ja kõiksugu trikke. Kas sa kunagi ei lakka Issanda sirgeid teid väänamast?
044	ACT	013	011	Ja nüüd, vaata, Issanda käsi tuleb sinu peale. Sa jääd pimedaks ega näe päikest tükil ajal!“Otsekohe langes tema peale udu ja pimedus, ja ta kobas enda ümber, otsides talutajaid.
044	ACT	013	012	Kui prokonsul nägi, mis juhtus, uskus ta ja oli hämmastunud Issanda õpetusest.
044	ACT	013	013	Paulus ja tema kaaslased purjetasid edasi Pafosest Pergesse Pamfüülias, kus Johannes lahkus neist ja pöördus tagasi Jeruusalemma.
044	ACT	013	014	Aga nemad läksid Pergest edasi Pisiidia Antiookiasse. Hingamispäeval nad läksid sünagoogi ja istusid maha.
044	ACT	013	015	Pärast Seaduse ja Prohvetite ettelugemist saatsid sünagoogi juhid neile sõna: „Mehed-vennad, kui teil on julgustav sõnum rahva jaoks, siis öelge!“
044	ACT	013	016	Siis tõusis Paulus püsti, viipas käega ja ütles: „Iisraeli mehed ja teie, kes te kardate Jumalat, kuulge!
044	ACT	013	017	Iisraeli rahva Jumal valis meie isad ja tõstis üles selle rahva, kui nad Egiptuses elasid, ja tõi nad sealt välja kõrgele tõstetud käsivarrega;
044	ACT	013	018	ja neljakümne aasta jooksul ta talus nende käitumist kõrbes;
044	ACT	013	019	ja ta hävitas seitse rahvast Kaananimaal ja andis nende maa oma rahvale pärandiks.
044	ACT	013	020	Kõik see võttis umbes nelisada viiskümmend aastat. Ja pärast seda andis Jumal neile kohtumõistjaid prohvet Saamueli ajani.
044	ACT	013	021	Ja seejärel nad palusid endale kuningat, ja Jumal andis neile neljakümneks aastaks Sauli, Kishi poja Benjamini suguvõsast.
044	ACT	013	022	Pärast Sauli eemaldamist tõstis ta neile kuningaks Taaveti. Tema kohta ta tunnistas: „Ma olen leidnud Taaveti, Iisai poja, minu südame järgi mehe, kes teeb kõik mu tahtmist mööda.“
044	ACT	013	023	Sellesama mehe järeltulijate hulgast on Jumal oma tõotust mööda tõstnud Jeesuse Iisraelile Päästjaks.
044	ACT	013	024	Enne Jeesuse tulekut kuulutas Johannes meeleparanduse ristimist kogu Iisraeli rahvale.
044	ACT	013	025	Kui Johannes oli oma tööd lõpetamas, ütles ta: „Mina ei ole see, kelle teie arvate minu olevat. Pärast mind tuleb tema, kelle sandaale ei ole mina väärt lahti siduma.“
044	ACT	013	026	Mehed-vennad, Aabrahami soo lapsed, ja need teie hulgas, kes Jumalat kardavad: meile on läkitatud see päästesõna.
044	ACT	013	027	Sest Jeruusalemma elanikud ja nende ülemad ei tundnud teda ära, ja saatsid nõnda oma kohtuotsusega täide prohvetite ütlused, mida igal hingamispäeval loetakse.
044	ACT	013	028	Ja ühtegi surmasüüd leidmata palusid nad Pilaatust, et ta hukataks.
044	ACT	013	029	Ja kui nad olid täide saatnud kõik, mis temast oli kirjutatud, võtsid nad ta ristipuult maha ja panid hauda.
044	ACT	013	030	Jumal aga äratas ta surnuist üles.
044	ACT	013	031	Ja tema ilmus palju päevi neile, kes temaga olid tulnud Galileast üles Jeruusalemma. Needsamad on nüüd tema tunnistajad rahva ees.
044	ACT	013	032	Ja meie kuulutame teile rõõmusõnumit isadele antud tõotusest,
044	ACT	013	033	et Jumal Jeesust üles äratades on täielikult täitnud tõotuse nende lastele, meile – nagu ka teises laulus on kirjutatud: „Sina oled minu Poeg, täna ma sünnitasin sinu.“
044	ACT	013	034	Et Jumal tema on surnuist üles äratanud, nii et tal iialgi ei ole tarvis kõduneda, sellest on ta öelnud nõnda: „Mina täidan teile need Taavetile antud pühad ja kindlad tõotused!“
044	ACT	013	035	Sellepärast ta ütleb ka teises paigas: „Sina ei lase oma Pühal näha kõdunemist!“
044	ACT	013	036	Kui Taavet oli täitnud oma sugupõlve ajal Jumala eesmärgi, uinus ta magama ja maeti oma esivanemate juurde ning ta ihu kõdunes.
044	ACT	013	037	Aga see, kelle Jumal on üles äratanud, ei kõdunenud.
044	ACT	013	038	Seepärast, mehed-vennad, olgu teile teada, et tema kaudu kuulutatakse teile teie pattude andeksandmist,
044	ACT	013	039	ja et igaüks, kes usub, mõistetakse õigeks tema sees kõigest sellest, millest te ei võinud õigeks saada Moosese käsuõpetuse kaudu.
044	ACT	013	040	Vaadake siis, et teile ei juhtuks, mis on öeldud prohvetite kirjades:
044	ACT	013	041	„Vaadake, te põlastajad, ja imestage ja hävige. Sest ma teen ühe teo teie päevil, teo, mida te ei usuks, kui keegi seda teile jutustaks.““
044	ACT	013	042	Aga kui juudid olid sünagoogist lahkumas, paluti apostleid ka järgmisel hingamispäeval neid asju rääkima.
044	ACT	013	043	Kui kogudus sünagoogist lahkus, järgis palju juute ja juudiusku pöördunud jumalakartlikke Paulust ja Barnabast, kes nendega kõnelesid ja kutsusid neid jääma Jumala armusse.
044	ACT	013	044	Järgmisel hingamispäeval kogunes peaaegu kogu linn Issanda sõna kuulama.
044	ACT	013	045	Rahvahulki nähes muutusid juudid väga kadedaks ja vaidlesid pilgates vastu Pauluse sõnadele.
044	ACT	013	046	Paulus ja Barnabas aga vastasid neile julgelt: „Meie pidime kõnelema Jumala sõna esmalt teile. Aga kuna teie lükkasite selle tagasi ega arva end igavest elu väärivat, siis me pöördume nüüd teiste rahvaste poole.
044	ACT	013	047	Sest nõnda on Issand meid käskinud: „Ma olen pannud sind rahvastele valguseks, et sa oleksid päästeks maailma otsani.““
044	ACT	013	048	Seda kuuldes mittejuudid rõõmustasid ja ülistasid Issanda sõna ja said usklikuks, nii palju kui neid oli määratud igaveseks eluks.
044	ACT	013	049	Ja Issanda sõna levis kogu piirkonnas.
044	ACT	013	050	Aga juudid ässitasid kõrgemast seisusest jumalakartlikke naisi ja linna tähtsaid mehi, õhutades neid taga kiusama Paulust ja Barnabast, ning ajasid nad välja oma piirkonnast.
044	ACT	013	051	Nemad aga raputasid tolmu oma jalgadelt nende peale ja tulid Ikoonioni.
044	ACT	013	052	Aga jüngrid said täis rõõmu ja Püha Vaimu.
044	ACT	014	001	Ikoonionis läksid Paulus ja Barnabas nagu tavaliselt juudi sünagoogi. Nad kõnelesid seal nõnda, et suur hulk juute ja kreeklasi sai usklikuks.
044	ACT	014	002	Aga uskmatud juudid õhutasid üles ja ärritasid teiste rahvaste meeled vihale vendade vastu.
044	ACT	014	003	Nõnda jäid Paulus ja Barnabas sinna kauemaks, kuulutades julgesti Issandat, kes andis tunnistust oma armusõnale ja laskis sündida nende käte läbi tunnustähti ja imetegusid.
044	ACT	014	004	Aga linna elanikud jagunesid kaheks: mõned olid juutide, teised apostlite poolt.
044	ACT	014	005	Teised rahvad ja juudid tahtsid koos oma ülematega apostleid teotada ja nad kividega surnuks visata.
044	ACT	014	006	Aga nad said sellest teada ja põgenesid Lükaoonia linnadesse Lüstrasse ja Derbesse ja nende ümbruskonda,
044	ACT	014	007	kus nad jätkasid evangeeliumi kuulutamist.
044	ACT	014	008	Ja Lüstras istus maas üks mees, kes oli sünnist saati jalust halvatud ja polnud kunagi kõndinud.
044	ACT	014	009	Ta kuulis Paulust kõnelemas. Kui Paulus talle otsa vaadates nägi, et tal oli usku terveks saada,
044	ACT	014	010	hüüdis ta: „Tõuse püsti oma jalgadele!“Ja mees hüppas kohe püsti ja kõndis.
044	ACT	014	011	Kui rahvahulgad nägid, mis Paulus oli teinud, tõstsid nad häält Lükaoonia keeles: „Jumalad on inimeste kujul alla tulnud meie juurde!“
044	ACT	014	012	Barnabast nad kutsusid Zeusiks ja Paulust Hermeseks, sest tema pidas kõnet.
044	ACT	014	013	Ja linna ääres asuva Zeusi templi preester tõi pullid ja lillevanikud linnaväravate juurde, sest ta tahtis koos rahvaga neile ohvrit tuua.
044	ACT	014	014	Aga kui apostlid Barnabas ja Paulus seda kuulsid, käristasid nad oma rõivad katki ja tormasid rahva hulka, hüüdes:
044	ACT	014	015	„Mehed, miks te seda teete? Meiegi oleme teiesugused inimesed. Me kuulutame teile evangeeliumi, et te neist kasututest asjadest pöörduksite elava Jumala poole, kes on teinud taeva ja maa ja mere ja kõik, mis on nende sees.
044	ACT	014	016	Varasematel aegadel on ta lasknud rahvastel oma teed minna.
044	ACT	014	017	Ja ometi ei ole jätnud andmata tunnistust iseendast, näidates oma headust: ta on andnud teile vihma taevast ja saaki nende aastaaegadel, andnud teile külluslikult toitu ja täitnud teie südant rõõmuga.“
044	ACT	014	018	Isegi nende sõnadega oli neil raske hoida tagasi rahvahulka, et see neile ei ohverdaks.
044	ACT	014	019	Siis Antiookiast ja Ikoonionist tulid mõned juudid ja võitsid rahvahulga enda poole. Nad loopisid Paulust kividega ning lohistasid ta linnast välja, pidades teda surnuks.
044	ACT	014	020	Aga kui jüngrid olid kogunenud tema ümber, tõusis Paulus üles ja läks tagasi linna. Järgmisel päeval lahkusid tema ja Barnabas Derbesse.
044	ACT	014	021	Ja kui nad selles linnas olid evangeeliumi kuulutanud ja suur hulk oli jüngriteks saanud, pöördusid nad tagasi Lüstrasse, Ikoonioni ja Antiookiasse,
044	ACT	014	022	kinnitades jüngrite hingi, julgustades neid jääma ususse. „Me peame sisenema Jumala Kuningriiki läbi paljude katsumuste, “ütlesid nad.
044	ACT	014	023	Ja kui Paulus ja Barnabas neile igas koguduses olid määranud vanemad, jätsid nad palvetades ja paastudes nemad Issanda hooleks, kellesse nad nüüd uskusid.
044	ACT	014	024	Pärast Pisiidia läbimist jõudsid nad Pamfüüliasse,
044	ACT	014	025	ja kui nad Perges olid sõna kuulutanud, läksid nad Ataaliasse.
044	ACT	014	026	Ataaliast nad purjetasid Antiookiasse, kus nad olid usaldatud Jumala armu alla töö jaoks, mille nad nüüd olid lõpetanud.
044	ACT	014	027	Sinna jõudes kogusid nad koguduse kokku ja andsid aru kõigest, mis Jumal oli nende läbi teinud, ja et ta rahvastele oli avanud usu ukse.
044	ACT	014	028	Ja nad jäid sinna jüngritega kauemaks ajaks.
044	ACT	015	001	Mõned mehed tulid Juudamaalt alla Antiookiasse ja õpetasid vendi: „Kui te ei lase endid Moosese kombe kohaselt ümber lõigata, siis te ei saa päästetud.“
044	ACT	015	002	Sellest tõusis tüli ning Paulusel ja Barnabasel oli nendega suur vaidlus. Siis määrati nii, et Paulus ja Barnabas lähevad koos mõne teise usklikuga Jeruusalemma selles asjas apostlite ja vanematega kohtuma.
044	ACT	015	003	Kogudus saatis nad teele ja kui nad reisisid läbi Foiniikia ja Samaaria, jutustasid nad üksikasjalikult, kuidas mittejuudid olid pöördunud. See sõnum rõõmustas vendi väga.
044	ACT	015	004	Ja kui nad Jeruusalemma saabusid, võtsid kogudus, apostlid ja vanemad nad südamlikult vastu, kellele nad andsid teada kõigest, mis Jumal oli nende läbi teinud.
044	ACT	015	005	Siis mõned variseride hulgast, kes olid saanud usklikuks, tõusid püsti ja ütlesid: „Neid tuleb ümber lõigata ja nõuda Moosese Seaduse pidamist.“
044	ACT	015	006	Apostlid ja vanemad tulid kokku asja arutama.
044	ACT	015	007	Pärast pikka vaidlust tõusis Peetrus püsti ja ütles: „Vennad, te teate, et mõni aeg tagasi tegi Jumal teie hulgas valiku, et minu suu läbi kuuleksid teised rahvad evangeeliumi sõna ja usuksid.
044	ACT	015	008	Ja südametundja Jumal näitas, et ta on nad vastu võtnud, andes neile Püha Vaimu nagu meilegi.
044	ACT	015	009	Ta ei ole teinud vahet meie ja nende vahel, sest ta puhastas usu läbi nende südamed.
044	ACT	015	010	Mispärast te nüüd kiusate Jumalat, soovides panna jüngrite kaela iket, mida ei ole suutnud kanda ei meie isad ega meie?
044	ACT	015	011	Ent meie usume, et me oleme Issanda Jeesuse armu läbi päästetud samal kombel nagu nemadki!“
044	ACT	015	012	Kogudus jäi vaikseks, kui nad kuulasid, kuidas Barnabas ja Paulus jutustasid imelistest tunnustähtedest ja imedest, mida Jumal oli teinud rahvaste hulgas nende läbi.
044	ACT	015	013	Kui nad olid jutu lõpetanud, võttis Jakoobus sõna: „Vennad, kuulake mind!
044	ACT	015	014	Siimon on meile selgitanud, kuidas Jumal esmalt võttis eesmärgiks valida oma nimele rahvast paganate hulgast.
044	ACT	015	015	Sellega lähevad kokku prohvetite sõnad, nagu on kirjutatud:
044	ACT	015	016	„Pärast seda ma tulen tagasi ja ehitan üles Taaveti langenud telgi. Ja ehitan üles selle varemed ja taastan selle uuesti,
044	ACT	015	017	et muudki inimesed otsiksid Issandat ja kõik rahvad, kelle üle on nimetatud minu nimi, ütleb Issand, kes teeb seda,
044	ACT	015	018	mis on teada igavikust alates.“
044	ACT	015	019	Seepärast otsustan mina, et me ei teeks seda raskeks neile, kes teiste rahvaste seast pöörduvad Jumala poole.
044	ACT	015	020	Vaid selle asemel kirjutaksime neile, et nad hoiduksid ebajumalate ohvrilihast, sugukõlvatusest, lämbunud loomade lihast ja verest.
044	ACT	015	021	Sest Moosest on ammustest aegadest alates kuulutatud igas linnas ning loetud igal hingamispäeval sünagoogides.“
044	ACT	015	022	Siis apostlid ja vanemad ühes kogudusega otsustasid valida endi hulgast mõned mehed ja saata need Antiookiasse koos Barnabase ja Paulusega. Nad valisid Juudase (Barsabaseks kutsutu) ja Siilase, kaks meest, kes mõlemad olid juhid vendade hulgas.
044	ACT	015	023	Nendega nad saatsid järgmise kirja: Apostlid ja vanemad, teie vennad, Teiste rahvaste päritolu vendadele ja õdedele, kes elavad Antiookias, Süürias ja Kiliikias: Tervitused.
044	ACT	015	024	Me oleme kuulnud, et mõned meie hulgast on välja läinud ilma meie heakskiiduta ja oma kõnedega teid segadusse ajanud ja teie hinge rahutuks teinud.
044	ACT	015	025	Nõnda me oleme otsustanud valida mõned mehed ja saata need teie juurde koos meie kallite sõprade Barnabase ja Paulusega,
044	ACT	015	026	meestega, kes on pannud oma elu kaalule meie Issanda Jeesuse Kristuse nime pärast.
044	ACT	015	027	Seepärast me läkitasime Juudase ja Siilase kinnitama suusõnal seda, mida me kirjutame.
044	ACT	015	028	Sest Püha Vaim ja meie oleme arvanud heaks, et teid ei tohi koormata millegagi peale nende nõudmiste:
044	ACT	015	029	te peate hoiduma ebajumalate ohvrilihast, verest, lämbunud loomade lihast ja sugukõlvatusest. Te teete hästi, kui te neist hoidute. Jumalaga!
044	ACT	015	030	Nii nad saadeti teele ja nad tulid alla Antiookiasse, kutsusid kokku koguduse ja andsid kirja üle.
044	ACT	015	031	Kui nad seda olid lugenud, said nad rõõmsaks selle julgustava sõnumi üle.
044	ACT	015	032	Juudas ja Siilas, kes ka ise olid prohvetid, julgustasid usklikke mitmete sõnadega ja kinnitasid neid.
044	ACT	015	033	Aga kui nad seal olid mõnda aega viibinud, saatsid usklikud nad rahu õnnistustega minema nende juurde, kes neid olid läkitanud.
044	ACT	015	034	Ja see tundus hea, et Siilas jääb sinna.
044	ACT	015	035	Aga Paulus ja Barnabas jäid Antiookiasse, õpetades ja kuulutades Issanda sõna.
044	ACT	015	036	Mõni aeg hiljem ütles Paulus Barnabasele: „Lähme jälle vaatama usklikke kõikides linnades, kus me oleme kuulutanud Issanda sõna, kuidas neil läheb.“
044	ACT	015	037	Barnabas tahtis võtta kaasa ka Johannese, keda kutsutakse Markuseks,
044	ACT	015	038	aga Paulus ei pidanud seda õigeks, sest ta oli neid Pamfüülias maha jätnud ega olnud ühes nendega läinud tööle.
044	ACT	015	039	Sellest tekkis äge vaidlus, nii et nad läksid lahku ning Barnabas võttis kaasa Markuse ja purjetas Küprosele.
044	ACT	015	040	Paulus valis aga Siilase ja läks teele, jättes usklikud Issanda armu hooleks.
044	ACT	015	041	Ta käis läbi Süüria ja Kiliikia, kinnitades kogudusi.
044	ACT	016	001	Paulus saabus Derbesse ja seejärel Lüstrasse. Ja ennäe, seal elas jünger, Timoteos nimeks, uskliku juuditari poeg. Tema isa oli kreeklane.
044	ACT	016	002	Tema kohta andsid Lüstra ja Ikoonioni usklikud hea tunnistuse.
044	ACT	016	003	Paulus soovis teda teekonnale kaasa võtta ja ta lõikas tema ümber kohalike juutide pärast, sest need kõik teadsid, et Timoteose isa oli kreeklane.
044	ACT	016	004	Kui nad käisid linnast linna, andsid nad kogudustele järgimiseks need korraldused, mis apostlid ja vanemad olid Jeruusalemmas otsustanud.
044	ACT	016	005	Sel viisil said kogudused tugevaks usus ja nende arv kasvas iga päevaga.
044	ACT	016	006	Paulus ja tema kaaslased käisid läbi Früügia ja Galaatia alade, sest Püha Vaim oli keelanud neil sõna kuulutada Aasia provintsides.
044	ACT	016	007	Kui nad jõudsid Müüsia piiri äärde, püüdsid nad matkata Bitüüniasse, kuid Jumala Vaim keelas neid.
044	ACT	016	008	Nii tulid nad Müüsiast möödudes alla Troasesse.
044	ACT	016	009	Paulus nägi öösel nägemust Makedoonia mehest, kes seisis ja palus teda: „Tule Makedooniasse ja aita meid!“
044	ACT	016	010	Nii kui Paulus oli nägemust näinud, seadsime endid kohe Makedooniasse minekuks valmis, sest me mõistsime, et Jumal on meid kutsunud neile evangeeliumi kuulutama.
044	ACT	016	011	Me läksime Troases merele ja purjetasime otse Samotraakesse, ja järgmisel päeval Neapolisse.
044	ACT	016	012	Sealt läksime Filippisse, mis on Rooma asundus ja tähtis linn selles Makedoonia osas. Sinna linna me jäime mitmeks päevaks.
044	ACT	016	013	Hingamispäeval me läksime linnaväravast välja jõe äärde, kus me lootsime leida sobivat paika palvetamiseks. Me istusime maha ja hakkasime juttu rääkima sinna kokku tulnud naistega.
044	ACT	016	014	Üks neist oli Lüüdia, purpurkanga müüja Tüatiira linnast, kes armastas Jumalat. Issand avas tema südame, nii et ta pani tähele Pauluse sõnumit.
044	ACT	016	015	Aga kui Lüüdia ja ta pere olid ristitud, palus ta meil tulla tema koju. „Kui te peate mind Issandale ustavaks, “ütles ta, „siis tulge ja peatuge minu majas!“Ja ta käis meile peale.
044	ACT	016	016	Üks kord kohtasime palvepaika minnes orjatari, kellel oli lausuja vaim. Ta teenis oma isandatele suurt raha tuleviku ennustamisega.
044	ACT	016	017	See tüdruk käis Pauluse ja meie kannul ja karjus: „Need mehed on kõigekõrgema Jumala sulased, kes kuulutavad teile, kuidas saada päästetud.“
044	ACT	016	018	Seda tegi ta palju päevi. Lõpuks tüütas ta Pauluse nii ära, et too pööras ümber ja ütles vaimule: „Ma käsin sind Jeesuse Kristuse nimel: mine temast välja!“Ja selsamal tunnil vaim lahkus temast.
044	ACT	016	019	Kui nüüd orjatari isandad said aru, et nende lootus raha teenida on lõppenud, võtsid nad Pauluse ja Siilase kinni ja tirisid nad turuplatsile linnavõimude ette.
044	ACT	016	020	Nad viisid nad linnavanemate ette ja ütlesid: „Need mehed on juudid ja nad tekitavad meie linnas segadust,
044	ACT	016	021	levitades kombeid, mida seadus ei luba meil kui roomlastel vastu võtta ega järgida.“
044	ACT	016	022	Ja rahvahulk ühines rünnakuga Pauluse ja Siilase vastu. Linnavanemad käskisid neid alasti võtta ja kaigastega peksta.
044	ACT	016	023	Ja kui nad olid neid rängalt peksnud, heitsid nad apostlid vanglasse ja käskisid vangivalvurit neid hoolsalt valvata.
044	ACT	016	024	Saanud sellised ranged korraldused, heitis valvur nad sisemisse vangikongi ja pani nende jalad pakku.
044	ACT	016	025	Umbes südaöö paiku Paulus ja Siilas palvetasid ja laulsid ülistust Jumalale, ja teised vangid kuulasid neid.
044	ACT	016	026	Ja järsku sündis nii suur maavärin, et vangla alusmüürid värisesid. Ja otsekohe avanesid kõik uksed ja kõikide ahelad purunesid.
044	ACT	016	027	Kui nüüd vangivalvur üles ärkas ja nägi vanglauksi lahti olevat, võttis ta mõõga ja kavatses end tappa, arvates, et vangid on põgenenud.
044	ACT	016	028	Aga Paulus hüüdis: „Ära tee enesele kurja! Me oleme kõik siin!“
044	ACT	016	029	Valvur lasi tuua tuld, tormas sisse ja langes värisedes Pauluse ja Siilase ette maha.
044	ACT	016	030	Siis juhatas ta nad välja ja küsis: „Isandad, mis ma pean tegema, et saada päästetud?“
044	ACT	016	031	Nad ütlesid: „Usu Issandasse Jeesusesse, siis saad päästetud sina koos oma perega!“
044	ACT	016	032	Ja nad kuulutasid Issanda sõna temale ja kõigile, kes olid tema majas.
044	ACT	016	033	Vangivalvur võttis Pauluse ja Siilase selsamal öötunnil endaga kaasa ja pesi nende haavad. Siis ristiti tema, ta pere ja kõik ta kodakondsed.
044	ACT	016	034	Ta tõi nad oma koju ja kattis neile laua. Ta oli väga rõõmus, et ta kogu perekonnaga oli hakanud uskuma Jumalasse.
044	ACT	016	035	Päeva saabudes läkitasid linnavanemad kohtuteenreid vangivalvurile ütlema: „Vabasta need mehed!“
044	ACT	016	036	Vangivalvur teatas Paulusele: „Linnavanemad on käskinud sinu ja Siilase vabaks lasta! Te võite rahus minna!“
044	ACT	016	037	Aga Paulus ütles neile: „Nad on meid avalikult peksnud ilma kohut mõistmata, kuigi me oleme Rooma kodanikud; nad on meid vangi heitnud ja tahavad nüüd meist salaja lahti saada? Ei! Las nad tulevad ja saadavad meid ise välja.“
044	ACT	016	038	Kohtuteenrid kandsid sellest linnavanematele ette, ja kui need kuulsid, et Paulus ja Siilas on Rooma kodanikud, lõid nad kartma.
044	ACT	016	039	Nad tulid ja palusid neilt vabandust, tõid nad vanglast välja ja palusid linnast lahkuda.
044	ACT	016	040	Siis tulid Paulus ja Siilas vanglast välja ja läksid Lüüdia juurde, kus nad kohtusid vendadega ja julgustasid neid. Siis nad lahkusid.
044	ACT	017	001	Kui nad olid läinud läbi Amfipolise ja Apolloonia, jõudsid nad Tessaloonikasse, kus oli juudi sünagoog.
044	ACT	017	002	Ja Paulus läks, nagu tal kombeks oli, nende juurde sünagoogi, ja arutles nendega kolmel hingamispäeval Jumala sõna üle,
044	ACT	017	003	selgitades ja tõestades, et Messias pidi kannatama ja surnuist üles tõusma. „See Jeesus, keda mina teile kuulutan, ongi Messias!“ütles ta.
044	ACT	017	004	Mõned neist lasksid end veenda ja ühinesid Pauluse ja Siilasega, samuti ühines suur hulk jumalakartlikke kreeklasi ja rohkesti suursuguseid naisi.
044	ACT	017	005	Aga õpetuse vastu seisvad juudid said kadedaks, nad võtsid turuplatsilt kaasa mõningaid kurje mehi ja rahvahulki üles kihutades korraldasid linnas mässu. Nad ründasid Jaasoni maja, otsides Paulust ja Siilast, et neid välja rahva ette tuua.
044	ACT	017	006	Aga kui nad neid ei leidnud, vedasid nad Jaasoni ja mõned teised usklikud linna valitsejate ette ja karjusid: „Need mehed, kes kogu ilma on pea peale pööranud, on nüüd siia tulnud
044	ACT	017	007	ja Jaason on nad vastu võtnud. Nad rikuvad keisri korraldusi, rääkides ühest teisest kuningast, keda kutsutakse Jeesuseks!“
044	ACT	017	008	Seda kuuldes rahvahulk ja linna valitsejad ärritusid, kuid
044	ACT	017	009	saades Jaasonilt ja teistelt tagatise, lasksid neil minna.
044	ACT	017	010	Usklikud saatsid Pauluse ja Siilase öö saabudes Beroiasse. Sinna jõudes läksid nad juudi sünagoogi.
044	ACT	017	011	Beroias olid inimesed mõistlikumad kui Tessaloonikas; nemad võtsid sõna vastu innukalt ja uurisid iga päev Pühakirjast, kas Paulus rääkis õigust.
044	ACT	017	012	Paljud juudid hakkasid uskuma, samuti rohkesti kõrgemast seisusest kreeka naisi ja mehi.
044	ACT	017	013	Aga kui Tessaloonika juudid said teada, et Paulus ka Beroias kuulutab Jumala sõna, tulid nad ka sinna rahvahulka üles kihutama.
044	ACT	017	014	Siis usklikud saatsid Pauluse otsekohe mere äärde, Siilas ja Timoteos jäid aga Beroiasse.
044	ACT	017	015	Pauluse saatjad viisid ta Ateenani ja lahkusid pärast seda, kui nad olid saanud Siilase ja Timoteose jaoks juhtnöörid, et need võimalikult ruttu tuleksid Pauluse juurde.
044	ACT	017	016	Aga kui Paulus neid Ateenas ootas, siis ta ärritus vaimus, sest linn oli täis iidolite kujusid.
044	ACT	017	017	Ta arutles nüüd sünagoogis juutide ja jumalakartlike kreeklastega ning turuplatsil iga päev nendega, kes juhtusid seal olema.
044	ACT	017	018	Aga mõned epikuurlaste ja stoikute mõttetargad vaidlesid temaga. Mõned küsisid: „Mida see lobasuu tahab öelda?“Teised arvasid: „Tema näib kuulutavat võõraid jumalusi!“Sest Paulus kuulutas neile evangeeliumi Jeesusest ja ülestõusmisest.
044	ACT	017	019	Nad võtsid ta kinni ja viisid Areopaagile ning ütlesid: „Kas me võime teada saada, mis uus õpetus see on, millest sa kõneled?
044	ACT	017	020	Sa tood meie kõrvu võõrastavaid mõtteid. Me tahame teada, mis asjad need on.“
044	ACT	017	021	(Kõik ateenlased ja seal elavad võõramaalased veetsid oma aega jutustades ja uudiseid kuulates.)
044	ACT	017	022	Aga Paulus seisis keset Areopaagi ning ütles: „Ateena mehed! Ma näen, et te olete väga jumalakartlikud.
044	ACT	017	023	Kui ma käisin läbi teie linna ja vaatasin paiku, mida te kummardate, märkasin ka üht altarit kirjaga: Tundmatule jumalale. Keda teie nüüd tundmatuna kummardate, teda kuulutan mina teile.
044	ACT	017	024	Jumal, kes on teinud maailma ja kõik selle sees, kes taeva ja maa Issandana ei ela inimkätega tehtud pühakodades,
044	ACT	017	025	ega lase ennast inimkätega teenida, justkui tal oleks midagi vaja, sest tema ise annab kõikidele elu ja hingamise ja kõik.
044	ACT	017	026	Tema on teinud ühestainsast terve inimkonna kõige maa peale elama ning on neile seadnud ettemääratud ajad ja nende asukohtade piirid.
044	ACT	017	027	Ja Jumal soovis, et inimesed teda otsiksid, et nad teda tunneksid ja leiaksid. Sest ta on meile kõigile väga lähedal.
044	ACT	017	028	Tema tõttu me elame ja liigume ja temas on meie olemine. Sest nagu mõned teie enda luuletajad on öelnud: „Meie oleme tema sugu.“
044	ACT	017	029	Kui me nüüd oleme Jumala sugu, ei tohiks me arvata, et jumalikkus on nagu kuld-, hõbe- ja kivikujutised, mille on loonud inimesed oma leidlikkuse ja oskusega.
044	ACT	017	030	Jumal on küll sellisest teadmatusest minevikus mööda vaadanud, kuid nüüd käsib ta kõigil inimestel kõigis paigus meelt parandada.
044	ACT	017	031	Sest ta on seadnud päeva, mil ta mõistab õiglaselt kohut kogu maailma üle mehe läbi, kelle ta on määranud, ja ta on andnud kõigile tõestuse sellega, et on tema üles äratanud surnuist.“
044	ACT	017	032	Kui need kuulsid surnute ülestõusmisest, hakkasid mõned neist irvitama, teised aga ütlesid: „Me tahame sind selles asjas kuulda uuesti!“
044	ACT	017	033	Nõnda lahkus Paulus nende juurest.
044	ACT	017	034	Ent mõned mehed ühinesid temaga ja said usklikuks; nende hulgas oli Areopaagi liige Dionüüsios, samuti üks naine nimega Damaris, ja mitmed teised.
044	ACT	018	001	Pärast neid sündmusi lahkus Paulus Ateenast ja tuli Korintosesse.
044	ACT	018	002	Seal ta kohtus Akvilaga, Pontosest pärit juudiga, kes oli hiljuti tulnud Itaaliast oma naise Priskillaga, sest keiser Klaudius oli käskinud kõigil juutidel Roomast lahkuda. Nende juurde tuli Paulus,
044	ACT	018	003	ja kuna ta oli telgimeister nagu nemadki, jäi ta sinna ja töötas koos nendega.
044	ACT	018	004	Igal hingamispäeval Paulus väitles sünagoogis, püüdes veenda juute ja kreeklasi.
044	ACT	018	005	Kui Siilas ja Timoteos Makedooniast sinna jõudsid, pühendus Paulus täielikult sõna kuulutamisele ja tunnistas juutidele, et Jeesus on Messias.
044	ACT	018	006	Aga kui juudid talle vastu olid ja hakkasid teda teotama, raputas ta tolmu oma rõivastelt ja ütles neile: „Teie veri tulgu teie eneste peale! Mina olen puhas! Nüüdsest lähen ma teiste rahvaste juurde.“
044	ACT	018	007	Siis lahkus Paulus sünagoogist Titius Justuse juurde, kes oli jumalakartlik mees ja kelle maja asus sünagoogi kõrval.
044	ACT	018	008	Sünagoogi ülem Krispus hakkas uskuma Issandat kogu oma perega ja palju korintlasi hakkas Paulust kuulates uskuma ja nad ristiti.
044	ACT	018	009	Ühel öösel Issand kõneles Paulusele nägemuses: „Ära karda, jätka kõnelemist ja ära ole vait!
044	ACT	018	010	Sest mina olen sinuga ja keegi ei ründa sind ega tee sulle kurja, sest mul on palju inimesi selles linnas.“
044	ACT	018	011	Paulus jäi sinna pooleteiseks aastaks ja õpetas nende hulgas Jumala sõna.
044	ACT	018	012	Sel ajal kui Gallio oli Ahhaia prokonsul, tõusid juudid ühiselt Pauluse vastu ja viisid ta kohtu ette.
044	ACT	018	013	„See mees, “süüdistasid nad, „meelitab inimesi Jumalat kummardama Moosese seaduse vastaselt.“
044	ACT	018	014	Aga kui Paulus avas suu vastamiseks, lausus Gallio meile: „Kui teie, juudid, esitaksite kaebuse mõne väärteo või raske kuriteo kohta, peaksin ma teid ära kuulama.
044	ACT	018	015	Aga kuna see hõlmab küsimusi sõnade ja nimedega teie endi seadustes, siis lahendage see asi omavahel. Neis asjus ei ole mina kohtumõistja.“
044	ACT	018	016	Ja ta ajas nad ära.
044	ACT	018	017	Nemad aga pöördusid sünagoogi ülema Soostenese vastu ja peksid teda Gallio ees, aga ta ei hoolinud sellest üldse.
044	ACT	018	018	Paulus jäi Korintosesse veel mõneks ajaks. Siis lahkus ta vendadest ja purjetas koos Priskilla ja Akvilaga Süüriasse. Enne purjetama minemist oli ta Kenkreas lasknud oma juuksed maha lõigata tõotuse pärast, mille ta oli andnud.
044	ACT	018	019	Nad saabusid Efesosse, kuhu ta Priskilla ja Akvila jättis. Ta ise läks aga sünagoogi ning vestles juutidega.
044	ACT	018	020	Aga kui nad palusid tal jääda kauemaks, Paulus keeldus.
044	ACT	018	021	Lahkumisel ta lubas: „Pühad on tulemas ja ma pean sel ajal olema Jeruusalemmas. Ma tulen tagasi, kui see on Jumala tahe.“Ja ta lahkus Efesosest.
044	ACT	018	022	Kui ta Kaisareas oli maabunud, läks ta üles Jeruusalemma, tervitas kogudust ja läks siis alla Antiookiasse.
044	ACT	018	023	Kui ta oli seal mõnda aega olnud, asus Paulus teele ja käis järgemööda läbi Galaatia ja Früügia alad, julgustades kõiki jüngreid.
044	ACT	018	024	Samal ajal tuli Efesosse Aleksandriast pärit juut Apollos. Ta oli õppinud mees ja tundis hästi Pühakirja.
044	ACT	018	025	Teda oli õpetatud tundma Issanda teed ja vaimult tulisena rääkis ja õpetas õigesti Jeesusest, kuigi ta teadis ainult Johannese ristimist.
044	ACT	018	026	Ta hakkas sünagoogis julgelt rääkima. Kui Priskilla ja Akvila teda kuulsid, kutsusid nad ta oma koju ja selgitasid talle täpsemalt Jumala teed.
044	ACT	018	027	Aga kui Apollos tahtis minna Ahhaiasse, julgustasid teda vennad ja õed ning kirjutasid sealsetele jüngritele, et nad ta vastu võtaksid. Sinna jõudes oli ta suureks abiks neile, kes olid hakanud uskuma armu läbi.
044	ACT	018	028	Sest ta lükkas avalikes aruteludes osavalt ümber juutide väited, tõestades Pühakirjast, et Jeesus on Messias.
044	ACT	019	001	Sel ajal kui Apollos oli Korintoses, sündis, et Paulus käis läbi sisemaa ja tuli Efesosse. Leides sealt mõned jüngrid, küsis ta neilt:
044	ACT	019	002	„Kast te võtsite vastu Püha Vaimu, kui te saite usklikuks?“Nad vastasid: „Me pole isegi kuulnud, et Püha Vaim on.“
044	ACT	019	003	Ja ta küsis neilt: „Millesse siis teie olete ristitud?“Nemad vastasid: „Johannese ristimisse.“
044	ACT	019	004	Aga Paulus ütles: „Johannes tõepoolest ristis meeleparandusristimisega, öeldes rahvale, et nad usuksid sellesse, kes tuleb pärast teda, see on Messias Jeesusesse.“
044	ACT	019	005	Seda kuuldes lasksid nad end ristida Issanda Jeesuse nimesse.
044	ACT	019	006	Ja kui Paulus pani käed nende peale, tuli neile Püha Vaim ja nad rääkisid võõraid keeli ja prohveteerisid.
044	ACT	019	007	Seal oli kokku umbes tosin meest.
044	ACT	019	008	Paulus läks siis sünagoogi ja rääkis julgesti kolm kuud, väideldes ja veendes neid Jumala riigi asjus.
044	ACT	019	009	Aga kui mõned tegid oma südame kõvaks ega uskunud, vaid rahva ees halvustasid usuteed, läks ta ära nende juurest ja eraldas neist ka jüngrid ning pidas iga päev arutlusi Türannose koolis.
044	ACT	019	010	See kestis kaks aastat, nõnda et kõik, kes Aasias elasid, nii juudid kui kreeklased, said kuulda Issanda Jeesuse sõna.
044	ACT	019	011	Ja Jumal tegi erakordseid imesid Pauluse käte läbi,
044	ACT	019	012	nii et ka tema ihu pealt võetud higirätikuid ja põllesid viidi haigete peale ja haigused lahkusid neist ning kurjad vaimud läksid välja.
044	ACT	019	013	Aga mõned juudid, kes rännates kurje vaime välja ajasid, hakkasid kasutama Issanda Jeesuse nime, üteldes: „Ma käsin teil välja tulla selle Jeesuse nimel, keda Paulus kuulutab!“
044	ACT	019	014	Ja need olid ühe juudi ülempreestri Skeua seitse poega, kes seda tegid.
044	ACT	019	015	Ent kuri vaim ütles: „Jeesust ma tunnen ja Paulust ma tean, aga kes teie olete?“
044	ACT	019	016	Ja mees, kelles oli kuri vaim, hüppas neile peale ja sai võimust nende üle. Ja ta andis neile niimoodi peksa, et nad alasti ja haavatuna põgenesid sellest majast.
044	ACT	019	017	See lugu sai teatavaks kõigile juutidele ja kreeklastele, kes elasid Efesoses. Hirm langes nende kõikide peale ja Issanda Jeesuse nime hoiti suure au sees.
044	ACT	019	018	Ja paljud usklikud tulid ning tunnistasid üles oma teod.
044	ACT	019	019	Paljud neist, kes olid tegelenud nõiakunstiga, tõid oma raamatud kokku ja põletasid need ära kõikide silme all. Ja kui nad arvutasid kokku nende väärtuse, oli see viiskümmend tuhat hõbetükki.
044	ACT	019	020	Nõnda võimsalt kasvas ja avaldas oma väge Issanda sõna.
044	ACT	019	021	Pärast kõiki neid sündmusi otsustas Paulus Makedoonia ja Ahhaia kaudu Jeruusalemma minna. „Kui ma seal olen ära käinud, “ütles ta, „pean ma nägema ka Roomat.“
044	ACT	019	022	Ta läkitas Makedooniasse kaks oma abilist, Timoteose ja Erastose, ise jäi aga veel mõneks ajaks Aasiasse.
044	ACT	019	023	Sel ajal tekkis suur tüli õpetuse pärast.
044	ACT	019	024	Sest üks hõbesepp nimega Demeetrios, kes tegi hõbedast Artemise templi kujukesi, tõi sealsetele käsitöölistele rohkesti tööd.
044	ACT	019	025	Ta kutsus kokku kõik, kes selles ametis olid, ja ütles neile: „Mehed, te teate, et meie heaolu sõltub sellest tööst.
044	ACT	019	026	Ja te näete ja kuulete, et see Paulus veenab ja pöörab ümber palju inimesi mitte ainult Efesoses, vaid peaaegu kogu Aasias, öeldes, et need ei ole jumalad, mis kätega tehakse.
044	ACT	019	027	Ja nõnda ähvardab põlu alla sattumine mitte ainult meie äri, vaid ka suure jumalanna Artemise templit võidakse põlata ja selle toredus hävitada, ehkki seda kummardab kogu Aasia.“
044	ACT	019	028	Seda kuuldes läksid nad raevu ja hüüdsid: „Suur on efeslaste Artemis!“
044	ACT	019	029	Ja terve linn täitus segadusega ja nad tungisid teatrisse, vedades kaasa makedoonlased Gaiuse ja Aristarhose, Pauluse reisikaaslased.
044	ACT	019	030	Ja kui Paulus tahtis rahva ette minna, ei lubanud jüngrid teda.
044	ACT	019	031	Isegi mõned provintsi ametnikud, kes olid ta sõbrad, saatsid talle sõnumi paludes, et ta ei läheks teatrisse.
044	ACT	019	032	Rahvakogu oli segaduses, sest ühed karjusid üht ja teised teist ja enamik ei teadnud, mis põhjusel nad olid kokku tulnud.
044	ACT	019	033	Siis toodi rahva seast esile Aleksandros, kelle juudid ette lükkasid. Aleksandros viipas käega, tahtes pidada rahva ees kaitsekõnet.
044	ACT	019	034	Aga kui nad said aru, et ta on juut, karjusid kõik ühehäälselt kaks tundi: „Suur on efeslaste Artemis!“
044	ACT	019	035	Aga linnakirjutaja vaigistas rahvahulga ja ütles: „Efesose mehed, milline mees ei teaks, et efeslaste linn on suure jumalanna Artemise templi ja tema taevast Zeusi käest maha langenud kuju hoidja?
044	ACT	019	036	Seepärast, kuna need faktid on vaieldamatud, peaksite olema vait ja mitte midagi tegema kiirustades.
044	ACT	019	037	Te olete toonud need mehed siia, kuigi nad ei ole rüüstanud templit ega teotanud meie jumalannat.
044	ACT	019	038	Kui nüüd Demeetriosel ja teistel käsitöölistel on midagi kellegi vastu, siis kohtud on avatud ja seal on prokonsulid; kaevaku nad seal üksteise peale.
044	ACT	019	039	Ja kui teil on veel nõudmisi, siis seletatagu asi korralise rahvakogu ees.
044	ACT	019	040	Sest meil on oht sattuda tänase kära pärast uurimise alla, ja pole ühtegi põhjust, millega sellist korratut kogunemist õigustada.“
044	ACT	019	041	Ja kui ta seda oli öelnud, saatis ta rahvakoosoleku laiali.
044	ACT	020	001	Kui rahutused olid lõppenud, kutsus Paulus jüngrid enese juurde, ja olles neid julgustanud, jättis ta nendega hüvasti ning asus teele Makedooniasse.
044	ACT	020	002	Ta käis läbi selle piirkonna, rääkis inimestele palju julgustavaid sõnu ja jõudis lõpuks Kreekasse.
044	ACT	020	003	Ta jäi sinna kolmeks kuuks. Kuna juudid kavandasid tema vastu kurja samal ajal, kui tema valmistus purjetama Süüriasse, otsustas ta tagasi pöörduda Makedoonia kaudu.
044	ACT	020	004	Temaga koos olid Soopatros, Pürrose poeg Bereast, Aristarhos ja Sekundus Tessaloonikast, Gaius Derbest, samuti Timoteos, ning Tühhikos ja Trofimos Aasia maakonnast.
044	ACT	020	005	Need mehed läksid ette ja ootasid meid Troases.
044	ACT	020	006	Meie aga purjetasime pärast hapnemata leibade pühi Filippist ära ja ühinesime teistega viis päeva hiljem Troases. Me jäime sinna seitsmeks päevaks.
044	ACT	020	007	Nädala esimesel päeval me kogunesime leiba murdma. Paulus kõneles inimestele. Ja kuna ta plaanis järgmisel päeval lahkuda, jätkas ta kõnelemist südaööni.
044	ACT	020	008	Ent mitu lampi põles ülemises toas, kus me koos olime.
044	ACT	020	009	Aknal istus noormees nimega Eutühhos, kes vajus sügavasse unne, kui Paulus rääkis ja rääkis. Kui ta oli sügavalt magama jäänud, kukkus ta kolmandalt korruselt alla ja kui ta üles tõsteti, oli ta surnud.
044	ACT	020	010	Paulus läks alla, heitis ennast noormehe peale ja haaras ta ümbert kinni. „Ärge kartke, “ütles ta, „ta on elus!“
044	ACT	020	011	Siis ta läks üles, murdis leiba ja sõi. Kui ta oli kõnelnud kaua, kuni koiduni, ta lahkus.
044	ACT	020	012	Aga rahvas viis noormehe koju elusana ja tundis suurt lohutust.
044	ACT	020	013	Meie aga läksime varem laeva ja purjetasime Assosesse, kus me pidime Pauluse peale võtma. Ta oli niiviisi korraldanud, sest ta tahtis sinna jalgsi tulla.
044	ACT	020	014	Kui ta meiega Assoses kokku sai, võtsime ta laeva ja tulime Mitüleenesse.
044	ACT	020	015	Sealt me purjetasime järgmisel päeval edasi ja jõudsime Kiose saare lähedale. Teisel päeval aga purjetasime Samose saarele ja sellele järgneval päeval saabusime Mileetosesse.
044	ACT	020	016	Sest Paulus oli otsustanud Efesosest mööda purjetada, et mitte Aasia provintsis aega viita, sest ta kiirustas, et kui vähegi võimalik, nelipühapäevaks jõuda Jeruusalemma.
044	ACT	020	017	Mileetosest saatis Paulus sõna Efesosse ja kutsus kogudusevanemad enese juurde.
044	ACT	020	018	Kui nad saabusid, ütles ta neile: „Te teate, kuidas alates esimesest päevast, mil ma Aasia maakonda saabusin, ma kogu selle aja teie juures olen elanud.
044	ACT	020	019	Ma teenisin Issandat suure alandlikkusega ja pisaratega ja ränkade katsumustega juutide kurjade vastuplaanide keskel.
044	ACT	020	020	Te teate, et ma pole kõhelnud teile kuulutada ühtki asja, mis võiks teile kasulik olla, vaid olen õpetanud avalikult ja majast majja käies.
044	ACT	020	021	Ma tunnistasin nii juutidele kui kreeklastele, et nad peavad meeleparanduseks pöörduma Jumala poole ja uskuma Issandasse Jeesusesse.
044	ACT	020	022	Ja nüüd lähen ma Vaimust ajendatuna Jeruusalemma ega tea, mis minuga seal võib juhtuda.
044	ACT	020	023	Tean ainult seda, mida Püha Vaim igas linnas hoiatab ja ütleb, et vangistused ja raskused ootavad mind.
044	ACT	020	024	Siiski ma ei pea oma elu endale kalliks. Minu ainus eesmärk on lõpetada võidujooks ja täita ülesanne, mille Issand Jeesus on mulle andnud: tunnistada Jumala armu evangeeliumi.
044	ACT	020	025	Ma tean, et mitte keegi teist, kelle hulgas ma olen kuningriiki kuulutanud, ei näe mind enam kunagi.
044	ACT	020	026	Seetõttu tunnistan ma teile tänasel päeval, et mina olen puhas kõikide verest.
044	ACT	020	027	Sest ma pole kartnud teile kuulutada kogu Jumala tahet.
044	ACT	020	028	Sellepärast pange tähele iseennast ja kõike karja, mille ülevaatajaks Püha Vaim on teid pannud. Olge karjased Jumala kogudusele, mille ta on saanud iseenese vere läbi.
044	ACT	020	029	Ma tean, et pärast minu lahkumist tulevad teie sekka julmad hundid, kes karja ei säästa.
044	ACT	020	030	Isegi teie eneste seast tõusevad mehed ja moonutavad tõde, et meelitada jüngreid eneste järele.
044	ACT	020	031	Sellepärast valvake ja mõelge sellele, et ma kolm aastat ööd ja päevad ei ole lakanud silmaveega manitsemast igaüht teie seast.
044	ACT	020	032	Nüüd ma jätan teid Jumala ja tema armusõna hooleks; tema ehitab teid üles ja annab teile pärandi kõigi pühitsetute seas.
044	ACT	020	033	Kellegi hõbedat ega kulda ega rõivaid ei ole ma kadestanud.
044	ACT	020	034	Te teate, et need mu käed on teinud tööd ja teeninud minule ja minu kaaslastele seda, mis vajalik.
044	ACT	020	035	Kõiges, mida ma tegin, näitasin teile, et sellise raske tööga peame aitama nõrgemaid, pidades meeles sõnu, mida Issand Jeesus ise ütles: „Õndsam on anda kui võtta!““
044	ACT	020	036	Kui Paulus oli kõne lõpetanud, põlvitas ta nende kõikidega maha ja palvetas.
044	ACT	020	037	Siis puhkesid kõik valjusti nutma ja kallistasid Paulust ja andsid talle suud.
044	ACT	020	038	Kõige rohkem kurvastas neid väide, et nad ei näe tema nägu enam kunagi. Siis saatsid nad ta laevale.
044	ACT	021	001	Kui me olime neist lahkunud ja merele läinud, purjetasime otsekohe Koosi saarele. Järgmisel päeval aga Roodosele ja sealt edasi Patarasse.
044	ACT	021	002	Seal me leidsime laeva, mis oli teel Foiniikiasse. Astusime laevale ja sõitsime minema.
044	ACT	021	003	Pärast seda, kui Küpros meile paistma hakkas, möödusime sellest lõuna poolt ja purjetasime Süüriasse. Ma randusime Tüüroses, kus pidi laev lossitama.
044	ACT	021	004	Seal me leidsime jüngreid ja jäime nende juurde seitsmeks päevaks. Nad ütlesid Paulusele Vaimu mõjul, et ta ei läheks Jeruusalemma.
044	ACT	021	005	Kui aeg kätte jõudis, lahkusime ja jätkasime oma teed. Ja nemad kõik naiste ja lastega saatsid meid linnast välja, ja me põlvitasime ranna ääres ning palvetasime.
044	ACT	021	006	Pärast seda, kui me olime üksteisega hüvasti jätnud, astusime laeva, nemad aga pöördusid tagasi koju.
044	ACT	021	007	Meie jätkasime aga reisi Tüürosest Ptolemaisi, kus me tervitasime vendi ja õdesid ning jäime üheks päevaks nende juurde.
044	ACT	021	008	Järgmisel päeval me lahkusime sealt, jõudsime Kaisareasse ja peatusime evangelist Filippuse kodus. Filippus oli üks neist seitsmest.
044	ACT	021	009	Tal oli neli vallalist tütart, kes kõnelesid prohvetlikult.
044	ACT	021	010	Kui olime seal mitu päeva olnud, tuli Juudamaalt alla prohvet Agabos.
044	ACT	021	011	Ta tuli meie juurde, võttis Pauluse vöö, sidus sellega kinni oma käed ja jalad ning ütles: „Nii ütleb Püha Vaim: mehe, kelle oma on see vöö, seovad juudid Jeruusalemmas kinni ja annavad üle rahvaste kätte!“
044	ACT	021	012	Kui me seda kuulsime, püüdsime meie ja ka teised veenda Paulust, et ta ei läheks üles Jeruusalemma.
044	ACT	021	013	Seepeale vastas Paulus: „Miks te nutate ja murrate mu südant? Ma olen valmis mitte üksnes laskma ennast Jeruusalemmas aheldada, vaid ka surema Issanda Jeesuse nime pärast.“
044	ACT	021	014	Aga kui ta ei võtnud meid kuulda, me loobusime ja ütlesime: „Issanda tahtmine sündigu!“
044	ACT	021	015	Pärast seda alustasime oma teed Jeruusalemma.
044	ACT	021	016	Meid saatsid mõned jüngrid Kaisareast ja viisid meid Mnaasoni koju, kus me pidime peatuma. Ta oli Küproselt pärit mees ja üks varajastest jüngritest.
044	ACT	021	017	Kui me Jeruusalemma jõudsime, võtsid vennad ja õed meid soojalt vastu.
044	ACT	021	018	Järgmisel päeval läks Paulus meiega Jaakobuse juurde ja kõik vanemad tulid ka sinna.
044	ACT	021	019	Paulus tervitas neid ja kirjeldas üksikasjalikult, mida Jumal tema teenimise läbi oli teiste rahvaste seas teinud.
044	ACT	021	020	Seda kuuldes ülistasid nad Jumalat. Ja nad ütlesid Paulusele: „Näed, vend, kui mitmed tuhanded juudid on saanud usklikuks, ja nad kõik on Seaduse pidajad!
044	ACT	021	021	Neile on räägitud, et sa õpetavat võõraste rahvaste seas elavaid juute Moosesest ära taganema, öeldes, et neil ei ole vaja oma lapsi ümber lõigata ega elada meie kommete kohaselt.
044	ACT	021	022	Mida nüüd teha? Kindlasti saavad nad teada, et sa oled tulnud,
044	ACT	021	023	seepärast tee nüüd seda, mis me sulle ütleme. Meil on neli meest, kes on andnud tõotuse.
044	ACT	021	024	Võta need mehed enesega ning puhasta ennast koos nendega ja kata nende kulud, et nad saaksid oma juuksed maha ajada. Siis näevad kõik, et see on tühi jutt, mis nad sinust on kuulnud, ja et ka sina elad Seadust pidades.
044	ACT	021	025	Mis puudutab usklikke teiste rahvaste hulgast, siis neile oleme saatnud kirja oma otsusest, et neil on vaja hoiduda ebajumalate ohvrilihast, verest, lämbunud loomade lihast ja sugukõlvatusest.“
044	ACT	021	026	Järgmisel päeval võttis Paulus mehed ja laskis ennast koos nendega puhastada. Siis läks ta templisse, et teatada, millal puhastuspäevad lõpevad ja nende igaühe eest tuuakse ohver.
044	ACT	021	027	Kui seitse päeva hakkasid jõudma lõpule, nägid Aasia maakonnast pärit juudid Paulust templis. Nad ässitasid üles kogu rahva ja võtsid ta kinni,
044	ACT	021	028	hüüdes: „Iisraeli mehed, tulge appi! Siin on mees, kes igal pool õpetab meie rahva ja Seaduse ja selle paiga vastu! Ja lisaks on ta toonud kreeklased templisse ja selle püha paiga rüvetanud!“
044	ACT	021	029	Sest nad olid enne näinud linnas Paulusega koos efeslast Trofimust ja arvasid, et Paulus oli ta toonud templisse.
044	ACT	021	030	Ja kogu linn tõusis liikvele ning inimesi tuli joostes igast suunast. Ja nad võtsid Pauluse kinni ning vedasid ta templist välja, ja otsekohe lukustati väravad.
044	ACT	021	031	Samal ajal, kui nad püüdsid teda tappa, läks sõnum Rooma vägede ülemani, et kogu Jeruusalemm on möllamas.
044	ACT	021	032	Ta võttis sedamaid sõdureid ja pealikke kaasa ja tuli joostes alla rahva juurde. Kui märatsejad nägid ülempealikku ja tema sõdureid, lõpetasid nad Pauluse peksmise.
044	ACT	021	033	Ülempealik vahistas Pauluse ja käskis ta kahe ketiga aheldada. Ja siis ta küsis, et kes ta on ja mis ta on teinud.
044	ACT	021	034	Aga rahva hulgast hüüdsid ühed üht ja teised teist, ja kuna ülempealik ei suutnud lärmi pärast midagi selgemalt teada saada, siis käskis ta Pauluse viia kindlusse.
044	ACT	021	035	Aga kui Paulus jõudis treppide juurde, tuli sõduritel rahva vägivaldse käitumise pärast teda kätel kanda.
044	ACT	021	036	Sest nende järel käiv rahvahulk karjus: „Hukka ta ära!“
044	ACT	021	037	Kui sõdurid olid Paulust kindlusse viimas, küsis ta ülempealikult: „Kas ma tohin sulle midagi öelda?“„Kas sa räägid kreeka keelt?“vastas tema,
044	ACT	021	038	„Kas sa ei olegi see egiptlane, kes mõni aeg tagasi mässu alustas ja viis kõrbe neli tuhat mõrtsukat?“
044	ACT	021	039	Paulus ütles: „Mina olen juut Tarsosest, kuulsa Kiliikia linna kodanik. Ma palun sind väga, luba mul rahvale kõnelda!“
044	ACT	021	040	Saanud ülempealiku nõusoleku, astus Paulus trepiastmeile ja viipas rahvale käega. Kui kõik jäid vait, hakkas ta heebrea keeles kõnet pidama ja ütles:
044	ACT	022	001	„Vennad ja isad, kuulake nüüd, mida ma teile enese kaitseks räägin!“
044	ACT	022	002	Kui nad kuulsid teda heebrea keeles rääkimas, jäid nad väga vaikseks. Ja Paulus ütles:
044	ACT	022	003	„Mina olen juut, sündinud Tarsoses Kiliikiamaal ja üles kasvanud siin selles linnas. Ma õppisin Gamalieli käe all ja sain põhjaliku väljaõppe meie esivanemate Seadusest. Ma olin pühendunud Jumalale nagu igaüks teist on täna.
044	ACT	022	004	Ja sellisena ma kiusasin taga usutee järgijaid kuni nende surmani, pannes ahelaisse ja heites vanglasse nii mehi kui naisi,
044	ACT	022	005	nagu ülempreester ja kogu nõukogu võivad teile tunnistada. Nende käest ma sain isegi kirju nende kaaslaste jaoks Damaskuses, ja ma läksin sinna kavatsusega tuua ka need inimesed vangidena Jeruusalemma, et neid karistataks.
044	ACT	022	006	Lõuna paiku Damaskuse lähedale jõudes välgatas äkitselt mu ümber ere valgus taevast.
044	ACT	022	007	Ma kukkusin maha ja kuulsin üht häält mulle ütlemas: „Saul! Saul! Miks sa mind taga kiusad?“
044	ACT	022	008	„Kes sa oled, Issand?“küsisin ma. „Mina olen Naatsareti Jeesus, keda sa taga kiusad!“vastas ta.
044	ACT	022	009	Minu kaaslased nägid küll valgust, aga nad ei kuulnud tema häält, kes minuga rääkis.
044	ACT	022	010	„Mida pean ma tegema, Issand?“küsisin ma. „Tõuse üles, “ütles Issand, „ja mine Damaskusesse. Seal öeldakse sulle, mis sul on määratud teha.“
044	ACT	022	011	Kuna ma selle ereda valguse pärast ei näinud, juhtisid mu kaaslased mind kättpidi Damaskusesse.
044	ACT	022	012	Minu juurde tuli mees nimega Ananias. Ta oli pühendunud Seaduse järgija ja kõrgelt austatud kõigi seal elavate juutide poolt.
044	ACT	022	013	Ta seisatas minu kõrval ja ütles: „Vend Saul, näe jälle!“Ja selsamal hetkel ma nägin teda.
044	ACT	022	014	Siis ta ütles: „Meie esivanemate Jumal on sind valinud tundma tema tahet ja nägema seda Õiget ning kuulma sõnu tema suust.
044	ACT	022	015	Sina oled tema tunnistaja kõikidele inimestele selles, mida sa oled näinud ja kuulnud.
044	ACT	022	016	Ja mida sa nüüd ootad? Tõuse üles, lase ennast ristida ja oma patud ära pesta, appi hüüdes tema nime!“
044	ACT	022	017	Aga kui ma tagasi pöördusin Jeruusalemma ja templis palvetasin, olin ma nagu enesest ära
044	ACT	022	018	ja nägin Issandat minuga rääkimas: „Ruttu!“ütles ta, „Lahku kohe Jeruusalemmast, sest siinsed inimesed ei võta vastu sinu tunnistust minu kohta.“
044	ACT	022	019	„Issand, “vastasin mina, „nad ju teavad, et ma viisin vangi ja peksin sünagoogides neid, kes sinusse usuvad.
044	ACT	022	020	Ja kui sinu märtri Stefanose verd valati, olin ma seal juures ja kiitsin selle heaks ning valvasin nende rõivaid, kes teda tapsid.“
044	ACT	022	021	Ja Issand ütles mulle: „Mine, ma läkitan su kaugele võõraste rahvaste sekka!““
044	ACT	022	022	Kuni selle sõnani rahvas kuulas teda. Siis aga tõstsid nad häält ja karjusid: „Hukka niisugune ära maa pealt, tema ei tohi ellu jääda!“
044	ACT	022	023	Ja kui nad karjusid ja viskasid maha oma kuued, tolmu üles pildudes,
044	ACT	022	024	käskis ülempealik Pauluse viia kindlusse. Ta käskis teda peksta ja välja uurida, miks inimesed tema peale sellisel kombel karjusid.
044	ACT	022	025	Aga kui nad ta peksmiseks pikali tõmbasid, ütles Paulus tema juures seisvale sadakonna ülemale: „Kas see on seaduslik, et te peksate Rooma kodanikku, keda pole süüdi mõistetud?“
044	ACT	022	026	Kui sadakonna ülem seda kuulis, läks ta ja kandis ülempealikule ette. „Mida sa kavatsed teha?“küsis ta, „See mees on Rooma kodanik!“
044	ACT	022	027	Ülempealik tuli Pauluse juurde ja küsis: „Ütle mulle, kas sa oled Rooma kodanik?“„Jah, olen!“vastas Paulus.
044	ACT	022	028	Ülempealik vastas: „Mina olen endale kodakondsuse hankinud suure raha eest.“„Aga mina olen sellesse sündinud, “vastas Paulus.
044	ACT	022	029	Sedamaid lahkusid need, kes olid teda üle kuulanud. Ülempealik lõi ise aga kartma, kui ta sai teada, et ta oli pannud Pauluse, Rooma kodaniku, ahelaisse.
044	ACT	022	030	Aga järgmisel päeval, tahtes teada saada, milles täpselt juudid Paulust süüdistavad, vabastas ta tema ahelatest ja käskis ülempreestritel ja kõigil Suurkohtu liikmetel kokku tulla. Ja ta viis Pauluse nende ette.
044	ACT	023	001	Paulus vaatas aga otse Suurkohtu poole ja ütles: „Mu vennad, mina olen oma kohust Jumala ees täitnud tänini ausa südametunnistusega.“
044	ACT	023	002	Selle peale ülempreester Ananias käskis Pauluse lähedalseisjaid lüüa talle vastu suud.
044	ACT	023	003	Siis Paulus ütles talle: „Küll Jumal lööb ka sind, sa lubjatud sein! Sina istud siin, et minu üle kohut mõista Seaduse järgi, ise aga rikud Seadust sellega, et käsid mind lüüa!“
044	ACT	023	004	Lähedalseisjad aga küsisid: „Kuidas sa julged solvata Jumala ülempreestrit?“
044	ACT	023	005	Paulus vastas: „Vennad, ma ei saanud aru, et ta on ülempreester; sest on ju kirjutatud: „Ärge rääkige oma rahva valitsejatest halvasti.““
044	ACT	023	006	Kuna Paulus teadis, et osa neist olid saduserid ja teine osa variserid, siis ta kuulutas Suurkohtus: „Mu vennad, mina olen variser, olen variseri poeg. Ma seisan kohtu ees surnuist ülestõusmise lootuse pärast.“
044	ACT	023	007	Niipea kui ta seda oli öelnud, tõusis variseride ja saduseride vahel tüli ja kogu jagunes kaheks.
044	ACT	023	008	(Saduserid usuvad, et ülestõusmist ei ole ja pole ka ingleid ega vaime, kuid variserid usuvad seda kõike.)
044	ACT	023	009	Siis tõusis suur lärm, ja mõned kirjatundjad variseride hulgast tõusid püsti ja vaidlesid jõuliselt. „Meie ei leia midagi valet selles mehes, “ütlesid nad. „Mis siis, kui vaim või ingel ongi temaga rääkinud?“
044	ACT	023	010	Aga vaidlus muutus vägivaldseks ja ülempealik kartis, et nad võivad Pauluse tükkideks rebida. Ta saatis väeüksuse välja, et Paulus nende käest jõuga ära võtta ja kindlusse viia.
044	ACT	023	011	Järgmisel ööl seisis Issand Pauluse juures ning ütles: „Ole julge! Nagu sa minust oled tunnistanud Jeruusalemmas, nõnda pead sa tunnistama ka Roomas!“
044	ACT	023	012	Järgmisel hommikul pidasid juudid salaplaani ja vandusid vastastikku, et nad ei söö ega joo, enne kui nad Pauluse on tapnud.
044	ACT	023	013	Selle kokkuleppega oli seotud rohkem kui nelikümmend meest.
044	ACT	023	014	Nad läksid ülempreestrite ja vanemate juurde ja ütlesid: „Me oleme vandunud, et me ei söö ega joo, enne kui me Pauluse oleme tapnud.
044	ACT	023	015	Teie pöörduge nüüd Suurkohtuga väeülema poole palvega tuua ta enda ette põhjusel, et tema juhtumit täpsemalt uurida. Meie aga oleme valmis teda tapma, enne kui ta siia jõuab.“
044	ACT	023	016	Pauluse õepoeg sai sellest vandenõust kuulda, ta läks kindlusse ning teatas Paulusele.
044	ACT	023	017	Paulus kutsus ühe sadakonna ülema enese juurde ja ütles talle: „Vii see noormees ülempealiku juurde. Tal on midagi temale teatada!“
044	ACT	023	018	See viis ta ülema juurde. Sadakonna ülem ütles: „Vang Paulus kutsus mind enese juurde ja palus tuua selle noore mehe sinu ette, sest tal on midagi sulle rääkida.“
044	ACT	023	019	Ülempealik võttis noormehel käest kinni, viis ta kõrvale ja küsis: „Mis sa tahad mulle öelda?“
044	ACT	023	020	Tema ütles: „Juudid on leppinud kokku teid paluda, et te homme tooksite Pauluse Suurkohtu ette põhjusel, nagu sooviksite tema kohta saada täpsemat teavet.
044	ACT	023	021	Ärge teie andke neile järele, sest rohkem kui nelikümmend meest varitsevad, et teda rünnata. Nad on andnud vande, et ei söö ega joo, enne kui on ta tapnud. Nad on juba valmis, oodates vaid teie nõusolekut.“
044	ACT	023	022	Ülempealik saatis noormehe ära, hoiatades teda: „Ära räägi kellelegi, et sa sellest mulle teada andsid.“
044	ACT	023	023	Siis ta kutsus enese juurde kaks sadakonna ülemat ning käskis: „Pange valmis kakssada sõdurit, seitsekümmend ratsanikku ja kakssada odameest Kaisareasse minekuks täna öösel kolmandal tunnil.
044	ACT	023	024	Ja varuge Pauluse jaoks hobused, et ta ohutult maavanem Feeliksi ette viia.“
044	ACT	023	025	Ta kirjutas ka järgmise kirja:
044	ACT	023	026	Klaudius Lüüsias, Kõrgesti austatud maavanem Feeliksile: Tervitused.
044	ACT	023	027	Selle mehe olid juudid kinni võtnud ja tahtsid teda tappa, aga ma tulin oma vägedega ja päästsin ta, sest olin teada saanud, et ta on Rooma kodanik.
044	ACT	023	028	Tahtes aru saada, milles nad teda süüdistavad, viisin ma ta Suurkohtu ette.
044	ACT	023	029	Siis ma leidsin, et teda süüdistatakse nende Seaduse vaidlusküsimustes, kuid ei olnud sellist süüd, mis väärinuks surma või vangistust.
044	ACT	023	030	Et ma aga kuulsin vandenõust selle mehe vastu, siis ma saadan ta otsekohe sinu juurde. Samuti käsin süüdistajatel sinule esitada tema vastu tõendid.
044	ACT	023	031	Seda käsku täites võtsid sõdurid Pauluse ja viisid ta öösel Antipatriseni.
044	ACT	023	032	Järgmisel päeval pöördusid nad tagasi kindlusse, ratsanikud läksid aga temaga edasi.
044	ACT	023	033	Need tulid Kaisareasse, toimetasid kirja maavanema kätte ja andsid ka Pauluse temale üle.
044	ACT	023	034	Maavanem luges kirja läbi ja päris, mis maakonnast ta on. Kuuldes, et ta on Kiliikiast,
044	ACT	023	035	ütles ta: „Ma kuulan su ära, kui su süüdistajad siia jõuavad.“Ja ta käskis Paulust valvata Heroodese kindluses.
044	ACT	024	001	Viis päeva hiljem tuli alla Kaisareasse ülempreester Ananias koos mõne vanema ja advokaadiga, keda hüüti Tertulluseks, ning nad esitasid maavanemale Pauluse vastu süüdistuse.
044	ACT	024	002	Kui Paulus oli sisse kutsutud, alustas Tertullus süüdistuskõnet Feeliksi ees: „Meie oleme sinu valitsuse all, auline Feeliks, nautinud pikka aega rahu ja sinu ettenägelikkus on toonud muutust meie rahva hulgas.
044	ACT	024	003	Ja seda me tunnustame igal pool ja igal viisil sügava tänuga.
044	ACT	024	004	Et sind aga kauem mitte väsitada, siis palun sind, et sa oma lahkuses meie asja lühidalt ära kuulad.
044	ACT	024	005	Sest me oleme leidnud, et see mees tekitab tüli, õhutades mässu kõigi juutide seas kogu maailmas. Ta on Naatsaretlaste usulahu juht
044	ACT	024	006	ja ta on püüdnud isegi templit rüvetada. Sellepärast me ta kinni võtsimegi et tema üle kohut mõista meie Seaduse järgi.
044	ACT	024	007	Ülempealik Lüüsias tuli aga vahele ning võttis ta suure vägivallaga meie käest ära,
044	ACT	024	008	käskides süüdistajaid tulla sinu juurde. Kui sa teda ise üle kuulad, siis saad teada, et meie esitatud süüdistused tema vastu on tõde.“
044	ACT	024	009	Ja juudid ühinesid sellega, kinnitades, et see on nõnda.
044	ACT	024	010	Kui maavanem Paulusele märku andis rääkida, vastas ta: „Ma tean, et sa oled palju aastaid olnud selle rahva kohtunik; nii et ma kaitsen end julgesti.
044	ACT	024	011	Nagu sa võid teada saada, ei ole rohkem kui kaksteist päeva sellest, kui ma läksin üles Jeruusalemma Jumalat kummardama.
044	ACT	024	012	Minu süüdistajad ei ole näinud mind templis kellegagi vaidlemas või rahvast üles ässitamas, ei sünagoogis ega ka kusagil mujal linnas.
044	ACT	024	013	Nad ei suuda ka tõestada seda, milles nad mind süüdistavad.
044	ACT	024	014	Aga ma võtan omaks, et ma usuteed mööda, mida nemad kutsuvad lahkusuks, teenin meie esivanemate Jumalat. Ma usun kõike, mis Seadusesse ja prohvetite raamatutesse on kirjutatud,
044	ACT	024	015	ja mul on sama lootus Jumala peale nagu nendel meestel, et tuleb nii õigete ja kui ka ülekohtuste ülestõusmine.
044	ACT	024	016	Just sellepärast püüan ma alati hoida puhast südametunnistust Jumala ja inimeste ees.
044	ACT	024	017	Pärast mitmeaastast äraolekut tulin Jeruusalemma, et tuua annetusi oma rahvale ja ohverdada.
044	ACT	024	018	Just seda leidsid mind mõned juudid templis tegemast. Minuga ei olnud ühtegi rahvahulka ega mingit korratust.
044	ACT	024	019	Aga Aasia maakonnast olid mõned juudid, kes peaksid siin sinu ees olema ja süüdistusi esitama, kui neil on midagi minu vastu.
044	ACT	024	020	Või ütelgu need mehed siin ise, mis süüd nad minust leidsid, kui ma seisin Suurkohtu ees.
044	ACT	024	021	Kui see just pole see üks asi, mis ma nende ees seistes hüüdsin: te mõistate täna minu üle kohut surnute ülestõusmise pärast?“
044	ACT	024	022	Feeliks aga, olles usuteega hästi kursis, lükkas kohtuasja edasi ja ütles: „Kui ülempealik Lüüsias tuleb, siis ma otsustan teie asja!“
044	ACT	024	023	Ta andis sadakonna ülemale korralduse hoida Paulust vahi all, kuid jätta talle mõned vabadused ning lubada ta sõpradel teda teenida.
044	ACT	024	024	Mõne päeva pärast tuli Feeliks oma naise Drusillaga, kes oli juuditar. Ta kutsus Pauluse ja kuulas ta kõnet usust Jeesusesse Kristusesse.
044	ACT	024	025	Aga kui Paulus kõneles õiglusest, enesekontrollist ja tulevasest kohtust, lõi Feeliks kartma ja vastas: „See on selleks korraks kõik! Sa võid ära minna. Kui mul on rohkem aega, siis ma lasen sind jälle kutsuda.“
044	ACT	024	026	Samal ajal ta lootis, et Paulus pakub talle altkäemaksu. Seepärast kutsus ta teda tihti enese juurde ja vestles temaga.
044	ACT	024	027	Ent kui kaks aastat sai täis, tuli Feeliksi asemele Porkius Festus. Ja et Feeliks tahtis olla juutidele meelepärane, jättis ta Pauluse vangi.
044	ACT	025	001	Kolm päeva pärast ametisse astumist läks Festus Kaisareast üles Jeruusalemma,
044	ACT	025	002	kus ülempreestrid ja juutide juhid astusid tema ette ja esitasid süüdistuse Pauluse vastu.
044	ACT	025	003	Nad palusid Festust hea tahte märgiks saata Paulus Jeruusalemma, sest nad plaanisid teda tee peal rünnata ja tappa.
044	ACT	025	004	Aga Festus vastas: „Paulust hoitakse Kaisareas ja ma ise lähen ka varsti sinna.
044	ACT	025	005	Tulgu mõni teie juhtidest minuga kaasa ja esitagu tema vastu süüdistus seal, kui ta on midagi valesti teinud.“
044	ACT	025	006	Kui Festus oli seitse või kaheksa päeva nende juures olnud, läks ta alla Kaisareasse. Järgmisel päeval kutsus ta kokku kohtu ja käskis Pauluse tema ette tuua.
044	ACT	025	007	Kui Paulus sisse astus, piirasid ta ümber Jeruusalemmast tulnud juudid. Nad esitasid talle palju tõsiseid süüdistusi, kuid ei suutnud neid tõestada.
044	ACT	025	008	Siis kaitses Paulus ennast: „Ma ei ole teinud midagi valesti ei juutide Seaduse ega templi ega keisri vastu.“
044	ACT	025	009	Festus aga, soovides olla juutidele meelepärane, küsis: „Kas sa oled nõus minema nende süüdistustega üles Jeruusalemma ja astuma minu ette kohtus?“
044	ACT	025	010	Paulus vastas: „Mina seisan praegu keisri kohtujärje ees, kus mu üle peab kohut mõistetama. Juutide vastu ma ei ole eksinud, nagu sa isegi hästi tead.
044	ACT	025	011	Kui ma olen siiski süüdi selles, et olen teinud midagi surma väärivat, ei keeldu ma surmast. Kuid kui nende poolt minu vastu esitatud süüdistused ei vasta tõele, ei ole kellelgi õigust mind neile välja anda. Mina nõuan keisri kohut!“
044	ACT	025	012	Pärast seda, kui Festus oli arutanud oma nõunikega, ta vastas: „Keisri kohut oled sa nõudnud, keisri ette sa lähed!“
044	ACT	025	013	Mõni päev hiljem saabusid Kaisareasse kuningas Agrippa ja Berenike Festust tervitama.
044	ACT	025	014	Ja kuna nad veetsid seal mitu päeva, rääkis Festus kuningale Pauluse juhtumist. Ta ütles: „Feeliks on jätnud vangi ühe mehe.
044	ACT	025	015	Kui ma läksin Jeruusalemma, esitasid juudi ülempreestrid ja rahvavanemad tema vastu süüdistuse ja nõudsid tema surmamõistmist.
044	ACT	025	016	Ma vastasin neile, et Roomas ei ole kombeks kedagi välja anda, enne kui süüdistatav saab seista vastamisi süüdistajatega ja ennast süüdistuste vastu kaitsta.
044	ACT	025	017	Kui nad koos minuga siia tulid, ei lükanud ma kohtuasja edasi, vaid kutsusin kohtu järgmisel päeval kokku ja käskisin mehe sisse tuua.
044	ACT	025	018	Aga kui tema süüdistajad rääkima hakkasid, ei esitanud nad temale süüdistust üheski sellises kuriteos, nagu mina ootasin.
044	ACT	025	019	Selle asemel oli neil temaga vaidlus nende oma usu ja kellegi surnud Jeesuse suhtes, kelle kohta Paulus väitis, et ta on elus.
044	ACT	025	020	Ma olin nõutu, kuidas selliseid asju uurida; nii et ma küsisin, kas ta on valmis minema Jeruusalemma ja astuma seal nendes süüdistustes kohtu ette.
044	ACT	025	021	Aga kui Paulus nõudis, et see asi tuleb üle anda keisrile otsutamiseks, siis ma käskisingi teda kinni pidada, kuni ma võin ta saata keisri juurde.“
044	ACT	025	022	Siis ütles Agrippa Festusele: „Ma tahaksin seda meest ise kuulda.“Ta vastas: „Homme saad teda kuulda.“
044	ACT	025	023	Järgmisel päeval tulid Agrippa ja Berenike kogu oma vürstlikus hiilguses ja astusid kohtusaali koos kõrgete väepealike ja linna tähtsate meestega. Siis toodi Festuse käsul Paulus.
044	ACT	025	024	Festus ütles: „Kuningas Agrippa ja kõik, kes te siin meiega olete, te näete seda meest! Terve juudi kogukond on nõudnud minult Jeruusalemmas ja siin, Kaisareas, karjudes, et ta ei tohi enam elada.
044	ACT	025	025	Mina aga leidsin, et ta pole teinud midagi surma väärivat, kuid kuna ta ise nõudis keisri kohut, siis ma otsustasin ta sinna saata.
044	ACT	025	026	Aga mul pole midagi tema kohta Tema Majesteedile kirjutada. Seepärast ma olen toonud ta teie ette ja eriti sinu ette, kuningas Agrippa, et mul pärast juurdlust oleks midagi kirjutada.
044	ACT	025	027	Sest mulle tundub mõttetu saata vang Rooma ilma süüdistuste loetelu esitamata.“
044	ACT	026	001	Aga Agrippa ütles Paulusele: „Sul on luba enese eest rääkida.“Paulus viipas käega ja alustas oma kaitsekõnet:
044	ACT	026	002	„Ma pean end õnnelikuks, kuningas Agrippa, et ma saan täna sinu ees seista ja kõigi juutide esitatud süüdistuste vastu ennast kaitsta,
044	ACT	026	003	sest sina tunned hästi juutide kombeid ja vaidlusküsimusi. Seepärast ma palun, et sa mind kannatlikult ära kuulaksid!
044	ACT	026	004	Kõik juudid teavad, kuidas ma olen lapsest saati elanud, oma elu algul omal kodumaal ja samuti Jeruusalemmas.
044	ACT	026	005	Nad tunnevad mind juba pikka aega ja võivad soovi korral tunnistada, et ma olen elanud variserina meie kõige rangema usulahu nõuete järgi.
044	ACT	026	006	Ja nüüd ma olen täna kohtu all lootuse pärast selle tõotuse peale, mille Jumal on andnud meie esiisadele.
044	ACT	026	007	Selle tõotuse täitumist loodavad näha meie kaksteist suguharu, teenides Jumalat siiralt ööd ja päevad. Kuningas Agrippa, selle lootuse pärast süüdistavadki mind juudid.
044	ACT	026	008	Miks peaks keegi teist uskumatuks pidama, et Jumal surnuid üles äratab?
044	ACT	026	009	Ka mina olin veendunud, et pean tegema kõik, mis võimalik, et seista vastu Naatsareti Jeesuse nimele.
044	ACT	026	010	Ja täpselt seda ma tegin Jeruusalemmas. Ülempreestrite meelevalla all ma panin palju Issanda pühi inimesi vangi ja kui neid tapeti, andsin oma hääle selle poolt.
044	ACT	026	011	Ja ma karistasin neid sageli, käies ühest sünagoogist teise, ja püüdsin sundida neid Jumalat teotama. Ma olin nende tagakiusamisest nii haaratud, et jahtisin neid isegi võõrastes linnades.
044	ACT	026	012	Ühel neist rännakutest suundusin ülempreestrite volituse ja ülesandega Damaskusesse.
044	ACT	026	013	Umbes keskpäeva paiku tee peal, kuningas Agrippa, nägin ma päikesest eredamat valgust taevast, säramas minu ja minu kaaslaste ümber.
044	ACT	026	014	Me kõik kukkusime maha ja ma kuulsin häält minuga kõnelemas heebrea keeles: „Saul, Saul, miks sa mind taga kiusad? Raskeks läheb sul astla vastu takka üles lüüa!“
044	ACT	026	015	Mina aga küsisin: „Kes sa oled, Isand?“„Mina olen Jeesus, keda sa taga kiusad, “vastas Issand.
044	ACT	026	016	„Aga nüüd tõuse üles ja seisa jalgadele. Ma olen sulle ilmunud selleks, et sind määrata sulaseks ja tunnistajaks sellele, mida sa minust oled näinud ja saad veel nägema.
044	ACT	026	017	Ma päästan sind su rahva ja paganate käest. Nende juurde ma sind nüüd läkitan,
044	ACT	026	018	avama nende silmi, et nad pöörduksid pimedusest valguse poole ja saatana meelevalla alt Jumala poole, et nad saaksid patud andeks ja koha nende seas, kes on pühitsetud usu kaudu minusse.“
044	ACT	026	019	Niisiis, kuningas Agrippa, ma ei ole olnud sõnakuulmatu taevase nägemuse suhtes.
044	ACT	026	020	Ma kuulutasin esmalt neile, kes olid Damaskuses, siis Jeruusalemmas ja kogu Juudamaal, ning seejärel kuulutasin mittejuudi rahvastele, et nad peavad meelt parandama ja Jumala poole pöörduma ning näitama meeleparandust oma tegudega.
044	ACT	026	021	Sellepärast on juudid mind templis kinni võtnud ja püüdnud tappa.
044	ACT	026	022	Aga et Jumal on mind aidanud tänase päevani, siis ma seisan ja tunnistan nii väikestele kui suurtele, ega ütle midagi enamat kui seda, mida prohvetid ja Mooses on rääkinud, mis sünnib:
044	ACT	026	023	et Messias pidi kannatama ja esimesena surnuist üles tõusma ning kuulutama sõnumit valgusest nii juutidele kui kõikidele rahvastele.“
044	ACT	026	024	Siinkohal katkestas Festus Pauluse kaitsekõne. „Sa ole arust ära, Paulus, “hüüdis ta, „sa oled suurest õppimisest hulluks läinud!“
044	ACT	026	025	„Ma ei ole hull, üliauline Festus, “vastas Paulus. „Kõik, mis ma räägin, on tõsine ja arukas.
044	ACT	026	026	Kuningas teab neid asju ja ma võin temaga julgesti rääkida. Olen veendunud, et ta on kõike seda tähele pannud, sest see ei ole ju kuskil nurga taga toimunud.
044	ACT	026	027	Kuningas Agrippa, kas sa usud prohveteid? Ma tean, et sa usud!“
044	ACT	026	028	Aga Agrippa ütles Paulusele: „Kas sa arvad, et suudad mind meelitada selle lühikese ajaga hakkama kristlaseks?“
044	ACT	026	029	„Lühike või pikk aeg – ma palun Jumalat, et mitte ainult sina vaid teie kõik, kes te mind täna kuulate, võiksite saada selliseks, nagu mina olen, välja arvatud need ahelad!“
044	ACT	026	030	Kuningas ja maavanem ja Berenike ja need, kes nendega istusid, tõusid püsti.
044	ACT	026	031	Kui nad olid saalist lahkunud, rääkisid nad üksteisele: „See mees ei tee midagi, mis vääriks surma või vangistust.“
044	ACT	026	032	Agrippa ütles Festusele: „Selle mehe oleks võinud vabaks lasta, kui ta ei oleks nõudnud keisri kohut!“
044	ACT	027	001	Kui oli otsustatud, et me purjetame Itaaliasse, anti Paulus ja mõned teised vangid üle sadakonna ülemale Juuliusele, kes kuulus keiserlikku väesalka.
044	ACT	027	002	Me astusime Adramüttionist laeva peale, mis pidi sõitma Aasia provintsi ranniku sadamatesse, ja me lahkusime merele. Meiega oli Tessaloonikast pärit makedoonlane Aristarhos.
044	ACT	027	003	Järgmisel päeval me randusime Siidonis; ja Juulius kohtles Paulust lahkesti ning lubas tal minna oma sõprade juurde, et need saaksid tema eest hoolt kanda.
044	ACT	027	004	Sealt me läksime uuesti merele ja purjetasime Küprose varjus, sest tuuled olid vastu.
044	ACT	027	005	Kui olime Kiliikia ja Pamfüülia ranniku lähedal üle avamere purjetanud, saabusime Müürasse Lüükias.
044	ACT	027	006	Ja kui sadakonna ülem leidis sealt Aleksandria laeva, mis purjetas Itaaliasse, pani ta meid selle pardale.
044	ACT	027	007	Palju päevi liikusime vaevaliselt edasi ja meil oli raskusi saada Knidose kohale. Ja kui tuul ei lasknud meid randa, siis me purjetasime Kreeta varju Salmoone kohal.
044	ACT	027	008	Liikusime vaevaga mööda rannajoont ning jõudsime paika, mida kutsutakse Heaks Sadamaks ja mille lähedal on Lasaia linn.
044	ACT	027	009	Me olime kaotanud palju aega ja laevasõit oli muutunud ohtlikuks, sest lepituspäev oli möödas. Nii hoiatas Paulus neid:
044	ACT	027	010	„Mehed, ma näen, et meie reis saab olema katastroofiline ja toob suurt kahju laevale ja lastile ning ka meie enda elule.“
044	ACT	027	011	Kuid sadakonna ülem järgis tüürimehe ja laevaomaniku nõuandeid, selle asemel et Paulust kuulata.
044	ACT	027	012	Ja et sadam oli talvitamiseks kõlbmatu, otsustas enamus, et peaksime edasi sõitma, lootes jõuda Fööniksisse ja seal talvituda. See oli Kreetal asuv sadam, mis oli avatud edelasse ja loodesse.
044	ACT	027	013	Aga kui õrn lõunatuul hakkas puhuma, nägid nad oma võimalust. Nad hiivasid ankru ja liikusid mööda Kreeta rannajoont.
044	ACT	027	014	Aga üsna pea sööstis saare poolt alla marutuul, mida hüütakse kirdemaruks.
044	ACT	027	015	See kiskus laeva endaga kaasa. Kuna kursil püsimine oli võimatu, siis lihtsalt triivisime.
044	ACT	027	016	Väikese Kauda saare varjus oli torm natuke vaiksem ja me suutsime hädavaevu toime tulla päästepaadiga.
044	ACT	027	017	Mehed tõmbasid selle pardale. Seejärel tõmmati köied laeva alt läbi, et seda koos hoida. Ja kuna kardeti paiskuda Sürtise liivaribadel madalikule, võeti purjed maha ja jäeti laev triivima.
044	ACT	027	018	Aga laev sai tormist nii palju vintsutada, et järgmisel päeval loopisid nad osa lasti merre.
044	ACT	027	019	Kolmandal päeval heitsid nad oma kätega üle parda ka laeva varustuse.
044	ACT	027	020	Aga kui mitu päeva ei paistnud ei päikest ega tähti ja maru läks väga kangeks, kaotasime lõpuks lootuse jääda ellu.
044	ACT	027	021	Pärast seda, kui nad olid pikka aega olnud söömata, tõusis Paulus nende ette ja ütles: „Mehed, te oleksite pidanud minu sõna kuulama ja Kreetalt mitte väljuma. Siis te oleks vältinud neid purustusi ja kahju.
044	ACT	027	022	Nüüd ma aga kutsun teid olema julged, sest keegi teie seast ei hukku, hukkub ainult laev.
044	ACT	027	023	Täna öösel seisis minu kõrval selle Jumala ingel, kelle oma ma olen ja keda ma ka teenin
044	ACT	027	024	ja ütles: „Ära karda, Paulus! Sa pead jõudma keisri ette; ja Jumal on sulle kinkinud kõigi nende elud, kes koos sinuga sõidavad.“
044	ACT	027	025	Seepärast, mehed, olge julged, sest ma usun Jumalat, et kõik sünnib täpselt nii, nagu mulle on öeldud!
044	ACT	027	026	Sellegipoolest peame ühel saarel maale minema.“
044	ACT	027	027	Neljateistkümnendal ööl triivisime me ikka veel Aadria merel, kui südaöö paiku tajusid meremehed, et me läheneme maale.
044	ACT	027	028	Loodimisel nad leidsid, et vesi oli umbes nelikümmend meetrit sügav. Kui nad natukese aja pärast olid edasi jõudnud, loodisid nad uuesti ja leidsid, et vesi oli kolmkümmend meetrit sügav.
044	ACT	027	029	Kartes, et me paiskume karile, heitsid nad laeva ahtrist välja neli ankrut ja jäid ootama päevavalgust.
044	ACT	027	030	Aga kui meremehed püüdsid laevast põgeneda ja hakkasid päästepaati merre laskma, teesklesid nad, nagu tahaksid nad veel mõne ankru laeva ninast sisse lasta.
044	ACT	027	031	Siis Paulus ütles sadakonna ülemale: „Kui need mehed ei jää laeva, siis te ei pääse eluga!“
044	ACT	027	032	Siis lõikasid sõdurid katki köied, mis päästepaati hoidsid, ja lasid sellel minema triivida.
044	ACT	027	033	Vahetult enne päikesetõusu kutsus Paulus neid kõiki sööma. „Viimased neliteist päeva, “ütles ta, „olete te olnud pinge all ja ilma toiduta – te pole midagi söönud.
044	ACT	027	034	Nüüd soovitan teil midagi süüa. Te peate ellu jääma. Mitte keegi teist ei kaota peast ühtki juuksekarva!“
044	ACT	027	035	Kui ta seda oli öelnud, võttis ta leiva, tänas Jumalat nende kõikide ees, murdis ja hakkas sööma.
044	ACT	027	036	Siis nende kõikide meel läks heaks ja nad võtsid ka leiba.
044	ACT	027	037	Kokku oli meid laeval kakssada seitsekümmend kuus inimest.
044	ACT	027	038	Kui nende kõhud said täis, kergendasid nad veel laeva, heites vilja merre.
044	ACT	027	039	Kui valgeks läks, siis nad ei tundnud, mis maa see on; aga nad nägid liivase rannaga lahte, kuhu nad otsustasid, kui nad suudavad, laeva ajada.
044	ACT	027	040	Nad raiusid ankrud lahti ja jätsid need merre; samal ajal sidusid lahti tüüriaerude köied ja seadsid esipurje tuulde ning püüdsid juhtida laeva ranna poole.
044	ACT	027	041	Ent nad sattusid liivaseljakule ja ajasid laeva sinna kinni. Laeva käil tungis sinna sisse ja jäi kinni, ahter purunes aga lainte möllus tükkideks.
044	ACT	027	042	Sõdurid kavatsesid vangid ära tappa, et ükski neist ei pääseks ujudes põgenema.
044	ACT	027	043	Aga sadakonna ülem tahtis päästa Pauluse elu ja takistas neil plaani täide viimast. Ta käskis neil, kes oskavad ujuda, üle parda hüpata ja maale ujuda.
044	ACT	027	044	Teised pidid sinna jõudma plankudel või muudel laevaosadel. Sel viisil jõudsid kõik tervelt maale.
044	ACT	028	001	Kui me olime tervelt maale pääsenud, saime teda, et saart hüütakse Maltaks.
044	ACT	028	002	Saare elanikud osutasid meile ebatavalist lahkust. Nad süütasid lõkke ja võtsid meid selle äärde, sest sadas vihma ja oli külm.
044	ACT	028	003	Paulus korjas hunniku hagu, ja kui ta selle tulle pani, tuli kuumusest välja rästik, kes ta kätte kinni hakkas.
044	ACT	028	004	Kui saare elanikud nägid ussi tema käe küljes rippumas, ütlesid nad üksteisele: „See mees peab küll mõrtsukas olema! Õiguse jumalanna ei luba tal siin elada, kuigi ta on merest pääsenud.“
044	ACT	028	005	Paulus aga viskas ussi tulle ja tal ei juhtunud mingit häda.
044	ACT	028	006	Rahvas ootas, et ta paistetab üles või kukub surnult maha, aga kui nad nägid, et Paulusega ei juhtu midagi ebatavalist, mõtlesid nad ümber ja ütlesid, et ta on jumal.
044	ACT	028	007	Selle paiga lähedal oli mõis, mis kuulus saare valitsejale Publiusele. Tema võttis meid vastu ja võõrustas meid heldelt kolm päeva.
044	ACT	028	008	Publiuse isa lamas aga palaviku ja kõhutõvega voodis. Paulus läks tema juurde ja pani palvetades käed tema peale ning tegi ta terveks.
044	ACT	028	009	Kui see oli sündinud, tulid sinna ka teised saarel olevad haiged, ja said terveks.
044	ACT	028	010	Ja nemad austasid meid mitmel viisil, ja kui me olime valmis merele minema, andsid nad meile teekonna jaoks kõik vajaliku.
044	ACT	028	011	Kolme kuu pärast me läksime sealt merele Aleksandria laevaga, mis oli saarel olnud ületalve ja mille tunnuseks oli Dioskuuride kuju.
044	ACT	028	012	Me randusime Sürakuusas ja jäime sinna kolmeks päevaks.
044	ACT	028	013	Sealt me sõitsime edasi ja saabusime Reegiumi. Ja kui järgmisel päeval tõusis lõunatuul, jõudsime teisel päeval Puteolisse.
044	ACT	028	014	Sealt me leidsime vendi ja õdesid, kelle kutsel jäime nende juurde seitsmeks päevaks. Ja nii me tulime Rooma.
044	ACT	028	015	Ja kui sealsed vennad ja õed meist kuulda said, tulid nad meile vastu Appiuse Foorumini ja Tres Tabernani. Neid inimesi nähes tänas Paulus Jumalat ning sai julgustust.
044	ACT	028	016	Kui me olime saabunud Rooma, lubati Paulusel omaette elada ühe sõduri valve all.
044	ACT	028	017	Kolm päeva hiljem kutsus Paulus kokku juutide juhid. Kui need olid kogunenud, ütles Paulus neile: „Mu vennad, kuigi mina ei ole teinud midagi meie rahva ja esivanemate kommete vastu, vahistati mind Jeruusalemmas ja anti üle roomlaste kätte.
044	ACT	028	018	Ja kui need mind üle kuulasid, tahtsid nad mind vabaks lasta, sest mul ei olnud ühtki surmasüüd.
044	ACT	028	019	Aga kui juudid olid selle vastu, olin ma sunnitud pöörduma keisri poole. Mul polnud mingit kavatsust oma rahva vastu süüdistust esitada.
044	ACT	028	020	Sel põhjusel palusin teid näha ja teiega rääkida. Iisraeli lootuse pärast ma olen kinni ahelates.“
044	ACT	028	021	Aga nemad vastasid: „Me ei ole saanud Juudamaalt ühtegi kirja sinu kohta ega ole tulnud siia ühtegi inimest, kes sinust oleks midagi paha teatanud või rääkinud.
044	ACT	028	022	Aga me tahame siiski sinu käest kuulda, mida sa mõtled, sest me teame, et selle lahkusu vastu räägitakse kõikjal.“
044	ACT	028	023	Nad korraldasid ühel päeval Paulusega kokkusaamise ja siis tuli veel rohkem inimesi sinna, kus ta viibis. Neile ta tunnistas ja seletas hommikust õhtuni Jumala riigist ning veenis Moosese Seaduse ja Prohvetite põhjal uskuma Jeesusesse.
044	ACT	028	024	Mõned lasksid end öeldust veenda, teised aga ei suutnud uskuda.
044	ACT	028	025	Jõudmata ühisele nõule, lahkusid nad pärast seda, kui Paulus oli öelnud oma viimase sõna: „Püha Vaim rääkis tõtt prohvet Jesaja kaudu teie esivanematele:
044	ACT	028	026	„Mine selle rahva juurde ja ütle: „Te küll kuulate, aga ei mõista, te küll vaatate, aga ei näe.“
044	ACT	028	027	Selle rahva süda on kalestunud ja nende kõrvakuulmine on nüri ja nad on sulgenud oma silmad. Muidu nad näeksid oma silmadega ja kuuleksid oma kõrvadega ja mõistaksid südamega ning pöörduksid, ja ma teeksin nad terveks.“
044	ACT	028	028	Siis olgu teile teada, et see Jumala pääste on läkitatud teistele rahvastele ja nemad võtavad seda kuulda!“
044	ACT	028	029	Kui ta seda oli öelnud, läksid juudid ära omavahel ägedalt vaieldes.
044	ACT	028	030	Paulus jäi kaheks aastaks oma üürimajja ja võttis vastu kõiki, kes tema juurde tulid.
044	ACT	028	031	Ta kuulutas Jumala riiki ning õpetas Issandast Jeesusest Kristusest julgelt ja takistusteta!
#
# BOOK	045	ROM	Romans	Roomlastele
045	ROM	001	001	Pauluselt, Kristuse Jeesuse sulaselt, kes on kutsutud apostliks ja valitud levitama Jumala evangeeliumi,
045	ROM	001	002	mida Jumal on oma prohvetite kaudu Pühakirjas ette tõotanud,
045	ROM	001	003	sõnumit tema Pojast – kes maises elus pärines Taaveti soost
045	ROM	001	004	ja on pühaduse Vaimu väes kinnitatud Jumala Pojaks pärast surnuist ülestõusmist – Jeesusest Kristusest, meie Issandast.
045	ROM	001	005	Tema läbi me oleme saanud armu ja apostliameti, et levitada usukuulekust tema nime auks mittejuutide keskel,
045	ROM	001	006	kelle hulgas teiegi olete kutsutud kuuluma Jeesusele Kristusele.
045	ROM	001	007	Kõigile Jumala armastatuile Roomas, teile, keda tema on kutsunud pühaks rahvaks: Armu ja rahu teile meie Isalt Jumalalt ja Issandalt Jeesuselt Kristuselt!
045	ROM	001	008	Kõigepealt ma tänan oma Jumalat Jeesuse Kristuse kaudu teie kõigi eest, sest teie usust kõneldakse kogu maailmas.
045	ROM	001	009	Sest Jumal, keda ma oma vaimus teenin, levitades evangeeliumi tema Pojast, võib tunnistada, kuidas ma teid alatasa meenutan
045	ROM	001	010	oma palveis igal ajal ja anun, et mul Jumala tahtel ehk lõpuks ometi läheks korda teid külastada.
045	ROM	001	011	Ma ju igatsen teid näha, et võiksin anda teile vaimulikult midagi, mis teeb teid tugevaks;
045	ROM	001	012	see tähendab, et saaksime vastastikku julgustust üksteiselt – teie minu ja mina teie usu läbi.
045	ROM	001	013	Ärgu olgu teil teadmata, vennad ja õed, et ma olen palju kordi kavatsenud teid külastada, et mul võiks olla vilja ka teie keskel, nii nagu teiste mittejuutide seas, aga siiani on mind ikka takistatud.
045	ROM	001	014	Ma olen ju võlglane nii kreeklaste kui võõramaalaste, nii tarkade kui rumalate ees;
045	ROM	001	015	seepärast olen täis tahtmist kuulutada evangeeliumi ka teie juures Roomas.
045	ROM	001	016	Ma ei häbene evangeeliumi, sest see on Jumala vägi päästeks igaühele, kes usub – esmalt juudile, siis ka mittejuudile.
045	ROM	001	017	Sest evangeeliumis avaldub see, kuidas Jumal inimesi õigeks teeb – algusest lõpuni usu alusel, nõnda nagu on kirjutatud: „Õige jääb usust elama!“
045	ROM	001	018	Kuid Jumala viha avaldub taevast inimeste kogu kurjuse ja ülekohtu vastu, mida nad teevad, lämmatades tõde ülekohtuga.
045	ROM	001	019	Sest see, mida on võimalik teada Jumalast, on nende keskel avalik – Jumal on selle neile avaldanud.
045	ROM	001	020	Tema nähtamatu olemus, tema muutumatu vägi ja jumalikkus on ju maailma loomisest peale selgesti näha, arusaadavad tema tööde põhjal. Nõnda ei ole neil mingit vabandust,
045	ROM	001	021	sest tundes Jumalat, ei ole nad teda ülistanud ja tänanud kui Jumalat, vaid on andunud tühistele targutustele ja nende mõistmatu süda on mattunud pimedusse.
045	ROM	001	022	Väites end olevat targad, on nad muutunud rumalaks
045	ROM	001	023	ning kadumatu Jumala kirkuse vahetanud kaduva inimese, lindude, neljajalgsete ja roomajate kujutise vastu.
045	ROM	001	024	Seepärast on Jumal nad andnud nende südame himudes rüveduse kütkesse, isekeskis oma keha häbistama.
045	ROM	001	025	Nad on Jumala tõe vahetanud vale vastu ning ülistanud ja teeninud loodut Looja asemel, kes on kiidetud igavesti! Aamen.
045	ROM	001	026	Seepärast on Jumal andnud nad häbiväärsete himude meelevalda: nende naised on asendanud loomuliku vahekorra loomuvastasega.
045	ROM	001	027	Samamoodi on mehed loobunud loomulikust vahekorrast naisega ning oma himus süttinud üksteisest; käitunud sündmatult mees mehega ja iseenestes saanud kätte kohase karistuse oma eksimuse eest.
045	ROM	001	028	Veel enam, kuna nad ei pidanud väärtuslikuks Jumala tundmist, andis Jumal nad kõlvatu mõtteviisi meelevalda tegema seda, mis on väär.
045	ROM	001	029	Nad on täis kõikvõimalikku ebaõiglust, kurjust, ahnust ja halba; täis kadedust, mõrvu, riidu, kavalust ja pahatahtlikkust. Nad on keelepeksjad,
045	ROM	001	030	laimajad, Jumala vihkajad, vägivaldsed, ülbed, hooplejad, leidlikud kurjale, vastuhakkajad vanemaile,
045	ROM	001	031	mõistmatud, sõnamurdjad, kalgi südamega, halastamatud.
045	ROM	001	032	Nad küll teavad hästi Jumala otsust, et need, kes selliseid asju teevad, on surma väärt, kuid ei tee mitte ainult sedasama, vaid kiidavad heaks ka need, kes nii teevad.
045	ROM	002	001	Seepärast ei ole sinulgi mingit vabandust, kes sa ka iganes oled, sina, kes mõistad kohut! Sest milles sa teise üle kohut mõistad, selles mõistad sa süüdi ka ennast, sest sina, kes sa kohut mõistad, teed sedasama!
045	ROM	002	002	Me teame, et Jumala kohtuotsus sääraste tegude tegijale on õige.
045	ROM	002	003	Sina aga, kes teiste üle kohut mõistad, ise aga sedasama teed, kas sa arvad, et sa saad põgeneda Jumala kohtu eest?
045	ROM	002	004	Või põlgad sa tema helduse, sallivuse ja pika meele rohkust? Kas sa ei saa aru, et Jumala heldus juhib sind meelt parandama?
045	ROM	002	005	Sa kogud enesele viha oma südame kanguse ja kahetsuseta südamega Jumala viha päevaks, kui tema õiglane kohus saab avalikuks.
045	ROM	002	006	Jumal „tasub igaühele ta tegude järgi“:
045	ROM	002	007	igavest elu neile, kes püsiva heategemise kaudu püüdlevad kirkust, au ja kadumatust,
045	ROM	002	008	ent viha ja raevu neile, kes on isekad, põlgavad ära tõe ja järgivad kurja.
045	ROM	002	009	Valu ja vaev saab osaks igale inimhingele, kes teeb kurja – esmalt juudile, siis mittejuudile,
045	ROM	002	010	kuid kirkus, au ja rahu igaühele, kes teeb head – esmalt juudile, siis mittejuudile.
045	ROM	002	011	Sest Jumal ei tee vahet isikute vahel!
045	ROM	002	012	Kes teevad pattu Seadust tundmata, ka hukkuvad Seadust tundmata, ja kes teevad pattu seadusealustena, mõistetakse süüdi Seaduse alusel.
045	ROM	002	013	Ei ole ju Seaduse kuuljad õiged Jumala ees, vaid Seaduse täitjad mõistetakse õigeks.
045	ROM	002	014	Seepärast kui mittejuudid, kellel Seadust ei ole, loomusunnil teevad seda, mida Seadus nõuab, on nad Seadust omamata iseendale seaduseks.
045	ROM	002	015	Nad näitavad, et Seaduse nõuded on kirjutatud neile südamesse. Seda kinnitab ka nende südametunnistus, kui mõtted neid vaheldumisi süüdistavad või kaitsevad.
045	ROM	002	016	Minu evangeeliumi kohaselt sünnib see päeval, kui Jumal Jeesuse Kristuse läbi mõistab kohut inimeste saladuste üle.
045	ROM	002	017	Kuidas on lugu sinuga, kes sa nimetad end juudiks? Sa loodad Seadusele, sa kiitled Jumalast,
045	ROM	002	018	sa tunned tema tahet ja oskad eristada olulist, sest sa oled seda Seadusest õppinud.
045	ROM	002	019	Sul on kindel veendumus, et sina oled pimedate teejuht, pimeduses olijate valgus,
045	ROM	002	020	arutute juhendaja, väetimate õpetaja, sest on ju teadmine ja tõde sinu päralt Seaduse kujul.
045	ROM	002	021	Kuidas siis sina, kes sa õpetad teisi, ennast ei õpeta? Sa kuulutad: „Ära varasta!“, aga ise varastad?
045	ROM	002	022	Sa ütled: „Ära riku abielu!“, aga ise rikud abielu? Sa jälestad ebajumalaid, aga riisud Templit?
045	ROM	002	023	Sa uhkustad Seadusega, aga oma üleastumisega Seadusest sa heidad halba varju Jumalale!
045	ROM	002	024	Sest nagu Pühakirjas öeldakse: „Teie pärast teotatakse Jumala nime mittejuutide seas!“
045	ROM	002	025	Ümberlõikamisest on ju tõesti kasu, kui sa toimid Seaduse järgi. Aga kui sa Seadust rikud, ei ole sa millegi poolest parem ümberlõikamatuist.
045	ROM	002	026	Seepärast, kui mõni ümberlõikamatu Seaduse nõudeist kinni peab, eks loeta siis ta võrdseks ümberlõigatutega?
045	ROM	002	027	Ja see ihu poolest ümberlõikamatu, kes järgib Seadust, mõistab kord kohut sinu üle, kes sa rikud Seadust kirjatähest ja ümberlõikamisest hoolimata.
045	ROM	002	028	Sest juut ei ole ju see, kes seda on väliselt, ja ümberlõikamine see, mida ihul võib näha,
045	ROM	002	029	vaid juut on see, kes seda on sisemiselt, ja ümberlõikamine on südame ümberlõikamine Vaimu läbi, mitte kirjutatud käsu läbi. Selline saab kiituse mitte inimestelt, vaid Jumalalt.
045	ROM	003	001	Mis eelis on siis juudil või mis kasu on ümberlõikamisest?
045	ROM	003	002	Palju ja igas suhtes! Kõigepealt, nende kätte usaldati Jumala sõnumid.
045	ROM	003	003	Ja mis siis, kui mõned pole olnud ustavad? Kas nende ebaustavus tühistab Jumala ustavuse?
045	ROM	003	004	Kaugeltki mitte! Jumal on sõnapidaja, olgugi iga inimene valelik; sest nagu Pühakirjas öeldakse: „Et su sõnad osutuksid õigeks ja sa võidaksid kohtumõistmisel!“
045	ROM	003	005	Aga kui meie ebaõiglus toob esile Jumala õigluse, mida siis öelda? Kas ehk Jumal on ebaõiglane – ma räägin inimlikust seisukohast –, kui ta meid karistab vihas?
045	ROM	003	006	Kaugeltki mitte! Sest kuidas saaks Jumal sel juhul üldse mõista kohut maailma üle?
045	ROM	003	007	Aga kui Jumala tõde minu valelikkuse läbi saab üha rohkem temale kirkuseks, miks mina siiski kohtu alla lähen patusena?
045	ROM	003	008	Miks mitte öelda: „Tehkem kurja, et sellest võiks sündida head!“, nagu mõned laimajad on väitnud mind rääkivat? Nemad ei jää ilma oma teenitud karistusest!
045	ROM	003	009	Mis me sellest järeldame? Kas meil on eeliseid? Üldsegi mitte! Oma süüdistuskõnes eelpool oleme me juba selgeks teinud, et nii juudid kui mittejuudid on patu võimu all.
045	ROM	003	010	Sest on ju kirjutatud: „Ei ole ühtki õiget, ei ühtainustki.
045	ROM	003	011	Ei ole ühtki, kes mõistaks, ei ühtki, kes otsiks Jumalat.
045	ROM	003	012	Kõik on kaldunud kõrvale, läinud koguni raisku. Ei ole ühtki, kes teeks head, ei ühtainustki.“
045	ROM	003	013	„Nende kõri on lahtine haud, oma keelega nad petavad.“„Nende huulte taga on madude mürk.“
045	ROM	003	014	„Nende suu on täis needmist ja kibedust.“
045	ROM	003	015	„Nende jalad ruttavad valama verd,
045	ROM	003	016	häving ja viletsus on kõigil nende teedel,
045	ROM	003	017	ja rahu teed nad ei tunne.“
045	ROM	003	018	„Jumalakartust ei ole nende silme ees.“
045	ROM	003	019	Aga me teame, et kõik Seaduse sõnad on suunatud neile, kes on Seaduse all, et keegi ei saaks ennast õigustada ja kogu maailm saaks vastutavaks Jumala ees.
045	ROM	003	020	Sest Seadusest kinnipidamise alusel ei mõisteta ühtki inimest õigeks tema ees; Seaduse kaudu saame me teadlikuks patust.
045	ROM	003	021	Nüüd aga on Seadusest lahus saanud avalikuks Jumala tee õigeksmõistmisele, millest tunnistavad Seadus ja Prohvetid.
045	ROM	003	022	See õigeksmõistmine Jumala poolt kuulub Jeesusesse Kristusesse uskumise alusel kõigile usklikele. Sest ei ole mingit vahet juudil ja mittejuudil:
045	ROM	003	023	kõik on pattu teinud ja on Jumala aust ilma,
045	ROM	003	024	kuid mõistetakse õigeks tema armust täiesti muidu, Kristuses Jeesuses oleva lunastuse kaudu.
045	ROM	003	025	Et osutada oma õigust, on Jumal seadnud Jeesuse kõigile kättesaadavaks lepitusohvriks, mis toimib usu kaudu tema surmasse. Sest oma kannatlikkuses oli ta jätnud varasemad patud karistamata,
045	ROM	003	026	et osutada oma õigust praegusel ajal, sest tema ise on õige ja mõistab õigeks igaühe, kes usub Jeesusesse.
045	ROM	003	027	Kuhu jääb nüüd kiitlemine? See on välistatud. Millise seaduse pärast? Kas selle, mis nõuab tegusid? Ei, vaid usu seaduse pärast.
045	ROM	003	028	Sest meie seisukoht on, et inimene mõistetakse õigeks usu läbi, sõltumata Seaduse tegudest.
045	ROM	003	029	Või ehk on Jumal ainult juutide Jumal? Eks ole ta ka Jumal mittejuutidele? Jah, ta on ka mittejuutide Jumal!
045	ROM	003	030	Jumal on üksainus, kes mõistab usu läbi õigeks nii ümberlõigatu kui ümberlõikamatu.
045	ROM	003	031	Kas me siis tühistame Seaduse usuga? Kaugeltki mitte! Me hoopis kinnitame Seadust.
045	ROM	004	001	Mis me siis ütleme oma lihase esivanema Aabrahami kohta? Milline oli tema kogemus?
045	ROM	004	002	Kui Aabraham oleks tegude alusel õigeks mõistetud, siis oleks tal põhjust kiitlemiseks, aga mitte Jumala ees.
045	ROM	004	003	Sest mida Pühakirjas öeldakse? „Aabraham uskus Jumalat, ja see arvati talle õiguseks.“
045	ROM	004	004	Sellele, kes teeb tegusid, ei arvestata tasu mitte armust, vaid võlgnevuse tõttu temale.
045	ROM	004	005	Ent kui keegi tegusid tegemata usub temasse, kes jumalatu õigeks mõistab, siis arvestatakse õigeksmõistmise alusena tema usku.
045	ROM	004	006	Samuti nimetab Taavet õnnistatuks inimest, keda Jumal arvestab õigeksmõistetuks tegudest sõltumata:
045	ROM	004	007	„Õnnistatud on need, kelle ülekohus on andeks antud ja kelle patud on kinni kaetud.
045	ROM	004	008	Õnnistatud on inimene, kelle pattu Issand ei arvesta.“
045	ROM	004	009	Kas see õndsus kuulub siis ainult ümberlõigatuile, või ehk ka ümberlõikamatuile? Me ju ütleme: „Aabrahami usk arvati talle õiguseks.“
045	ROM	004	010	Mis olukorras seda siis arvati? Kas sellal, kui ta oli ümberlõigatu või kui ta oli veel ümber lõikamata? Ta ei olnud siis ümber lõigatud, vaid oli tõesti veel ümber lõikamata!
045	ROM	004	011	Ning ta võttis vastu ümberlõikamise märgi selle õigeksmõistmise kinnituseks, mis tal oli juba ümberlõikamatuna oma usu tõttu. Nõnda sai ta kõigi nende esiisaks, kes on ümber lõikamata, aga kes usuvad, ning seda arvestatakse nende õigeksmõistmise alusena.
045	ROM	004	012	Samuti sai ta nende ümberlõigatute esiisaks, kes on mitte ainult ümber lõigatud, vaid ka elavad selle usu eeskujul, mis oli meie esiisal Aabrahamil juba enne ümberlõikamist.
045	ROM	004	013	Sest tõotust, et temast saab maailma pärija, ei antud Aabrahamile ega ta järelsoole mitte Seaduse kaudu, vaid usu põhjal omistatud õigeksmõistmise kaudu.
045	ROM	004	014	Kui pärimine toimuks Seadusest kinnipidamise alusel, siis kaotaks usk sisu ja tõotus kehtivuse,
045	ROM	004	015	sest Seaduse tõttu tuleb viha; aga kus pole seadust, seal pole ka üleastumist.
045	ROM	004	016	Seepärast toimub pärimine usu alusel, et see oleks armust, ja et tõotus kehtiks kindlalt kogu Aabrahami järelsoole – mitte ainult neile, kel on Seadus, vaid ka neile, kes usuvad nõnda nagu Aabraham. On ju tema meie kõigi isa,
045	ROM	004	017	nagu Pühakirjas öeldakse: „Ma olen sind seadnud paljude rahvaste isaks!“Selle tunnistajaks on Jumal, keda ta uskus, Jumal, kes teeb surnud elavaks ja kutsub esile olematuid asju otsekui olevaid.
045	ROM	004	018	Lootes üle loodetava, uskus Aabraham, et temast saab paljude rahvaste isa, nagu talle oli öeldud: „Nii saavad olema sinu järeltulijad!“
045	ROM	004	019	Tema usk ei raugenud teadmisest, et tema ligi saja-aastane keha oli samahästi kui surnud ja Saara üsast polnud iial sündinud elu.
045	ROM	004	020	Ta ei kahelnud Jumala tõotuses uskmatuna, vaid sai tugevaks usus, austades Jumalat
045	ROM	004	021	kindla veendumusega, et Jumal suudab oma tõotuse ka täita.
045	ROM	004	022	Sellepärast see arvati talle õiguseks.
045	ROM	004	023	Aga et see temale arvati õiguseks, on pandud kirja mitte üksnes tema,
045	ROM	004	024	vaid ka meie pärast, kellele see samuti arvestatakse õiguseks, sest me usume temasse, kes äratas surnuist üles meie Issanda Jeesuse,
045	ROM	004	025	kes anti surma meie eksimuste pärast ja äratati üles meie õigeksmõistmiseks.
045	ROM	005	001	Seepärast, kuna meid on õigeks mõistetud usu alusel, siis on meil rahu Jumalaga meie Issanda Jeesuse Kristuse läbi.
045	ROM	005	002	Tema läbi me oleme usus saanud ka ligipääsu sellele armule, milles me püsime, ja võime julgelt rõõmutseda lootuse üle saada osa Jumala kirkusest.
045	ROM	005	003	Aga mitte ainult seda – me rõõmutseme ka kannatuste üle, sest me teame, et kannatusest sünnib vastupidavus,
045	ROM	005	004	vastupidavusest iseloomukindlus ja iseloomukindlusest lootus.
045	ROM	005	005	Ja see lootus ei jäta häbisse, sest Jumala armastus on välja valatud meie südameisse Püha Vaimu läbi.
045	ROM	005	006	Sest Kristus on, kui me alles nõdrad olime, ettenähtud ajal surnud jumalatute eest.
045	ROM	005	007	Vaevalt sureb ju keegi isegi õiglase inimese eest, ehk küll mõnel võib olla julgust surra hea inimese eest,
045	ROM	005	008	aga Jumal näitab oma armastust meie vastu sellega, et Kristus suri meie eest, kui me olime alles patused.
045	ROM	005	009	Aga kui meid nüüd on tema vere hinnaga õigeks mõistetud, siis seda enam päästetakse meid tema kaudu ka viha eest.
045	ROM	005	010	Sest kui meid juba Jumala vaenlastena lepitati temaga ta Poja surma läbi, siis seda enam päästetakse meid tema elu läbi nüüd, kus me oleme lepitatud.
045	ROM	005	011	Aga mitte ainult seda, vaid me ka rõõmutseme julgesti Jumala üle meie Issanda Jeesuse Kristuse läbi, kelle kaudu me nüüd oleme võtnud vastu lepituse.
045	ROM	005	012	Seepärast, nii nagu ühe inimese kaudu on patt tulnud maailma ja patu kaudu surm, samal viisil on ka surm tulnud kõigile inimestele, sest kõik on pattu teinud.
045	ROM	005	013	Oli ju patt maailmas ka enne Seadust, aga kui Seadust ei ole, siis pattu ei arvestata.
045	ROM	005	014	Siiski valitses surm Aadamast Mooseseni ka nende üle, kes ei teinud pattu käsust üle astudes nagu Aadam, kes oli eeltähenduseks temast, kes pidi tulema.
045	ROM	005	015	Kuid Jumala armuanniga ei ole lugu nii nagu üleastumisega! Sest kui ühe inimese eksimus on toonud surma paljudele, siis on paljudele võrratult rohkem osaks saanud Jumala arm ja and ühe Inimese, Jeesuse Kristuse armu kaudu.
045	ROM	005	016	Jumala and on tõesti erinev sellest, mis juhtus ühe inimese patustamise tõttu. Sest selle ühe eksimuse järel tulnud kohtuotsus tõi süüdimõistmise, aga paljude eksimuste järel tulnud and tõi õigeksmõistmise.
045	ROM	005	017	Sest kui surm sai ühe inimese eksimuse tõttu selle ühe kaudu võimule, siis kui palju enam neile, kes võtavad vastu Jumala õigeksmõistmise küllusliku armuanni, kuulub elu ja valitsus selle ühe – Jeesuse Kristuse – kaudu!
045	ROM	005	018	Niisiis, nagu ühe eksimuse läbi tuli kõigile inimestele hukkamõistmine, nõnda on ka selle ühe õige teo läbi kõigile inimestele saanud õigeksmõistmine eluks.
045	ROM	005	019	Sest nii nagu ühe inimese sõnakuulmatuse läbi tehti paljud patuseks, nõnda tehakse ühe inimese sõnakuulelikkuse läbi paljud Jumala ees õigeks.
045	ROM	005	020	Seadus aga on lisandunud selleks, et eksimus suureneks. Ent kus patt on suurenenud, seal on ka arm saanud ülikülluslikuks,
045	ROM	005	021	et nii nagu patt on valitsenud surmas, valitseks nüüd ka arm õigeksmõistmise läbi, mis viib igavesse ellu meie Issanda Jeesuse Kristuse läbi.
045	ROM	006	001	Mis me siis ütleme? Kas peaksime püsima patus, et arm suureneks?
045	ROM	006	002	Kaugeltki mitte! Kuidas võiksime meie, kes oleme patule surnud, veel patus elada?
045	ROM	006	003	Või kas te ei tea, et kõik, kes me oleme Kristusesse Jeesusesse ristitud, oleme ristitud tema surmasse?
045	ROM	006	004	Seepärast on meid koos temaga ka hauda maetud ristimise kaudu surmasse, et nii nagu Kristus on äratatud surnuist üles Isa kirkuse toimel, nõnda võime meiegi käia uues elus.
045	ROM	006	005	Sest kui meid on liidetud tema surma sarnasusse, siis liidetakse meid ka tema ülestõusmisse.
045	ROM	006	006	Me teame, et meie vana loomus on koos Kristusega risti löödud, et meie patune ihu häviks ja me ei peaks enam orjama pattu;
045	ROM	006	007	sest surres vabanetakse patu võimu alt.
045	ROM	006	008	Aga kui me oleme surnud koos Kristusega, siis usume, et me ka elame koos Kristusega.
045	ROM	006	009	Me ju teame, et nüüd, kui Kristus on surnuist üles äratatud, ei sure ta enam; surmal pole võimu tema üle.
045	ROM	006	010	Sest surres suri ta patule üks kord ja alatiseks, kuid elades elab ta Jumalale.
045	ROM	006	011	Samuti arvestage ka teie, et olete surnud patule, kuid elate Jumalale Kristuses Jeesuses.
045	ROM	006	012	Seepärast ärge laske patul valitseda oma surelikus ihus, kuuletudes selle ihadele.
045	ROM	006	013	Ärge andke oma ihuliikmeid ülekohtu relvadeks patule, vaid nõnda kui need, kes on äratatud surnuist üles, andke end Jumala teenistusse ja oma ihuliikmed õiguse relvadeks temale!
045	ROM	006	014	Sest patt ei valitse enam teie üle; te ei kuulu enam Seaduse, vaid armu alla.
045	ROM	006	015	Mis me sellest järeldame? Kas peaksime tegema pattu, kuna me ei kuulu Seaduse, vaid armu alla? Kaugeltki mitte!
045	ROM	006	016	Kas te ei tea, et kelle teenistusse te end orjana kuuletudes annate, selle orjad te olete ja selle sõna kuulate – kas siis patu orjad surmaks või kuulekuse orjad õiguseks.
045	ROM	006	017	Aga tänu Jumalale, et teie, kes te varem olite patu orjad, olete nüüd südames kuuletunud sellele õpetusele, mille hoolde teid anti.
045	ROM	006	018	Patust vabastatuina olete saanud õiguse teenriteks.
045	ROM	006	019	Teie inimliku nõrkuse tõttu kasutan ma neid võrdlusi igapäevaelust. Nii nagu te enne andsite oma liikmed orjaks rüvedusele ja üha kasvavale ülekohtule, nii andke nad nüüd õiguse teenritena pühitsuse jaoks.
045	ROM	006	020	Jah, kui te pattu orjasite, siis te olite vabad õigusest.
045	ROM	006	021	Mis vilja te kandsite siis? Sellist, mille pärast te nüüd häbenete, sest selle tulemus on surm.
045	ROM	006	022	Aga nüüd, olles vabastatud patu võimust ja saanud Jumala teenriteks, te kannate vilja pühitsuseks. Selle tulemuseks on igavene elu.
045	ROM	006	023	Sest patu palk on surm, aga Jumala armuand on igavene elu Kristuses Jeesuses, meie Issandas.
045	ROM	007	001	Vennad ja õed, kas te ei tea – ma räägin neile, kes tunnevad seadust –, et seadusel on võim inimese üle vaid seni, kuni too elab.
045	ROM	007	002	Abielunaine on seaduslikult seotud oma mehega ta eluajal. Aga kui mees sureb, vabaneb naine kohustustest mehe ees.
045	ROM	007	003	Seepärast, kui ta mehe eluajal on teise mehega, nimetatakse teda abielurikkujaks. Aga kui mees sureb, on naine vaba seaduse alt, nii et ta ei ole teisele mehele minnes abielurikkuja.
045	ROM	007	004	Seega, mu vennad ja õed, teiegi olete surmatud Seadusele Kristuse ihu kaudu, et te kuuluksite teisele, kes on üles äratatud surnuist, et me kannaksime vilja Jumalale.
045	ROM	007	005	Sest kui me veel rikutud loomuse võimuses elasime, toimisid me liikmeis patused kired, mis said tugevaks Seaduse tõttu, ja me kandsime vilja surmale.
045	ROM	007	006	Aga nüüd me oleme vabanenud Seaduse võimusest, sest me surime sellele, mis meid kinni pidas. Enam ei teeni me Jumalat vanal viisil, kirjatähe järgi, vaid uuel viisil, Vaimus.
045	ROM	007	007	Mis me siis ütleme? Kas Seadus on patt? Kaugeltki mitte! Siiski, ma ei oleks tundnud pattu muidu kui Seaduse kaudu. Ma ei oleks teadnud, mida tähendab himustamine, kui Seadus poleks öelnud: „Ära himusta!“
045	ROM	007	008	Aga patt, saades tõuget käsust, tekitas minus kõikvõimalikke himusid. Sest ilma Seaduseta on patt surnud.
045	ROM	007	009	Mina elasin kord lahus Seadusest. Kui nüüd käsk tuli, ärkas patt ellu
045	ROM	007	010	ja mina surin. Seadus, mis pidi olema mulle eluks, osutus mulle surmaks.
045	ROM	007	011	Sest kui patt oli saanud käsusõnast tõuke, pettis ta mind ja tappis mind käsu abil.
045	ROM	007	012	Seega on Seadus püha ning käsk on püha, õiglane ja hea.
045	ROM	007	013	Kas nüüd see hea on mulle saanud surmaks? Kaugeltki mitte. Aga et patt oleks nähtav patuna, on see toonud selle hea kaudu mulle surma. Nii sai patt käsu abil ülimalt patuseks.
045	ROM	007	014	Me ju teame, et Seadus on vaimulik, mina aga lihalik, müüdud orjaks patu võimusesse.
045	ROM	007	015	Sest ma ei mõista oma tegusid. Ma ei tee seda, mida tahan, vaid ma teen, mida vihkan.
045	ROM	007	016	Aga kui ma teen, mida ma ei taha, siis ma nõustun, et Seadus on hea.
045	ROM	007	017	Nii ei tee seda enam mina, vaid minus pesitsev patt.
045	ROM	007	018	Sest ma tean, et minus, see tähendab mu rikutud loomuses, ei peitu midagi head. Tahet mul on, aga head teha ma ei suuda.
045	ROM	007	019	Sest ma ei tee head, mida ma tahan, vaid üksnes halba, mida ma ei taha.
045	ROM	007	020	Aga kui ma teen just seda, mida ma ei taha, siis ei ole see enam mina, kes tegutseb, vaid minus pesitsev patt.
045	ROM	007	021	Seega avastan ma seaduse: kuigi ma tahan teha head, on mulle omane teha kurja.
045	ROM	007	022	Sest oma sisemise inimesega ma tunnen rõõmu Jumala Seadusest,
045	ROM	007	023	kuid oma liikmetes näen ma teist seadust, mis sõdib vastu minu mõistuse seadusele ja võtab mind vangi mu liikmeis oleva patu seaduse alla.
045	ROM	007	024	Oh mind armetut inimest! Kes päästab mind sellest surmale määratud ihust?
045	ROM	007	025	Aga tänu Jumalale, meie Issanda Jeesuse Kristuse läbi! Niisiis, ma teenin mõistusega küll Jumala Seadust, aga oma rikutud loomusega patu seadust.
045	ROM	008	001	Nõnda siis ei ole nüüd mingit hukkamõistmist neile, kes on Kristuses Jeesuses.
045	ROM	008	002	Sest elu Vaimu seadus Kristuses Jeesuses on vabastanud su patu ja surma seadusest.
045	ROM	008	003	Mis Moosese Seadusele oli võimatu – sest tal polnud jõudu inimloomuse vastu – seda tegi Jumal. Ta läkitas oma Poja patuse liha sarnasuses patuohvrina ja karistas pattu surmaga tema inimkehas.
045	ROM	008	004	Ta tegi seda selleks, et Seaduse õigusenõuded oleksid täidetud meis, kes me ei ela mitte oma rikutud loomuses, vaid kooskõlas Vaimuga.
045	ROM	008	005	Sest need, kes elavad iseka loomuse järgi, mõtlevad lihalikke mõtteid, aga kes elavad Vaimu järgi, need mõtlevad sellele, mida Vaim tahab.
045	ROM	008	006	Lihalik mõtteviis on surm, Vaimu mõtteviis aga elu ja rahu.
045	ROM	008	007	Sest lihalik mõtteviis on vaen Jumala vastu; see ei allu Jumala Seadusele ega suudagi seda teha.
045	ROM	008	008	Kes on oma liha meelevallas, ei saa meeldida Jumalale.
045	ROM	008	009	Kuid teie ei ela oma loomuses, vaid Vaimus, kui Jumala Vaim tõepoolest elab teie sees. Aga kellel ei ole Kristuse Vaimu, see ei ole tema oma.
045	ROM	008	010	Aga kui Kristus on teie sees, siis on küll ihu patu tõttu surnud, aga Vaim on õigeksmõistmise tõttu elus.
045	ROM	008	011	Ja kui teis elab selle Vaim, kes Jeesuse surnust üles äratas, siis tema, kes Kristuse surnust üles äratas, teeb teiegi surelikud kehad elavaks oma Vaimu läbi, kes teis elab.
045	ROM	008	012	Nõnda siis, vennad ja õed, me ei ole võlgu oma rikutud loomusele, et peaksime selle järgi elama –
045	ROM	008	013	sest kui te oma loomuse järgi elate, siis te surete. Aga kui te Vaimu abil ihu teod surmate, siis te elate.
045	ROM	008	014	Sest kõik, keda iganes Jumala Vaim juhib, on Jumala lapsed.
045	ROM	008	015	Te ei ole ju saanud orjastavat vaimu, et peaksite jälle kartma, vaid olete saanud lapseõiguse Vaimu, kelles me hüüame: „Abba! Isa!“
045	ROM	008	016	Seesama Vaim tunnistab koos meie vaimuga, et me oleme Jumala lapsed.
045	ROM	008	017	Aga kui me oleme lapsed, siis oleme ka pärijad, nii Jumala pärijad kui Kristuse kaaspärijad; kui me koos temaga kannatame, siis meid ka koos temaga kirgastatakse.
045	ROM	008	018	Ma leian, et käesoleva aja kannatused ei ole kõneväärt võrreldes kirkusega, mis meis peab avalikuks saama.
045	ROM	008	019	Sest kogu loodu ootab pikisilmi Jumala laste avalikukssaamist.
045	ROM	008	020	On ju kogu loodu allutatud kaduvusele – mitte omal valikul, vaid allutaja tahtel, lootuses,
045	ROM	008	021	et ka loodu ise vabastatakse kord lagunemise orjusest ning tuuakse Jumala laste kirkuse vabadusse.
045	ROM	008	022	Me ju teame, et kogu loodu ägab üheskoos sünnitusvaludes tänini.
045	ROM	008	023	Aga veel enam, ka meie, kes me oleme saanud esimese annina Püha Vaimu, meiegi ägame endamisi, oodates lapseõigust, oma ihu lunastust.
045	ROM	008	024	Sest me oleme päästetud lootuses. Ent juba nähtava lootmine ei ole lootus. Sest kes loodab veel seda, mis juba on näha?
045	ROM	008	025	Aga kui me loodame seda, mida ei näe, siis me ootame seda kannatlikult.
045	ROM	008	026	Samuti tuleb ka Vaim appi meie nõtruses: me ju ei tea, mille eest me peame palvetama, kuid Vaim ise palub meie eest sõnatu ägamisega.
045	ROM	008	027	Ja tema, kes uurib meie südameid, mõistab Vaimu mõtteid, sest Jumala tahtmise järgi palub ta pühade eest.
045	ROM	008	028	Ent me teame, et neile, kes Jumalat armastavad, laseb Jumal kõik tulla heaks – neile, kes on tema kavatsuse kohaselt kutsutud.
045	ROM	008	029	Sest neid, keda Jumal on eelnevalt valinud, on ta ka eelnevalt määranud saama tema Poja sarnaseks, et tema oleks esmasündinu paljude vendade seas.
045	ROM	008	030	Ja keda ta on eelnevalt määranud, neid on ta ka kutsunud; ja keda ta on kutsunud, need on ta ka õigeks teinud; ja keda ta on õigeks teinud, neid on ta ka kirgastanud.
045	ROM	008	031	Mis me siis ütleme, arvestades kõike seda? Kui Jumal on meie poolt, kes suudab olla meie vastu?
045	ROM	008	032	Tema, kes oma Poegagi ei säästnud, vaid loovutas tema meie kõikide eest, kuidas ta ei peaks siis koos Pojaga meile kõike muud kinkima?
045	ROM	008	033	Kes võiks süüdistada Jumala valituid? Jumal on see, kes õigeks teeb!
045	ROM	008	034	Kes võib meid hukka mõista? Kristus Jeesus on, kes suri, kuid veel enam, kes üles äratati, kes on Jumala paremal käel ja kes palub meie eest!
045	ROM	008	035	Kes võiks lahutada meid Kristuse armastusest? Kas viletsus või ahistus või tagakiusamine või nälg või alastiolek või hädaoht või hukkamine?
045	ROM	008	036	Nagu on kirjutatud: „Sinu pärast seisame me surmasuus päev otsa, me oleme kui lambad, kes on määratud tapmisele.“
045	ROM	008	037	Kuid selles kõiges me võidame ülivõimsalt tema läbi, kes meid on armastanud.
045	ROM	008	038	Sest ma olen veendunud, et ei surm ega elu, ei inglid ega valitsused, ei miski praegu ega tulevikus, ei väed,
045	ROM	008	039	ei kõrgus ega sügavus ega miski muu loodu ei suuda lahutada meid Jumala armastusest, mis on Kristuses Jeesuses, meie Issandas.
045	ROM	009	001	Ma räägin tõtt Kristuses, mu südametunnistus koos Püha Vaimuga kinnitab, et ma ei valeta:
045	ROM	009	002	mul on südames suur kurbus ja lakkamatu ahastus.
045	ROM	009	003	Sest ma soovin pigem, et ma ise oleksin neetud ja Kristusest ära lõigatud oma rahva, oma suguvõsa,
045	ROM	009	004	Iisraeli rahva pärast. Nende päralt on lapseõigus, kirkus ja lepingud, seadustik, templiteenistus ja tõotused.
045	ROM	009	005	Neile kuuluvad esiisad ja nende hulgast põlvneb Messia ihulikult, kes on Jumal üle kõige, igavesti kiidetav! Aamen.
045	ROM	009	006	See pole nii, nagu oleks Jumala sõna ebaõnnestunud. Kaugel sellest! Sest mitte kõik, kes põlvnevad Iisraelist, ei ole Iisrael
045	ROM	009	007	ja mitte kõik ei ole Aabrahami lapsed sellepärast, et nad on tema järeltulijad. Vastupidi: „Sinu sugu loetakse Iisakist.“
045	ROM	009	008	Teisisõnu, mitte lihased lapsed ei ole Jumala lapsed, vaid Aabrahami järglasteks arvatakse tõotuse lapsed.
045	ROM	009	009	Sest selline oli tõotussõna: „Järgmisel aastal samal ajal tulen ma su juurde ja siis on Saaral poeg!“
045	ROM	009	010	Aga see pole ainus näide. Rebeka pojad sündisid ühest ja samast, meie esiisast Iisakist.
045	ROM	009	011	Kuid Jumala kava pidi teostuma endiselt valiku põhjal, sõltudes mitte inimeste tegudest, vaid kutsujast. Seepärast, veel enne, kui Rebeka pojad sündisid ja midagi head või halba tegid,
045	ROM	009	012	kuulutati talle: „Vanem orjab nooremat!“
045	ROM	009	013	Nagu Pühakirjas öeldakse: „Jaakobit ma armastasin, Eesavit aga vihkasin.“
045	ROM	009	014	Mis me siis ütleme? Kas Jumala juures on ebaõiglust? Kaugeltki mitte!
045	ROM	009	015	Sest ta ütleb Moosesele: „Ma olen armuline, kellele olen armuline, ja halastan, kellele halastan.“
045	ROM	009	016	Nõnda siis ei sõltu see inimese tahtest või pingutusest, vaid Jumalast, kes halastab.
045	ROM	009	017	Sest vaaraole öeldakse Pühakirjas: „Just selleks olen ma sind esile tõstnud, et näidata sinu varal oma väge, ja et minu nime kuulutataks üle kogu maa.“
045	ROM	009	018	Nõnda siis Jumal annab armu, kellele tahab, ja kalestab, keda tahab.
045	ROM	009	019	„Miks ta siis veel etteheiteid teeb?“ütled sa nüüd mulle. „Sest kes on iial saanud seista vastu tema tahtele?“
045	ROM	009	020	Ent kes oled sina, oh inimene, et arvustad Jumalat? Ei ütle ju vormitud kuju oma vormijale: „Miks sa mind selliseks tegid?“
045	ROM	009	021	Või kas pole pottsepal voli valmistada samast savikamakast üks anum ülemaks ja teine alamaks otstarbeks?
045	ROM	009	022	Aga kui Jumal selliselt tegutseb? Tahtes ilmutada oma viha ja avaldada oma väge, on ta ülima kannatlikkusega talunud hävitamiseks tehtud vihaanumaid,
045	ROM	009	023	et avaldada oma rikkalikku kirkust halastuseanumaile, mida ta on ette valmistanud kirkuseks.
045	ROM	009	024	Selleks ongi ta kutsunud meid mitte ainult juutide, vaid ka mittejuutide seast.
045	ROM	009	025	Nagu ka Hoosea raamatus öeldakse: „Ma kutsun oma rahvaks teda, kes ei olnud minu rahvas, ja armastatuks teda, kes ei olnud armastatud.“
045	ROM	009	026	Ja, „Paigas, kus neile öeldi: „Teie ei ole mu rahvas!“seal kutsutakse neid elava Jumala lasteks!“
045	ROM	009	027	Aga Jesaja hüüab Iisraeli kohta: „Kuigi iisraellasi oleks nõnda palju nagu mereliiva, päästetakse neist ainult jääk,
045	ROM	009	028	sest lõplikult ja kiiresti teeb Issand tõeks oma sõna maa peal.“
045	ROM	009	029	Ja nagu Jesaja on ette kuulutanud: „Kui vägede Issand ei oleks jätnud meile järelsugu, siis oleksime kadunud nagu Soodom ja hävinud nagu Gomorra.“
045	ROM	009	030	Mis me siis ütleme? Et mittejuudid, kes õigeksmõistmist ei taotlenud, on kätte saanud õigeksmõistmise usu kaudu;
045	ROM	009	031	aga Iisrael, kes taotles õigeksmõistmist Seaduse järgi, ei ole Seaduse täitmist saavutanud.
045	ROM	009	032	Mispärast? Sest nad ei lähtunud usust, vaid arvasid õigeks saavat tegudest. Nad komistasid vastu komistuskivi,
045	ROM	009	033	nagu Pühakirjas öeldakse: „Vaata, ma panen Siionisse kivi, mis paneb inimesed komistama, ja kalju, mis paneb nad kukkuma, ja kes temasse usub, ei jää häbisse!“
045	ROM	010	001	Vennad ja õed, minu südame igatsus ja palve Jumala poole on, et nad pääseksid!
045	ROM	010	002	Ma tunnistan nende kasuks, et neil on agarust Jumala asjus, aga see ei põhine selgel arusaamisel tõest.
045	ROM	010	003	Kuna nad ei tunne Jumala teed õigeksmõistmiseks ja püüavad kehtestada õigeksmõistmist omal viisil, ei ole nad allunud Jumala õigeksmõistmisele.
045	ROM	010	004	Sest Seaduse lõpp on Kristus, õigeksmõistmiseks igaühele, kes usub.
045	ROM	010	005	Sest Mooses kirjutab Seadusest tuleneva õigeksmõistmise kohta: „Igaüks, kes seda täidab, elab selle järgi.“
045	ROM	010	006	Kuid usul põhinev õigeksmõistmine räägib nõnda: „Ära ütle oma südames: „Kes läheb üles taevasse?““(see on – Kristust alla tooma)
045	ROM	010	007	„või: „Kes läheb alla sügavikku?““(see on – Kristust surnuist üles tooma).
045	ROM	010	008	Selle asemel ütleb ta: „Sõna on su lähedal, sinu suus ja su südames!“See on ususõna, mida me kuulutame.
045	ROM	010	009	Sest kui sa oma suuga tunnistad, et Jeesus on Issand, ja oma südamega usud, et Jumal on ta üles äratanud surnuist, siis sind päästetakse.
045	ROM	010	010	Sest südamega usutakse õigeksmõistmiseks ja suuga tunnistatakse päästeks.
045	ROM	010	011	Sest Pühakiri ütleb: „Igaüks, kes temasse usub, ei jää häbisse.“
045	ROM	010	012	Seega ei ole vahet juudil ja mittejuudil; seesama Issand on kõikide Issand, rikas kõikide heaks, kes teda appi hüüavad.
045	ROM	010	013	Sest „igaüks, kes hüüab appi Issanda nime, päästetakse“.
045	ROM	010	014	Ent kuidas nad siis saavad appi hüüda teda, kellesse nad ei ole uskunud? Ja kuidas nad saaksid uskuda temasse, kellest nad ei ole kuulnud? Ja kuidas nad saavad kuulda, kui pole kuulutajat?
045	ROM	010	015	Ja kuidas nad võivad kuulutada, kui neid ei ole läkitatud? Nõnda nagu on kirjutatud: „Kui kaunid on nende jalad, kes toovad head sõnumit!“
045	ROM	010	016	Siiski mitte kõik ei ole evangeeliumile kuuletunud. Jesaja ju ütleb: „Issand, kes on uskunud meie kuulutust?“
045	ROM	010	017	Niisiis, usk tuleb kuuldust, aga kuuldu Kristuse sõna kaudu.
045	ROM	010	018	Aga ma küsin, kas nad ei ole siis kuulnud? On küll! „Nende hääl on läinud üle kogu maa, nende sõnum maailma äärteni.“
045	ROM	010	019	Aga ma küsin uuesti, kas Iisrael ei saanud aru? Kõigepealt ütleb Mooses: „Ma teen teid kadedaks nende peale, kes ei ole rahvas, ma ärritan teid vihale rahva peale, kellel ei ole arusaamist.“
045	ROM	010	020	Ning Jesaja kuulutab julgelt: „Ma lasin end leida neil, kes mind ei otsinud; ma tegin end tuntuks neile, kes mu järele ei küsinud.“
045	ROM	010	021	Aga Iisraeli kohta ta ütleb: „Kogu päeva olen ma sirutanud oma käsi sõnakuulmatu ja tõrkuva rahva poole!“
045	ROM	011	001	Niisiis, ma küsin – kas Jumal on oma rahva kõrvale heitnud? Olen ju minagi iisraellane, Aabrahami järglane, Benjamini suguharust!
045	ROM	011	002	Jumal ei ole oma rahvast, keda ta ette teadis, ära tõuganud. Pühakiri ütleb selles kohas Eelija kohta, kus ta anub Jumalat Iisraeli pärast:
045	ROM	011	003	„Issand, nad on tapnud su prohvetid, lõhkunud maha su altarid! Mina üksi olen järgi jäänud ja nad püüavad mind tappa!“
045	ROM	011	004	Kuid mida Jumal talle vastas? „Ma olen jätnud endale seitse tuhat meest, kes ei ole kummardanud Baali ees.“
045	ROM	011	005	Samuti on siis ka praegusel ajal olemas jääk, keda Jumal on armu tõttu valinud.
045	ROM	011	006	Kui aga armust, siis mitte tegudest, sest muidu ei oleks arm enam arm.
045	ROM	011	007	Mis me järeldame? Mida Iisrael taotleb, seda ta ei ole saanud kätte, aga äravalitud on selle kätte saanud. Ülejäänud on kalestunud,
045	ROM	011	008	nagu on kirjutatud: „Jumal on andnud neile tardumuse vaimu, silmad, mis ei näe, ja kõrvad, mis ei kuule, kuni tänase päevani.“
045	ROM	011	009	Ja Taavet ütleb: „Nende pidulaud saagu neile silmuseks ja lõksuks, püüniseks ja kättemaksuks!
045	ROM	011	010	Löö nende silmi pimedusega, et nad ei näeks! Kõverda nende selg jäädavalt!“
045	ROM	011	011	Seepärast ma küsin – kas Iisrael on komistanud, et kukkuda lõplikult? Kaugeltki mitte! Nende eksimuse tõttu on pääste saanud osaks mittejuutidele, et äratada Iisraelis kadedust.
045	ROM	011	012	Aga kui nende eksimus tähendab rikkust kogu maailmale ja nende kaotamine rikkust mittejuutidele, siis kui palju suuremat rikkust toob nende täielik kaasamine?
045	ROM	011	013	Ma räägin seda teie seas olevatele mittejuutidele. Kuna ma olen apostel mittejuutidele, olen ma uhke oma teenistuse üle,
045	ROM	011	014	lootuses, et ma suudan ehk kuidagi äratada kadedust oma hõimlastes ning mõned neist päästa.
045	ROM	011	015	Sest kui juba nende eemale tõukamine tõi maailmale lepituse, mida muud toob nende vastuvõtmine, kui elu tõusmist surmast?
045	ROM	011	016	Aga kui uudsevili on püha, siis on seda kogu taigen. Ja kui juur on püha, siis on seda ka oksad.
045	ROM	011	017	Aga kui mõned oksad on küljest murtud, sina aga kui metsõlipuu oled nende asemele poogitud ja saad osa õige õlipuu mahlakast juurest,
045	ROM	011	018	siis ära hoople okste ees. Ja kui sa hoopled, siis pea meeles, et mitte sina ei kanna juurt, vaid juur kannab sind.
045	ROM	011	019	Sina ehk ütled: „Oksad murti küljest, et mind asemele pookida.“
045	ROM	011	020	Õige küll! Nemad murti küljest uskmatuse pärast, sina püsid puu küljes aga usu läbi. Ära mõtle kõrgilt, vaid karda!
045	ROM	011	021	Kui Jumal ei jätnud karistamata loomupäraseid oksi, ei säästa ta sindki!
045	ROM	011	022	Seepärast, pane tähele Jumala lahkust ja karmust: karmust nende suhtes, kes langevad, aga lahkust sinu vastu, kui sa püsid tema lahkuses; vastasel korral raiutakse sindki maha.
045	ROM	011	023	Aga ka iisraellased, kui nad ei jää oma uskmatusse, poogitakse puu külge, sest Jumal suudab neid tagasi pookida.
045	ROM	011	024	Sest kui juba sind metsõlipuu küljest lahti raiuti ja vastupidiselt loomulikule aedõlipuu külge poogiti, eks poogita loomupärased oksad seda enam nende oma puu külge.
045	ROM	011	025	Vennad ja õed, et te ei oleks enda meelest targad, tahan ma teile teada anda saladuse: üht osa Iisraeli on tabanud kalestumine seni, kuni mittejuutide koguarv on sisse astunud.
045	ROM	011	026	Ja nõnda päästetakse kogu Iisrael. Nagu on kirjutatud: „Siionist saabub Päästja, kes kõrvaldab Jaakobist jumalakartmatuse.
045	ROM	011	027	See on minu leping nendega, kui ma kustutan ära nende patud.“
045	ROM	011	028	Evangeeliumi seisukohalt on nad Jumala vaenlased teie heaks, aga Jumala valiku seisukohalt on nad armastatud esiisade pärast,
045	ROM	011	029	sest Jumal ei võta tagasi oma armuande ja kutsumist!
045	ROM	011	030	Sest nõnda nagu teie kord olite Jumalale sõnakuulmatud, aga nüüd olete armu saanud nende sõnakuulmatuse tõttu,
045	ROM	011	031	nii on nüüd ka nemad muutunud sõnakuulmatuks teile osaks saanud halastuse pärast, et nendegi peale halastataks.
045	ROM	011	032	Sest Jumal on kõik inimesed kinni pannud sõnakuulmatuse alla, et kõikide peale halastada.
045	ROM	011	033	Kui mõõtmatu on Jumala rikkuse, tarkuse ja teadmise sügavus! Kui läbiuurimatud on tema otsused ja kui mõistatuslikud on tema teed!
045	ROM	011	034	„Sest kes on ära tundnud Issanda meele? Kes on olnud tema nõuandjaks?“
045	ROM	011	035	„Kes on midagi kunagi Jumalale andnud, et ta peaks talle tagasi maksma?“
045	ROM	011	036	Sest temast on tekkinud kõik, tema kaudu ja tema jaoks on olemas kõik. Temale kuulub kirkus igavesti! Aamen.
045	ROM	012	001	Seepärast, vennad ja õed, et Jumal on meie vastu nii halastav, siis ma kutsun teid üles: andke oma ihud Jumalale elavaks, pühaks ja meelepäraseks ohvriks! See on tõeline ja õige viis teenida Jumalat.
045	ROM	012	002	Ärge muganduge praeguse ajaga, vaid muutuge teiseks oma meele uuendamise teel, et te tunneksite ära, mis on Jumala tahtmine – mis on hea, talle meelepärane ja täiuslik.
045	ROM	012	003	Mulle antud armu tõttu ütlen ma igaühele teie seast: ärge olge endast paremal arvamusel kui on kohane, vaid suhtuge endasse kainelt, igaüks vastavalt usu määrale, mille Jumal talle on jaganud.
045	ROM	012	004	Sest nii nagu meil on ühes ihus palju liikmeid, aga kõigil liikmeil ei ole sama ülesanne,
045	ROM	012	005	nõnda me oleme ka paljukesi üks ihu Kristuses, üksikult aga igaüks üksteise liikmed.
045	ROM	012	006	Vastavalt meile antud armule on meil erinevad anded. Kui sinu and on prohvetlik kõne, prohveteeri vastavalt oma usule;
045	ROM	012	007	kui see on teenimine, siis teeni; kui õpetamine, siis õpeta;
045	ROM	012	008	kui julgustamine, siis julgusta; kui andmine, anna lahkelt; kui juhtimine, siis juhi hoolikalt; kui aitad teistel kanda muresid, tee seda rõõmuga.
045	ROM	012	009	Armastus olgu siiras! Vihake kurja, kiinduge heasse!
045	ROM	012	010	Pühenduge üksteisele vennalikus armastuses. Hinnake üksteist kõrgemalt, kui iseennast!
045	ROM	012	011	Ärge olge viitsimatud hoolsuses; olge tulised vaimus; teenige Issandat!
045	ROM	012	012	Olge rõõmsad lootuses, kannatlikud katsumustes, ustavad palves!
045	ROM	012	013	Aidake täita Jumala rahva vajadusi, võtke külalislahkus endale eesmärgiks!
045	ROM	012	014	Õnnistage neid, kes teid taga kiusavad; õnnistage ja ärge needke!
045	ROM	012	015	Olge rõõmsad koos rõõmsatega, nutke koos nutjatega!
045	ROM	012	016	Elage kooskõlas üksteisega! Ärge olge kõrgid, vaid seltsige alandlikega! Ärge olge eneste meelest targad!
045	ROM	012	017	Ärge tasuge kellelegi kurja kurjaga; mõtelge ikka sellele, mis hea on kõigi inimeste suhtes!
045	ROM	012	018	Niivõrd kui see on teie võimuses, elage rahus kõigi inimestega!
045	ROM	012	019	Armsad, ärge makske ise kätte enda eest, vaid andke maad Jumala vihale, sest on kirjutatud: „Mulle kuulub kättemaks, minu käest tuleb karistus, “ütleb Issand.
045	ROM	012	020	Seevastu, „kui su vaenlasel on nälg, toida teda, ja kui tal on janu, jooda teda; sest seda tehes sa kuhjad põlevaid süsi tema pea peale!“
045	ROM	012	021	Ära lase kurjusel võitu saada enese üle, vaid võida sina kurjus ära heaga!
045	ROM	013	001	Iga inimhing allugu võimudele, kes on tema üle. Sest ei ole võimu, mis poleks seatud Jumalast; ja olemasolevad võimud on pandud ametisse tema poolt.
045	ROM	013	002	Niisiis, kes paneb vastu võimule, hakkab vastu sellele, mis Jumal on seadnud; ja vastuhakkajaid tabab kohtumõistmine.
045	ROM	013	003	Sest valitsejad ei ole hirmuks neile, kes teevad head, vaid neile, kes teevad kurja. Kui sa võimukandja ees hirmu tunda ei taha, siis tee head, ja sa saad temalt kiita.
045	ROM	013	004	Ta on ju Jumala teener sinu heaks. Aga kui sa kurja teed, siis karda, sest ta ei kanna mõõka asjata. Ta on Jumala teener, tema viha jagaja, tuues õiglast karistust kurjategijaile.
045	ROM	013	005	Seepärast on alistumine vajalik, seda mitte ainult karistuse, vaid ka südametunnistuse pärast.
045	ROM	013	006	Samal põhjusel te maksate ka makse; sest võimukandjad on Jumala teenrid, kes selleks peavad oma ametit.
045	ROM	013	007	Andke igaühele seda, mis te talle võlgnete: kui te võlgnete maksu, siis maksu; kui lõivu, siis lõivu; kartust sellele, kes kutsub esile kartust; kellele võlgnete austust, andke austust.
045	ROM	013	008	Ärgu olgu teil ühtki muud võlga kellegi ees, kui jätkuv armastuse võlg üksteise vastu. Sest kes teist inimest armastab, on Seaduse täitnud.
045	ROM	013	009	Sest käsud „Ära riku abielu“, „Ära mõrva“, „Ära varasta“, „Ära himusta“ja mis tahes muu käsk on kokku võetud selles käsus: „Armasta oma ligimest nagu iseennast!“
045	ROM	013	010	Armastus ei tee ligimesele kurja, seetõttu on armastus Seaduse täitmine.
045	ROM	013	011	Tehke seda, mõistes käesoleva hetke tähendust: teil on aeg unest ärgata, sest nüüd on meie pääste lähemal kui usklikuks saades.
045	ROM	013	012	Öö on möödumas, peagi koidab päev. Seepärast heitkem enestest ära pimeduse teod ja pangem selga valguse sõjavarustus!
045	ROM	013	013	Elagem sündsalt nagu päeva ajal, mitte pidutsemistes ja purjuspäi, mitte kiimaluses ja kõlvatuses, mitte riius ja armukadeduses.
045	ROM	013	014	Pigem rõivastuge Issanda Jeesuse Kristusega ja ärge muutke ihu eest hoolitsemist himude ärritamiseks.
045	ROM	014	001	Võtke lahkesti vastu usus nõdrad ja ärge vaielge erimeelsuste üle.
045	ROM	014	002	Üks usub, et süüa võib kõike, aga kes on nõder, sööb ainult taimetoitu.
045	ROM	014	003	Kes sööb, ärgu põlastagu seda, kes ei söö. Ja kes ei söö, ärgu mõistku kohut selle üle, kes sööb, sest Jumal on tema vastu võtnud.
045	ROM	014	004	Kes oled sina, et mõistad kohut võõra sulase üle? Oma isanda ees ta seisab või langeb. Aga ta jääb seisma, sest Issand suudab teda püsti hoida.
045	ROM	014	005	Mõni peab üht päeva teisest paremaks, teine aga kõiki päevi ühesuguseks. Olgu igaüks oma otsuses kindel!
045	ROM	014	006	Kes tähistab mingit päeva, tähistab seda Issandale; ja kes sööb, sööb Issandale, sest ta tänab Jumalat; samuti see, kes jätab söömata, teeb seda Issandale ja tänab Jumalat.
045	ROM	014	007	Sest ükski meist ei ela iseenesele ja ükski ei sure iseendale.
045	ROM	014	008	Kui me elame, siis elame Issandale, ja kui me sureme, siis sureme Issandale. Seepärast, ükskõik, kas me elame või sureme, oleme ikka Issanda omad!
045	ROM	014	009	Just selleks on ju Kristus surnud ja saanud jälle elavaks, et ta oleks nii surnute kui elavate Issand.
045	ROM	014	010	Aga miks sina mõistad kohut oma venna või õe üle? Või miks sina neid põlastad? Eks tuleb meil kõigil kord seista Jumala kohtujärje ees,
045	ROM	014	011	nagu on kirjutatud: „ „Nii tõesti kui mina elan, “ütleb Issand, „minu ees peab nõtkuma iga põlv, ja iga suu peab kiitma Jumalat.““
045	ROM	014	012	Nõnda peab siis igaüks meist enda kohta Jumalale aru andma.
045	ROM	014	013	Ärgem siis mõistkem enam kohut üksteise üle! Pigem otsustagem hoiduda saamast vennale komistuseks ja pahanduseks.
045	ROM	014	014	Ma tean ja olen veendunud Issandas Jeesuses, et midagi ei ole ebapüha iseenesest, vaid on ebapüha üksnes sellele, kes midagi peab ebapühaks.
045	ROM	014	015	Sest kui su vend või õde tunneb piina sellepärast, mis sa sööd, siis ei käitu sa enam kooskõlas armastusega. Ära hävita oma toiduga kedagi, kelle eest Kristus on surnud!
045	ROM	014	016	Sellepärast ärgu saagu hea, mis teil on, pilgatavaks.
045	ROM	014	017	Sest Jumala riik ei ole mitte söömine ega joomine, vaid õigus ja rahu ja rõõm Pühas Vaimus.
045	ROM	014	018	Igaüks, kes selliselt teenib Kristust, on Jumalale meelepärane ja tunnustatud inimeste poolt.
045	ROM	014	019	Nõnda siis taotlegem seda, mida on vaja rahuks ja üksteise ülesehitamiseks!
045	ROM	014	020	Ära lammuta toidu pärast Jumala tööd! Kõik toit on küll puhas, aga on vale süüa seda, mis teise komistama paneb!
045	ROM	014	021	Parem on mitte süüa liha ega juua veini ega teha midagi sellist, mille tõttu su vend või õde kiusatusse satub.
045	ROM	014	022	Mida iganes sa nende asjade kohta usud, hoia see enese ja Jumala vahel! Õnnistatud on see, kes ei süüdista end asjade pärast, mis ta heaks kiidab.
045	ROM	014	023	Aga kes kahtleb ja siiski sööb, on süüdi, sest see ei tule usust. Aga kõik, mis ei tule usust, on patt.
045	ROM	015	001	Ent meie, kes me oleme tugevad, peame kandma nõrkade puudusi ja mitte tegema vaid seda, mis meile meeldib.
045	ROM	015	002	Igaüks meist olgu ligimese heaks meelepärane tema ülesehitamiseks.
045	ROM	015	003	Kristuski ei elanud enese meele heaks, vaid nagu on kirjutatud: „Sinu pilkajate pilked on tabanud mind!“
045	ROM	015	004	Sest kõik, mis on varem kirja pandud, on kirjutatud meile õpetuseks, et meil kannatlikkuse ja Pühakirja julgustuse abil oleks lootust.
045	ROM	015	005	Ja annaks Jumal teile, kelle käest see kannatlikkus ja julgustus tuleb, sellesama suhtumise üksteisesse, mis Kristusel Jeesusel oli
045	ROM	015	006	selleks, et te ühel meelel ja ühel häälel ülistaksite Jumalat, meie Issanda Jeesuse Kristuse Isa!
045	ROM	015	007	Seepärast võtke lahkesti vastu üksteist, nagu Kristus on teid vastu võtnud Jumala kirkuseks.
045	ROM	015	008	Sest ma ütlen, et Jumala ustavuse pärast on Kristus saanud ümberlõigatute teenriks, et kinnitada esiisadele antud tõotusi,
045	ROM	015	009	ja et ka mittejuudid võiksid Jumalat kiita halastuse eest, nagu on kirjutatud: „Seepärast ma ülistan sind mittejuutide seas ja laulan kiitust sinu nimele.“
045	ROM	015	010	Ja veel on öeldud: „Rõõmutsege, mittejuudid, koos tema rahvaga!“
045	ROM	015	011	Ja veel: „Kiitke Issandat, kõik mittejuudid; temale toogu kiitust kõik rahvad!“
045	ROM	015	012	Ja Jesaja ütleb veel: „Iisai juur tuleb ja see, kes tõuseb valitsema rahvaid; tema peale panevad mittejuudid lootuse.“
045	ROM	015	013	Aga lootuse Jumal täitku teid kõige rõõmu ja rahuga usuelus, et teil oleks küllaga lootust Püha Vaimu väes!
045	ROM	015	014	Vennad ja õed, ma olen teie suhtes veendunud, et te olete täis headust, igati tulvil tõetundmist ja oskate ka ise üksteist juhatada.
045	ROM	015	015	Aga siiski olen ma kirjutanud teile üsna julgelt mõnest asjast, et teile neid uuesti meenutada, sest selle armu läbi, mis Jumal minu vastu üles näitas,
045	ROM	015	016	olen ma mittejuutide teenija Kristuses Jeesuses. Ta andis mulle preestrikohustuse kuulutada Jumala evangeeliumi, et mittejuudid saaksid Jumalale vastuvõetavaks ohvrianniks, pühitsetuna Pühas Vaimus.
045	ROM	015	017	Seepärast on mul Kristuses Jeesuses põhjust kiidelda Jumala töö üle.
045	ROM	015	018	Ma ei julgeks rääkida millestki muust, kui vaid sellest, mida Kristus on minu kaudu teinud, juhtides mittejuute Jumalale kuuletuma selle kaudu, mida ma olen öelnud ja teinud,
045	ROM	015	019	tunnustähtede ja imetegude väe läbi, Jumala Vaimu väe läbi. Alustades Jeruusalemmast ja liikudes ümberringi kuni Illüüriani, olen Kristuse evangeeliumi kuulutamise lõpuni viinud.
045	ROM	015	020	Nõnda ma püüan alati kuulutada evangeeliumi seal, kus Kristust veel ei tunta, et ma ei ehitaks teiste rajatud vundamendile.
045	ROM	015	021	Vaid nagu on kirjutatud: „Need, kellele ei ole temast räägitud, näevad ja need, kes ei ole kuulnud, hakkavad mõistma.“
045	ROM	015	022	See ongi mind iga kord takistanud teie juurde tulemast.
045	ROM	015	023	Aga et mul nüüd ei ole enam neis piirkondades kohta, ja ma olen juba mitmeid aastaid igatsenud teid külastada,
045	ROM	015	024	mõtlen seda teha, kui lähen Hispaaniasse. Loodan teid näha, kui sealt läbi tulen, ja saada teilt abi edasiminekuks pärast seda, kui olen pisut teie külalislahkust maitsnud.
045	ROM	015	025	Aga nüüd ma lähen Jeruusalemma Jumala rahva teenijana,
045	ROM	015	026	sest Makedoonia ja Ahhaia kogudused on otsustanud teha korjanduse vaeste jaoks Jeruusalemma pühade hulgas.
045	ROM	015	027	Nad tegid seda hea meelega; ja eks nad olegi seda neile võlgu. Sest kui mittejuudid on saanud osa juutide vaimsest rikkusest, siis on nende kohus juutidele jagada ka osa oma maisest rikkusest.
045	ROM	015	028	Kui ma olen selle ülesande täitnud ja kindel, et nad on selle vilja kätte saanud, siis suundun ma teie kaudu Hispaaniasse.
045	ROM	015	029	Aga ma tean, kui ma teie juurde tulen, siis ma tulen Kristuse täieliku õnnistusega.
045	ROM	015	030	Kuid ma palun tungivalt teid, vennad ja õed, meie Issanda Jeesuse Kristuse nimel ja Püha Vaimu armastuse läbi, koos minuga võidelda palvetega minu eest Jumala poole,
045	ROM	015	031	et ta päästaks mind uskmatute käest Juudamaal ja et mu teenimistöö Jeruusalemma heaks oleks Jumala rahvale vastuvõetav,
045	ROM	015	032	nii et ma Jumala tahtel võiksin rõõmuga tulla teie juurde ja teie keskel saada kosutust.
045	ROM	015	033	Olgu rahu Jumal teie kõikidega! Aamen.
045	ROM	016	001	Ma annan teile soovituse meie õe Foibe kohta, kes on Kenkreas asuva koguduse teenistuses.
045	ROM	016	002	Võtke ta vastu Issanda osaduses Jumala rahva vääriliselt, ja aidake teda kõiges, milles ta teie abi vajab, sest ta on paljusid toetanud, ka mind ennast.
045	ROM	016	003	Tervitage mu kaastöölisi Kristuses Jeesuses, Priskat ja Akvilat,
045	ROM	016	004	kes seadsid minu pärast ohtu oma elu. Mitte üksnes mina, vaid ka kõik mittejuutide kogudused on neile tänulikud.
045	ROM	016	005	Tervitage ka nende kodus tegutsevat kogudust! Tervitage minu armast Epainetost. Tema oli Aasias esimene, kes hakkas uskuma Kristusesse!
045	ROM	016	006	Tervitage Maarjat, kes on teie heaks palju vaeva näinud!
045	ROM	016	007	Tervitage Andronikost ja Juniast, minu sugulasi, kes minuga koos vangis olid. Nad on lugupeetud apostlite hulgas ja olid kristlased juba enne mind!
045	ROM	016	008	Tervitage Ampliatust, mu armast venda Issandas!
045	ROM	016	009	Tervitage Urbanust, meie kaastöölist Kristuses, ja mu armast venda Stahhüst!
045	ROM	016	010	Tervitage Apellest, läbi katsutud venda Kristuses! Tervitage Aristobulose pereliikmeid!
045	ROM	016	011	Tervitage mu sugulast Heroodioni! Tervitage Narkissose pereliikmeid, kes kuuluvad Issandale!
045	ROM	016	012	Tervitage õdesid Trüfainat ja Trüfoosat, kes näevad tublisti vaeva Issanda töös! Tervitage armast õde Persist, kes on näinud palju vaeva Issanda töös!
045	ROM	016	013	Tervitage Ruufust, valitud venda Issandas, ja tema ema, kes on olnud mullegi ema eest!
045	ROM	016	014	Tervitage Asünkritost, Flegonit, Hermest, Patrobast, Hermast ning teisi vendi ja õdesid, kes on nendega!
045	ROM	016	015	Tervitage Filologost ja Juuliat, Neereust ja ta õde ning Olümpast ja kõiki pühasid, kes on nendega!
045	ROM	016	016	Tervitage üksteist püha suudlusega! Kõik Kristuse kogudused tervitavad teid!
045	ROM	016	017	Ma manitsen teid, vennad ja õed, pidama silmas neid, kes tekitavad lõhesid ja panevad raskusi teie ette vastupidiselt sellele õpetusele, mis te olete saanud. Hoiduge neist eemale,
045	ROM	016	018	sest niisugused inimesed ei teeni mitte meie Issandat Kristust, vaid omaenda kõhtu. Ilusate sõnade ja meelitustega petavad nad lihtsameelseid inimesi.
045	ROM	016	019	Aga teie sõnakuulelikkus on ju kõigile teada. Seepärast ma rõõmustan teie üle ja soovin, et oleksite targad heale, kuid kohtlased kurjale.
045	ROM	016	020	Küll rahu Jumal purustab peagi saatana teie jalge all! Meie Issanda Jeesuse arm olgu teiega!
045	ROM	016	021	Teid tervitavad minu kaastööline Timoteos ning mu sugulased Luukius, Jaason ja Soosipatros.
045	ROM	016	022	Teid tervitan mina, Tertius, selle kirja üleskirjutaja ja vend Issandas!
045	ROM	016	023	Teid tervitab Gaius, kes on osutanud külalislahkust minule ja tervele kogudusele. Teid tervitavad linna varahoidja Erastos ja vend Kvartus.
045	ROM	016	024	Meie Issanda Jeesus Kristuse arm olgu teie kõikidega! Aamen.
045	ROM	016	025	Ent temale, kes teid võib kinnitada vastavalt minu evangeeliumile ja kuulutusele Jeesusest Kristusest, kooskõlas selle saladuse ilmutusega, mida hoiti varjul pikki ajastuid,
045	ROM	016	026	aga mis nüüd on tehtud avalikuks ja saanud teatavaks prohvetlike kirjutiste kaudu igavese Jumala korraldusel, et kõik mittejuudid võiksid tulla sõnakuulelikkusele, mis tuleneb usust,
045	ROM	016	027	ainsale targale Jumalale kuulugu au igavesti Jeesuse Kristuse läbi! Aamen.
#
# BOOK	046	1CO	1 Corinthians	1 Korintlastele
046	1CO	001	001	Pauluselt, kelle Jeesus Kristus on Jumala tahtel kutsunud apostliks, ja meie vennalt Soosteneselt,
046	1CO	001	002	Korintoses asuvale Jumala kogudusele, Jeesuses Kristuses pühitsetuile, Jumala pühadele ning kõigile neile, kes mitmel pool appi hüüavad meie Issandat Jeesust Kristust:
046	1CO	001	003	Armu ja rahu teile Jumalalt, meie Isalt, ning Issandalt Jeesuselt Kristuselt!
046	1CO	001	004	Ma tänan alati oma Jumalat selle armu eest, mida ta on osutanud teile Jeesuses Kristuses,
046	1CO	001	005	kelles te olete rikkaks saanud igasuguses õpetuses ja tunnetuses,
046	1CO	001	006	kuivõrd Kristuselt saadav tunnistus on kinnitunud teie sees,
046	1CO	001	007	nii et teil pole puudu ühestki armuannist ja te ootate pikisilmi meie Issanda Jeesuse Kristuse tagasitulekut.
046	1CO	001	008	Tema hoiab teid tugevana lõpuni, et te oleksite laitmatud meie Issanda Jeesuse Kristuse päeval.
046	1CO	001	009	Ustav on Jumal, kes on kutsunud teid osadusse oma Poja Jeesuse Kristuse, meie Issandaga.
046	1CO	001	010	Vennad ja õed, ma palun teid, meie Issanda Jeesuse Kristuse pärast, et te kõik räägiksite ühtviisi ega oleks teie seas lõhesid ning te oleksite ühtsed meelsuse ja mõtteviisi poolest.
046	1CO	001	011	Sest ma olen Kloe pererahvalt kuulnud tülidest teie hulgas, mu vennad ja õed.
046	1CO	001	012	Pean silmas seda, et mõni teist ütleb: „Mina olen Pauluse poolt!“või „Mina olen Apollose poolt!“või „Mina olen Keefase poolt!“või „Mina olen Kristuse poolt!“
046	1CO	001	013	Kas Kristus on jagatud osadeks? Kas Paulus löödi risti teie eest? Või ristiti teid Pauluse nimesse?
046	1CO	001	014	Ma tänan Jumalat, et ma ei ole ristinud teie seast kedagi peale Krispuse ja Gaiuse.
046	1CO	001	015	Nii ei saa keegi öelda, nagu oleks teid ristitud minu nimesse.
046	1CO	001	016	Jah, tõesti, ma ristisin veel ka Stefanase pere, aga kedagi teist ma ei tea, et oleksin ristinud.
046	1CO	001	017	Sest Kristus ei saatnud mind ristima, vaid evangeeliumi kuulutama – ja seda mitte inimlikult targa kõnega, et Kristuse risti tähendust ei vähendataks.
046	1CO	001	018	Sest sõnum ristist on rumalus neile, kes hukkuvad, aga meile, kes päästetakse, on see Jumala vägi.
046	1CO	001	019	Sest kirjutatud on: „Ma hävitan tarkade tarkuse ja tühistan mõistlike mõistuse.“
046	1CO	001	020	Kus on tark? Kus kirjatundja? Kus on selle ajastu filosoof? Eks Jumal ole pööranud maailma tarkuse rumaluseks!
046	1CO	001	021	Nõnda nagu Jumal oli tarkuses seadnud, et maailm oma tarkuses ei saa teda tunda, oli Jumala hea nõu rumaluse kuulutamise läbi päästa need, kes usuvad.
046	1CO	001	022	Sest kui juudid nõuavad tunnustähti ja kreeklased tarkust,
046	1CO	001	023	siis meie kuulutame ristilöödud Kristust, kes on komistuskivi juutidele ja rumalus teistele rahvastele.
046	1CO	001	024	Aga neile, keda Jumal on kutsunud, nii juutidele kui kreeklastele, on Kristus Jumala vägi ja Jumala tarkus.
046	1CO	001	025	Sest Jumala rumalus on targem kui inimeste tarkus ja Jumala nõtrus tugevam kui inimeste tugevus.
046	1CO	001	026	Ärge unustage, vennad ja õed, millistena Jumal teid kutsus. Ei olnud teie seas palju neid, kes inimlikus mõttes oleksid targad, vägevad või kõrgest soost.
046	1CO	001	027	Ent Jumal on valinud välja maailma meelest rumalad, et häbistada tarku, on valinud maailma meelest nõrgad, et häbistada tugevaid,
046	1CO	001	028	on valinud need, kes maailma meelest on madalast soost ja põlatud, lausa eimiski, et teha tühiseks need, kes midagi on.
046	1CO	001	029	Nii ei saa ükski inimene kiidelda Jumala ees.
046	1CO	001	030	Tänu temale olete teie nüüd Jeesuses Kristuses, kes on saanud meile tarkuseks Jumalalt ning õiguseks ja pühitsuseks ja lunastuseks,
046	1CO	001	031	et läheks täide, nagu on kirjutatud: „Kes kiitleb, see kiidelgu Issandast!“
046	1CO	002	001	Ja nõnda on ka minuga, vennad ja õed. Tulles teie juurde kuulutama Jumala saladust, ei tulnud ma kaunite sõnade või inimliku tarkusega.
046	1CO	002	002	Ma ei tahtnud teie keskel teada muust kui Jeesusest Kristusest ja tema ristisurmast.
046	1CO	002	003	Saabusin teie juurde nõtruses ja kartuse värinaga
046	1CO	002	004	ning mu kõne ja kuulutus ei toetunud tarkadele ja veenvatele sõnadele, vaid Püha Vaimu väe osutamisele,
046	1CO	002	005	et teie usk oleks rajatud Jumala väele, mitte inimtarkusele.
046	1CO	002	006	Tarkusest me räägime täiuslike seas; ent mitte käesoleva ajastu ja selle surelike valitsejate tarkusest,
046	1CO	002	007	vaid me anname edasi Jumala salajast ja varjatud tarkust, mille Jumal on määranud meie kirkuseks enne ajastute algust
046	1CO	002	008	ja mida ei ole mõistnud ükski käesoleva ajastu valitsejatest, sest kui nad oleksid mõistnud, ei oleks nad kirkuse Issandat risti löönud.
046	1CO	002	009	Siiski on kirjutatud: „Mida ükski silm pole näinud, mida ükski kõrv ei ole kuulnud, ja mis ei ole inimesele mõttessegi tulnud, “asjad, mida Jumal on valmistanud neile, kes teda armastavad –
046	1CO	002	010	seda on Jumal meile ilmutanud oma Vaimu kaudu, sest Vaim uurib läbi kõik, ka Jumala sügavad saladused.
046	1CO	002	011	Kes muu teab, mis on inimeses, kui vaid inimese vaim? Samuti ei tunne keegi, mis on Jumalas, kui vaid Jumala Vaim.
046	1CO	002	012	Meie aga ei ole saanud maailma vaimu, vaid Vaimu, kes on Jumalast, et võiksime teada, mida Jumal meile heldesti kingib.
046	1CO	002	013	Sellest me räägime sõnadega, mida ei ole õpetanud inimlik tarkus, vaid Jumala Vaim, selgitades vaimseid tõdesid vaimsel viisil.
046	1CO	002	014	Kuid maine inimene ei võta vastu, mis on Jumala Vaimust. Tema jaoks on see rumalus; ta ei võigi aru saada, sest seda tuleb mõista vaimselt.
046	1CO	002	015	Vaimne inimene aga mõistab kõike, ent teda ennast ei mõista keegi.
046	1CO	002	016	„Kes on ära tundnud Issanda meele, et temale nõu anda?“Kuid meil on Kristuse meel!
046	1CO	003	001	Nii ei saanud minagi, vennad ja õed, rääkida teiega kui vaimulikult küpsetega, vaid kui ebaküpsetega, kui lapsukestega Kristuses.
046	1CO	003	002	Ma toitsin teid piimaga, mitte tahke toiduga, sest te ei suutnud seda veel süüa ega suuda praegugi,
046	1CO	003	003	sest te olete ikka veel lihalikud. On ju nii, et kuni teie seas on kadedust ja riidu, siis te olete lihalikud ja elate nõnda nagu muudki inimesed?
046	1CO	003	004	Sest kui üks ütleb: „Mina olen Pauluse poolt“ja teine „Mina Apollose poolt“eks ole te nagu inimesed ikka?
046	1CO	003	005	Kes on siis Apollos? Või kes on Paulus? Ainult teenijad, kes aitasid teid tulla usule, sedamööda kuidas Issand igaühele on andnud.
046	1CO	003	006	Mina istutasin, Apollos kastis, aga Jumal laskis kasvada.
046	1CO	003	007	Nõnda siis ei ole tähtis ei istutaja ega kastja, vaid Jumal, kes kasvatab.
046	1CO	003	008	Istutaja ja kastja on üheväärsed, kumbki neist saab palga vastavalt oma töövaevale.
046	1CO	003	009	Sest meie oleme Jumala kaastöölised, teie aga olete Jumala põllumaa, Jumala hoone.
046	1CO	003	010	Selle anniga, mille Jumal mulle on kinkinud, olen mina kui oskuslik ehitusmeister pannud paika vundamendi, millele keegi teine ehitab edasi. Ent igaüks kaalugu hoolikalt, kuidas ta sellele ehitab!
046	1CO	003	011	Keegi ei saa rajada teist alust selle kõrvale, mis on juba olemas, ja see on Jeesus Kristus.
046	1CO	003	012	Kas siis keegi ehitab sellele vundamendile hoone kullast, hõbedast, kalliskividest, puust, heintest või õlgedest –
046	1CO	003	013	kord saab igaühe töö nähtavaks, Issanda päev teeb selle avalikuks, sest see ilmub tules. Tules katsutakse läbi igaühe töö väärtus.
046	1CO	003	014	Kui kellegi töö, mis ta on ehitanud, jääb püsima, siis ta saab tasu.
046	1CO	003	015	Kelle töö põleb ära, jääb tasust ilma. Ta ise küll pääseb, aga otsekui läbi tule.
046	1CO	003	016	Eks teie tea, et te olete Jumala tempel ja teie sees elab Jumala Vaim?
046	1CO	003	017	Kui keegi rikub Jumala templi, siis Jumal rikub tema. Sest Jumala tempel on püha ja seda olete ka teie.
046	1CO	003	018	Ärge petke ennast! Kui keegi teie seast peab ennast targaks selle ajastu kohaselt, siis ta saagu esmalt rumalaks, et saada tõesti targaks!
046	1CO	003	019	Sest selle maailma tarkus on Jumala silmis rumalus. Sest kirjutatud on: „Ta püüab targad nende kavaluses kinni.“
046	1CO	003	020	Ja veel: „Issand tunneb tarkade arutlusi ja teab, et need on tühised.“
046	1CO	003	021	Ärgu siis ükski kiidelgu inimestest! Sest kõik on teie päralt:
046	1CO	003	022	olgu Paulus või Apollos või Keefas, olgu maailm või elu või surm, olgu olevik või tulevik – kõik on teie päralt!
046	1CO	003	023	Teie aga olete Kristuse päralt ja Kristus on Jumala päralt!
046	1CO	004	001	Niisiis, kuidas te peaksite meisse suhtuma: kui Kristuse sulastesse ja majapidajatesse, kellele on usaldatud Jumala ilmutatud saladused.
046	1CO	004	002	Aga majapidajailt nõutakse, et nad oleksid ustavad.
046	1CO	004	003	Mulle ei loe see eriti palju, kui minu üle mõistaksite kohut teie või ükskõik milline inimlik kohtukogu. Ka mina ise ei mõista enda üle kohut.
046	1CO	004	004	Tõsi, ma ei tea, et mul oleks mingit süüd, aga see iseenesest ei mõista mind veel õigeks. Minu kohtumõistja on Issand.
046	1CO	004	005	Niisiis, ärge mõistke kohut enne õiget aega, enne kui tuleb Issand, kes toob valguse kätte kõik, mida pimedus peidab, ja paljastab inimsüdamete kavatsused. Siis saab igaüks temale kohase kiituse Jumalalt.
046	1CO	004	006	Teie pärast, vennad ja õed, olen ma kõnelnud neist asjust iseenda ja Apollose näitel, et te õpiksite meie eeskujust, mida tähendab ütlus: „Ärge minge kaugemale sellest, mis on kirjutatud“. Siis te enam ei hoople ühe inimese poolt ja teise vastu.
046	1CO	004	007	Sest kes on teinud sind teisest ülemaks? On sul midagi, mis ei ole saadud Jumalalt? Aga kui see on saadud temalt, miks sa siis kiitled, nagu oleks sul midagi iseenesest?
046	1CO	004	008	Juba on teil kõike küllaga! Juba te olete rikkaks saanud! Olete hakanud valitsema kuningatena ilma meieta! Oh, oleks te juba tõesti kuningad, et meiegi võiksime valitseda koos teiega!
046	1CO	004	009	Sest mulle tundub, et Jumal on seadnud meid, apostleid, järjekorras viimasteks, otsekui surmamõistetuiks areenil kogu maailmale vaadata, nii inglitele kui inimestele.
046	1CO	004	010	Meie oleme arutud Kristuse pärast, aga teie olete ju mõistlikud Kristuses! Meie oleme nõrgad, aga teie olete tugevad! Teid austatakse, aga meie põlatakse!
046	1CO	004	011	Praeguse tunnini me kannatame nälga ja janu, riietatud kaltsudesse, meid pekstakse ja me oleme kodutud.
046	1CO	004	012	Me teeme väsitavat tööd oma kätega. Kui meid neetakse, siis me õnnistame, kui meid taga kiusatakse, siis me kannatame ära,
046	1CO	004	013	kui meid laimatakse, siis vastame lahkesti. Me oleme maailma saast, prügi kõikide jaoks tänapäevani.
046	1CO	004	014	Ma ei kirjuta seda teie häbistamiseks, vaid manitsedes teid nagu oma armsaid lapsi.
046	1CO	004	015	Sest kui teil oleks ka kümme tuhat juhendajat Kristuses, ei ole teil mitut isa, sest evangeeliumi läbi sain mina teie isaks Kristuses Jeesuses.
046	1CO	004	016	Seepärast ma õhutan teid võtma mind eeskujuks!
046	1CO	004	017	Selleks ma saatsin teie juurde Timoteose, oma armsa ja ustava poja Issandas. Tema tuletab teile meelde minu eluviisi Kristuses, nõnda nagu ma õpetan igal pool kõigis kogudustes.
046	1CO	004	018	Mõned teist on läinud ülbeks, arvates, et ma ei tulegi enam teie juurde.
046	1CO	004	019	Aga kui Issand tahab, siis ma tulen peagi ja saan selguse mitte ülbitsejate sõnade, vaid ka selle kohta, kui palju neil väge on.
046	1CO	004	020	Sest Jumala riik ei ole mitte sõnades, vaid väes!
046	1CO	004	021	Mida te eelistate? Kas pean tulema teie juurde karistava vitsaga või armastuse ja leebusega?
046	1CO	005	001	Olen kuulnud mitmelt poolt, et teie keskel on sugukõlvatust, ja veel sellist kõlvatust, mida ei esine isegi paganate seas, et keegi magab oma isa naisega.
046	1CO	005	002	Ja teie olete veel uhked! Te peaksite pigem leinama ja endi keskelt eemaldama mehe, kes seda on teinud.
046	1CO	005	003	Kuigi ma olen ihulikult eemal, olen ma vaimus kohal. Ja sel moel teie juures viibides teinud otsuse meie Issanda Jeesuse nimel selle üle, kes on seda teinud.
046	1CO	005	004	Kui te olete kokku tulnud ja mina olen teiega vaimus ja meie Issanda Jeesuse vägi on kohal,
046	1CO	005	005	andke see mees saatana kätte ihu hävitamiseks, et tema vaim võiks pääseda Issanda päeval.
046	1CO	005	006	Teie kiitlemine on kohatu! Kas te siis ei tea, et pisut juuretist paneb käärima kogu taigna?
046	1CO	005	007	Puhastage end vanast juuretisest, et te oleksite uus taigen, hapnemata, nagu te ju tegelikult oletegi. Sest ka meie paasatall Kristus on tapetud.
046	1CO	005	008	Pidutsegem siis siiruse ja tõe hapnemata leivaga, mitte aga vana leivaga, mis on hapendatud kurjuse ja tigedusega!
046	1CO	005	009	Ma kirjutasin teile oma kirjas, et te ei teeks tegemist sugukõlvatutega,
046	1CO	005	010	sugugi mitte mõeldes selle maailma kõlvatuid, ahneid ja riisujaid või ebajumalateenijaid, sest muidu tuleks teil maailmast üldse ära minna.
046	1CO	005	011	Ma tahtsin öelda, et te ei teeks tegemist ühegagi, kes nimetab end vennaks või õeks, kristlaseks, kuid on sugukõlvatu, ahne, ebajumalateenija, laimaja, joodik või riisuja. Sellisega ärge isegi koos sööge!
046	1CO	005	012	Sest kas minu asi on mõista kohut nende üle, kes on kogudusest väljas? Kas te ei peaks kohut mõistma nende üle, kes on koguduses?
046	1CO	005	013	Väljas olijate üle mõistab kohut Jumal. Heitke kurjad välja eneste keskelt!
046	1CO	006	001	Kuidas söandab keegi teie seast, kel on tüliküsimus teisega, minna kohtusse uskmatute ette, mitte Jumala pühade ette?
046	1CO	006	002	Või on teile teadmata, et kord tuleb Jumala pühadel mõista kohut kogu maailma üle? Ja kui teie peate mõistma kohut kogu maailma üle, kas ei kõlba te siis lahendama väiksemaid küsimusi?
046	1CO	006	003	Kas te siis ei tea, et kord tuleb meil mõista kohut inglitegi üle, rääkimata argistest asjadest?
046	1CO	006	004	Kui teil on tarvis arutada argielu küsimusi, kuidas te võite võtta kohtunikuks neid, kel puudub lugupidamine koguduses!
046	1CO	006	005	Seda ütlen ma teile häbiks. Kas siis teie seas ei ole ühtegi küllalt arukat, kes suudaks lahendada kahe venna tüliküsimust?
046	1CO	006	006	Selle asemel käib vend kohut vennaga, ja veel uskmatute ees!
046	1CO	006	007	Juba see on halb, et te üksteist kohtusse kaebate. Miks te pigem ei kannata ülekohut? Miks te end pigem ei lase riisuda?
046	1CO	006	008	Aga teie ise teete ülekohut ja riisute, pealegi veel oma vendi ja õdesid!
046	1CO	006	009	Või te ei tea, et ülekohtutegijad ei päri Jumala riiki? Lõpetage enesepett! Sugukõlvatud, ebajumalateenijad, abielurikkujad, mehed, kes käivad suguliselt läbi teiste meestega,
046	1CO	006	010	vargad, ahnitsejad, joodikud, laimajad, petised ei päri Jumala riiki.
046	1CO	006	011	Ja sellised olid mõned teie seast. Aga teie olete puhtaks pestud, teid on pühitsetud Jumalale ja õigeks tehtud Issanda Jeesuse Kristuse nimes ja meie Jumala Vaimus.
046	1CO	006	012	Te ütlete „Mulle on kõik lubatud“– aga kõigest ei ole kasu. „Mulle on kõik lubatud“– aga miski ei tohi saada meelevalda minu üle.
046	1CO	006	013	Te ütlete „Toit on kõhu jaoks ja kõht toidu jaoks, ja Jumal teeb lõpu nii sellele kui teisele.“Aga ihu ei ole hooruse jaoks, vaid Issanda jaoks, ja Issand ihu jaoks.
046	1CO	006	014	Ent Jumal on Issanda üles äratanud ja äratab oma väe läbi üles ka meid.
046	1CO	006	015	Kas te ei tea, et teie ihud on Kristuse ihu liikmed? Kas ma võiksin võtta Kristuse ihu liikmed ja ühendada nad hooraga? Mitte mingil juhul!
046	1CO	006	016	Või kas te ei tea, et see, kes hoiab hoora poole, on temaga üks ihu? Sest on ju öeldud „need kaks saavad üheks lihaks“.
046	1CO	006	017	Aga kes hoiab Issanda poole, on temaga üks vaim.
046	1CO	006	018	Põgenege kõlvatuse eest! Mis tahes patt, mida inimene iial teeb, on väljaspool tema ihu. Kuid kes hoorab, see patustab omaenda ihu vastu.
046	1CO	006	019	Või kas te ei tea, et teie ihu on teis oleva Püha Vaimu tempel, kelle te olete saanud Jumalalt, ja et te ei ole iseeneste omad;
046	1CO	006	020	te olete kalli hinnaga ostetud. Austage siis Jumalat oma ihus!
046	1CO	007	001	Nüüd aga sellest, mida te kirjutasite: mehele on parem hoiduda seksuaalsuhtest naisega.
046	1CO	007	002	Aga et te ei satuks sugukõlvatusse, olgu igal abielumehel seksuaalsuhted oma naisega ja igal abielunaisel oma mehega.
046	1CO	007	003	Mees täitku oma abielukohustust naise ees ja samamoodi naine mehe ees.
046	1CO	007	004	Naisel ei ole meelevalda oma ihu üle, vaid ta annab selle oma mehele. Samamoodi ei ole mehel meelevalda oma keha üle, vaid ta annab selle oma naisele.
046	1CO	007	005	Ärge keelake end teineteisele, muidu kui vaid kokkuleppel mõneks ajaks, et pühenduda palvetamisele. Kuid pärast seda saage jälle ühte, et saatan ei saaks teid patule ahvatleda teie puuduliku enesekontrolli pärast.
046	1CO	007	006	Ma ei ütle seda mitte käsuna, vaid mööndusena.
046	1CO	007	007	Ma soovin, et te kõik oleksite nõnda nagu mina. Kuid igaühel teist on oma and Jumalalt; ühel selline and, teisel teine.
046	1CO	007	008	Kuid vallalistele ja leskedele ma ütlen, et neil oleks parem jääda abielutuks, nagu minagi olen.
046	1CO	007	009	Kui nad aga ei suuda end taltsutada, siis nad abiellugu! Parem on abielluda kui himudes põleda.
046	1CO	007	010	Ent abielus olijaid ei käsi mina, vaid Issand: naine ärgu jätku maha oma meest!
046	1CO	007	011	Kui ta seda aga siiski teeb, siis jäägu üksikuks või leppigu oma mehega ära. Ja mees ärgu hüljaku naist.
046	1CO	007	012	Ülejäänutele aga ütlen mina, mitte Issand: kui usklikul mehel on uskmatu naine, kes on nõus jätkuvalt koos temaga elama, siis ärgu mees temast lahutagu!
046	1CO	007	013	Ja kui usklikul naisel on uskmatu mees, kes on nõus jätkuvalt koos temaga elama, siis ärgu naine temast lahutagu!
046	1CO	007	014	Sest uskmatu mees on pühitsetud Jumalale uskliku naise läbi ja uskmatu naine pühitsetud Jumalale uskliku mehe läbi. Muidu oleksid teie lapsed rüvedad, aga nüüd on nad pühad.
046	1CO	007	015	Ent kui uskmatu lahkub, siis olgu nii! Sellisel juhul ei ole vend või õde temaga enam seotud. Jumal on kutsunud meid elama rahus.
046	1CO	007	016	Sest kuidas sina, naine, tead, et sa oma mehe päästad? Või kuidas võid sina, mees, teada, et sa oma naise päästad?
046	1CO	007	017	Muidu aga elagu igaüks edasi nõnda, nagu Issand on talle osaks andnud ja nagu Jumal on teda kutsunud. Seda õpetan ma kõigis kogudustes.
046	1CO	007	018	Kui keegi on saanud usklikuks ümberlõigatuna, siis ärgu ta seda varjaku. Kui keegi on saanud usklikuks ümberlõikamatuna, siis ärgu lasku end ümber lõigata.
046	1CO	007	019	Oluline ei ole ümberlõikamine või ümberlõikamatus, vaid Jumala käskude pidamine.
046	1CO	007	020	Igaüks püsigu selles kutses, milles Jumal on teda kutsunud.
046	1CO	007	021	Kui sind kutsuti orjana, ära tee sellest väljagi! Aga kui sul on võimalus saada vabaks, siis kasuta seda kindlasti!
046	1CO	007	022	Sest keda Issand on kutsunud orjana, on Issanda vabakslastu, ja keda ta on kutsunud vabana, on Kristuse ori.
046	1CO	007	023	Te olete kallilt ostetud – ärge saage inimeste orjaks!
046	1CO	007	024	Vennad ja õed, jäägu igaüks Jumala ees sellesse, milles ta on kutsutud!
046	1CO	007	025	Neitsite kohta mul ei ole Issanda korraldust, aga ma ütlen oma arvamuse kui inimene, kellele Issand on andnud armu olla usaldusväärne.
046	1CO	007	026	Niisiis ma leian, et eeloleva viletsuse pärast on parem jääda nii, nagu keegi parajasti on.
046	1CO	007	027	Kui sul on naine, ära püüa temast vabaneda! Kui oled vallaline, ära otsi endale naist!
046	1CO	007	028	Aga kui sa ka abiellud, ei tee sa pattu. Ja kui neitsi läheb mehele, ei tee ta pattu. Siiski saavad nad tunda maise elu vaevasid, millest mina tahaksin teid säästa.
046	1CO	007	029	Sellega ma mõtlen, vennad ja õed, et aeg on piiratud! Seepärast olgu nüüd need, kellel on naine, nii nagu ei oleks neil naist;
046	1CO	007	030	ja need, kes leinavad, nii nagu ei oleks neil leina; ja kes rõõmustavad, nii nagu ei olekski neil rõõmu; ja kes ostavad vara, nii nagu ei oleks nad omanikud;
046	1CO	007	031	ja kes seda maailma kasutavad, nii nagu ei saaks nad seda kasutada täielikult. Sest see maailm oma praegusel kujul kaob.
046	1CO	007	032	Ma tahan, et te liigselt ei muretseks. Vallaline mees muretseb Issandale kuuluva pärast, püüdes meeldida Issandale,
046	1CO	007	033	aga abielumees muretseb maailma asjade pärast, püüdes meeldida oma naisele.
046	1CO	007	034	Ta on otsekui lõhestatud. Samuti muretseb vallaline naine või neitsi Issandale kuuluva pärast, et olla püha nii ihu kui ka vaimu poolest. Abielunaine aga muretseb maailma asjade pärast, püüdes meeldida oma mehele.
046	1CO	007	035	Ma räägin seda teie endi kasuks: mitte selleks, et teha teile kitsendusi, vaid õhutada väärikalt käituma ja jagamatult pühenduma Issandale.
046	1CO	007	036	Aga kui keegi leiab, et ta käitub vääritult neitsi suhtes, kellega ta on kihlatud, kuna see on küps abieluks ja nõnda peaks sündima, siis ta toimigu, nagu soovib. Ta ei tee pattu, kui nad abielluvad.
046	1CO	007	037	Aga kes jääb enesele kindlaks ega ole seotud kohustusega, vaid ta valitseb oma tahte üle ja on otsustanud neitsiga mitte abielluda, ka see teeb hästi.
046	1CO	007	038	Niisiis, kes oma kihlatuga abiellub, teeb hästi, aga kes ei abiellu, teeb paremini.
046	1CO	007	039	Naine on seotud oma mehega niikaua, kui ta elab. Pärast mehe surma on ta vaba abielluma kellega tahab, kuid see sündigu Issanda juhtimisel.
046	1CO	007	040	Minu hinnangul aga oleks ta õnnelikum, jäädes nõnda, nagu ta on. Ja ma arvan, et minulgi on Jumala Vaim.
046	1CO	008	001	Nüüd ebajumala ohvrilihast. Me teame, et meil kõigil on teadmised. Teadmised teeb suureliseks, kuid armastus ehitab.
046	1CO	008	002	Kui keegi arvab, et ta midagi teab, siis ei tea ta seda veel nii, kuidas peab teadma.
046	1CO	008	003	Aga kes armastab Jumalat, selle on Jumal ära tundnud.
046	1CO	008	004	Kui nüüd rääkida ebajumala ohvriliha söömisest, siis me teame, et maailmas ei ole mingeid ebajumalaid, on ainult üks Jumal.
046	1CO	008	005	Sest kui olekski palju neid, keda hüütakse jumalaiks, kas siis maa peal või taevas, nagu ongi ju palju jumalaid ja palju isandaid,
046	1CO	008	006	on meil üksainus Jumal, Isa, kellest on sündinud kõik ja kelle jaoks me elame, ning üks Issand, Jeesus Kristus, kelle läbi on sündinud kõik ja kelle läbi me elame.
046	1CO	008	007	Kuid mitte kõikidel ei ole seda teadmist. Mõned söövad harjumusest ebajumalatega siiani seda liha nii nagu ohvrit ebajumalale ning nende nõrk südametunnistus määrdub.
046	1CO	008	008	Ent söök ei vii meid Jumalale lähemale. Seetõttu ei kaota me midagi söömata jätmisega ega saavuta midagi söömisega.
046	1CO	008	009	Aga vaadake, et teie otsustamisõigus ei saaks kuidagi komistuseks usus nõrkadele!
046	1CO	008	010	Sest kui sind, kellel on see teadmine, näeb ebajumala templis söömas keegi nõrga südametunnistusega, eks siis tema saa julgustust ebajumalatele ohverdatu söömiseks?
046	1CO	008	011	Siis hukutab ju sinu tõde selle nõdra venna või õe, kelle pärast Kristus on surnud!
046	1CO	008	012	Nii ei tee te pattu üksnes nende vastu ega haava ainult nende nõrka südametunnistust, vaid te teete pattu ka Kristuse vastu.
046	1CO	008	013	Seepärast, kui mu söök venda või õde patule ahvatleb, siis ma loobun lihasöömisest kasvõi alatiseks, et mitte ahvatleda teda patule.
046	1CO	009	001	Eks ma ole vaba? Eks ma ole apostel? Eks ma ole näinud meie Issandat Jeesust? Eks teie ole minu töö vili Issandas?
046	1CO	009	002	Kui ma ka teistele ei ole apostel, siis teile olen ometi. Teie olete minu apostliameti pitser Issandas.
046	1CO	009	003	See on minu kaitsekõne neile, kes mind arvustavad.
046	1CO	009	004	Kas meil ei ole õigust süüa ja juua?
046	1CO	009	005	Kas meil ei ole õigust võtta usklikku naist, nagu on teistel apostlitel, Issanda vendadel ja Keefasel?
046	1CO	009	006	Või oleme mina ja Barnabas ainsad, kel pole õigust elada tööd tegemata?
046	1CO	009	007	Milline sõdur teenib omal kulul? Kes rajab viinamäe ja ei söö viinamarju? Milline karjus ei joo oma karja piima?
046	1CO	009	008	Kas ma räägin seda inimliku meelevallaga? Kas Seadus ei ütle sedasama?
046	1CO	009	009	Moosese Seaduses on kirjutatud: „Ära seo kinni pahmast tallava härja suud!“Kas Jumal peab silmas härga?
046	1CO	009	010	Või ütleb ta seda pigem meie pärast? Jah, meie pärast on kirjutatud, et nii kündja kui rehepeksja peavad töötama lootuses saada osa.
046	1CO	009	011	Kui me oleme teie seas külvanud vaimulikku seemet, kas seda on siis palju, kui lõikame teilt materiaalset saaki?
046	1CO	009	012	Kui teistel on see õigus teie toetusele, eks meil ole seda veel enam? Kuid meie ei ole seda õigust kasutanud, vaid me talume raskusi, et meie ei saaks kuidagi takistuseks Kristuse evangeeliumi levikule.
046	1CO	009	013	Eks teie tea, et need, kes templis töötavad, saavad templist ka oma toidu, ja need, kes altari juures teenivad, saavad osa altaril ohverdatust?
046	1CO	009	014	Nii on ka Issand seadnud, et evangeeliumi kuulutajad saaksid evangeeliumist elatise.
046	1CO	009	015	Mina aga ei ole neist õigustest kasutanud midagi. Ma ei kirjuta ka selleks, et seda tulevikus teha. Pigem ma sureksin. Keegi ei saa võtta minult mu kiitlemise alust!
046	1CO	009	016	Sest kui ma evangeeliumi kuulutan, ei saa ma sellega kiidelda. Mulle on ju pandud kohustus seda teha. Seepärast häda mulle, kui ma evangeeliumi ei kuuluta!
046	1CO	009	017	Kui ma teen oma tööd vabal valikul, siis ma saan selle eest tasu. Aga kui ma teen seda sunniviisil, siis on see ometi mulle usaldatud ülesanne.
046	1CO	009	018	Mis siis on minu tasu? Just see, et evangeeliumi kuulutades kuulutan ma seda tasuta ega kasuta oma õigust, mis käib evangeeliumiga koos.
046	1CO	009	019	Sest olles küll vaba ja sõltumatu kõigist, olen ma hakanud kõikide orjaks, et võita Kristusele võimalikult paljud.
046	1CO	009	020	Juutidele olen ma nagu juut, et võita juute Kristusele; Moosese seaduse all olijaile nagu seadusealune (kuigi ma seda ei ole), et võita seadusealuseid.
046	1CO	009	021	Väljaspool käsuseadust olijaile olen ma nagu väljaspool käsuseadust (ehkki ma ei ole tegelikult väljaspool Jumala seadust, vaid Kristuse seaduse all), et võiksin võita seaduseväliseid.
046	1CO	009	022	Nõrkadele olen ma nõrk, et võita nõrku. Ma olen kõikidele kõigeks, et päästa kasvõi mõned.
046	1CO	009	023	Seda kõike teen ma evangeeliumi pärast, et minulgi oleks osa selle õnnistustest.
046	1CO	009	024	Eks te tea, et võidujooksu jooksevad küll kõik, kuid auhinna saab ainult üks? Siis jookske nii, et teie saate selle auhinna!
046	1CO	009	025	Iga võistleja allutab end rangele treeningule. Nad teevad seda närtsiva võidupärja pärast. Meid aga ootab pärg, mis ei närtsi iialgi.
046	1CO	009	026	Nõnda siis ei jookse ma sihitult ega võitle nagu tuult pekstes,
046	1CO	009	027	vaid ma kohtlen oma ihu karmilt ja sunnin teda endale alluma, et teistele kuulutades ma ise ei muutuks kõlbmatuks.
046	1CO	010	001	Ärgu olgu teil teadmata, vennad ja õed, et kõik meie esiisad rändasid pilvesamba all ja kõik läksid kuiva jalaga läbi mere.
046	1CO	010	002	Nad kõik ristiti Moosesesse pilvesambas ja meres.
046	1CO	010	003	Nad kõik sõid sedasama vaimulikku toitu
046	1CO	010	004	ning jõid sedasama vaimulikku jooki. Sest nad jõid sellest samast vaimulikust kaljust, mis neid saatis ja see kalju oli Kristus.
046	1CO	010	005	Kuid enamikuga neist Jumal ei olnud rahul ja nad löödi maha kõrbes.
046	1CO	010	006	See juhtus meile hoiatuseks, et meie ei himustaks kurja, nagu nemad seda tegid.
046	1CO	010	007	Ärge olge ebajumalateenijad, nagu mõned neist olid, sest on kirjutatud: „Rahvas istus maha sööma ja jooma ning tõusis üles lusti lööma.“
046	1CO	010	008	Ärgem tehkem kõlvatusi, nagu mõned neist tegid, ja nõnda suri neist ühe päevaga kakskümmend kolm tuhat.
046	1CO	010	009	Ärgem pangem Kristust proovile, nagu mõned neist panid ning said surma madude läbi.
046	1CO	010	010	Ärge ka nurisege, nagu mõned neist tegid ning tapeti hävitusingli poolt.
046	1CO	010	011	Need asjad sündisid neile kui näited ja pandi kirja hoiatuseks meile, kes me elame ajastute lõpul.
046	1CO	010	012	Niisiis, kes enese arvab seisvat, vaadaku, et ta ei langeks!
046	1CO	010	013	Teid ei ole veel tabanud muud kui inimlik kiusatus. Aga ustav on Jumal, kes ei lase teid rohkem kiusata, kui te suudate kanda, vaid ühes kiusatusega valmistab ka väljapääsu, nõnda et te suudaksite kanda.
046	1CO	010	014	Seepärast, mu armsad, põgenege ebajumalateenistuse eest!
046	1CO	010	015	Ma räägin teile kui arukatele inimestele. Otsustage ise, kas mu jutt on õige!
046	1CO	010	016	Õnnistuse karikas, mida me õnnistame, eks see ole Kristuse vere osadus? Leib, mida me murrame, eks see ole Kristuse ihu osadus?
046	1CO	010	017	Et leib on üks, siis oleme meie, keda on palju, üks ihu, sest me kõik saame osa sellest ühest leivast.
046	1CO	010	018	Mõelge neile, kes on Iisraeli rahvas vere poolest. Eks need, kes söövad altaril ohverdatut, ole altari osaduses?
046	1CO	010	019	Mida ma siis tahan öelda? Kas seda, et ebajumalaohver iseenesest on midagi või et ebajumal on midagi?
046	1CO	010	020	Ei ole, aga paganad toovad oma ohvreid mitte Jumalale, vaid kurjadele vaimudele. Ja mina ei taha, et teil oleks osa kurjade vaimude teenistusest.
046	1CO	010	021	Te ei või juua Issanda karikast ja kurjade vaimude karikast, te ei või osaleda Issanda lauas ja kurjade vaimude lauas.
046	1CO	010	022	Või tahame Issandat ajada vihale? Kas meie oleme temast tugevamad?
046	1CO	010	023	Öeldakse „Kõik on lubatud“– aga kõigest ei ole kasu. „Kõik on lubatud“– aga kõik ei ehita kogudust.
046	1CO	010	024	Ärgu ükski otsigu oma kasu, vaid teise kasu!
046	1CO	010	025	Sööge kõike, mida lihaturul müüakse, südametunnistusest hoolimata,
046	1CO	010	026	sest „Issanda oma on maa ja kõik selle annid“.
046	1CO	010	027	Kui uskmatu kutsub teid sööma ja te tahate minna, siis sööge kõike, mida teile pakutakse, südametunnistusest hoolimata.
046	1CO	010	028	Kui aga keegi peaks teile ütlema: „See on ohvriliha!“, siis jätke see söömata nii ütleja enda pärast kui ka südametunnistuse pärast.
046	1CO	010	029	Ent mina ei räägi sinu, vaid teise südametunnistusest. Sest milleks peaks teise südametunnistus otsustama minu vabaduse üle?
046	1CO	010	030	Kui mina toidu tänuga vastu võtan, miks mind siis laidetakse selle pärast, mille eest ma Jumalat tänan?
046	1CO	010	031	Niisiis, kas te sööte, joote või mida iganes te teete, tehke seda Jumala auks!
046	1CO	010	032	Ärge olge komistuseks ei juutidele, kreeklastele ega Jumala kogudusele,
046	1CO	010	033	nii nagu minagi püüan olla igati vastuvõetav kõigile. Ma ei otsi oma, vaid paljude kasu, et nad päästetaks.
046	1CO	011	001	Võtke mind eeskujuks, nagu mina võtan Kristuse!
046	1CO	011	002	Ma kiidan teid selle eest, et te mind alati meeles peate ning hoiate kinni õpetustest, mis ma teile edasi andsin.
046	1CO	011	003	Aga ma tahan, et te teaksite: Kristus on iga mehe pea, aga mees on naise pea, ja Jumal on Kristuse pea.
046	1CO	011	004	Iga mees, kes kaetud peaga palvetab või prohvetlikult räägib, häbistab oma pead.
046	1CO	011	005	Ja naine, kes katmata peaga palvetab või prohvetlikult räägib, häbistab oma pead, sest see on sama hea, nagu oleks ta pea paljaks aetud.
046	1CO	011	006	Kui naine ei kata oma pead, siis lõigaku juba ka juuksed maha! Ent kui naisele on häbiks lasta juukseid lõigata või pead paljaks pügada, siis ta katku oma pea kinni.
046	1CO	011	007	Mehel pole vaja pead katta, sest ta on Jumala kujutis ja tema au peegeldus. Naine aga on mehe au peegeldus.
046	1CO	011	008	Mees ei ole ju naisest, vaid naine mehest.
046	1CO	011	009	Ka ei ole mees loodud naise pärast, vaid naine mehe pärast.
046	1CO	011	010	Seetõttu, ja ka inglite pärast, peab naine kandma meelevalla tunnust pea peal.
046	1CO	011	011	Ometi ei ole Issanda ees mees ilma naiseta midagi ega naine ilma meheta midagi.
046	1CO	011	012	Sest naine on võetud mehest ja mees tuleb ilmale naise kaudu; aga kõigi asjade algus on Jumalas.
046	1CO	011	013	Otsustage ise: kas naisel sobib paluda Jumalat katmata peaga?
046	1CO	011	014	Eks õpeta ju looduski teile, et mehele on häbiks pikad juuksed,
046	1CO	011	015	aga naisele on need auks, sest pikad juuksed on temale antud katte eest.
046	1CO	011	016	Kui keegi tahab selle üle vaielda, siis ta teadku, et meil ega Jumala kogudustel ei ole seesugust kommet.
046	1CO	011	017	Neid korraldusi jagades ma ei kiida teid, sest teie koosviibimistest on rohkem kahju kui kasu.
046	1CO	011	018	Kõigepealt, ma olen kuulnud, et kui te kogudusena kokku tulete, on teie seas lõhesid, ja osalt ma usungi seda.
046	1CO	011	019	Kahtlemata peab teie vahel olema erimeelsusi, et näha, kellel teist on Jumala heakskiit.
046	1CO	011	020	Kui te siis kokku tulete, ei tähista te mitte Issanda õhtusöömaaega,
046	1CO	011	021	sest igaüks võtab sööma asudes ette omaenda õhtusöögi. Selle tagajärjel jääb üks inimene nälga ja teine jääb purju.
046	1CO	011	022	Kas teil ei ole kodasid, kus süüa ja juua? Või põlgate te Jumala kogudust ja tahate häbistada vaeseid? Mis ma pean teile ütlema? Kas kiidusõnu? Selle eest ma teid küll ei kiida.
046	1CO	011	023	Sest mina olen Issandalt saanud, mida ma ka teile andsin: „Sel ööl, mil Issand Jeesus ära anti, võttis ta leiva,
046	1CO	011	024	ja kui ta oli tänanud, murdis selle ja ütles: „See on minu ihu, mis murtakse teie eest. Tehke seda minu mälestuseks!“
046	1CO	011	025	Samuti võttis ta pärast söömist veinikarika ja ütles: „See karikas on uus leping minu veres. Nii tihti, kui te seda joote, tehke seda minu mälestuseks!““
046	1CO	011	026	Sest iga kord, kui te seda leiba sööte ja karikast joote, kuulutate te Issanda surma kuni tema tagasitulekuni.
046	1CO	011	027	Kes iganes seda leiba sööb või Issanda karikast joob vääritul viisil, on süüdi patus Issanda ihu ja vere vastu.
046	1CO	011	028	Seepärast katsuge ennast läbi ja alles siis sööge sellest leivast ja jooge sellest karikast!
046	1CO	011	029	Sest kes sööb ja joob, see sööb ja joob enesele karistust, kui ta ei anna aru sellest ihust.
046	1CO	011	030	Seetõttu ongi teie seas palju põduraid ja jõuetuid ning mitmed on ära surnud.
046	1CO	011	031	Aga kui me ennast läbi katsume, ei satu me sellise kohtu alla.
046	1CO	011	032	Kui me eneste üle mõistame kohut, siis Issand kasvatab meid, et meid koos maailmaga hukka ei mõistetaks.
046	1CO	011	033	Seepärast, vennad ja õed, kui te tulete kokku sööma, siis oodake üksteist.
046	1CO	011	034	Kui kellelgi on kõht tühi, siis ta söögu enne kodus, et teie kokkutulek ei tooks kaasa karistust. Muud asjad ma korraldan, kui ma tulen.
046	1CO	012	001	Nüüd aga vaimuandidest, vennad ja õed. Selles osas ei taha ma jätta teid teadmatusse.
046	1CO	012	002	Te teate, et kui te veel paganad olite, lasite ennast mõjutada ning ühel või teisel viisil juhtida tummade ebajumalate juurde.
046	1CO	012	003	Seepärast ma tahan, et te teaksite – keegi ei ütle Jumala Vaimus rääkides: „Neetud olgu Jeesus!“ning keegi ei suuda öelda: „Jeesus on Issand!“muidu kui Pühas Vaimus.
046	1CO	012	004	Andides on küll erinevusi, aga neid jagab sama Vaim.
046	1CO	012	005	Teenimisviisides on erinevusi, aga Issand on seesama.
046	1CO	012	006	Ja väeavaldustes on erinevusi, aga sama on Jumal, kes teeb kõike kõikide sees.
046	1CO	012	007	Igaühele antakse Vaimu avaldus ühiseks kasuks.
046	1CO	012	008	Nii antakse ühele Vaimu läbi tarkusesõna, teisele tunnetusesõna sama Vaimu läbi.
046	1CO	012	009	Ühele usku samas Vaimus, teisele tervendamise ande samas Vaimus.
046	1CO	012	010	Ühele väge imetegudeks, teisele prohvetlikku kõnelemist, kolmandale võimet vaimude eristamiseks. Ühele rääkida mitmesuguseid võõraid keeli, teisele aga keelte tõlgitsemist.
046	1CO	012	011	Kõike seda teeb aga üks ja seesama Vaim, kes jagab neid igaühele nii, nagu ta on otsustanud.
046	1CO	012	012	Sest nii nagu ihu on üks tervik ja seal on palju liikmeid, nõnda on ka Kristus.
046	1CO	012	013	Sest me kõik oleme ühe Vaimuga ristitud ühte ihusse, olgu juudid või kreeklased, orjad või vabad – me kõik oleme joodetud ühe Vaimuga.
046	1CO	012	014	Ihu ei koosne ju ühest liikmest, vaid paljudest.
046	1CO	012	015	Kui jalg ütleks: „Kuna mina ei saa olla käsi, ei ole ma ihu osa, “kas ta seepärast ei kuulu ihusse?
046	1CO	012	016	Ja kui kõrv ütleks: „Kuna mina ei saa olla silm, ei ole ma enam ihu osa, “kas ta seepärast ei kuulu ihusse?
046	1CO	012	017	Kui kogu ihu oleks silm, kuidas saaks ta kuulda? Kui kogu ihu tegeleks kuulmisega, kuidas saaks ta tunda lõhna?
046	1CO	012	018	Jumal on seadnud iga liikme ihusse nõnda, nagu tema on otsustanud.
046	1CO	012	019	Kui kõik oleksid üks liige, siis kus oleks ihu?
046	1CO	012	020	Meil on aga palju liikmeid, ent üks ihu.
046	1CO	012	021	Silm ei või öelda käele: „Ma ei vaja sind!“või pea öelda jalgadele: „Ma ei vaja teid!“
046	1CO	012	022	Otse vastupidi, nõrgemana tunduvad ihuliikmed on hädavajalikud
046	1CO	012	023	ning vähem auväärseks peetavad liikmed me riietame suurema auga. Nendesse liikmetesse, mida ei sobi näidata, suhtume suurema tagasihoidlikkusega,
046	1CO	012	024	meie teised liikmed aga ei vaja seda. Kuid Jumal on ihu kokku ühendades andnud suurema au nendele liikmetele, kellel sellest muidu vajaka jääb,
046	1CO	012	025	et ihus ei tekiks lõhenemist, vaid kõik liikmed hooliksid üksteisest ühtmoodi.
046	1CO	012	026	Kui üks liige kannatab, siis kannatavad koos temaga kõik liikmed. Kui üht liiget austatakse, siis rõõmustavad sellest kõik liikmed.
046	1CO	012	027	Teie olete aga Kristuse ihu ja igaüks teist on selle liige.
046	1CO	012	028	Jumal on seadnud koguduses esmalt mõned apostliteks, teiseks prohvetiteks, kolmandaks õpetajateks; seejärel määranud need, kes teevad imesid, tervendavad haigeid, abistavad hoolekandes, korraldavad koguduse elu, räägivad mitmesuguseid keeli.
046	1CO	012	029	Ega kõik ole apostlid? Ega kõik prohvetid? Ega kõik õpetajad? Ega kõik tee imesid?
046	1CO	012	030	Ega kõigil ole tervendamisande? Ega kõik räägi keeli? Ega kõik tõlgitse neid?
046	1CO	012	031	Teie aga taotlege suuremaid ande! Ja ma näitan teile tee, mis on üle kõige.
046	1CO	013	001	Kui ma räägiksin inimeste ja inglite keeli, aga mul puuduks armastus, siis ma oleksin kõmisev gong või kõlksuv vasktaldrik.
046	1CO	013	002	Ja kui mul oleks prohvetiand ja ma mõistaksin kõiki saladusi ning tunnetaksin kõike ja mul oleks täielik usk, nii et võiksin mägesid teisaldada, aga mul ei oleks armastust, siis poleks ma midagi.
046	1CO	013	003	Kui ma kogu oma vara ära jagaksin ja oma ihu annaksin tuleleekidele, aga mul ei oleks armastust, siis ma ei saavutaks midagi.
046	1CO	013	004	Armastus on pika meelega, armastus on helde, ta ei ole kade, ta ei hoople ega ole ennast täis,
046	1CO	013	005	ta ei käitu ebasündsalt, ta ei ole isekas, ta ei ärritu ega pea arvet halva üle,
046	1CO	013	006	ta ei rõõmusta ülekohtust, vaid tunneb rõõmu tõe üle.
046	1CO	013	007	Ta toetab alati, usaldab alati, loodab alati, talub kõike.
046	1CO	013	008	Armastus ei hääbu kunagi! Aga prohvetikuulutused – need lakkavad; keeled – need vaikivad; tunnetus – see ammendub.
046	1CO	013	009	Sest poolikult me tunnetame ja meie prohvetisõnumidki on poolikud.
046	1CO	013	010	Aga kui tuleb täiuslik, siis kaob see, mis on poolik.
046	1CO	013	011	Kui ma olin veel väeti laps, siis ma rääkisin nagu väeti laps, arvasin nagu väeti laps, arutlesin nagu väeti laps. Aga kui ma sain meheks, minetasin ma lapse kombed.
046	1CO	013	012	Praegu me näeme ainult nagu peegeldust peeglist, siis näeme aga palgest palgesse. Praegu ma tunnetan poolikult, aga siis ma tunnetan täiesti, nagu minagi olen täiesti tunnetatud.
046	1CO	013	013	Ent nüüd jääb usk, lootus, armastus, need kolm; aga suurim neist on armastus.
046	1CO	014	001	Taotlege armastust, igatsege vaimuandeid, eriti aga prohvetlikku kõnelemist!
046	1CO	014	002	Sest keeltes kõneleja ei räägi inimestele, vaid Jumalale. Sest teised ei saa temast aru, ta räägib Vaimu mõjul saladusi.
046	1CO	014	003	Aga kes prohvetlikult kõneleb, see räägib inimestele kinnituseks, julgustuseks ja lohutuseks.
046	1CO	014	004	Keeltes rääkija ehitab iseennast, prohvetlikult kõneleja ehitab aga kogudust.
046	1CO	014	005	Mina tahan, et te kõik räägiksite keeli, kuid veel enam, et te kõneleksite prohvetlikult. Sest prohvetlikult kõneleja on suurem keeltes rääkijast, kui ta just ise samal ajal ei tõlgitse, nii et see kogudust kinnitaks.
046	1CO	014	006	Kui ma tuleksin teie juurde, vennad ja õed, ja räägiksin keeli, mis kasu ma teile tooksin, kui ma ei annaks edasi mõnda ilmutust, tunnetust, prohvetikuulutust või õpetust?
046	1CO	014	007	Sama lugu on elutute pillidega, näiteks vilepilli või keelpilliga. Kui nende helid ei erineks, kuidas siis saadaks aru, mida mängitakse?
046	1CO	014	008	Jällegi, kui trompet ei kõla selgelt, siis kes valmistub lahinguks?
046	1CO	014	009	Samuti on teiega. Kui te ei räägi oma keelega arusaadavaid sõnu, kuidas võib keegi teada, mida te räägite? Te räägite siis ju tuulde.
046	1CO	014	010	Maailmas on nii palju eri keeli ja ükski neist ei ole tähenduseta.
046	1CO	014	011	Kui ma mingit keelt ei mõista, olen ma kõnelejale võõramaalane ja tema on minu jaoks võõramaalane.
046	1CO	014	012	Nii on ka teiega. Kuna te nõnda ihaldate vaimuandeid, siis taotlege neid koguduse ülesehitamiseks, et te võiksite selle poolest silma paista.
046	1CO	014	013	Seepärast, kes räägib keeli, palugu, et ta võiks neid ka tõlgitseda.
046	1CO	014	014	Sest kui ma keeli rääkides palvetan, siis palvetab mu vaim, aga mu mõistus on viljatu.
046	1CO	014	015	Mida siis teha? Ma tahan palvetada vaimus, kuid ma tahan palvetada ka mõistusega. Ma tahan laulda kiitust vaimus, kuid ma tahan laulda kiitust ka mõistusega.
046	1CO	014	016	Sest kui sa Jumalat ülistad vaimus, siis kuidas saab kõrvalseisja öelda „aamen“sinu tänu peale? Ta ju ei tea, mida sa ütled.
046	1CO	014	017	Sina tänad küll hästi, aga teist see ei ehita.
046	1CO	014	018	Ma tänan Jumalat, et ma räägin keeli rohkem kui teie kõik;
046	1CO	014	019	aga koguduses tahan ma rääkida pigem viis sõna oma mõistusega, et ka teisi õpetada, kui kümme tuhat sõna keeltega.
046	1CO	014	020	Vennad ja õed, ärge olge mõtlemises nagu lapsed! Kurjuse poolest olge nagu imikud, mõtlemise poolest saage aga täiskasvanuks!
046	1CO	014	021	Seaduses on kirjutatud: „Ehkki ma räägin sellele rahvale võõraste keelte ja võõraste huultega, ei võta nad mind kuulda, ütleb Issand.“
046	1CO	014	022	Niisiis ei ole keeled tunnustäheks usklikele, vaid uskmatuile, kuid prohvetlik kõne ei ole uskmatuile, vaid usklikele.
046	1CO	014	023	Aga kui kogudus tuleks kokku ja kõik räägiksid keeltes ning kõrvalseisjad või uskmatud astuksid sisse, kas nad ei arvaks, et te sonite?
046	1CO	014	024	Kui aga kõik räägiksid prohvetlikult ja sisse astuks mõni kõrvalseisja või uskmatu, siis osutaksid kõigi sõnad tema süüle ja arvustaksid teda.
046	1CO	014	025	Siis paljastatakse kõik ta südame saladused, ta langeks silmili maha ja kummardaks Jumalat, öeldes: „Tõesti, Jumal on teie keskel!“
046	1CO	014	026	Mida me peaks siis ütlema, vennad ja õed? Kui te tulete kokku, on igaühel midagi: ülistuslaulu, õpetust, ilmutust, keelterääkimist, tõlgitsust. Kõik see toimugu koguduse ülesehitamiseks!
046	1CO	014	027	Keeltes rääkigu kaks või kõige rohkem kolm inimest. Nad tehku seda kordamööda ning üks tõlgitsegu!
046	1CO	014	028	Aga kui tõlgitsejat ei ole, siis olgu nad koguduses vait ja rääkigu omaette Jumalale!
046	1CO	014	029	Prohveteist kõnelgu samuti kaks või kolm ning teised hinnaku samal ajal öeldut hoolikalt.
046	1CO	014	030	Kui aga midagi ilmutatakse teisele, kes seni istus, siis jäägu esimene vait.
046	1CO	014	031	Te võite ju kõik kordamööda prohvetlikult kõneleda, et kõik õpiksid ja saaksid julgustust.
046	1CO	014	032	Ja prohvetite vaimud alluvad prohvetitele;
046	1CO	014	033	sest Jumal ei ole segaduse, vaid rahu Jumal – nii nagu on kõikides Issanda rahva kogudustes.
046	1CO	014	034	Naised olgu koguduse koosviibimistel vait. Neil ei ole lubatud rääkida, vaid nad olgu kuulekad, nagu on kästud Moosese Seaduses.
046	1CO	014	035	Kui nad aga tahavad midagi teada, siis pärigu kodus oma mehe käest, sest on häbiasi, kui naine võtab koguduses sõna.
046	1CO	014	036	Kas Jumala sõna on lähtunud teist? Või on see tulnud ainult teie juurde?
046	1CO	014	037	Kui keegi peab ennast prohvetiks või vaimulikuks inimeseks, siis ta tunnistagu, et see, mida ma teile kirjutan, on Issanda käsk.
046	1CO	014	038	Kui ta aga seda eirab, siis eiratakse teda ennastki.
046	1CO	014	039	Niisiis, vennad ja õed, igatsege innukalt prohvetlikult kõnelemist ja ärge takistage keeltes rääkimist.
046	1CO	014	040	Kuid kõik see toimugu viisakalt ja korra järgi.
046	1CO	015	001	Vennad ja õed, ma tuletan teile meelde evangeeliumi, mida ma teile kuulutasin, mille te vastu võtsite, milles te olete püsinud
046	1CO	015	002	ja mille läbi teid ka päästetakse, kui te hoiate kinni sellest, mida ma teile kuulutasin, ega ole saanud usklikuks asjata.
046	1CO	015	003	Sest ma olen eelkõige teile edasi andnud, mida ma ise olen vastu võtnud: Kristus suri meie pattude eest, nagu on kirjutatud Pühakirjas;
046	1CO	015	004	ta maeti maha ja äratati üles kolmandal päeval vastavalt Pühakirjale;
046	1CO	015	005	ta ilmus Keefasele ja siis kaheteistkümnele;
046	1CO	015	006	seejärel ilmus ta ühekorraga rohkem kui viiesajale vennale, kellest enamik on tänini meiega, aga mõned on läinud magama;
046	1CO	015	007	seejärel ilmus ta Jaakobusele, siis kõigile apostlitele;
046	1CO	015	008	kõige viimaks ilmus ta minule kui äbarikule.
046	1CO	015	009	Mina ju olen apostlite seas vähim, ma ei vääri apostli nime, sest ma kiusasin taga Jumala kogudust.
046	1CO	015	010	Ent Jumala armust olen ma see, kes ma olen. Tema arm minu vastu ei ole läinud tühja. Ma olen näinud palju rohkem vaeva kui kõik teised apostlid – õieti mitte mina, vaid minuga olev Jumala arm.
046	1CO	015	011	Nii ei olegi tähtis, kas tegin midagi mina või nemad – nõnda me kuulutame ja nõnda olete teie saanud usklikuks.
046	1CO	015	012	Aga kui Kristusest kuulutatakse, et ta on üles äratatud surnuist, kuidas siis mõned teie seast väidavad, et surnute ülestõusmist ei olegi?
046	1CO	015	013	Kui surnute ülestõusmist ei ole, siis ei ole ju ka Kristust üles äratatud!
046	1CO	015	014	Kui aga Kristust ei ole üles äratatud, siis on järelikult meie kuulutus mõttetu ja mõttetu ka teie usk.
046	1CO	015	015	Pealegi me osutuksime Jumala valetunnistajateks, kuna oleme tunnistanud Jumalale vastu, et ta on üles äratanud Kristuse, keda ta ei ole äratanud, kui surnuid tegelikult üles ei äratata.
046	1CO	015	016	Sest kui surnuid üles ei äratata, siis ei ole ka Kristust äratatud.
046	1CO	015	017	Aga kui Kristust ei ole üles äratatud, siis on teie usk kasutu: te olete seniajani oma pattudes!
046	1CO	015	018	Samuti on siis hukatusse läinud Kristuses surnud inimesed.
046	1CO	015	019	Ja kui meie oleme ainult selles elus lootnud Kristusele, siis me oleme kõigist haletsusväärsemad.
046	1CO	015	020	Kuid tegelikult on Kristus üles äratatud surnuist. Tema on esimene viljavihk eelseisvast suurest lõikusest, surnute ülestõusmisest.
046	1CO	015	021	Et surm on tulnud maailma inimese kaudu, tuleb ka surnuist ülestõusmine inimese kaudu.
046	1CO	015	022	Sest nii nagu kõik surevad Aadamas, nõnda tehakse kõik elavaks Kristuses.
046	1CO	015	023	Ja selline on ülestõusmise järjekord: esmalt Kristus, seejärel Kristuse omad tema tagasitulekul.
046	1CO	015	024	Siis tuleb lõpp, mil ta annab Kuningriigi üle Jumalale Isale, olles hävitanud iga valitsuse, võimu ja väe.
046	1CO	015	025	Sest tema peab valitsema kuningana niikaua, kuni kõik vaenlased on heidetud ta jalge alla.
046	1CO	015	026	Viimase vaenlasena kõrvaldatakse surm.
046	1CO	015	027	Sest „ta on kõik alistanud tema jalge alla“. Kui ta aga ütleb, et kõik on alistatud tema alla, on selge, et see ei hõlma Jumalat ennast, kes kõik Kristusele alistas.
046	1CO	015	028	Aga kui kõik temale on alistatud, siis alistub ka Poeg ise sellele, kes kõik temale on alistanud. Et Jumal oleks kõik kõigis.
046	1CO	015	029	Mis mõtet muidu oleks nende tegevusel, kes lasevad end surnute eest ristida? Kui surnuid üldse üles ei äratata, milleks nad lasevad end ristida nende eest?
046	1CO	015	030	Ja milleks meie ennast aina ohtu seame?
046	1CO	015	031	Ma suren iga päev, nii tõesti kui teie olete minu kiitus, mis mul on Kristuses Jeesuses, meie Issandas.
046	1CO	015	032	Kui ma võitleksin Efesoses metsloomade vastu inimliku lootusega, mis kasu ma siis sellest saaksin? Kui surnuid üles ei äratata: „siis söögem ja joogem, sest homme me sureme nagunii.“
046	1CO	015	033	Ärge laske ennast eksitada – „halb seltskond rikub head kombed“.
046	1CO	015	034	Tulge mõistusele ja ärge tehke pattu! Mõned teie seast ei taipa küll midagi Jumalast! Seda ma ütlen teile häbiks.
046	1CO	015	035	Kuid keegi võib küsida: „Kuidas surnud üles äratatakse? Missuguse ihuga nad tulevad?“
046	1CO	015	036	Rumal! See, mida sa külvad, ei saa elavaks, kui see ei sure.
046	1CO	015	037	Sa ei külva seda ihu, mis sealt hiljem tuleb, vaid pelgalt seemne, olgu siis nisu või midagi muud.
046	1CO	015	038	Jumal annab talle sellise ihu, nagu tema on otsustanud, igale seemnele erisuguse ihu.
046	1CO	015	039	Ka liha ei ole kõik ühesugune: inimeste, loomade, lindude ja kalade liha on ju erinev.
046	1CO	015	040	On taevalikke ihusid ja on maapealseid ihusid, ent taevalike hiilgus on teistsugune kui maapealsete oma.
046	1CO	015	041	Erinev on päikese kirkus, erinev kuu kirkus ja erinev tähtede kirkus. Ka üks täht erineb teisest kirkuse poolest.
046	1CO	015	042	Samuti on lugu surnute ülestõusmisega. Kaduvuses külvatakse, kadumatuses äratatakse üles.
046	1CO	015	043	Autuses külvatakse, auhiilguses äratatakse üles. Nõtruses külvatakse, väes äratatakse üles.
046	1CO	015	044	Maine ihu külvatakse, vaimne ihu äratatakse üles. Sest kui on olemas maine ihu, on ka vaimne ihu.
046	1CO	015	045	Nii nagu on kirjutatud: „Esimene inimene, Aadam, sai elavaks hingeks, “kuid viimne Aadam sai elu andvaks vaimuks.
046	1CO	015	046	Nii ei ole esmalt vaimne, vaid maine; seejärel alles tuleb vaimne.
046	1CO	015	047	Esimene inimene oli maast võetud ja muldne, teine inimene oli taevast.
046	1CO	015	048	Selline nagu oli muldne, on kõik muldsed; selline nagu oli taevane, on kõik taevased.
046	1CO	015	049	Ja nii nagu me oleme sarnanenud muldsega, sarnaneme üks kord ka taevasega.
046	1CO	015	050	Kuid seda ma ütlen, vennad ja õed, et liha ja veri ei või pärida Jumala riiki ega kaduvus pärida kadumatust.
046	1CO	015	051	Kuulge, ma avaldan teile saladuse: meie kõik ei sure, aga meid kõiki muudetakse,
046	1CO	015	052	ühe hetkega, silmapilkselt, viimse pasuna hüüdes. Sest kui pasun hüüab, äratatakse surnud üles kadumatutena ja ka meid muudetakse.
046	1CO	015	053	Kaduv peab ju riietuma kadumatusega ja see surelik riietuma surematusega.
046	1CO	015	054	Aga kui see kaduv riietub kadumatusega ja see surelik riietub surematusega, siis läheb täide, mis on kirjutatud: „Surm on hävitatud, võit on käes!
046	1CO	015	055	Surm, kus on su võit? Surm, kus on su astel?“
046	1CO	015	056	Aga surma astel on patt ja patu vägi on Seadus.
046	1CO	015	057	Kuid tänu Jumalale, kes meile annab võidu meie Issanda Jeesuse Kristuse läbi!
046	1CO	015	058	Seepärast, mu armsad vennad ja õed, olge kindlameelsed ja kõigutamatud! Tehke aina innukamalt Issanda tööd, teades, et teie vaevanägemine Issandas ei ole asjatu.
046	1CO	016	001	Nüüd korjandusest Jumala rahva heaks. Tehke samamoodi, nagu ma korraldasin Galaatia kogudustes.
046	1CO	016	002	Iga nädala esimesel päeval pangu igaüks kõrvale nii palju, kui ta sissetulek lubab. Nii ei pea korjandusi alustama siis, kui mina tulen.
046	1CO	016	003	Ja kui ma kohal olen, saadan ma kaaskirjadega need, keda teie kõlblikuks tunnistate, teie andi viima Jeruusalemma.
046	1CO	016	004	Aga kui minulgi oleks mõtet minna, siis tulevad nad koos minuga.
046	1CO	016	005	Ma tulen teie juurde, kui ma lähen läbi Makedoonia, sest ma reisin Makedoonia kaudu.
046	1CO	016	006	Võib-olla jään ma teie juurde kauemaks, ehk isegi kogu talveks, et te mind siis jälle teele saadaksite, kui ma edasi lähen.
046	1CO	016	007	Ma ei taha külastada teid praegu otsekui möödaminnes, sest loodan viibida teie juures mõnda aega, kui Issand seda lubab.
046	1CO	016	008	Kuid nelipühani jään ma Efesosse.
046	1CO	016	009	Siin on mulle avanenud hea võimalus tõhusaks tööks, kuigi ka vastaseid on palju.
046	1CO	016	010	Kui Timoteos tuleb, siis vaadake, et ta teie juures midagi ei peaks kartma. Tema teeb ju Issanda tööd nagu minagi.
046	1CO	016	011	Niisiis ärgu keegi teda alavääristagu. Saatke ta rahus teele, et ta võiks tulla tagasi minu juurde. Mina koos vendadega ootan teda.
046	1CO	016	012	Mis puutub vend Apollosesse, siis ma käisin talle peale, et ta koos vendadega tuleks teie juurde, aga tal ei olnud sugugi tahtmist praegu tulla. Eks ta tuleb siis, kui tal on võimalik.
046	1CO	016	013	Olge valvsad, seiske kindlalt usus, olge mehised ja tugevad!
046	1CO	016	014	Kõik oma teod tehke armastuses!
046	1CO	016	015	Mul on teile veel üks palve, vennad ja õed. Te teate Stefanase peret. Nad olid esimesed usklikud Ahhaias ja on pühendanud ennast Jumala rahva abistamisele.
046	1CO	016	016	Ma palun, et teiegi suhtuksite alandlikult niisugustesse meestesse nagu ka kõigisse, kes koos nendega töötavad ja näevad vaeva.
046	1CO	016	017	Stefanase, Fortunatuse ja Ahhaikose siinviibimine teeb mulle rõõmu, sest nad on korvanud mulle teie eemalolekut.
046	1CO	016	018	Nad on kosutanud nii minu kui ka teie vaimu. Sellised mehed väärivad tunnustust!
046	1CO	016	019	Aasia kogudused tervitavad teid! Palju terviseid Issandas saadavad Akvila ja Priskilla koos nende majas kooskäiva kogudusega.
046	1CO	016	020	Kõik siinsed vennad ja õed tervitavad teid! Tervitage üksteist püha suudlusega!
046	1CO	016	021	Tervitus on minu, Pauluse oma käega!
046	1CO	016	022	Kui keegi ei armasta Issandat, siis olgu ta neetud. Marana, tha!
046	1CO	016	023	Issanda Jeesuse arm olgu teiega!
046	1CO	016	024	Minu armastus on teie kõikidega Kristuses Jeesuses!
#
# BOOK	047	2CO	2 Corinthians	2 Korintlastele
047	2CO	001	001	Paulus, Kristuse Jeesuse apostel Jumala tahtel, ja vend Timoteos, Korintoses olevale Jumala kogudusele ja kõigile Ahhaias asuvaile Jumala pühadele:
047	2CO	001	002	Armu ja rahu teile Jumalalt, meie Isalt, ning Issandalt Jeesuselt Kristuselt!
047	2CO	001	003	Kiidetud olgu Jumal, meie Issanda Jeesuse Kristuse Isa, halastuse Isa, kõige lohutuse Jumal.
047	2CO	001	004	Tema lohutab meid igas meie ahistuses, et meie omakorda võiksime lohutada neid, kes on mis tahes ahistuses lohutusega, mida me saame Jumalalt.
047	2CO	001	005	Sest nii nagu me oleme osalised rohketes Kristuse kannatustes, nõnda saame me ka rohkesti lohutust Kristuse kaudu.
047	2CO	001	006	Kui nüüd meid ahistatakse, siis sünnib see teie julgustuseks ja päästmiseks. Ja kui meid julgustatakse, siis sünnib see teie julgustuseks nende samade kannatuste talumises, mida meiegi kannatame.
047	2CO	001	007	Ja meie lootus teile on kindel, sest me teame, et nii nagu te olete saanud osa meie kannatustest, saate osa ka meie lohutusest.
047	2CO	001	008	Me ei taha, vennad ja õed, et teile jääks teadmata, millist ahistust me Aasia provintsis kogesime. Meid rõhuti nii rängalt üle meie jõu, nii et me ei lootnud pääseda eluga.
047	2CO	001	009	Tõepoolest, tundsime, et meile on langetatud surmaotsus. Ent see õpetas meid lootma mitte eneste peale, vaid Jumala peale, kes surnud üles äratab.
047	2CO	001	010	Tema päästis meid sellest surmavast ohust ja päästab uuesti. Tema peale oleme lootnud, et ta päästab ka edaspidi,
047	2CO	001	011	kui ka teie meie eest palvetades appi tulete. Siis paljud tänavad Jumala käest tulnud armuanni eest, mis anti meile paljudele palvetele vastates.
047	2CO	001	012	Meie kiitlemine on see: meie südametunnistus kinnitab, et me oleme elanud selles maailmas, ja eriti suhetes teiega, jumalikus pühaduses ja siiruses. Seda oleme me teinud mitte ilmalikus tarkuses, vaid Jumala armus.
047	2CO	001	013	Me ei kirjuta teile midagi sellist, mida te ei suudaks lugeda ega mõista. Ma loodan,
047	2CO	001	014	et kui te seni olete meid mõistnud vaid osaliselt, siis te jõuate ka täieliku mõistmiseni, nõnda et te võite Issanda Jeesuse päeval kiidelda meist, nagu meie kiitleme teist.
047	2CO	001	015	Selle usaldusega ma kavatsesin tulla esiteks teie juurde, et te saaksite teistkordselt armu,
047	2CO	001	016	ja teie kaudu jätkata teed Makedooniasse ja Makedooniast tulla tagasi teie juurde ning lasta teil mind saata teele Juudamaale.
047	2CO	001	017	Selline oli mu plaan. Kas ma toimisin kergemeelselt? Või teen ma oma plaane meelt muutes, öeldes kõigepealt „jah-jah“, ja siis „ei-ei“?
047	2CO	001	018	Kuid Jumal on ustav, nii et meie kõne teile ei ole ühtaegu „jah“ja „ei“.
047	2CO	001	019	Sest Jumala Poeg Jeesus Kristus, keda meie – mina, Siilas ja Timoteos – oleme teie seas kuulutanud, ei olnud ühtaegu „jah“ja „ei“, vaid temas on alati olnud „jah“.
047	2CO	001	020	Sest nii palju kui on Jumala tõotusi, on Jeesuses „jah“neile kõigile. Seepärast ütleme meiegi tema abiga „aamen!“Jumala kiituseks.
047	2CO	001	021	Jumal on see, kes on kinnitanud meid koos teiega Kristusesse. Tema on meid võidnud
047	2CO	001	022	ja oma pitseriga märgistanud ning andnud oma Vaimu pandi meie südamesse.
047	2CO	001	023	Olgu Jumal mulle tunnistajaks minu hinge juures, et teie säästmise pärast jätsin ma Korintosesse tulemata.
047	2CO	001	024	Me ei taha valitseda teie usu üle, sest usus te püsite niigi, vaid me töötame koos teiega, et te võiksite olla rõõmsad.
047	2CO	002	001	Seetõttu otsustasin ma iseeneses mitte ette võtta veel üht valusat külaskäiku teie juurde.
047	2CO	002	002	Sest kui ma teid teen kurvaks, kes siis pärast veel mind rõõmustab kui vaid teie, keda ma olen kurvaks teinud?
047	2CO	002	003	Just seepärast ma kirjutasin teile, et teie juurde tulles ei teeks mind murelikuks need, kes oleksid pidanud mind rõõmustama. Ma olen veendunud teis kõigis, et minu rõõm on teie kõikide rõõm.
047	2CO	002	004	Ma kirjutasin teile suures ahistuses ja südamevalus rohkete pisaratega, aga mitte selleks, et teid kurvastada, vaid et te mõistaksite minu armastuse sügavust teie vastu.
047	2CO	002	005	Ent kui keegi on kurvastust põhjustanud, siis ta ei ole kurvastanud ainult mind, vaid mingil määral, et mitte liialdada, teid kõiki.
047	2CO	002	006	Temale piisab noomitusest, mille ta enamikult teist on saanud.
047	2CO	002	007	Nüüd te peate talle andeks andma ja teda julgustama, et ta liigsesse kurvastusse ei upuks.
047	2CO	002	008	Seepärast ma kutsun teid üles taaskinnitama oma armastust tema vastu.
047	2CO	002	009	Niisiis oli mu kirja eesmärk panna proovile teie tublidust ja näha, kas olete kõiges kuulekad.
047	2CO	002	010	Kellele teie aga midagi andestate, sellele andestan minagi. Ja kui minul midagi üldse oli andestada, siis olen ma seda juba teinud teie pärast Kristuse palge ees,
047	2CO	002	011	et saatan ei saaks meid üle kavaldada. Sest tema salasepitsused ei ole meile teadmata.
047	2CO	002	012	Aga kui ma Troasesse tulin Kristuse evangeeliumi kuulutama ja nägin, et Issand oli mulle avanud ukse,
047	2CO	002	013	ei saanud ma ikka meelerahu, sest ma ei leidnud sealt oma venda Tiitust. Ma jätsin nendega hüvasti ja tulin Makedooniasse.
047	2CO	002	014	Aga tänu olgu Jumalale, kes meid Kristuses viib alati võidukäigus kaasa ja teeb meie kaudu kõikjal avalikuks tema tunnetuse lõhna.
047	2CO	002	015	Sest meie oleme Kristuse hea lõhn Jumala jaoks nii nende seas, kes päästetakse, kui nende seas, kes lähevad hukka.
047	2CO	002	016	Ühtedele oleme lõhn, mis toob surma; teistele lõhn, mis toob elu. Ja kes selleks kõlbab?
047	2CO	002	017	Erinevalt paljudest ei kauple me Jumala sõnaga kasu saamise eesmärgil. Vastupidi, me kõneleme Jumala ees siiralt nagu need, kelle Jumal on läkitanud Kristuses.
047	2CO	003	001	Kas peame hakkama jälle ennast kiitma? Või kas vajame nagu mõned inimesed soovituskirju teie jaoks või teie käest?
047	2CO	003	002	Teie oletegi meie kiri, kirjutatud meie südamesse, kõigile inimestele arusaadav ja loetav.
047	2CO	003	003	Teist on avalikult näha, et te olete Kristuse kiri, meie teenistuse tulemus, kirjutatud mitte tindiga, vaid elava Jumala Vaimuga, mitte kivitahvlitele, vaid inimsüdametesse.
047	2CO	003	004	Selline usaldus Jumala vastu on meil aga Kristuse kaudu.
047	2CO	003	005	Me ei ole väärt kirjutama midagi enda arvele. Meie väärilisus tuleb Jumalalt.
047	2CO	003	006	Tema teeb meid vääriliseks teenima uut lepingut, mitte kirjatähte, vaid Vaimu lepingut, sest kirjatäht surmab, aga Vaim teeb elavaks.
047	2CO	003	007	Aga kui teenistus, mis tõi surma ja raiuti tähtedega kivisse, tuli säärases auhiilguses, et Iisraeli rahvas ei suutnud hoida pilku Moosese näol, mis ometi oli kaduv,
047	2CO	003	008	kui suure hiilgusega on siis Vaimu teenistus?
047	2CO	003	009	Kui süüdimõistmise toonud teenistuselgi oli hiilgus, siis kui palju kirkam on see teenistus, mis toob õiguse?
047	2CO	003	010	Tõepoolest, kunagine hiilgus on kaotanud oma sära selle ületava kirkuse tõttu!
047	2CO	003	011	Ja kui see, mis on ajutine, on tulnud auhiilguses, kui palju enam on kirkuses see, mis jääb püsima.
047	2CO	003	012	Et meil on selline lootus, siis me räägime täie julgusega.
047	2CO	003	013	Me ei pea tegema nagu Mooses, kes kattis looriga kinni oma palge, et Iisraeli rahvas ei näeks selle mööduva hiilguse lõppu.
047	2CO	003	014	Aga nende mõtteviis on kivistunud, ja kuni tänase päevani on neil Vana Testamendi lugemise peal kate. Seda ei kergitata, sest see eemaldatakse alles Kristuses.
047	2CO	003	015	Tänase päevani, kui Moosest loetakse, on nende südamed kaetud.
047	2CO	003	016	Aga kui nende süda pöördub Issanda poole, siis võetakse kate ära.
047	2CO	003	017	Sest Issand on Vaim, ja kus on Issanda Vaim, seal on vabadus!
047	2CO	003	018	Aga meid kõiki, kes me katmata näoga Issanda kirkust peegeldame, muudetakse tema sarnaseks kirkusest kirkusesse. Seda teeb Issand, kes on Vaim.
047	2CO	004	001	Et me oleme selles teenistuses Jumala armust, siis ei väsi me minemast edasi.
047	2CO	004	002	Me oleme lahti öelnud kõigest häbiväärsest ja varjatavast, me ei kavalda ega moonuta Jumala sõna, vaid pöördume tõe avaldamisega kõigi inimeste südametunnistuse poole Jumala ees.
047	2CO	004	003	Aga kui meie evangeelium ongi kaetud, siis on see kaetud nende eest, kes hukka lähevad.
047	2CO	004	004	Selle ajastu jumal on pimestanud uskmatute mõistuse, et neile ei paistaks evangeeliumi valgus Kristuse aus, kes on Jumala kuju.
047	2CO	004	005	Me ei kuuluta ju iseendid, vaid Issandat Jeesust Kristust, ja me ise oleme teie teenijad Jeesuse pärast.
047	2CO	004	006	Sest Jumal, kes ütles: „Pimedusest paistku valgus!“, on pannud oma valguse meie südames särama, et anda meile teadmine Jeesuse Kristuse isikus olevast Jumala kirkusest.
047	2CO	004	007	See aare on meis kui savinõudes; nõnda näeme, et see erakordne vägi on Jumalalt, mitte meist.
047	2CO	004	008	Me oleme igast küljest kõvasti surutud, kuid mitte purustatud; hämmingus, kuid mitte meeleheitel;
047	2CO	004	009	tagakiusatud, kuid mitte hüljatud; pikali löödud, kuid mitte hävitatud.
047	2CO	004	010	Me kanname alati oma ihus Jeesuse surma, et ka Jeesuse elu avalduks meie ihus.
047	2CO	004	011	Sest kuni me elame, antakse meid surma Jeesuse pärast, et ka Jeesuse elu saaks ilmsiks meie surelikus ihus.
047	2CO	004	012	Nõnda on surm tegutsev meie sees, aga elu teie sees.
047	2CO	004	013	Et meil on seesama usu vaim, nagu on kirjutatud: „Ma usun, seepärast ma räägin“, siis meiegi usume ja räägime.
047	2CO	004	014	Me teame, et see, kes äratas üles Issanda Jeesuse, äratab meidki koos Jeesusega üles ja seab koos teiega enese ette.
047	2CO	004	015	Kõik see sünnib teie heaks nõnda, et Jumala arm, mis puudutab üha rohkem inimesi, tooks kaasa ülevoolava tänu Jumala austuseks.
047	2CO	004	016	Seepärast me ei tüdi. Isegi kui me väliselt kulume, uueneme me sisemiselt päevast päeva.
047	2CO	004	017	Sest see praeguse hetke kerge ahistus saavutab meile igavese hiilguse, mis selle kõik üles kaalub.
047	2CO	004	018	Me ei keskendu ju nähtavale, vaid nähtamatule, sest nähtav on ajutine, nähtamatu aga on igavene.
047	2CO	005	001	Me ju teame, et kui meie maine telkhoone hävitatakse, on meil elamu Jumala käest, inimkäteta valmistatud igavene kodu taevas.
047	2CO	005	002	Maises eluasemes me ägame, oodates pikisilmi, et meid riietataks taevasega.
047	2CO	005	003	Sest kui meid riietatakse, ei leita meid olevat alasti.
047	2CO	005	004	Kuni me elame selles telgis, ägame ju rõhumise all, sest me ei taha, et meid alasti võetaks, vaid olla taevaselt riietatud, et elu neelaks ära selle, mis on surelik.
047	2CO	005	005	Just selleks valmistab meid Jumal, kes on andnud meile pandiks Vaimu.
047	2CO	005	006	Sellepärast me oleme julged igal ajal. Me teame, et kuni oleme ihus, oleme eemal Issandast;
047	2CO	005	007	sest me käime usus, mitte nägemises,
047	2CO	005	008	seepärast oleme kindlad, kuigi eelistaksime ära olla ihust ja viibida Issanda juures.
047	2CO	005	009	Seetõttu me püüame olla temale meelepärased, kas oleme siis kodus või võõrsil.
047	2CO	005	010	Sest me kõik peame ilmuma Kristuse kohtujärje ette, et igaüks saaks tasu vastavalt sellele, mis ta ihus olles on teinud, kas head või halba.
047	2CO	005	011	Kuna me teame, mis on Issanda kartus, me püüame veenda ka teisi. Kes me oleme, on Jumala jaoks selge ja ma loodan, et see on selge ka teie südametunnistuses.
047	2CO	005	012	Me ei hakka end taas teile soovitama, kuid anname teile põhjust kiidelda meist, et teil oleks midagi vastu seada neile, kes kiitlevad välisega, kuid mitte sellega, mis on südames.
047	2CO	005	013	Sest kui me oleme olnud arust ära, siis on see Jumalale; kui oleme olnud arukad, siis teile.
047	2CO	005	014	Sest Kristuse armastus sunnib meid ja me oleme veendunud, et kui üks on surnud kõikide eest, siis on kõik surnud.
047	2CO	005	015	Ja tema on surnud kõikide eest, et elavad ei elaks enam enestele, vaid temale, kes on nende eest surnud ja üles äratatud.
047	2CO	005	016	Seepärast ei vaata me nüüdsest enam kedagi inimlikult pinnalt. Ja kui me kunagi vaatasime ka Kristust inimlikult pinnalt, ei tee me seda enam.
047	2CO	005	017	Sest kui keegi on Kristuses, siis ta on uus loodu, vana on möödunud, vaata, uus on sündinud!
047	2CO	005	018	See kõik on Jumalast, kes meid on enesega Kristuse läbi lepitanud ja usaldanud meie kätte lepitusameti.
047	2CO	005	019	See oli Jumal, kes Kristuses lepitas inimkonna enesega ega arvestanud neile süüks nende patte ja on meile andnud lepituse sõnumi.
047	2CO	005	020	Meie oleme Kristuse saadikud, otsekui Jumal ise pöörduks inimeste poole meie kaudu. Me palume Kristuse asemel: laske endid lepitada Jumalaga!
047	2CO	005	021	Ta on teinud patuohvriks meie asemel selle, kes pattu iial ei teinud, et meie saaksime Jumala õiguseks tema sees.
047	2CO	006	001	Jumala kaastöölistena me manitseme teid, et te ei teeks tühjaks Jumala armu, mille olete vastu võtnud.
047	2CO	006	002	Sest tema ütleb: „Ma olen sind kuulnud soodsal ajal ja aidanud sind päästepäeval.“Ma ütlen teile, nüüd on soodus aeg, nüüd on päästepäev!
047	2CO	006	003	Me ei anna kellelegi põhjust komistamiseks, et meie tööd ei laimataks,
047	2CO	006	004	vaid näitame end Jumala sulastena kõiges, taludes kannatlikult ahistust, raskusi, kitsikust,
047	2CO	006	005	peksu, vangistust, omakohut, rasket tööd, magamata öid ja nälga.
047	2CO	006	006	Me teenime Jumalat puhtuses, tunnetuses, kannatlikkuses, helduses, Pühas Vaimus, siiras armastuses,
047	2CO	006	007	tõe sõnas, Jumala väes. Me võitleme õiguse relvadega, olgu ründel või kaitses,
047	2CO	006	008	lugupeetuna või häbistatuna, laimatuna või kiidetuna. Meid peetakse petisteks, aga me räägime tõtt;
047	2CO	006	009	tundmatuks, aga me oleme tuntud; surma saagiks, aga me elame; karistust väärivaks, aga meid pole hukatud.
047	2CO	006	010	Me oleme kurvad, aga me rõõmustame alati; vaesed, aga me teeme paljusid rikkaks; me ei oma midagi, aga meie päralt on kõik.
047	2CO	006	011	Korintlased! Me oleme olnud teiega täiesti avameelsed ja avanud teile oma südamed.
047	2CO	006	012	Meie ei keela teile oma kiindumust, aga teie keelate seda meile.
047	2CO	006	013	Ütlen seda kui oma lastele: vastake meile samaga, avage teiegi oma südamed!
047	2CO	006	014	Ärge laske panna end ikkesse koos uskmatutega! Sest mis on õigusel ühist ülekohtuga või mis osadust valgusel pimedusega?
047	2CO	006	015	Mis kokkulepe saab Kristusel olla Beliariga või mida ühist usklikul uskmatuga?
047	2CO	006	016	Kuidas saab Jumala tempel nõustuda ebajumalatega? Meie ju oleme elava Jumala tempel, nagu Jumal on öelnud: „Ma elan koos nendega ja kõnnin nende keskel ja olen nende Jumal ja nemad on minu rahvas.“
047	2CO	006	017	Seepärast, „Lahkuge nende keskelt ja eralduge neist, ütleb Issand. Ärge puudutage midagi rüvedat ja mina võtan teid vastu.“
047	2CO	006	018	Ja, „Mina olen teie Isa ja teie olete minu pojad ja tütred, ütleb Kõigeväeline Issand.“
047	2CO	007	001	Armsad, et meil on niisugused tõotused, siis puhastagem endid kõigest, mis ihu ja vaimu rüvetab, täiustades oma pühitsust jumalakartuses.
047	2CO	007	002	Andke meile ruumi oma südames! Me ei ole kellelegi liiga teinud, me ei ole kedagi kahjustanud, ei ole kedagi ära kasutanud.
047	2CO	007	003	Ma ei räägi seda teie süüdistamiseks. Nagu ma ennegi ütlesin, et teie olete meie südames, et me üheskoos sureksime ja üheskoos elaksime.
047	2CO	007	004	Ma olen teie suhtes väga julge, olen isegi teie üle uhke. Te olete mind palju lohutanud, mu rõõm on piiritu vaatamata kõigile raskustele.
047	2CO	007	005	Kui me tulime Makedooniasse, ei saanud me rahu, vaid meid ahistati kõikjal – meie ümber oli tülid, meie sees hirmud.
047	2CO	007	006	Ent Jumal, kes julgustab mahasurutuid, on meid lohutanud Tiituse tuleku kaudu.
047	2CO	007	007	Kuid mitte ainult tema tulekuga, vaid ka lohutusega, mida ta oli saanud teilt. Sest ta jutustas meile teie igatsemisest, teie kahetsusest, teie innukusest minu pärast. See suurendas mu rõõmu veelgi.
047	2CO	007	008	Isegi kui ma teid oma kirjaga kurvastasin, ei kahetse ma seda. Tõsi küll, ma kahetsesin, sest ma saan aru, et mu kiri teid mõnda aega ikkagi kurvastas.
047	2CO	007	009	Aga nüüd ma rõõmustan – mitte seepärast, et teie kurvastasite, vaid et teie kurvastus tõi kaasa meeleparanduse. Te ju kurvastasite Jumalale meelepäraselt, nii et meie ei ole teile kahju teinud.
047	2CO	007	010	Sest Jumalale meelepärane kurvastus toob meeleparanduse päästeks, mida ei kahetseta. Ilmalik kurvastus toob aga surma.
047	2CO	007	011	Näete ju ise, millise agaruse on teis esile toonud Jumalale meelepärane kurvastus, millise soovi end puhastada, millise nördimuse, millise kartuse, millise igatsuse, millise põlemise, millise valmiduse teha, mis õige! Teie olete käitunud igati laitmatult selles asjas.
047	2CO	007	012	Seega ei saatnud ma teile seda kirja sellepärast, kes tegi halba, ega sellepärast, kellele tehti halba, vaid selleks, et te võiksite ise veenduda, kui väga te meist hoolite Jumala ees.
047	2CO	007	013	Just see julgustabki meid. Lisaks meie endi julgustusele on meil olnud eriti hea meel näha Tiituse rõõmu, sest tema vaim on saanud kosutust teie kõikide poolt.
047	2CO	007	014	Ja et ma ei ole jäänud häbisse, kui ma olen teid temale kiitnud. Nagu me teile oleme alati rääkinud tõtt, nii on ka kiitlemine teist Tiitusele osutunud tõeks.
047	2CO	007	015	Ja tema kiindumus teisse on seda suurem, kui ta meenutab teie kõikide kuulekust, kuidas te võtsite teda vastu kartuse ja värinaga.
047	2CO	007	016	Mul on hea meel, et võin teie peale täiesti kindel olla.
047	2CO	008	001	Ja nüüd, vennad ja õed, tahame, et te teaksite, millist armu on Jumal Makedoonia kogudustele andnud.
047	2CO	008	002	Rasked kannatused on andnud neile ülevoolavat rõõmu ja nende äärmine vaesus on saanud headuse rohkeks rikkuseks.
047	2CO	008	003	Sest ma tunnistan, et nad annetasid nii palju kui võimalik ja isegi rohkem, kui nad olid suutelised andma. Nad ise on vabatahtlikult
047	2CO	008	004	anunud meid tungivalt, et saaksid osa eesõigusest abistada Jumala rahvast.
047	2CO	008	005	Seda oli rohkem, kui me lootsime, sest nad andsid Jumala tahtel iseendid esmalt Issandale ja siis ka meile.
047	2CO	008	006	Seetõttu me julgustasime Tiitust, et ta teie hulgas viiks lõpule annetuste korjamise, nii nagu ta seda kord oli alustanud.
047	2CO	008	007	Nii nagu te olete külluslikud kõiges: oma usus, kõnes, tunnetuses, agaruses ja armastuses meie vastu; olge nüüd külluslikud ka andmise armus.
047	2CO	008	008	Ma ei ütle seda käsuna, vaid võrreldes teiste agarusega tahan proovida teie armastuse siirust.
047	2CO	008	009	Sest te tunnete meie Issanda Jeesuse Kristuse armu, et ta oli rikas, kuid sai teie pärast vaeseks, et teie saaksite rikkaks tema vaesusest.
047	2CO	008	010	Ja siin on minu arvamus selle kohta, mis on teile parim. Mullu olite esimesed mitte ainult andma, vaid ka tahtma.
047	2CO	008	011	Nüüd viige täide oma tegemine. Samasuguse tahtmisega nagu te alustasite, viige see ka lõpule, arvestades oma võimalusi.
047	2CO	008	012	Sest kui meil on tahtmist anda, võtab Jumal meie anni vastu. Me ei pea andma sellest, mida meil ei ole, vaid sellest, mis meil on.
047	2CO	008	013	Meie soov ei ole, et te teisi aidates raskustesse satuksite, vaid et oleks võrdsus.
047	2CO	008	014	Nii tulgu teie küllusest neile, mida nad vajavad, et omakorda nende küllusest tuleks teile, mida vajate teie. See on võrdsuse mõte,
047	2CO	008	015	nagu on kirjutatud: „Kes korjas palju, sellel ei jäänud üle, ja kes korjas vähe, sellel ei jäänud puudu.“
047	2CO	008	016	Aga tänu olgu Jumalale, kes pani Tiituse südamesse samasuguse hoole teie pärast.
047	2CO	008	017	Sest Tiitus mitte üksnes ei võtnud kuulda meie soovi, vaid ta tuleb teie juurde suure innuga ja omal tahtel.
047	2CO	008	018	Temaga koos me saatsime venna, keda on evangeeliumi kuulutamises kiidetud kõigis kogudustes.
047	2CO	008	019	Veel enam, ta on koguduste poolt valitud meie kaaslaseks edasi toimetama annetust, mida me kogume Issanda kiituseks ja meie abivalmiduse näitamiseks.
047	2CO	008	020	Me ei anna kellelegi põhjust meid laimata selle küllusliku anni pärast, mida me kogume,
047	2CO	008	021	sest me püüame toimida õigesti mitte ainult Issanda, vaid ka inimeste silmis.
047	2CO	008	022	Lisaks saatsime nendega ühe venna, kes on meile sageli mitmel moel tõestanud oma püüdlikkust, ja nüüd veelgi enam oma suure usalduse tõttu teie vastu.
047	2CO	008	023	Mis puutub Tiitusesse, siis ta on minu kaastöötaja ja abiline teie teenimises. Mis puutub vendadesse, siis nemad on koguduste saadikud ja Kristuse au.
047	2CO	008	024	Näidake siis nendele oma armastust ja õigustage meie kiitlemist teie üle, et seda võiksid näha ka kogudused.
047	2CO	009	001	Jumala rahva abistamisest ei peaks ma teile üldse kirjutama.
047	2CO	009	002	Ma ju tean teie innukust abistada ja olen sellega kiidelnud makedoonlaste ees, et Ahhaia on juba mullu olnud valmis annetama. Teie agarus on sütitanud enamiku neist.
047	2CO	009	003	Aga ma saatsin need vennad, et meie kiitlemine teie üle selles küsimuses ei läheks tühja, vaid et te oleksite tõesti valmis, nagu ma olen rääkinud.
047	2CO	009	004	Sest kui mõni makedoonlane tuleks minuga kaasa ja leiaks, et te pole selleks valmis, siis jääksime oma usalduse pärast häbisse, rääkimata teist.
047	2CO	009	005	Seega pidasin ma vajalikuks julgustada vendi tulema teie juurde juba varem, et valmistada ette teie ammu lubatud tänuandi, et see oleks antud heldest südamest, mitte sunnitult.
047	2CO	009	006	Pidage meeles: kes kasinalt külvab, see ka lõikab kasinalt; ja kes rohkesti külvab, see ka lõikab rohkesti.
047	2CO	009	007	Igaüks andku nii, nagu ta oma südames otsustab, mitte kahjutundes või sunnitult. Sest Jumal armastab rõõmsat andjat.
047	2CO	009	008	Jumal on võimeline teid rikkalikult õnnistama, et teil oleks kõike küllaldaselt, mida vajate, ja kõike külluslikult iga hea teo tarvis,
047	2CO	009	009	nagu on kirjutatud: „Nad on jaganud oma annid vaestele, tema õigus kestab igavesti.“
047	2CO	009	010	Ent Jumal, kes annab seemet külvajale ja leiba toiduks, teeb rohkeks teie külvi ja kasvatab suureks teie õiguse vilja.
047	2CO	009	011	Tema teeb teid rikkaks igal viisil, et võiksite alati olla helded, ja meie läbi valmistab ta tänu Jumalale.
047	2CO	009	012	Sest selle teenistuse vili mitte ainult ei rahulda Jumala rahva vajadusi, vaid toob ka rohkelt õnnistust selle läbi, et paljud tänavad Jumalat.
047	2CO	009	013	Selle teenistuse tõttu, mille kaudu olete ennast tõestanud, kiidavad nad Jumalat teie kuulekuse eest, mis kaasneb teie tunnistusega Kristuse evangeeliumist, ja helduse eest, mida jagate neile ja kõigile teistele.
047	2CO	009	014	Ja teie eest palvetades nad igatsevad teie järele selle mõõtmatu armu pärast, mida Jumal on teile osutanud.
047	2CO	009	015	Tänu Jumalale tema kirjeldamatu kingituse eest!
047	2CO	010	001	Mina, Paulus, pöördun teie poole Kristuse alandlikkuses ja leebuses; mina, kes ma olevat tasane teiega koos olles, kuid julge olles eemal.
047	2CO	010	002	Ma anun, et mul teie juurde tulles ei oleks tarvis olla sama julge kui mõne inimesega, kes arvab meid elavat selle maailma nõudmiste järgi.
047	2CO	010	003	Sest kuigi me elame maailmas, ei sõdi me nagu maailm.
047	2CO	010	004	Meie võitluse relvad ei ole lihalikud, vaid neis on jumalik vägi purustada kindlusi.
047	2CO	010	005	Me hävitame iga mõttekäigu, mis tõstab end Jumala tundmise vastu, ja me vangistame iga mõtte selleks, et teha see kuulekaks Kristusele.
047	2CO	010	006	Ja oleme valmis karistama iga sõnakuulmatust, niipea kui teie kuulekus on saanud täielikuks.
047	2CO	010	007	Vaadake tõele näkku! Kes on veendunud, et ta kuulub Kristusele, siis pidagu meeles, et sama palju kui tema kuulub Kristusele, kuulume ka meie.
047	2CO	010	008	Sest kui ma ka kiitleksin ülemäära sellest meelevallast, mille Issand on andnud teie ülesehitamiseks ja mitte mahalõhkumiseks, siis ma ei jääks häbisse.
047	2CO	010	009	Ometi ei taha ma jätta muljet, nagu püüaksin teid oma kirjadega hirmutada.
047	2CO	010	010	Sest nad ju räägivad: „Tema kirjad on küll karmid ja vägevad, aga ise kohale tulles on ta nõrk ja tema kõned on kehvad!“
047	2CO	010	011	Sellised inimesed mõistku, et me oleme teie juures olles samasugused kui eemal oma kirjade sõnades.
047	2CO	010	012	Me ei söanda küll võistelda ega isegi võrrelda end mõnedega, kes iseennast soovitavad. Nad ei mõista, et mõõdavad ja võrdlevad ennast iseendaga!
047	2CO	010	013	Ent meie ei kiitle mõõdutundeta, vaid vastavalt sellele mõõdule, mille Jumal on meile määranud ja mis ulatub isegi teieni.
047	2CO	010	014	Sest me ei rõhuta ülemäära oma volitusi nagu siis, kui me poleks teieni jõudnudki. Me oleme teieni jõudnud Kristuse evangeeliumi kuulutades.
047	2CO	010	015	Samuti ei kiitle me ülemäära teiste töövaevaga. Ent me loodame, et kui teie usk kasvab, laieneb meie tegevuspiirkond teie seas suuresti.
047	2CO	010	016	Siis saame kuulutada evangeeliumi teist kaugematele aladele, kiitlemata teiste territooriumil juba tehtud tööst.
047	2CO	010	017	Aga kes kiitleb, see kiidelgu Issandast!
047	2CO	010	018	Sest kõlblik ei ole see, kes ennast ise soovitab, vaid see, keda soovitab Issand.
047	2CO	011	001	Sallige nüüd pisut minu rumalust! Kuid te ju sallitegi!
047	2CO	011	002	Ma hoian teist kinni jumaliku kiivusega, sest ma olen kihlanud teid üheleainsale mehele, Kristusele, et teid anda talle puhta neitsina.
047	2CO	011	003	Aga ma kardan, et nii nagu madu pettis Eevat oma kurikavaluses, eksitatakse teiegi mõtted eemale siirast ja puhtast pühendumisest Kristusele.
047	2CO	011	004	Sest kui keegi tuleb teie juurde ja kuulutab teist Jeesust, keda meie ei ole kuulutanud, või kui te võtate vastu vaimu, kes on erinev sellest Vaimust, kelle te vastu võtsite, või evangeeliumi, mis erineb sellest, mille te vastu võtsite, siis seda te sallite suurepäraselt!
047	2CO	011	005	Ma ei arva, et mina neist „vägevatest apostlitest“millegi poolest halvem oleksin.
047	2CO	011	006	Ma võin küll olla koolitamata kõneleja, aga mul on teadmised, mis me oleme teile alati ja igal viisil teatavaks teinud.
047	2CO	011	007	Kas ma olen teinud pattu, kui ma ennast alandasin, et teid ülendada, ja kuulutasin teile Jumala evangeeliumi ilma tasuta?
047	2CO	011	008	Ma riisusin teisi kogudusi, võttes vastu toetust nende käest, et teid teenida.
047	2CO	011	009	Kui mul teie juures midagi vaja oli, ei koormanud ma kedagi, sest mis mul vaja oli, andsid mulle vennad, kes tulid Makedooniast. Ma olen hoidunud elamast teie kulul ja tahan järgida seda põhimõtet ka edaspidi.
047	2CO	011	010	Nii tõesti kui Kristuse tõde on minus, ei saa keegi lõpetada mu kiitlemist sellest kogu Ahhaias.
047	2CO	011	011	Miks? Kas ma ei armasta teid? Jumal teab, et armastan!
047	2CO	011	012	Kuid nii nagu praegu, toimin ma ka edaspidi, et mitte anda võimalust neile, kes tahavad näidata end meiega võrdsena selles, millega nad kiitlevad.
047	2CO	011	013	Need inimesed on valeapostlid, võltsid töötegijad, kes moondavad ennast Kristuse apostliteks.
047	2CO	011	014	Ja pole ka ime, sest saatan ise moondab end valguseingliks.
047	2CO	011	015	Seepärast ei ole midagi erilist, kui tema teenrid ennast moondavad õiguse teenriteks. Nad lõpetavad seal, kuhu nende teod neid viivad.
047	2CO	011	016	Ma kordan: ärgu keegi pidagu mind rumalaks. Kui aga siiski, siis võtke mind vastu rumalana, et minagi võiksin pisut kiidelda.
047	2CO	011	017	Nõnda enesekindlalt kiideldes ei räägi ma nagu Issand räägiks, vaid nagu rumal.
047	2CO	011	018	Aga et paljud kiitlevad inimlikult, siis kiitlen minagi.
047	2CO	011	019	Te sallite ju meeleldi rumalust, kes te ise olete arukad!
047	2CO	011	020	Te sallite rõõmuga igaüht, kes teid orjastab, kurnab, ära kasutab, alandab ja näkku lööb.
047	2CO	011	021	Pean häbiga tunnistama, et meie oleme olnud liiga nõdrad. Aga sellega, millega teised julgevad kiidelda, ütlen seda nüüd otsekui rumal, sellega julgen kiidelda minagi.
047	2CO	011	022	Nemad on heebrealased? Mina ka. Nemad on iisraellased? Mina ka. Nemad on Aabrahami järglased? Mina ka.
047	2CO	011	023	Nemad on Kristuse teenrid? Ma räägin pööraselt – mina olen võrreldamatult rohkem. Ma olen rohkem vaeva näinud, rohkem vangis olnud, palju rohkem piitsa saanud, ikka ja jälle surmaga silmitsi seisnud.
047	2CO	011	024	Juutide käest olen viiel korral saanud ühe piitsahoobi vähem kui nelikümmend.
047	2CO	011	025	Kolm korda on mind pekstud keppidega, üks kord loobitud kividega. Kolm korda olen teinud läbi laevahuku, terve ööpäeva triivinud avamerel.
047	2CO	011	026	Ma olen sageli olnud teel: ohus jõgedel, ohus teeröövlite käes, ohus oma rahva hulgas, ohus võõraste seas, ohus linnades, ohus maal, ohus merel, ohus valevendade keskel.
047	2CO	011	027	Olen teinud ränka tööd, olnud sageli magamata, olen tundnud nälga ja janu, olnud tihti söömata, külmas ja alasti.
047	2CO	011	028	Lisaks kõigele muule olen ma igapäevase koorma all, mures kõigi koguduste pärast.
047	2CO	011	029	Kas keegi on nõrk, ja mina ei tunneks nõrkust? Kas keegi annab patule järele, ja mina ei oleks nördinud?
047	2CO	011	030	Kui just peab kiitlema, siis ma kiitlen sellega, mis näitab minu nõtrust.
047	2CO	011	031	Jumal, Issanda Jeesuse Kristuse Isa, olgu kiidetud igavesti, tema teab, et ma ei valeta.
047	2CO	011	032	Damaskuses valvas kuningas Aretase ametnik linna, et mind vahistada,
047	2CO	011	033	aga mind lasti korviga läbi müüriakna alla ja ma pääsesin tema käest.
047	2CO	012	001	Ma pean kiitlema, ehkki sellest pole kasu. Nüüd tulen ma nägemuste ja Issanda ilmutuste juurde.
047	2CO	012	002	Ma tunnen üht Kristuse järgijat, kes neliteist aastat tagasi võeti üles kolmandasse taevasse. Ma ei tea, kas siis ihus olles või ihust väljas – Jumal teab.
047	2CO	012	003	Ja ma tean, et see inimene – kas siis ihus olles või ihust väljas, Jumal teab –
047	2CO	012	004	võeti üles paradiisi ja ta kuulis öeldamatuid sõnu, mida inimesel pole luba rääkida.
047	2CO	012	005	Selle inimese üle ma kiitlen, aga iseenda puhul ei kiitle ma muu kui oma nõtrusega.
047	2CO	012	006	Isegi kui ma otsustaksin kiidelda, ei oleks ma rumal, sest ma räägiksin tõtt. Aga ma hoidun sellest. Ma ei taha, et keegi arvaks minust enamat kui ta ise näeb või minu käest kuuleb
047	2CO	012	007	või nende erakordsete ilmutuste tõttu. Selleks et ma ei läheks uhkeks, on mulle liha sisse antud vai, saatana ingel, mind rusikatega taguma, et ma ei läheks uhkeks.
047	2CO	012	008	Ma olen kolm korda Issandat anunud, et see minust lahkuks.
047	2CO	012	009	Ent tema vastas mulle: „Sulle piisab minu armust, sest nõtruses saab minu vägi täielikuks!“Nii kiitlen ma meelsamini oma nõtrusest, et Kristuse vägi oleks alati minu üle.
047	2CO	012	010	Seetõttu tunnengi Kristuse nimel rõõmu nõtruses, solvangutes, kitsikuses, tagakiusus ja raskustes. Sest kui ma olen nõrk, siis ma olen tugev.
047	2CO	012	011	Ma olen end teinud rumalaks, teie sundisite mind selleks. Teie oleksite pidanud mind soovitama, sest ma pole sugugi halvem kui „superapostlid“, kuigi ma ei ole midagi.
047	2CO	012	012	Ülima kannatlikkusega näitasin ma teile tõelise apostli märke, nende hulgas tunnustähti, imesid ja väeavaldusi.
047	2CO	012	013	Kuidas sina olid teistest kogudustest halvem, välja arvatud see, et ma ei olnud sulle kunagi koormaks? Andestage mulle see ebaõiglus!
047	2CO	012	014	Ma olen valmis tulema teie juurde kolmandat korda, ja nüüdki ei kavatse ma teid koormata, sest ma ei taha teie raha, vaid teid. Lõpuks ei pea ju lapsed vanemaile vara koguma, vaid vanemad lastele.
047	2CO	012	015	Ja ma kulutan meeleldi teie peale kõik, mis mul on, ja kõigele lisaks ka iseenda. Kui mina armastan teid rohkem, kas teie armastate mind vähem?
047	2CO	012	016	Olgu kuidas on, mina ei ole teid koormanud, kuid kaval nagu ma olen, püüdsin ma teid pettusega lõksu.
047	2CO	012	017	Kas teid on koormanud ükski neist, keda ma olen teie juurde läkitanud?
047	2CO	012	018	Ma õhutasin Tiitust tulema ja saatsin temaga ühe venna. Kas Tiitus on teid koormanud? Eks me elanud ju samas meelsuses? Eks olnud meil sama eeskuju?
047	2CO	012	019	Küllap olete kogu aja mõelnud, et me kaitseme end teie ees. Me oleme rääkinud Jumala ees kui need, kes on Kristuses! Ja kõik see, mu armsad, on teie ülesehitamiseks.
047	2CO	012	020	Ma kardan, et teie juurde tulles ei leia ma teid sellistena, nagu tahaksin, ja teie mind sellisena, nagu teie tahaksite. Kardan eest leida riidu, kadedust, raevutsemist, isepäisust, laimu, keelepeksu, ülbust ja korralagedust.
047	2CO	012	021	Ma kardan, et kui ma jälle tulen, alandab mu Jumal mind taas teie ees ja ma pean leinama nende paljude pärast, kes varem on pattu teinud ega ole meelt parandanud hooramisest ja kõlvatusest, millele nad on olnud andunud.
047	2CO	013	001	See on mul kolmas kord teie juurde tulla. „Iga asi tuleb kinnitada kahe või kolme tunnistaja ütlusega.“
047	2CO	013	002	Ma juba hoiatasin teid, kui ma teist korda teie juures olin. Nüüd ma kordan seda eemal olles: kui ma tulen, ei säästa ma neid, kes on enne pattu teinud, või kedagi teist,
047	2CO	013	003	sest te tahate kinnitust, kas Kristus kõneleb minu kaudu. Ta ei ole nõder teie suhtes, vaid on vägev teie seas.
047	2CO	013	004	Tema küll löödi risti nõtruses, ometi elab ta Jumala väest. Nii oleme meiegi temas nõdrad, kuid siiski elame ühes temaga Jumala väest teie jaoks.
047	2CO	013	005	Katsuge endid läbi, kas te olete usus! Pange end proovile! Või kas te ei tunne endast, et Jeesus Kristus on teie sees? Kui mitte, siis te olete ju kõlbmatud!
047	2CO	013	006	Aga ma loodan, et te tunnete ära, et meie ei ole kõlbmatud.
047	2CO	013	007	Me palume Jumalat, et teie ei teeks mingit kurja – mitte et meie paistaksime kõlblikena, vaid et teie teeksite head ja meie võiksime paista otsekui kõlbmatud.
047	2CO	013	008	Sest me ei suuda midagi tõe vastu, vaid üksnes tõe poolt.
047	2CO	013	009	Me rõõmustame, kui oleme nõdrad, teie aga tugevad. Just seda me palume, et teie saaksite täiuslikuks.
047	2CO	013	010	Seepärast kirjutangi neist asjust eemal olles, et sinna tulles ei peaks ma kohtlema teid karmilt selle meelevallaga, mille Issand on mulle andnud teie ülesehitamiseks ja mitte mahalõhkumiseks.
047	2CO	013	011	Lõpuks, vennad ja õed, olge rõõmsad! Seadke oma asjad korda, võtke kuulda manitsust, olge üksmeelsed, pidage rahu! Siis on armastuse ja rahu Jumal teiega!
047	2CO	013	012	Tervitage üksteist püha suudlusega!
047	2CO	013	013	Teid tervitavad kõik Jumala pühad!
047	2CO	013	014	Issanda Jeesuse Kristuse arm, Jumala armastus ja Püha Vaimu osadus olgu teie kõikidega!
#
# BOOK	048	GAL	Galatians	Galaatlastele
048	GAL	001	001	Pauluselt, apostlilt, keda ei ole saatnud ega seadnud ametisse ükski inimene, vaid Jeesus Kristus ja Jumal Isa, kes Jeesuse surnuist üles äratas,
048	GAL	001	002	ning kõigilt usukaaslastelt, kes on minu juures, Galaatia kogudustele:
048	GAL	001	003	Armu ja rahu teile Jumalalt, meie Isalt, ja Issandalt Jeesuselt Kristuselt,
048	GAL	001	004	kes andis enese meie pattude eest, et vabastada meid selle kurja ajastu võimusest Jumala, meie Isa tahtel,
048	GAL	001	005	kellele kuulub au igavesest ajast igavesti! Aamen.
048	GAL	001	006	Ma imestan, et te nõnda ruttu taganete temast, kes teid on Kristuse armu kaudu kutsunud, ja pöördute teistsuguse evangeeliumi poole.
048	GAL	001	007	Tegelikult ei ole mingit teist evangeeliumi, on vaid mõned, kes ajavad teid segadusse ja tahavad väänata sõnumit Kristusest.
048	GAL	001	008	Aga kui isegi meie või mõni taeva ingel kuulutaks teile midagi erinevat sellest, mida me oleme teile kuulutanud, siis olgu ta neetud!
048	GAL	001	009	Ma kordan veel, mida juba ütlesime – kes iganes kuulutab teile midagi erinevat sellest, mida te vastu võtsite, see olgu neetud!
048	GAL	001	010	Kas ma otsin nüüd inimeste või Jumala heakskiitu? Või kas ma püüan inimestele meeldida? Kui ma ikka veel inimestele püüaksin meeldida, ei oleks ma Kristuse sulane.
048	GAL	001	011	Vennad ja õed, olgu teile teada, et evangeelium, mida ma kuulutan, ei ole inimestelt.
048	GAL	001	012	Ma ei ole saanud seda üheltki inimeselt, kes oleks mind õpetanud, vaid selle on mulle ilmutanud Jeesus Kristus.
048	GAL	001	013	Te olete ju kuulnud minu varasemast elust juudi usus, kuidas ma meeletult taga kiusasin Jumala kogudust ja püüdsin seda hävitada.
048	GAL	001	014	Juudi usus jõudsin ma ette paljudest eakaaslastest oma rahva seas, olles üliagar oma esiisade pärandi suhtes.
048	GAL	001	015	Aga kui Jumal, kes mind juba enne sündimist välja valis ja oma armuga kutsus, arvas heaks
048	GAL	001	016	ilmutada mulle oma Poega, et ma kuulutaksin evangeeliumi temast mittejuutidele, siis ei rutanud ma pidama nõu surelikega.
048	GAL	001	017	Ma ei kiirustanud Jeruusalemma nende juurde, kes olid enne mind apostlid, vaid läksin ära Araabiasse ja pöördusin siis tagasi Damaskusesse.
048	GAL	001	018	Seejärel, kolm aastat hiljem, läksin ma Jeruusalemma Keefasega tutvuma ja jäin tema juurde viieteistkümneks päevaks.
048	GAL	001	019	Teistest apostlitest ei kohanud ma kedagi peale Issanda venna Jaakobuse.
048	GAL	001	020	Seda, mis ma teile kirjutan, kinnitan Jumala ees – ma ei valeta!
048	GAL	001	021	Seejärel läksin ma Süüria ja Kiliikia aladele.
048	GAL	001	022	Aga Juudamaa kogudustele, kes on Kristuses, ei olnud ma isiklikult tuttav.
048	GAL	001	023	Nad kuulsid vaid nii palju, et nende endine tagakiusaja kuulutab nüüd sedasama usku, mida ta varem püüdis hävitada.
048	GAL	001	024	Ja nad ülistasid Jumalat minu pärast.
048	GAL	002	001	Seejärel, neliteist aastat hiljem, läksin ma taas Jeruusalemma koos Barnabasega, võttes kaasa ka Tiituse.
048	GAL	002	002	Ma läksin sinna ilmutuse tõttu ning andsin aru tunnustatud meestele sellest evangeeliumist, mida ma kuulutan mittejuutidele, lootuses, et mu pingutused sel alal ei jookse tühja.
048	GAL	002	003	Kuid isegi minuga kaasas olnud Tiituselt ei nõudnud nad ümberlõikamist, ehkki ta on kreeklane.
048	GAL	002	004	Küsimus sellest kerkis valevendade tõttu, kes on vargsi meie sekka imbunud ohustama meie vabadust Kristuses Jeesuses ja tahavad meid orjastada.
048	GAL	002	005	Aga me ei andnud neile hetkekski järele, et evangeeliumi tõde säiliks teie juures tervikuna.
048	GAL	002	006	Ja need tunnustatud inimesed (ükskõik, kes nad ka olid, ei ole mulle mingit vahet, Jumal ei eelista inimesi nende kuulsuse põhjal) ei lisanud midagi minu sõnumile.
048	GAL	002	007	Vastupidi, nad nägid, et minu hoolde on usaldatud evangeeliumi kuulutamine mittejuutidele, nagu Peetruse hoolde on antud evangeeliumi kuulutamine juutidele.
048	GAL	002	008	Sest seesama Jumal, kes tegutseb Peetruse apostlitöös ümberlõigatute heaks, töötab ka minu kaudu teiste rahvaste heaks.
048	GAL	002	009	Kui siis Jaakobus, Keefas ja Johannes, keda nähti kui alussambaid, mulle antud armus veendusid, sirutasid nad osaduses välja oma käed mulle ja Barnabasele. Nad nõustusid, et meie läheme teiste rahvaste, nemad aga ümberlõigatute juurde.
048	GAL	002	010	Nad palusid ainult, et peaksime meeles vaeseid, mida olen ka ise alati püüdnud teha.
048	GAL	002	011	Aga kui Keefas Antiohhiasse tuli, pidin ma teda isiklikult noomima, sest ta oli eksinud.
048	GAL	002	012	Enne seda kui mõned tulid Jaakobuse juurest, sõi ta koos mittejuudi vendade ja õdedega. Aga kui need saabusid, siis ta hoidus eemale ja eraldus neist, kartes ümberlõigatuid.
048	GAL	002	013	Koos temaga hakkasid silmakirjatsema ka teised juudid, nii et nendega kisti kaasa ka Barnabas.
048	GAL	002	014	Kui ma nägin, et nad ei tegutse evangeeliumi tõe kohaselt, ütlesin ma Keefasele kõigi ees: „Kui sa ise, olles juut, elad nagu teised rahvad, mitte nagu juut, miks sa siis sunnid teisi rahvaid juudi kombeid üle võtma?“
048	GAL	002	015	Meie oleme sünnilt juudid, ega ole patused mittejuutide seast.
048	GAL	002	016	Ometi me teame, et inimene ei saa õigeks Seaduse tegude kaudu, vaid usu läbi Jeesusesse Kristusesse. Seepärast oleme meiegi uskunud Kristusesse Jeesusesse, et saada õigeks Kristusesse uskumise, mitte Seaduse tegude alusel, sest Seaduse tegude alusel ei mõisteta õigeks ühtegi inimest.
048	GAL	002	017	Ent kui meie, kes me taotleme õigeksmõistmist Kristuses, osutume ka ise patuseks, kas siis peab arvama, et Kristus soosib patustamist? Muidugi mitte!
048	GAL	002	018	Aga kui ma uuesti üles ehitan selle, mille kord juba maha lõhkusin, siis ma olen Seadusest üleastuja.
048	GAL	002	019	Sest ma olen Seaduse abiga surnud Seadusele, et võiksin elada Jumalale. Ma olen koos Kristusega risti löödud:
048	GAL	002	020	enam ei ela mina, vaid Kristus elab minus. Ja elu, mida ma elan surelikuna, ma elan usus Jumala Pojasse, kes on mind armastanud ja iseenese andnud minu eest.
048	GAL	002	021	Ma ei taha teha tühjaks Jumala armu: kui õigeksmõistmine tuleks Seaduse läbi, oleks Kristus surnud ilmaasjata.
048	GAL	003	001	Oh teid, rumalad galaatlased, kes on teid ära nõidunud – teid, kelle silme ette Jeesus Kristus oli joonistatud ristilööduna?
048	GAL	003	002	Sooviksin teie käest teada vaid üht: kuidas te saite Jumala Vaimu? Kas Seadusest kinnipidamise tõttu või kuuldud sõnumisse uskumise tõttu?
048	GAL	003	003	Kas te olete tõesti nõnda sõgedad, et püüate inimlike pingutustega viia lõpule seda, mida alustasite Vaimus?
048	GAL	003	004	Te olete nii palju kogenud – kas see kõik oli ilmaasjata?
048	GAL	003	005	Kas Jumal annab teile Vaimu ja teeb vägevaid imetegusid teie seas sellepärast, et te pidasite kinni Seadusest või sellepärast, et te uskusite kuuldud sõnumit?
048	GAL	003	006	Nii nagu Aabraham, kes „uskus Jumalat ja see arvati talle õiguseks“.
048	GAL	003	007	Mõistke siis, et need, kes usuvad, on Aabrahami järglased.
048	GAL	003	008	Nähes ette, et Jumal mõistab õigeks usust mittejuudidki, kuulutas Pühakiri juba Aabrahamile rõõmusõnumit: „Sinu läbi õnnistatakse kõiki rahvaid!“
048	GAL	003	009	Nõnda siis õnnistatakse neid, kes usuvad, koos usumehe Aabrahamiga.
048	GAL	003	010	Ent need, kes toetuvad Seaduse tegudele, on needuse all. Sest Pühakirjas öeldakse: „Neetud on igaüks, kes ei tee kõike seda, mis on kirjutatud Seaduse raamatusse.“
048	GAL	003	011	On ilmne, et Seaduse kaudu ei saa keegi õigeks Jumala ees, sest „õige jääb usust elama“.
048	GAL	003	012	Seadus ei põhine usul; vastupidi, kirjutatud on „igaüks, kes seda täidab, elab selle järgi“.
048	GAL	003	013	Kristus lunastas meid Seaduse needuse alt, saades neetuks meie asemel, sest kirjutatud on: „Neetud on igaüks, kes puu küljes ripub.“
048	GAL	003	014	See sündis selleks, et Aabrahami õnnistus saaks ka teistele rahvastele osaks Kristuses Jeesuses, ja et me tõotatud Vaimu saaksime usu kaudu.
048	GAL	003	015	Vennad ja õed, ma toon näite igapäevasest elust. Kui inimene on teinud testamendi, siis ei saa keegi seda tühistada ega täiendada.
048	GAL	003	016	Nõndasamuti anti tõotused Aabrahamile ja tema soole. Neis ei öeldud „sinu sugudele“, otsekui paljudele, vaid ühele: „ja sinu soole“, kes on Kristus.
048	GAL	003	017	Ma tahan öelda järgmist: nelisada kolmkümmend aastat hiljem tulnud Seadus ei tee kehtetuks Jumala poolt varem seatud lepingut ega tühista tõotust.
048	GAL	003	018	Sest kui pärand tuleks Seaduse alusel, siis ei põhineks see enam tõotusel. Kuid Jumal oma armus andis selle Aabrahamile just läbi tõotuse.
048	GAL	003	019	Milleks siis Seadus? See lisati üleastumiste paljastamiseks, kuni tuleb sugu, kelle kohta oli antud tõotus. See seadus anti inglite kaudu vahendajale.
048	GAL	003	020	Aga kui keegi on andnud tõotuse omal tahtel, ei ole vaja vahendajat, Jumal on see.
048	GAL	003	021	Kas Seadus on siis vastuolus Jumala tõotustega? Sugugi mitte! Sest kui oleks antud Seadus, mis suudab teha elavaks, oleks õigus kindlasti tulnud käsu kaudu.
048	GAL	003	022	Kuid Pühakiri on allutanud kõik patu meelevalla alla, et tõotus, mis anti usu läbi Jeesusesse Kristusesse, saaks osaks neile, kes usuvad.
048	GAL	003	023	Enne usu tulekut hoiti meid Seaduse valve all luku taga kuni usu ilmumiseni tulevikus.
048	GAL	003	024	Niisiis on Seadus olnud meie eestkostja Kristuse tulekuni, et me saaksime õigeks usust.
048	GAL	003	025	Aga nüüd, kui usk on tulnud, ei allu me enam eestkostjale.
048	GAL	003	026	Te olete ju kõik usu läbi Jumala lapsed Kristuses Jeesuses.
048	GAL	003	027	Sest teie kõik, kes olete Kristusesse ristitud, olete ka Kristusega rõivastatud.
048	GAL	003	028	Enam ei ole juuti ega kreeklast, enam ei ole orja ega vaba, enam ei ole meest ega naist, sest te kõik olete üks Kristuses Jeesuses.
048	GAL	003	029	Ja kui te olete Kristuse omad, siis te olete ka Aabrahami sugu ja pärijad tõotuse kohaselt.
048	GAL	004	001	Ma pean silmas seda: niikaua kui pärija on alaealine, ei erine ta kuigi palju orjast, ehkki ta on kogu vara omanik.
048	GAL	004	002	Ta allub hooldajatele ja eestkostjatele kuni isa määratud ajani.
048	GAL	004	003	Samuti ka meie: kui me olime alaealised, siis olime orjuses maailma algjõudude meelevalla all,
048	GAL	004	004	aga kui ettenähtud aeg sai täis, läkitas Jumal oma Poja, kes sündis naisest. Ta sündis Seaduse alla,
048	GAL	004	005	lunastama seadusealuseid, et meie saaksime pojaseisuse.
048	GAL	004	006	Ja kuna te olete tema pojad, siis on Jumal läkitanud teie südamesse oma Poja Vaimu, kes hüüab: „Abba! Isa!“
048	GAL	004	007	Niisiis ei ole sa enam ori, vaid Jumala laps; ja kuna sa oled tema laps, on Jumal teinud sinust ka pärija.
048	GAL	004	008	Varem, kui te veel Jumalast midagi ei teadnud, te orjasite neid, kes loomult ei olegi jumalad.
048	GAL	004	009	Aga nüüd, kui te olete Jumala ära tundnud, või õigemini, tema on teid ära tundnud, kuidas te võite pöörduda tagasi nende nõrkade ja armetute algjõudude juurde, nagu tahaksite jälle neid hakata orjama?
048	GAL	004	010	Te jälgite hoolega igasugu päevi ja kuid ja aegu ja aastaid,
048	GAL	004	011	et ma kardan, kas ma ehk asjata olen teie pärast vaeva näinud.
048	GAL	004	012	Ma palun teid, vennad ja õed, saage minu sarnaseks, sest minagi olen saanud teie sarnaseks! Te ei ole mulle mingit ülekohut teinud.
048	GAL	004	013	Te ju teate, et kui ma esimesel korral kuulutasin teile evangeeliumi, olin ma haige.
048	GAL	004	014	Ja kuigi mu haigus oli teile katsumuseks, ei halvustanud ega põlastanud te mind, vaid võtsite mu vastu nagu Jumala ingli, nagu ma oleksin Kristus Jeesus.
048	GAL	004	015	Kus on siis nüüd minu õnnistus? Ma tunnistan teile, et kui oleks olnud võimalik, siis te oleksite oma silmad peast välja kiskunud ja minule andnud.
048	GAL	004	016	Kas ma olen saanud teie vaenlaseks, kuna räägin teile tõtt?
048	GAL	004	017	Need inimesed on õhinal teie ümber mitte hea pärast, vaid nad tahavad teid eemale tõrjuda minust, et te innukad oleksite nende kasuks.
048	GAL	004	018	Alati on põhjust olla innukas hea suhtes, mitte ainult siis, kui mina teie juures viibin.
048	GAL	004	019	Mu kallid lapsed, kelle pärast ma olen jälle sünnitusvaludes, kuni Kristus teie sees saab kuju!
048	GAL	004	020	Ma tahaksin olla praegu teie juures ja rääkida teiega teistsugusel toonil, sest ma olen teie pärast nõutu!
048	GAL	004	021	Öelge mulle teie, kes te tahate Seadusele alluda, miks te ei kuula Seadust?
048	GAL	004	022	Sest kirjutatud on, et Aabrahamil oli kaks poega, üks orjatariga, teine vaba naisega.
048	GAL	004	023	Orjatari poeg sündis lihaliku loomuse pärast, vaba naise poeg sündis aga Jumala tõotuse tulemusena.
048	GAL	004	024	Neid võib võtta võrdkujudena. Kaks naist on kui kaks lepingut: esimene on pärit Siinai mäelt ja sünnitab lapsi orjadeks – see on Haagar.
048	GAL	004	025	Haagar tähistab Siinai mäge Araabias ja vastab praegusele Jeruusalemma linnale, sest ta on koos oma lastega orjuses.
048	GAL	004	026	Aga ülalasuv Jeruusalemm on vaba naine, tema on meie ema.
048	GAL	004	027	Sest on kirjutatud: „Rõõmusta, viljatu naine, kes sa ei ole iial last sünnitanud; hõiska rõõmust ja hüüa valjult, sina, kes sa tuhusid ei tunne; sest hüljatul naisel on rohkem lapsi kui sellel, kellel on abikaasa!“
048	GAL	004	028	Nüüd olete teie, vennad ja õed, tõotuse lapsed sarnaselt Iisakiga.
048	GAL	004	029	Ent nagu tookord, kui inimlikust lootusest sündinud poeg kiusas taga Vaimu tõotusest sündinud poega, nii on ka nüüd.
048	GAL	004	030	Aga mida ütleb Pühakiri? „Aja minema orjatar ja tema poeg, sest orjatari poeg ei jaga kunagi pärandit vaba naise pojaga!“
048	GAL	004	031	Niisiis, vennad ja õed, me ei ole orjatari, vaid vaba naise lapsed.
048	GAL	005	001	Vabaduseks on Kristus meid vabastanud. Seepärast püsige selles ja ärge laske end uuesti panna orjaikkesse!
048	GAL	005	002	Pange tähele mu sõnu! Mina, Paulus, ütlen teile, et kui te lasete end ümber lõigata, ei ole teil Kristusest mingit kasu.
048	GAL	005	003	Ma kinnitan veel kord igaühele, kes laseb end ümber lõigata, et ta on sunnitud jätkama allumist Seadusele.
048	GAL	005	004	Teie, kes tahate saada õigeks Seaduse abil, olete Kristusest ära pöördunud. Te olete Jumala armust eemaldunud.
048	GAL	005	005	Vaimu läbi me ootame pikisilmi usus õigust, mille peale me loodame.
048	GAL	005	006	Sest Kristuses Jeesuses ei oma tähtsust ümberlõikamine ega ümberlõikamatus, vaid usk, mis on tegev armastuse läbi.
048	GAL	005	007	Te jooksite head võidujooksu. Kes on teid takistanud jääma tõele kuulekaks?
048	GAL	005	008	See veenmine ei tule sellelt, kes teid kutsus.
048	GAL	005	009	„Pisut juuretist paneb kogu taigna käärima.“
048	GAL	005	010	Ma olen kindel Issandas, et teie vaated ei muutu. Aga see, kes ajab teid segadusse, saab kord oma karistuse, olgu ta kes tahes.
048	GAL	005	011	Aga kui mina, vennad ja õed, ikka veel kellegi arvates ümberlõikamist kuulutan, miks mind ikka veel taga kiusatakse? Siis ei peaks ristisõnum enam kedagi ärritama.
048	GAL	005	012	Oh, kui need teie rahurikkujad lõikaksid parem endal midagi maha!
048	GAL	005	013	Teie aga, vennad ja õed, olete kutsutud vabadusse. Kuid mitte sellisesse vabadusse, mis annab vaba voli lihalikule loomusele, vaid üksteist armastuses teenima.
048	GAL	005	014	Sest kogu Seadus on täidetud ühes käsus: „Armasta oma ligimest nagu iseennast!“
048	GAL	005	015	Aga kui te üksteist hammustate ja õgite, siis vaadake, et te üksteist ära ei hävita!
048	GAL	005	016	Ma ütlen teile, käige Vaimus, siis te ei täida lihalikke himusid.
048	GAL	005	017	Sest lihalik loomus soovib seda, mis on Vaimu vastu ja Vaim seda, mis on lihaliku vastu. Need kaks on teineteise vastased, nii et teie ei saa teha seda, mida tahate.
048	GAL	005	018	Aga kui Vaim juhib teid, ei ole te enam Seaduse all.
048	GAL	005	019	Lihaliku loomuse teod on ilmsed: hoorus, rüvedus, häbitus,
048	GAL	005	020	ebajumalateenistus, nõidus, vaen, riid, armukadedus, äkkviha, isekus, lõhed, kildkonnad,
048	GAL	005	021	kadedus, purjutamine, prassimine ja muu säärane. Selle eest ma hoiatan teid, nagu olen seda varemgi teinud, et need, kes nõnda käituvad, ei saa osa Jumala riigist.
048	GAL	005	022	Ent Vaimu vili on armastus, rõõm, rahu, kannatlikkus, lahkus, headus, ustavus,
048	GAL	005	023	tasadus, mõõdukus. Selliste asjade vastu pole Seadus.
048	GAL	005	024	Need, kes kuuluvad Kristusele Jeesusele, on löönud risti oma liha koos selle kirgede ja himudega.
048	GAL	005	025	Kui me elame Vaimus, siis käigem ka Vaimus!
048	GAL	005	026	Jätkem maha auahnus, üksteise ärritamine ja kadestamine.
048	GAL	006	001	Vennad ja õed, kui keegi tabatakse mõnelt eksimuselt, siis teie, kes olete Vaimust juhitud, parandage seda inimest tasase meelega. Samas jälgige ka ennast, et te ise kiusatusse ei satuks.
048	GAL	006	002	Kandke üksteise koormaid, nõnda te täidate Kristuse seadust.
048	GAL	006	003	Kui keegi peab ennast tähtsaks, aga seda ei ole, siis ta petab iseennast.
048	GAL	006	004	Ent igaüks katsugu läbi oma töö, siis ta võib kiidelda üksi iseenda ees, mitte teiste ees.
048	GAL	006	005	Igaühel on kanda oma koorem.
048	GAL	006	006	Aga see, keda õpetatakse sõnaga, jagagu kõike head oma õpetajaga.
048	GAL	006	007	Ärge eksige: Jumal ei lase ennast pilgata! Mida inimene külvab, seda ta ka lõikab.
048	GAL	006	008	Sest kes oma lihalikule loomusele külvab, see lõikab lihalikust loomusest surma. Aga kes Vaimule külvab, see lõikab Vaimust igavest elu.
048	GAL	006	009	Ärgem väsigem head tehes. Küll me omal ajal ka lõikame, kui me alla ei anna!
048	GAL	006	010	Niisiis tehkem, kui meil on võimalus, head kõikidele inimestele, eriti aga usukaaslastele.
048	GAL	006	011	Vaadake, kui suurte tähtedega olen ma teile kirjutan oma käega!
048	GAL	006	012	Need, kes tahavad inimestele liha poolest muljet avaldada, sunnivad teid ümberlõikamisele. Ainus põhjus, miks nad seda teevad, on soov vältida Kristuse risti pärast tagakiusamist.
048	GAL	006	013	Sest ka ümberlõigatud ise ei pea kinni Seadusest, kuid nad tahavad teie ümberlõikamist, et nad saaksid teie ihu üle kiidelda.
048	GAL	006	014	Aga mulle ärgu juhtugu seda, et ma kiitleksin muu kui meie Issanda Jeesuse Kristuse risti üle, mille läbi maailm on minule risti löödud ja mina maailmale.
048	GAL	006	015	Ei ümberlõikamine ega ümberlõikamatus tähenda midagi, vaid uus loodu.
048	GAL	006	016	Rahu ja halastust kõigile, kes seda põhimõtet järgivad – Jumala Iisraelile.
048	GAL	006	017	Ärge edaspidi valmistage mulle rohkem piinu, sest ma kannan oma ihul Issanda Jeesuse vermeid.
048	GAL	006	018	Meie Issanda Jeesuse Kristuse arm olgu teie vaimuga, vennad ja õed! Aamen.
#
# BOOK	049	EPH	Ephesians	Efeslastele
049	EPH	001	001	Pauluselt, kes on Jumala tahtel Jeesuse Kristuse apostel, Jumala pühale rahvale Efesoses, neile, kes usuvad Kristusesse Jeesusesse:
049	EPH	001	002	Armu ja rahu teile Jumalalt, meie Isalt, ja Issandalt Jeesuselt Kristuselt!
049	EPH	001	003	Kiidetud olgu Jumal, meie Issanda Jeesuse Kristuse Isa, kes meid on taevast õnnistanud kõigi vaimulike õnnistustega Kristuses.
049	EPH	001	004	Veel enne maailma rajamist on ta meid Kristuses valinud olema tema ees pühad ja laitmatud.
049	EPH	001	005	Armastuses on ta meid oma tahte ja otsuse kohaselt ette määranud saama tema lasteks Jeesuse Kristuse kaudu –
049	EPH	001	006	tema armu kiituseks, mida ta meile on heldelt osutanud oma Armastatus.
049	EPH	001	007	Kristuses on meil lunastus tema vere läbi ja pattude andestus tema rikkaliku armu tõttu.
049	EPH	001	008	Seda on ta külluslikult valanud meie peale koos kõige tarkuse ja arukusega.
049	EPH	001	009	Ja ta on andnud meile teada seni varjul olnud tahte, mida ta oma hea nõu kohaselt oli Kristuses kavandanud,
049	EPH	001	010	ja mis pidi täide minema määratud ajal, et Kristuses liita kokku kõik, mis on taevas ja mis maa peal.
049	EPH	001	011	Temas antakse meile kätte pärand, mida Jumal, kes kõike oma tahte järgi teeb ja otsustab, oli oma kava kohaselt ette määranud,
049	EPH	001	012	et meie, kes me oleme esimestena pannud oma lootuse Kristusele, võiksime elada tema au kiituseks.
049	EPH	001	013	Teiegi olete Kristuses sellest alates, kui te kuulsite tõe sõna, oma pääste evangeeliumi. Kui te uskusite, märgiti teid temas ära pitseriga, tõotatud Püha Vaimuga,
049	EPH	001	014	kes on meile pärandi tagatiseks, kuni meid lunastatakse Jumala omandiks, tema au kiituseks.
049	EPH	001	015	Seepärast ei olegi ma sellest ajast peale, kui kuulsin teie usust Issandasse Jeesusesse ja armastusest kõigi pühade vastu,
049	EPH	001	016	lakanud Jumalat tänamast teie eest iga kord, kui meenutan teid oma palvetes.
049	EPH	001	017	Ma palun, et meie Issanda Jeesuse Kristuse Jumal, kirkuse Isa, teile annaks tarkuse ja ilmutuse vaimu tema äratundmisel.
049	EPH	001	018	Valgustagu Jumal teie südame silmi, et te mõistaksite, millise lootuse te olete saanud Jumala kutsega, milline on tema pärandi kirkuse rikkus pühas rahvas
049	EPH	001	019	ja kui võrratult suur on tema vägi meie jaoks, kes me usume tema tugevuse jõu mõjul.
049	EPH	001	020	Seesama jõud sai tegevaks ka Kristuses, kui Jumal ta surnuist üles äratas ja pani istuma oma paremale käele taevas,
049	EPH	001	021	kõrgele üle iga valitsuse, meelevalla, väe ja ülemuse, üle kõikide nimede, mida kellelegi võib anda, mitte ainult käesoleval, vaid ka tulevasel ajastul.
049	EPH	001	022	Ja Jumal alistas kõik tema jalge alla ning pani tema kõikide asjade peaks kogudusele,
049	EPH	001	023	kes on tema ihu, tema täius. Tema täidab kõik kõiges.
049	EPH	002	001	Te olite ju varem surnud oma üleastumiste ja pattude tõttu,
049	EPH	002	002	milles te elasite käesoleva maailmaajastu kombel, kuuletudes õhuvalla valitsejale, vaimule, kes praegugi tegutseb neis, kes on sõnakuulmatud.
049	EPH	002	003	Meie kõik kuulusime nende hulka, keda juhtisid lihalikud himud, tehes oma loomuse ja soovide tahtmist. Me olime Jumala viha all, nii nagu teisedki.
049	EPH	002	004	Kuid Jumal, kes on rikas halastuselt, on meist oma suures armastuses nõnda hoolinud,
049	EPH	002	005	et kuigi me olime surnud üleastumistes, on ta meid koos Kristusega teinud elavaks. Armu läbi te olete päästetud!
049	EPH	002	006	Jumal on meid koos temaga üles äratanud ja asetanud taevatroonile Kristuses Jeesuses,
049	EPH	002	007	et näidata tulevastel aegadel meile osutatud helduse varal, kui võrratult rikkalik on tema arm Kristuses Jeesuses.
049	EPH	002	008	Sest teie olete armu läbi päästetud usu kaudu – see ei ole teist enestest, see on kingitus Jumalalt –,
049	EPH	002	009	mitte tegudest, et ükski ei saaks kiidelda.
049	EPH	002	010	Sest me oleme Jumala teos, Kristuses Jeesuses loodud tegema häid tegusid, mis Jumal on varem meie jaoks valmis seadnud.
049	EPH	002	011	Seetõttu pidage meeles, et te olete sünni poolest mittejuudid. Teid nimetavad ümberlõikamatuteks need, kes ennast kutsuvad ümberlõigatuks oma ihule inimkäega tehtud märgi tõttu.
049	EPH	002	012	Pidage meeles, et te olite enne ilma Kristuseta, väljaspool Iisraeli kodakondsust ja eemal Jumala tõotuselepinguist, ilma lootuseta ja ilma Jumalata siin maailmas.
049	EPH	002	013	Aga nüüd Kristuses Jeesuses olete teie, kes varem olite kaugel, saanud lähedale Kristuse vere läbi.
049	EPH	002	014	Sest tema on meie rahu, ta on ühendanud mõlemad pooled, hävitanud vaenu vaheseina, mis neid lahutas, oma ihu ohvriga.
049	EPH	002	015	Ta tühistas käskude ja määruste Seaduse ning tegi rahu, et luua need kaks eneses üheks uueks inimeseks.
049	EPH	002	016	Ta lepitas Jumalaga mõlemad ühesainsas ihus oma ristisurma kaudu, kaotades seeläbi vaenu,
049	EPH	002	017	ning tuli ja kuulutas rõõmusõnumit: rahu teile, kes te olite kaugel, ja rahu neile, kes olid lähedal.
049	EPH	002	018	Sest tema läbi on meil mõlemal samas Vaimus ligipääs Isa juurde.
049	EPH	002	019	Seega ei ole te enam võõramaalased ega külalised, vaid Jumala rahva kodakondsed, Jumala perekonnaliikmed,
049	EPH	002	020	rajatud apostlite ja prohvetite vundamendile, mille nurgakiviks on Kristus Jeesus.
049	EPH	002	021	Temas on kogu hoone kokku liidetud ja kerkib pühaks templiks Issandas.
049	EPH	002	022	Temas ehitatakse teidki üheskoos eluasemeks Jumala Vaimule.
049	EPH	003	001	Sel põhjusel mina, Paulus, olen Kristuse Jeesuse vang teie, mittejuutide heaks –
049	EPH	003	002	Te olete ju kuulnud, et Jumala armu vahendamine teie heaks on usaldatud minu kätte,
049	EPH	003	003	et teha teile kättesaadavaks see saladus, mis mulle ilmutuses anti, nagu ma teile juba lühidalt kirjutasin.
049	EPH	003	004	Kui te seda loete, te mõistate, milline on minu arusaam Kristuse saladustest.
049	EPH	003	005	Varasemate põlvkondade ajal ei ole inimlastele seda teada antud, aga nüüd on see Vaimu kaudu avaldatud tema pühadele apostlitele ja prohvetitele.
049	EPH	003	006	Saladus on selles, et evangeeliumi kaudu on koos Iisraeliga pärijad ka mittejuudid, olles sama ihu liikmed ja jagades üheskoos tõotust Kristuses Jeesuses.
049	EPH	003	007	Selle evangeeliumi teenriks olen ma saanud Jumala armuanni tõttu, mis mulle anti tema väe kaudu.
049	EPH	003	008	Ehkki ma olen vähim kõigi Jumala pühade seast, on mulle antud see arm: kuulutada mittejuutidele Kristuse piiritut rikkust
049	EPH	003	009	ja avada kogu salajane korraldus, mis on aegade algusest peale olnud varjul Jumalas, kõige Loojas.
049	EPH	003	010	Nüüd saab Jumala mitmekülgne tarkus teatavaks koguduse kaudu taevastele valitsustele ja meelevaldadele,
049	EPH	003	011	vastavalt tema eesmärgile aegade algusest, mille Jumal on teinud teoks meie Issandas Jeesuses Kristuses.
049	EPH	003	012	Temas ja teda usaldades võime julgesti Jumalale läheneda.
049	EPH	003	013	Seetõttu ma palun, et te ei laseks end heidutada, kui ma teie pärast kannatan, see on teie auks.
049	EPH	003	014	Sel põhjusel ma põlvitan Isa ees,
049	EPH	003	015	kellelt iga suguvõsa taevas ja maa peal on pärinud oma nime.
049	EPH	003	016	Ma palvetan, et ta oma au rikkust mööda teeks teid tema Vaimu läbi tugevaks seesmise inimese poolest,
049	EPH	003	017	ja et Kristus usu kaudu elaks teie südameis. Ja ma palvetan, et te oleksite juurdunud ja rajatud armastuses,
049	EPH	003	018	et te suudaksite koos kõigi pühadega mõista, milline on Jumala armastuse laius ja pikkus ja kõrgus ja sügavus,
049	EPH	003	019	ja ära tunda Kristuse armastust, mis ületab iga arusaamise, ja oleksite täidetud Jumala kogu täiusega.
049	EPH	003	020	Ent temale, kes meie sees tegutseva väega suudab kõike teha mõõtmatult rohkem, kui oskame paluda või mõelda,
049	EPH	003	021	temale olgu austus koguduses ja Kristuses Jeesuses igavesti kõigi sugupõlvedeni! Aamen.
049	EPH	004	001	Mina, kes ma olen vang Issanda pärast, julgustan teid nüüd elama selle kutsumise vääriliselt, mis teile on antud.
049	EPH	004	002	Olge kõiges alandlikud ja leebed, kannatlikud ja leplikud üksteisega armastuses.
049	EPH	004	003	Püüdke teha kõik, et rahusideme kaudu hoida Vaimu ühtsust.
049	EPH	004	004	Sest on üks ihu ja üks Vaim, nagu te ka olete kutsutud osa saama ühest lootusest;
049	EPH	004	005	üks Issand, üks usk, üks ristimine,
049	EPH	004	006	üks Jumal ja kõikide Isa, kes on kõikide üle, kõikide läbi ja kõikide sees.
049	EPH	004	007	Kuid meile kõigile on antud armu nii, nagu Kristus seda jagas.
049	EPH	004	008	Seepärast öeldakse Pühakirjas: „Tema läks üles kõrgele, viis vangid vangi, jagas inimestele ande!“
049	EPH	004	009	Aga kui ta on läinud üles, siis see tähendab, et ta on käinud ka maa sügavustes.
049	EPH	004	010	See, kes on tulnud alla, on sama, kes on läinud üles üle kõigi taevaste, et täita enesega kõik.
049	EPH	004	011	Tema on pannud mõned apostleiks, mõned prohveteiks, mõned evangelistideks, mõned karjaseiks ja õpetajaiks,
049	EPH	004	012	et Jumala rahvast valmistada teenimistööle Kristuse ihu ülesehitamiseks,
049	EPH	004	013	kuni me kõik jõuame usu ja Jumala Poja tundmise ühtsusesse ning saavutame küpsuse, omandades täie mõõdu Kristuse täiusest.
049	EPH	004	014	Siis ei ole me enam vastsündinud, keda lained edasi-tagasi uhuvad, siia-sinna heidetud iga õpetuse tuules, inimeste eksitavate plaanide kavaluses ja osavuses.
049	EPH	004	015	Vaid me räägime siis tõtt armastuses ja kasvame kõiges kokku temaga, kes on pea – Kristus.
049	EPH	004	016	Temas on kogu ihu kokku liidetud ja hoitakse koos iga liigese ja toetava kõõlusega, vastavalt iga liikme tööle. Niiviisi kasvab kogudus, kuni ta on end ülesehitanud armastuses.
049	EPH	004	017	Aga seda ma ütlen ja kinnitan Issanda nimel: te ei tohi enam elada nii, nagu uskmatud elavad oma meelte tühisuses.
049	EPH	004	018	Nende arusaamine on tuhmunud, nad on võõrdunud elust Jumalaga oma teadmatuse ja südame paadumuse tõttu.
049	EPH	004	019	Olles kaotanud igasuguse tundlikkuse, on nad andunud kõlvatusele, tehes ahnelt kõike roppust.
049	EPH	004	020	Kuid mitte nii ei õppinud te Kristust tundma.
049	EPH	004	021	Kindlasti te kuulsite temast ja teid õpetati vastavalt sellele tõele, mis on Jeesuses.
049	EPH	004	022	Teil tuleb maha jätta endine eluviis ja vana loomus, mida rikuvad selle petlikud himud,
049	EPH	004	023	ning saada uueks oma mõtteviisilt
049	EPH	004	024	ja riietuda uue inimesega, kes on loodud Jumala sarnaseks tõe õiguses ja pühaduses.
049	EPH	004	025	Seepärast jätke vale ja rääkige tõtt üksteisele, sest me oleme sama ihu liikmed.
049	EPH	004	026	Kui te vihastute, siis ärge tehke pattu! Ärge laske päikesel loojuda, kui olete veel vihased!
049	EPH	004	027	Ärge andke kuradile võimalust!
049	EPH	004	028	Kes on varastanud, ärgu enam varastagu, vaid tehku tööd, tehes midagi kasulikku oma kätega, et tal oleks jagada neile, kellel on puudus.
049	EPH	004	029	Ükski vääritu sõna ärgu pääsegu üle teie huulte, vaid rääkige ainult seda, mis on hea teiste ülesehitamiseks, et kuulajad saaksid sellest kasu.
049	EPH	004	030	Ja ärge kurvastage Jumala Püha Vaimu, kes on kinnitanud teid oma pitseriga lunastuspäevani.
049	EPH	004	031	Kõik kibedus, raev ja viha, kisa ja sõim kadugu teie juurest koos kogu kurjusega.
049	EPH	004	032	Olge üksteise vastu lahked ja kaastundlikud ning andestage üksteisele, nagu Jumalgi on teile andeks andnud Kristuses.
049	EPH	005	001	Võtke nüüd Jumal eeskujuks nagu tema armastatud lapsed
049	EPH	005	002	ja käige armastuses, nii nagu Kristus meid on armastanud ja on iseenese loovutanud meie eest healõhnaliseks ohvrianniks Jumalale.
049	EPH	005	003	Aga hoorusest ja kogu rüvedusest ja himustamisest ärgu olgu teie keskel enam kuuldagi, nõnda nagu on kohane Jumala rahvale.
049	EPH	005	004	Samuti hüljake labased ja rumalad sõnad ning kahemõttelised naljad. Nende asemel olgu tänu.
049	EPH	005	005	Sest selles te võite olla kindlad, et ühelgi kõlvatul, rüvedal ega ahnel, see tähendab ebajumalateenril, ei ole pärandit Kristuse ja Jumala riigis.
049	EPH	005	006	Ärge laske enda petta tühjade sõnadega, sest selliste asjade pärast tuleb Jumala viha sõnakuulmatute peale!
049	EPH	005	007	Ärge siis saage nende kaasosalisteks!
049	EPH	005	008	Varem te olite pimedus, nüüd aga olete valgus Issandas, elage siis nagu valguse lapsed!
049	EPH	005	009	Valguse vili on aga kõik headus, tõde ja õigus.
049	EPH	005	010	Tehke kindlaks, mis on Issandale meelepärane!
049	EPH	005	011	Ärge aidake kaasa pimeduse viljatutele tegudele, vaid pigem paljastage need!
049	EPH	005	012	Sest mida sõnakuulmatud salajas teevad, seda on nimetadagi häbi.
049	EPH	005	013	Aga kõik varjatu saab valguse käes avalikuks,
049	EPH	005	014	sest me näeme kõike tänu valgusele. Seepärast öeldakse: „Ärka üles, kes sa magad, ja tõuse üles surnuist, siis särab sulle Kristus!“
049	EPH	005	015	Vaadake siis hoolega, kuidas te elate: mitte nagu arutud, vaid targad.
049	EPH	005	016	Kasutage aega õigesti, sest päevad on kurjad.
049	EPH	005	017	Seepärast ärge olge rumalad, vaid saage aru, mis on Issanda tahtmine.
049	EPH	005	018	Ärge joovastuge viinast, kust tuleb õnnetu elu, vaid saage täis Vaimu,
049	EPH	005	019	rääkides omavahel psalmide, hümnide ja Vaimus antud lauludega. Laulge ja mängige muusikat Issandale kogu oma südamest,
049	EPH	005	020	tänades alati kõige eest meie Jumalat ja Isa Issanda Jeesuse Kristuse nimel.
049	EPH	005	021	Alistuge üksteisele aukartusest Kristuse vastu.
049	EPH	005	022	Naine allugu oma mehele nagu Issandale,
049	EPH	005	023	sest mees on naise pea, nagu Kristus on koguduse, oma ihu pea ja päästja.
049	EPH	005	024	Nagu kogudus alistub Kristusele, nõnda alistugu ka naised meestele kõiges.
049	EPH	005	025	Mehed, armastage oma naisi, nõnda nagu Kristus on armastanud kogudust ja andnud oma elu koguduse eest,
049	EPH	005	026	et teda pühitseda ja puhastada oma sõna kaudu otsekui veega pestes,
049	EPH	005	027	et kogudus enese ette tuua säravpuhtana, ilma ühegi pleki, kortsu ega muu veata, vaid püha ja laitmatuna.
049	EPH	005	028	Nõnda peavad mehedki armastama oma naist nagu iseenese ihu. Kes oma naist armastab, armastab iseennast.
049	EPH	005	029	Keegi ju ei vihka iial oma ihu, vaid toidab ja soojendab seda nii nagu Kristus kogudust,
049	EPH	005	030	sest me oleme tema ihuliikmed.
049	EPH	005	031	„Seepärast jätab mees maha oma isa ja ema ning hoiab oma naise poole, ja need kaks saavad üheks.“
049	EPH	005	032	Siin peitub sügav saladus, aga mina räägin Kristusest ja kogudusest.
049	EPH	005	033	Kuid ka igaüks teist peab armastama oma naist nii nagu ta armastab iseennast, ja naine peab austama oma meest.
049	EPH	006	001	Lapsed, olge kuulekad oma vanematele Issandas, sest see on õige!
049	EPH	006	002	„Austa oma isa ja ema“on esimene käsk, millega kaasneb tõotus:
049	EPH	006	003	„et su käsi hästi käiks ja sa elaksid kaua maa peal!“
049	EPH	006	004	Ja teie, isad, ärge ärritage oma lapsi, vaid kasvatage neid Issanda õpetuses ja noomimises.
049	EPH	006	005	Orjad, kuuletuge oma maistele isandatele otsekui Kristusele, austuse ja kartusega siiras südames.
049	EPH	006	006	Ärge kuuletuge neile ainult siis, kui te nende silme all olete, vaid kui Kristuse orjad, täites Jumala tahet oma südamest.
049	EPH	006	007	Teenige hea meelega, nagu teeniksite Issandat ja mitte inimesi,
049	EPH	006	008	sest te teate, et Issand tasub igaühele selle hea eest, mis ta teeb, olgu ta siis ori või vaba.
049	EPH	006	009	Ja teie, isandad, tehke sedasama neile. Ärge ähvardage neid, sest te ju teate, et neil ja teil on ühine Isand taevas ning tema ei eelista kedagi.
049	EPH	006	010	Lõpuks, olge tugevad Issandas ja tema tugevuse jõus!
049	EPH	006	011	Pange selga Jumala sõjavarustus, et te suudaksite seista vastu kuradi sepitsustele.
049	EPH	006	012	Sest meie võitlus ei käi mitte liha ja vere vastu, vaid valitsuste ja võimude, selle pimeda maailma valitsejate ja kurjuse vaimsete jõudude vastu taevas.
049	EPH	006	013	Seepärast pange selga kogu Jumala sõjavarustus, et te suudaksite vastu panna kurjal päeval ja jääda püsima ka siis, kui te olete kõik teinud.
049	EPH	006	014	Seiske siis kindlalt, olles vöötatud tõe vööga ja riietatud õiguse soomusrüüga,
049	EPH	006	015	ja teie jalgades olgu valmidus kuulutada evangeeliumi rahusõnumit.
049	EPH	006	016	Kõige selle juures haarake kätte usukilp, millega te suudate kustutada kõik kurja põlevad nooled!
049	EPH	006	017	Võtke ka päästekiiver ja vaimumõõk, mis on Jumala sõna.
049	EPH	006	018	Palvetage alati Vaimus palve ja anumisega. Seda silmas pidades olge valvsad ja tehke eestpalveid Issanda rahva eest!
049	EPH	006	019	Palvetage ka minu eest, et millal iganes ma kõnelen, antaks mulle õiged sõnad ja julgus kuulutada evangeeliumi saladust.
049	EPH	006	020	Selle sõnumi saadikuna ma olengi vangis. Paluge, et mul jätkuks julgust seda kuulutada, nõnda nagu on minu kohus.
049	EPH	006	021	Küllap tahate teiegi teada, kuidas mul läheb ja mida ma teen. Seda kõike räägib teile Tühhikos, armas vend ja ustav abiline Issanda töös.
049	EPH	006	022	Saadan ta teie juurde just selleks, et te teaksite, kuidas meil läheb, ja et ta julgustaks teie südameid.
049	EPH	006	023	Rahu kõigile usklikele ja armastust koos usuga Jumalalt Isalt ja Issandalt Jeesuselt Kristuselt!
049	EPH	006	024	Arm olgu nende kõikidega, kes armastavad meie Issandat Jeesust Kristust igavesti!
#
# BOOK	050	PHI	Philippians	Filiplastele
050	PHI	001	001	Pauluselt ja Timoteoselt, Kristuse Jeesuse sulastelt, Kõigile Filippis asuvaile pühadele Kristuses Jeesuses ning ülevaatajatele ja töötegijatele:
050	PHI	001	002	Armu ja rahu teile meie Isalt Jumalalt ja Issandalt Jeesuselt Kristuselt!
050	PHI	001	003	Ma tänan oma Jumalat iga kord, kui ma teid meenutan,
050	PHI	001	004	alati oma palvetes teie kõigi eest rõõmuga eestpalvet tehes,
050	PHI	001	005	sest te olete olnud meie kaaslased evangeeliumis esimesest päevast tänaseni.
050	PHI	001	006	Ma olen veendunud, et see, kes teis on alustanud head tööd, viib selle lõpule Kristuse Jeesuse päevaks.
050	PHI	001	007	Nõnda on mul õige mõtelda teist kõigist, sest teie olete mu südames. Olen ma siis ahelais või olen ma evangeeliumi kaitsmas ja kinnitamas, teie kõik saate osa sellest armust koos minuga.
050	PHI	001	008	Jumal on minu tunnistaja, kuidas ma teid kõiki igatsen, tundes teie suhtes sama, mida Kristus Jeesus.
050	PHI	001	009	Ja see on minu palve, et teie armastus üha enam ja enam kasvaks teadmises ja sügavamas tunnetuses,
050	PHI	001	010	et te teeksite kindlaks, mis on oluline, ning oleksite puhtad ja veatud Kristuse päevani,
050	PHI	001	011	täis õiguse vilja Jeesuse Kristuse läbi, Jumala kirkuseks ja kiituseks.
050	PHI	001	012	Vennad ja õed, ma tahan, et te teaksite: minu praegune olukord on tulnud evangeeliumi levikule isegi kasuks.
050	PHI	001	013	Nii et kogu kohtukoja valvemeeskonnale ja kõigile teistele on saanud teatavaks, et ma olen vangis Kristuse pärast.
050	PHI	001	014	Minu ahelate tõttu on enamik vendi ja õdesid saanud enesekindlaks Issandas ja julgevad evangeeliumi kartmatult kuulutada.
050	PHI	001	015	Mõned küll kuulutavad Kristust kadedusest ja tüli tõstmiseks, teised aga head soovides.
050	PHI	001	016	Ühed teevad seda armastusest, teades, et mind on pandud siia evangeeliumi kaitsmiseks,
050	PHI	001	017	teised kuulutavad aga Kristust kiusu pärast, mitte puhta südamega, vaid lootes suurendada minu vangipõlve kannatusi.
050	PHI	001	018	Aga mis sellest! Peaasi, et Kristust kuulutatakse, ükskõik kuidas, olgu tagamõttega või tõemeeli. Selle üle olen ma rõõmus nüüd ja ka edaspidi,
050	PHI	001	019	sest ma tean, et see tuleb mulle päästeks tänu teie palvetele ja Jeesuse Kristuse Vaimu abile.
050	PHI	001	020	Minu kindel ootus ja lootus on, et ma ei jää häbisse milleski, vaid nõnda nagu alati, ilmneb Kristus nüüdki suurena minu kaudu, olgu elus või surmas.
050	PHI	001	021	Sest Kristus on minu elu, ja surm on mulle kasu!
050	PHI	001	022	Aga kui ihus elamine toob mu tööle vilja, siis ma ei tea, mida eelistada.
050	PHI	001	023	Olen otsekui kahevahel: igatsen siit ilmast lahkuda ja olla koos Kristusega, sest see on väga palju parem,
050	PHI	001	024	kuid ihusse jäämine on vajalikum teie pärast.
050	PHI	001	025	Selles veendunud olles ma tean, et ma jään siia, ja et ma jätkan koos teie kõikidega teie usu edendamiseks ja rõõmuks,
050	PHI	001	026	et teie kiitlemine rohkeneks Jeesuses Kristuses minu kaudu selle tõttu, et ma olen jälle koos teiega.
050	PHI	001	027	Ent käituge alati Kristuse evangeeliumi vääriliselt! Kas ma siis tulen ja näen teid, või kuulen teist eemal olles, et te püsite ühes Vaimus, võideldes koos evangeeliumi usu eest
050	PHI	001	028	ilma hirmuta nende ees, kes teie vastu seisavad. See on neile tunnustäheks, et nemad hävitatakse, teid aga päästetakse, ja seda Jumala poolt.
050	PHI	001	029	Sest teile on antud eesõigus mitte ainult uskuda Kristusesse, vaid ka kannatada tema pärast.
050	PHI	001	030	Teie osaks on ju seesama võitlus, milles te olete mind näinud ja nüüd kuulete.
050	PHI	002	001	Seepärast, kui te saate ühendusest Kristusega mingisugust julgustust, mingisugust lohutust tema armastusest, mingisugust Vaimu osadust, mingisugust kaastunnet ja halastust,
050	PHI	002	002	siis tehke mu rõõm täielikuks sellega, et te mõtlete ühtviisi, armastate sama armastusega, olete samas Vaimus ja meeles.
050	PHI	002	003	Ärge tehke midagi kiusu ega auahnuse pärast, vaid pidage alandlikkuses üksteist ülemaks endast.
050	PHI	002	004	Ärge tegutsege üksnes enda, vaid ka teiste huvides!
050	PHI	002	005	Suhtes üksteisega olge sama mõtteviisiga kui Kristus Jeesus:
050	PHI	002	006	kes, olles Jumala kuju, ei hoidnud kinni õigusest olla Jumalaga võrdne,
050	PHI	002	007	vaid tegi end tühiseks, võttes orja kuju, saades inimese sarnaseks.
050	PHI	002	008	Ja kui ta leiti inimese sarnasena, alandas ta iseennast, saades kuulekaks surmani – koguni ristisurmani.
050	PHI	002	009	Seetõttu on Jumal tõstnud ta kõige kõrgemale ja andnud talle nime üle kõigi nimede,
050	PHI	002	010	et Jeesuse nime ees nõtkuks iga põlv nii taevas, maa peal kui ka maa all
050	PHI	002	011	ja iga suu tunnistaks, et Jeesus Kristus on Issand, Jumala Isa kirkuseks.
050	PHI	002	012	Seepärast, mu armsad, nõnda nagu te alati olete olnud kuulekad, mitte ainult minu juuresolekul, vaid palju enam nüüd mu äraolekul, pingutage oma pääste nimel kartuse ja värinaga!
050	PHI	002	013	Sest Jumal töötab teis, et teie soovid ja teod vastaksid tema headele eesmärkidele.
050	PHI	002	014	Tehke kõike ilma nurisemata ja vaidlemata,
050	PHI	002	015	et te oleksite laitmatud ja puhtad, veatud Jumala lapsed keset nurjatut ja pöörast sugupõlve, kelle seas te särate otsekui tähed ilmaruumis,
050	PHI	002	016	kui hoiate kinni elu sõnast. Siis on mul põhjust kiidelda Kristuse päeval, et ma ei ole asjata jooksnud ega asjata vaeva näinud.
050	PHI	002	017	Ja isegi kui mu elu valatakse välja nagu joogiohver teie usust tuleneva ohvri ja teenistuse peale, olen ma rõõmus ja tunnen rõõmu teie kõigi üle.
050	PHI	002	018	Olge siis teiegi rõõmsad ja rõõmustage koos minuga!
050	PHI	002	019	Ma loodan Issanda Jeesuse loal saata Timoteose peagi teie juurde, et minu süda saaks kinnitust, kuuldes, kuidas teil läheb.
050	PHI	002	020	Mul ei ole ju teist sellist mõttekaaslast, kes nõnda ehtsalt muretseks teie käekäigu pärast.
050	PHI	002	021	Igaühel on ju meeles oma mured, mitte see, mida Jeesus Kristus tahab.
050	PHI	002	022	Kuid Timoteose tublidus on teile teada, sest nagu poeg oma isa kõrval on ta koos minuga teeninud evangeeliumi.
050	PHI	002	023	Teda ma loodangi saata niipea, kui saan selgust oma olukorras.
050	PHI	002	024	Ent ma olen veendunud Issandas, et ka mina ise tulen peatselt.
050	PHI	002	025	Pidasin siiski vajalikuks saata teie juurde ka oma kaastöölise ja võitluskaaslase vend Epafroditose, teie apostli ja minu vajaduste eest hoolitseja,
050	PHI	002	026	sest ta igatses teie järele ja oli tusane, et te pidite kuulma ta haigestumisest.
050	PHI	002	027	Ta oli ju tõesti haige ja suremas, kuid Jumal halastas ta peale, õieti mitte ainult tema, vaid ka minu peale, et mind ei tabaks üks kurvastus teise järel.
050	PHI	002	028	Seepärast ma saadan ta võimalikult ruttu, et te saaksite teda nähes jälle rõõmsaks ja minagi ei peaks nõnda palju kurvastuma.
050	PHI	002	029	Võtke ta siis vastu Issandas täie rõõmuga ja pidage selliseid mehi au sees,
050	PHI	002	030	sest ta oli Kristuse töö pärast surmasuus, seades oma elu ohtu, et täita teie osa minu teenimises.
050	PHI	003	001	Niisiis, mu vennad ja õed, rõõmustage Issandas! Mul ei ole raske teile samadest asjadest uuesti kirjutada, sest see kinnitab teid.
050	PHI	003	002	Olge valvel koerte pärast, kurjade töötegijate pärast, nende lihalõikajate pärast!
050	PHI	003	003	Sest ümberlõigatud oleme meie, kes Jumalat teenime vaimus, kiitleme Kristusest Jeesusest ega looda liha peale,
050	PHI	003	004	kuigi minul oleks lootust ka liha poolest. Kui keegi arvab, et temal on lootust liha tõttu, siis minul on rohkem:
050	PHI	003	005	ma olen ümber lõigatud kaheksandal päeval, Iisraeli soost, Benjamini suguharust, põline heebrealane, Seaduse järgi variser;
050	PHI	003	006	üliagaruses koguduse tagakiusaja, Seadusest tuleneva õiguse poolest veatu.
050	PHI	003	007	Aga kõik oma kunagised kasud olen ma arvestanud kahjuks Kristuse pärast.
050	PHI	003	008	Veel enam, ma pean kõike kahjuks Issanda Kristuse Jeesuse kõikeületava tunnetuse kõrval. Tema pärast ma olen selle kõik minetanud ja arvanud otsekui rämpsuks, et saada kasuks Kristust,
050	PHI	003	009	ja et mind leitaks tema seest ega oleks mul oma õigust, mis tuleb Seadusest, vaid õigus, mis tuleb usust Kristusesse, sest usu tõttu on Jumal mind õigeks mõistnud.
050	PHI	003	010	Ma tahan ära tunda Kristust, tema ülestõusmise väge ja kannatuste osadust, saades tema surma sarnaseks,
050	PHI	003	011	et minagi mingil viisil jõuaksin ülestõusmisele surnuist.
050	PHI	003	012	Mitte et ma oleksin selle kõik juba kätte saanud või oleksin juba oma eesmärgi saavutanud, aga ma surun edasi, et saada kätte see, mille pärast Kristus Jeesus on mind kätte saanud.
050	PHI	003	013	Vennad ja õed, ma ei arva, et ma oleksin selle juba kätte saanud. Aga ühte asja ma teen: ma unustan ära, mis on taga, ja pingutan selle poole, mis on ees.
050	PHI	003	014	Ma pürgin eesmärgi poole, et võita auhind, see on igavene elu, mille pärast Jumal on mind kutsunud Kristuses Jeesuses.
050	PHI	003	015	Meie kõik, kes me oleme küpsed, peaksime vaatama asjadele sel moel. Ja kui te mingil hetkel mõtlete teisiti, küll siis Jumal teile selle selgeks teeb.
050	PHI	003	016	Siiski, mingem edasi sealt, kuhu me oleme jõudnud!
050	PHI	003	017	Vennad ja õed, võtke mind eeskujuks ja jälgige neid, kes elavad nii, nagu meie teile eeskujuks oleme.
050	PHI	003	018	Nagu ma olen ju teile tihti rääkinud ja ütlen nuttes nüüdki, elavad paljud Kristuse risti vaenlasena.
050	PHI	003	019	Nende lõpp on hukatus, nende jumal on kõht ja nende uhkus on nende häbi, kõik nende mõtted keerlevad maiste asjade ümber.
050	PHI	003	020	Sest meie ühiskond on taevas, ja sealt me ka ootame Päästjat, Issandat Jeesust Kristust,
050	PHI	003	021	kes meie alandatud ihu muudab oma kirkuse ihu sarnaseks selle väega, millega ta võib ka kõik enesele alistada.
050	PHI	004	001	Seepärast, mu vennad ja õed, keda ma armastan ja taga igatsen, minu rõõm ja minu võidupärg, püsige kindlalt Issandas, armsad sõbrad!
050	PHI	004	002	Euodiat ma anun ja Süntühhet ma anun olema samal seisukohal Issandas.
050	PHI	004	003	Jah, ma palun sindki, tõsine kaastööline, aita neid naisi, sest nad on võidelnud evangeeliumi eest koos minu, Kleemensi ja teiste mu kaastöölistega, kelle nimed on eluraamatus.
050	PHI	004	004	Olge ikka rõõmsad Issandas! Ma ütlen veel kord, olge rõõmsad!
050	PHI	004	005	Teie suuremeelsus saagu teatavaks kõigile inimestele! Issand on lähedal!
050	PHI	004	006	Ärge muretsege millegi pärast, vaid kandke oma vajadused Jumala ette palumises ja anumises koos tänuga!
050	PHI	004	007	Ja Jumala rahu, mis on ülem kui kõik mõistus, hoiab teie südamed ja mõtted Kristuses Jeesuses.
050	PHI	004	008	Lõpuks, vennad ja õed, mis iganes on tõene, mis väärikas, mis õige, mis puhas, mis armastusväärne ja üllas, kõik, mis on vooruslik ja kiiduväärt, seda pidage silmas!
050	PHI	004	009	Mida te olete õppinud ja saanud ja kuulnud ja näinud minult, seda tehke; ja rahu Jumal on siis teiega.
050	PHI	004	010	Mul oli väga hea meel Issandas, et teis tärkas jälle mure minu pärast: te hoolisite minust ju ennegi, kuid teil ei olnud võimalust seda näidata.
050	PHI	004	011	Ma ei ütle, et mul on millestki puudus, sest ma olen õppinud olema rahul sellega, mis mul on.
050	PHI	004	012	Ma tean, mida tähendab olla puuduses ja ma tean, mida tähendab olla külluses. Olen mõistnud rahulolu saladust igas olukorras: hästi süüa või nälgida, elada külluses või puuduses.
050	PHI	004	013	Ma suudan kõik temas, kes mind teeb vägevaks!
050	PHI	004	014	Siiski, te tegite hästi, et võtsite osa minu viletsusest.
050	PHI	004	015	Teie, filiplased, ju teate, et evangeeliumi kuulutamise alguses, kui ma Makedooniast lahkusin, oli teie kogudus ainus, kes sõlmis minuga andmise ja võtmise suhte.
050	PHI	004	016	Isegi siis, kui ma viibisin Tessaloonikas, saatsite teie mu vajaduste tarbeks abi rohkem kui ühe korra.
050	PHI	004	017	Ma ei ihka mitte andi, vaid vilja, mis kasvatab teie arvet.
050	PHI	004	018	Ma olen kõik kätte saanud ja seda on külluslikult! Mu vajadused on igati täidetud sellest peale, kui sain Epafroditose käest teie saadetud anni, healõhnalise ja meelepärase ohvri Jumalale.
050	PHI	004	019	Küll mu Jumal täidab kõik teie vajadused oma rikkust mööda Kristuses Jeesuses!
050	PHI	004	020	Aga Jumalale, meie Isale, kuulugu ülistus igavesest ajast igavesti! Aamen.
050	PHI	004	021	Tervitage kõiki pühasid Kristuses Jeesuses! Teid tervitavad vennad ja õed, kes on koos minuga.
050	PHI	004	022	Teid tervitavad kõik pühad, eriti need, kes on keisri kojas.
050	PHI	004	023	Issanda Jeesuse Kristuse arm olgu teie vaimuga!
#
# BOOK	051	COL	Colossians	Koloslastele
051	COL	001	001	Pauluselt, kes on Jumala tahtel Jeesuse Kristuse apostel, ja vend Timoteoselt,
051	COL	001	002	Jumala pühadele Kolossas, ustavatele vendadele ja õdedele Kristuses: Armu ja rahu teile Jumalalt, meie Isalt!
051	COL	001	003	Me täname Jumalat, meie Issanda Jeesuse Kristuse Isa, kui me teie eest palvetame,
051	COL	001	004	sest oleme kuulnud teie usust Kristusesse Jeesusesse ja armastusest kõigi pühade vastu
051	COL	001	005	lootuse pärast, mis on teie jaoks taevasse hoiule pandud. Sellest lootusest te olete juba kuulnud, kui evangeeliumi tõesõnum
051	COL	001	006	teie juurde jõudis. Seesama evangeelium kannab nüüd vilja ja kasvab kogu maailmas, täpselt samamoodi, nagu on juhtunud teiegi juures alates päevast, mil te seda kuulsite ja hakkasite mõistma Jumala armu.
051	COL	001	007	Epafras, kes seda teile õpetas, on meie armas kaassulane ja Kristuse ustav teenija meie heaks.
051	COL	001	008	Tema rääkiski meile armastusest, mida Vaim on teis äratanud.
051	COL	001	009	Seepärast ei ole me lakanud palvetamast ja anumast teie pärast alates päevast, mil me seda kuulsime, et teid täidetaks Jumala tahtmise tundmisega koos kõige vaimuliku tarkuse ja arusaamisega.
051	COL	001	010	Et te saaksite elada Issanda väärilist elu ja talle igati meeldida: kandes vilja kõiges heas töös, kasvades Jumala tundmises,
051	COL	001	011	saades vägevaks tema aulise väe läbi, et te oleksite vastupidavad ja kannatlikud,
051	COL	001	012	tänades rõõmsalt Isa, kes on teid kõlbulikuks teinud osa saama pühade pärandist valguse kuningriigis.
051	COL	001	013	Sest tema on meid päästnud pimeduse meelevallast ning toonud meid oma armsa Poja Kuningriiki.
051	COL	001	014	Temas on meil lunastus, pattude andestus.
051	COL	001	015	Tema on nähtamatu Jumala kuju, sündinud enne kõike loodut,
051	COL	001	016	sest tema läbi on loodud kõik, mis on taevastes ja maa peal, mis nähtav ja nähtamatu, olgu aujärjed, võimud, valitsused ja meelevallad – kõik on loodud tema läbi ja tema jaoks.
051	COL	001	017	Tema ise on enne kõike ja kõik püsib koos tema sees.
051	COL	001	018	Tema on oma ihu, koguduse pea. Ta on algus, esmasündinu surnute hulgast, et tema oleks ülim kõiges.
051	COL	001	019	Sest Jumal arvas heaks panna temasse kogu oma täiuse
051	COL	001	020	ja lepitada tema kaudu enesega kõik, kes on maa peal ja kes on taevas, sellega, et ta tegi rahu tema vere läbi, mis ristil valati.
051	COL	001	021	Kunagi olite teiegi Jumalast võõrdunud ja mõtteviisi poolest tema vaenlased oma kurjade tegudega.
051	COL	001	022	Nüüd aga on Kristus teid lepitanud oma lihalikus ihus surma läbi, et saaksite seista pühadena, veatuina ja laitmatuina tema ees,
051	COL	001	023	kui te jätkate kindlana ja rajatuna usus ega tagane evangeeliumis olevast lootusest. See on evangeelium, mida te olete kuulnud ja mida on kuulutatud kogu loodule taeva all ja mille teenriks olen saanud ka mina, Paulus.
051	COL	001	024	Nüüd on mul hea meel selle üle, mida ma teie pärast kannatan. Ja kui mu maises elus on veel midagi Kristuse vaevadest olemata, talun ma sedagi tema ihu, see on koguduse heaks.
051	COL	001	025	Jumal on määranud mind koguduse teenriks, et ma kuulutaksin teile Jumala sõna kogu selle täiuses,
051	COL	001	026	saladust, mis oli varjatud läbi aegade ja sugupõlvede, kuid mis nüüd on ilmutatud tema pühadele.
051	COL	001	027	Neile tahtis Jumal selle teatavaks teha ja näidata selle saladuse aulisi rikkusi kõigi rahvaste seas; see on Kristus teie sees, kirkuse lootus.
051	COL	001	028	Teda me kuulutame, manitsedes ja õpetades igaüht kogu tarkuses, et valmistada ette iga inimest täiuslikuks Kristuses.
051	COL	001	029	Selle nimel ma võitlen ja pingutan Kristuse jõuga, mis minus väega tegutseb.
051	COL	002	001	Ma tahan, et te teaksite, kui palju ma võitlen teie ja laodikeialaste ja kõikide pärast, kes mind ei ole isiklikult kohanud.
051	COL	002	002	Ma soovin, et nende südamed saaksid julgustatud ja kokku liidetud armastuses, et neil oleks täieliku mõistmise kogu rikkus, et nad tunnetaksid ära Jumala saladuse, Kristuse,
051	COL	002	003	kelles peituvad kõik tarkuse ja tunnetuse aarded.
051	COL	002	004	Ma ütlen seda selleks, et keegi teid ei eksitaks hästikõlavate väidetega.
051	COL	002	005	Ehkki ma olen teist eemal, olen ma vaimus siiski teiega ja rõõmustan, nähes korda teie elus ja teie vankumatut usku Kristusesse.
051	COL	002	006	Kui te olete nüüd Kristuse Jeesuse võtnud vastu Issandaks, elage jätkuvalt temas,
051	COL	002	007	juurdunud ja ülesehitatud temasse. Saage tugevaks usus, nagu teile on õpetatud, ning tänage ülevoolavalt!
051	COL	002	008	Vaadake, et keegi teid ei võtaks vangi tühja ja petliku filosoofia kaudu, mis põhineb inimeste pärimusel ja selle maailma algjõududel, mitte aga Kristusel.
051	COL	002	009	Sest ainult temas kehastub kogu jumalik täius
051	COL	002	010	ja Kristuses olete teiegi saanud täiuslikuks. Tema on pea iga valitsuse ja meelevalla üle.
051	COL	002	011	Temas on teid ümber lõigatud – mitte inimese kätega tehtud ümberlõikamise, vaid patuse ihu äraheitmise teel – Kristuse ümberlõikamisega,
051	COL	002	012	kui teid koos temaga ristimises maha maeti ja koos temaga üles äratati teie usu läbi. Jumal, kes äratas surnuist üles Kristuse, on vägev üles äratama ka teid.
051	COL	002	013	Ehkki te olite surnud oma üleastumistes ja ihu ümberlõikamatuses, on Jumal teid koos Kristusega teinud elavaks. Ta andis andeks meile meie patud
051	COL	002	014	ja kustutas meie võlakirja koos kõigi meie vastu olevate nõuetega. Ta kõrvaldas selle ristile naelutamise teel.
051	COL	002	015	Ta on teinud relvituks valitsused ja meelevallad ning häbistanud neid avalikult, võidutsedes nende üle Kristuses.
051	COL	002	016	Seepärast ärgu keegi mõistku teie üle kohut selle järgi, mida te sööte või joote, ega pühade, noorkuu või hingamispäevade pärast.
051	COL	002	017	Need pole ju muud kui tulevaste asjade vari, tegelikkus on Kristuses.
051	COL	002	018	Ärge laske end võita nendel, kellel olevat nägemusi ja kes nõuavad võltsalandlikkuses inglite kummardamist. Nad on tühja täis oma lihaliku meelsuse tõttu
051	COL	002	019	ega hoia kinni peast, kelles kogu ihu kokku liidetakse ja koos hoitakse liigeste ja kõõluste abil, ning kasvab, nagu Jumal tahab.
051	COL	002	020	Kui te koos Kristusega olete surnud selle maailma algjõududele, miks te siis, otsekui kuuluksite veel maailmale, lasete endale teha ettekirjutusi:
051	COL	002	021	„Ära katsu! Ära maitse! Ära puuduta!“
051	COL	002	022	asjade kohta, mis kasutamisel hävivad. Sellised keelud põhinevad inimlikel reeglitel ja õpetustel.
051	COL	002	023	Need küll jätavad tarkuse mulje pealesurutud vagaduse, võltsalandlikkuse ja ihu karmi kohtlemisega, aga ihu talitsemiseks pole sellest abi.
051	COL	003	001	Kui te koos Kristusega olete üles äratatud, siis taotlege seda, mis on ülal, kus Kristus istub Jumala paremal käel.
051	COL	003	002	Mõtelge sellele, mis on ülal, mitte sellele, mis on maa peal,
051	COL	003	003	sest teie olete surnud ja teie elu on Kristusega varjul Jumalas.
051	COL	003	004	Kui Kristus, kes on teie elu, saab avalikuks, siis saate ka teie koos temaga avalikuks auhiilguses.
051	COL	003	005	Seepärast surmake nüüd endas kõik maine: hoorus, räpasus, kired, kurjad himud ja ahnus, mis on ebajumalateenistus;
051	COL	003	006	nende pärast tuleb Jumala viha.
051	COL	003	007	Teiegi käisite varem nendes, kui te sellist elu elasite.
051	COL	003	008	Nüüd aga jätke maha kõik see: viha, raev, õelus, laim, räpased sõnad oma huultelt.
051	COL	003	009	Ärge valetage üksteisele, sest te olete vana inimese tema harjumustega lahti riietanud
051	COL	003	010	ja rõivastunud uue inimesega, keda uuendatakse õigesti tunnetama oma Looja näo kohaselt.
051	COL	003	011	Nii pole enam kreeklast ega juuti, ümberlõigatut ega ümberlõikamatut, võõramaalast ega sküüti, ei orja ega vaba, vaid kõik ja kõikides on Kristus.
051	COL	003	012	Rõivastuge siis nagu sobib Jumala valitud pühale ja armastatud rahvale: kaastunde, lahkuse, alandlikkuse, leebuse ja pika meelega.
051	COL	003	013	Sallige üksteist ja andke üksteisele andeks, kui kellelgi on midagi teise vastu. Nagu Issand teile on andeks andnud, andke ka teie!
051	COL	003	014	Aga kõige selle üle olgu armastus, mis teid täiuslikus ühtsuses kokku seob.
051	COL	003	015	Ja teie südameis valitsegu Kristuse rahu, sest selleks te olete ühe ihuna kutsutud. Ja olge tänulikud!
051	COL	003	016	Kristuse sõna elagu rikkalikult teie sees! Kogu tarkuses õpetage ja manitsege üksteist psalmide, hümnide ja Vaimus antud lauludega, lauldes tänuliku südamega Jumalale!
051	COL	003	017	Ja kõik, mida iganes te teete sõna või teoga, seda tehke Issanda Jeesuse nimel, tänades Isa Jumalat tema kaudu.
051	COL	003	018	Naised, alistuge meestele, nagu on kohane Issandas!
051	COL	003	019	Mehed, armastage oma naisi ja ärge tehke nende elu kibedaks!
051	COL	003	020	Lapsed, olge kuulekad oma vanematele igas asjas, sest see meeldib Issandale!
051	COL	003	021	Isad, ärge kohelge oma lapsi liiga karmilt, et nad ei kaotaks julgust!
051	COL	003	022	Orjad, kuuletuge oma maistele isandatele kõiges, mitte ainult nende silme all nagu need, kes püüavad inimestele meeldida, vaid siira südamega, kartes Issandat.
051	COL	003	023	Mida te iganes teete, tehke kogu südamest, nii nagu Issandale ja mitte nagu inimestele,
051	COL	003	024	sest te teate, et saate Issandalt tasuks pärandi. Teenige Issandat Kristust!
051	COL	003	025	Aga sellele, kes teeb ülekohut, tasutakse tema ülekohtu järgi, ega tehta vahet isikute vahel.
051	COL	004	001	Isandad, kohelge oma orje õiglaselt ja erapooletult! Te ju teate, et ka teil on Isand taevas!
051	COL	004	002	Pühendage endid palvele, olge valvsad ja püsige tänus!
051	COL	004	003	Palvetage ka meie eest, et Jumal avaks meile sõna ukse kuulutada Kristuse saladust, mille pärast ma olen ahelates.
051	COL	004	004	Palvetage, et ma oskaksin seda kuulutada selgelt, nagu ma ka pean!
051	COL	004	005	Käituge targalt nendega, kes on väljaspool kogudust, kasutades aega õigesti!
051	COL	004	006	Teie sõnad olgu alati täis armu, maitsestatud soolaga, et te teaksite, kuidas kellelegi vastata.
051	COL	004	007	Kõigest, mis puudutab mind, räägib teile Tühhikos, meie armas vend, ustav abiline ja kaassulane Issanda töös.
051	COL	004	008	Saadan ta teie juurde just selleks, et te teaksite, kuidas meil läheb, ja et ta julgustaks teie südameid.
051	COL	004	009	Koos temaga tuleb ustav ja armas vend Oneesimos, kes on pärit teie seast. Nemad räägivad teile kõigest, mis siin toimub.
051	COL	004	010	Teid tervitab minu kaasvang Aristarhos, Barnabase nõbu Markus, kelle kohta te olete saanud korralduse ta vastu võtta, kui ta tuleb.
051	COL	004	011	Jeesus, keda hüütakse Justuseks, tervitab teid samuti. Juutide seast on nemad ainukesed kaastöölised Jumala riigi heaks, kes on olnud mulle toeks.
051	COL	004	012	Teid tervitab Kristuse Jeesuse sulane Epafras, kes on pärit teie seast. Ta võitleb alati teie eest oma palvetes, et te püsiksite kindlana Jumala tahtes, küpsed ja veendunud.
051	COL	004	013	Ma tunnistan tema kohta, et ta teeb kõvasti tööd teie heaks ning Laodikeia ja Hierapolise rahva heaks.
051	COL	004	014	Teid tervitavad meie armas sõber arst Luukas ja Deemas.
051	COL	004	015	Tervitage Laodikeia vendi ja õdesid, Nümfat ja kogudust tema kodus!
051	COL	004	016	Kui see kiri on teie juures ette loetud, siis hoolitsege selle eest, et seda loetaks ka Laodikeia koguduses, ja et teie loeksite Laodikeiast saabuvat kirja.
051	COL	004	017	Ja öelge Arhipposele: „Vaata, et sa viid lõpule teenistuse, mille sa oled saanud Issandalt!“
051	COL	004	018	Tervitus on minu, Pauluse, oma käega. Ärge unustage mu ahelaid! Arm olgu teiega!
#
# BOOK	052	1TH	1 Thessalonians	1 Tessalooniklastele
052	1TH	001	001	Pauluselt, Siilaselt ja Timoteoselt, Tessalooniklaste kogudusele Jumalas Isas ja Issandas Jeesuses Kristuses: Armu ja rahu teile!
052	1TH	001	002	Me täname alati Jumalat teie kõikide eest, mainides teid pidevalt oma palvetes ning
052	1TH	001	003	meelde tuletades Jumala ja meie Isa ees teie usus tehtud tööd, armastuses nähtud vaeva ja teie püsivust lootuses meie Issanda Jeesuse Kristuse peale.
052	1TH	001	004	Me teame, Jumalast armastatud vennad ja õed, et tema on teid valinud,
052	1TH	001	005	sest meie evangeelium ei ole teie juurde tulnud ainult sõnades, vaid ka väes ja Pühas Vaimus ning sügava veendumusega. Te ju teate, kuidas me teie juures teie heaks elasime.
052	1TH	001	006	Te võtsite eeskujuks meid ning Issandat, kui te suurest kannatusest hoolimata sõna vastu võtsite Püha Vaimu rõõmuga.
052	1TH	001	007	Nõnda te olete saanud eeskujuks kõigile usklikele Makedoonias ja Ahhaias.
052	1TH	001	008	Sest teie juurest on Issanda sõna kostnud mitte ainult Makedooniasse ja Ahhaiasse, vaid teie usk Jumalasse on saanud tuntuks igal pool. Nii et meil pole vaja enam midagi rääkida,
052	1TH	001	009	sest nad ise ju räägivad, kuidas te meid vastu võtsite ning kuidas te olete ebajumalaist ära pöördunud, teenima elavat ja tõelist Jumalat
052	1TH	001	010	ning ootama taevast tema Poega Jeesust, kelle ta on surnuist üles äratanud ja kes päästab meid saabuva viha käest.
052	1TH	002	001	Te teate hästi, vennad ja õed, et meie külaskäik teie juurde ei olnud tulemusteta.
052	1TH	002	002	Kuigi, nagu te teate, me olime eelnevalt kannatanud ja meid teotati Filippis, andis Jumal meile siiski julguse kuulutada tema evangeeliumi rohkele vastuseisule vaatamata.
052	1TH	002	003	Kutse, mille me esitasime, ei ole ajendatud eksitusest või räpasest tagamõttest. Samuti ei püüa me teid kavalusega võita.
052	1TH	002	004	Vastupidi, me kuulutame kui need, kelle Jumal on heaks kiitnud ja kellele ta on oma evangeeliumi usaldanud. Me ei püüa meeldida inimestele, vaid Jumalale, kes uurib läbi meie südamed.
052	1TH	002	005	Te teate, et me ei ole kunagi tulnud meelitavate sõnade ega varjatud ahnusega: Jumal on meie tunnistajaks.
052	1TH	002	006	Me ei otsi kiitust inimestelt, ei teilt ega kelleltki teiselt,
052	1TH	002	007	ehkki me võiksime Kristuse apostlitena rõhutada oma tähtsust. Selle asemel olime leebed teie keskel. Nii nagu imetav ema kannab hoolt oma laste eest,
052	1TH	002	008	nii hoolitsesime meiegi teie eest. Kuna me armastasime teid nii väga, oli meil hea meel jagada teiega mitte ainult Jumala evangeeliumi, vaid ka meie elu.
052	1TH	002	009	Te ju mäletate, vennad ja õed, meie vaeva ja raskusi! Me töötasime ööd ja päevad, et teid mitte koormata samal ajal, kui me Jumala evangeeliumi kuulutasime.
052	1TH	002	010	Teie ise koos Jumalaga olete tunnistajaks, kui pühad, õiglased ja laitmatud me olime usklike hulgas.
052	1TH	002	011	Sest te teate, et me käitusime igaühega teie hulgast nii, nagu isa käitub omaenda lastega,
052	1TH	002	012	julgustades, lohutades ja innustades teid elama Jumala vääriliselt, kes teid kutsub oma Kuningriiki ja kirkusse.
052	1TH	002	013	Ja seepärast me täname alatasa Jumalat, et kui te meie käest kuulsite Jumala sõna, ei võtnud te seda vastu inimliku sõnana, vaid sellena, mis see tõesti on, Jumala sõnana, mis tegutseb ka teis, kes te usute.
052	1TH	002	014	Sest teie, vennad ja õed, olete saanud sarnaseks nende Jumala kogudustega Juudamaal, mis on Jeesuses Kristuses: sest ka teie olete saanud kannatada oma inimeste poolt, nii nagu need kogudused juutide poolt.
052	1TH	002	015	Nad tapsid ka Issanda Jeesuse ning prohvetid ja ajasid ka meid minema. Nad ei ole Jumalale meelepärased ja on vaenulikud kõigi inimeste vastu,
052	1TH	002	016	takistades meid kõnelemast rahvastele nende päästmiseks. Nii täidavad nad igati oma pattude mõõtu. Ent Jumala viha on tulnud nende peale täie jõuga.
052	1TH	002	017	Meie aga, vennad ja õed, olles küll lühikeseks ajaks teist eraldatud (ihulikult, mitte aga südameis), oleme sügavas igatsuses teinud kõik, et teid jälle näha.
052	1TH	002	018	Me oleme tahtnud tulla teie juurde – vähemalt mina, Paulus, ikka ja jälle –, aga saatan on meid takistanud.
052	1TH	002	019	Sest kes siis veel, kui mitte teie, olete meie lootus, meie rõõm ja meie võidupärg Issanda Jeesuse ees tema tagasitulekul?
052	1TH	002	020	Teie olete meie kirkus ja rõõm!
052	1TH	003	001	Seepärast meie, suutmata seda kauem kannatada, otsustasime jääda Ateenasse
052	1TH	003	002	ning läkitasime Timoteose, meie venna ja Jumala kaastöölise Kristuse evangeeliumi kuulutamises, kinnitama ja julgustama teid teie usus,
052	1TH	003	003	et ükski ei lööks kõikuma katsumustes. Sest te teate isegi, et need on meile määratud.
052	1TH	003	004	Sest veel teie juures olles me rääkisime teile, et meid hakatakse taga kiusama, ja nii ongi see sündinud, nagu te teate.
052	1TH	003	005	Sel põhjusel, suutmata kauem kannatada, saatsingi ma Timoteose uurima, kuidas te usus püsite. Ma kartsin, et ehk on kiusaja teid ahvatlenud ja meie töö läinud tühja.
052	1TH	003	006	Ent nüüd tuli Timoteos teie juurest tagasi rõõmsate sõnumitega teie usust ja armastusest. Ta teatas, et te meenutate meid alati heaga ja igatsete meid jälle näha, nagu ka meie teid.
052	1TH	003	007	Nii saime julgustatud, vennad ja õed, kõiges oma ahistuses ja kannatuses teie usu läbi,
052	1TH	003	008	sest see on meile eluks, kui teie püsite Issandas.
052	1TH	003	009	Millist tänu me võiksime küll Jumalale anda kogu selle rõõmu eest, mida oleme tundnud teie pärast oma Jumala ees?
052	1TH	003	010	Me palvetame ööd ja päevad kogu südamest, et teid jälle näha ja lisada, mis on veel puudu teie usus.
052	1TH	003	011	Aga meie Jumal ja Isa ning meie Issand Jeesus Kristus juhtigu meie teed teie juurde!
052	1TH	003	012	Ja Issand suurendagu teie armastust ülevoolavalt üksteise vastu ja kõigi vastu, nii nagu meiegi armastus on teie vastu.
052	1TH	003	013	Ja ta kinnitagu teie südameid, et te oleksite laitmatud ja pühitsetud meie Jumala ja Isa ees, kui meie Issand Jeesus tuleb koos kõigi oma pühadega.
052	1TH	004	001	Mis puudutab teisi asju, vennad ja õed, me oleme teid juhatanud elama Jumalale meelepärast elu nii, nagu te elategi. Nüüd me palume ja julgustame teid Issandas Jeesuses seda veel enam tegema.
052	1TH	004	002	Te ju teate, millised korraldused me teile oleme Issanda Jeesuse poolt andnud.
052	1TH	004	003	Jumala tahe on, et te oleksite pühitsetud: väldiksite sugukõlvatust,
052	1TH	004	004	et igaüks teist õpiks valitsema oma ihu pühal ja auväärsel viisil,
052	1TH	004	005	mitte kirglikus himus nagu paganad, kes ei tunne Jumalat.
052	1TH	004	006	Ärgu ka ükski tehku ülekohut oma venna või õe vastu ega kasutagu teda ära, sest Issand karistab kõiki, kes säärast pattu teevad, nagu me oleme teile varem rääkinud ja teid hoiatanud.
052	1TH	004	007	Jumal ei ole ju kutsunud meid rüvedusele, vaid pühitsusele.
052	1TH	004	008	Kes seda korraldust eirab, ei eira inimest, vaid Jumalat, kes oma Püha Vaimu teisse annab.
052	1TH	004	009	Vennaarmastusest aga pole meil tarvis teile kirjutadagi, sest Jumal on teid õpetanud üksteist armastama
052	1TH	004	010	ja te olete kohelnud armastavalt kõiki vendi ja õdesid kogu Makedoonias. Seda, vennad ja õed, me manitseme teid tegema üha enam ja enam
052	1TH	004	011	ja seadke endale eesmärgiks elada vaikset elu, tegeleda oma asjadega ning teha tööd oma kätega, nagu me oleme teid juhatanud,
052	1TH	004	012	et teie käitumine leiaks lugupidamist väljaspool kogudust ja te ei vajaks ülalpidamist kelleltki.
052	1TH	004	013	Me ei taha teid, vennad ja õed, jätta teadmatusse nende suhtes, kes on läinud magama, et te ei kurvastaks, nagu need, kellel puudub lootus!
052	1TH	004	014	Sest kui me usume, et Jeesus on surnud ja üles tõusnud, siis me usume ka, et Jumal äratab Jeesuse kaudu üles need, kes koos temaga on läinud magama.
052	1TH	004	015	Seda me ütleme teile Issanda sõnaga, et meie, kes oleme veel elus ja kes on jäänud Issanda tulekuni, ei jõua ette neist, kes on läinud magama.
052	1TH	004	016	Sest Issand ise tuleb sõjahüüu, peaingli hääle ja Jumala pasunaheli saatel taevast alla ning esmalt tõusevad üles need, kes on surnud Kristuses.
052	1TH	004	017	Seejärel haaratakse meid, kes oleme veel elus ja järele jäänud, koos nendega pilvedesse, et kohtuda õhus Issandaga. Ja nii saame me igavesti olla koos Issandaga.
052	1TH	004	018	Julgustage üksteist nende sõnadega!
052	1TH	005	001	Ent aegadest ja ajastustest, vennad ja õed, pole meil tarvis teile kirjutada,
052	1TH	005	002	sest te teate isegi, et Issanda päev tuleb kui varas öösel.
052	1TH	005	003	Siis kui öeldakse: „Nüüd on rahu ja julgeolek“, tabab neid äkiline hukatus nagu tuhud rasedat naist, ja nad ei pääse pakku.
052	1TH	005	004	Teie aga, vennad ja õed, ei ole pimeduses, et see päev üllataks teid kui varas.
052	1TH	005	005	Teie kõik olete ju valguse lapsed ja päeva lapsed. Meie ei ole öö ega pimeduse lapsed.
052	1TH	005	006	Ärgem siis magagem nagu teised, vaid valvakem ja olgem kained.
052	1TH	005	007	Sest magajad magavad öösel ja purjutajad on purjus öösel,
052	1TH	005	008	meie aga, kes me oleme päeva lapsed, olgem kained, hoides seljas usu ja armastuse kaitserüüd ning peas päästelootuse kiivrit.
052	1TH	005	009	Sest Jumal ei ole meid määranud kannatama viha, vaid saada päästet meie Issanda Jeesuse Kristuse läbi,
052	1TH	005	010	kes meie eest on surnud, et meie, kas me oleme ärkvel või uinunud, üheskoos temaga elaksime.
052	1TH	005	011	Seepärast julgustage üksteist ja ehitage üksteist üles, nagu te seda teetegi!
052	1TH	005	012	Ent me palume teid, vennad ja õed, austada neid, kes teie keskel tööd teevad ning teid Issandas juhatavad ja manitsevad.
052	1TH	005	013	Pidage neist armastuses üliväga lugu nende töö pärast! Elage rahus üksteisega!
052	1TH	005	014	Me rõhutame, vennad ja õed: hoiatage neid, kes on laisad ja korratud, julgustage rõhutuid, aidake nõrku, olge kannatlikud kõigi vastu!
052	1TH	005	015	Vaadake, et keegi teisele kurja ei tasuks kurjaga, vaid taotlege alati head üksteisele ja kõikidele!
052	1TH	005	016	Rõõmustage alati,
052	1TH	005	017	palvetage lakkamatult,
052	1TH	005	018	tänage kõige eest – sest see on Jumala tahe teie heaks Kristuses Jeesuses!
052	1TH	005	019	Ärge kustutage Püha Vaimu!
052	1TH	005	020	Ärge põlake prohveteeringuid,
052	1TH	005	021	vaid katsuge läbi kõik ja hoidke kinni heast,
052	1TH	005	022	hoidke eemale kurjast!
052	1TH	005	023	Aga rahu Jumal ise pühitsegu teid täielikult ning hoidku teie vaim ja hing ja ihu laitmatuna meie Issanda Jeesuse Kristuse tulekuks.
052	1TH	005	024	Ustav on Jumal, kes teid kutsub ja tema teeb seda.
052	1TH	005	025	Vennad ja õed, palvetage ka meie eest!
052	1TH	005	026	Tervitage kõiki vendi ja õdesid püha suudlusega!
052	1TH	005	027	Ma vannutan teid Issanda nimel, et seda kirja loetaks ette kõikidele vendadele ja õdedele.
052	1TH	005	028	Meie Issanda Jeesuse Kristuse arm olgu teiega!
#
# BOOK	053	2TH	2 Thessalonians	2 Tessalooniklastele
053	2TH	001	001	Pauluselt, Siilaselt ja Timoteoselt, Tessalooniklaste kogudusele Jumalas, meie Isas, ja Issandas Jeesuses Kristuses:
053	2TH	001	002	Armu ja rahu teile Jumalalt Isalt, ja Issandalt Jeesuselt Kristuselt.
053	2TH	001	003	Me võlgneme alati Jumalale tänu teie eest, vennad ja õed, sest teie usk kasvab jõudsasti ning teie armastus üksteise vastu suureneb.
053	2TH	001	004	Seepärast kiitleme ka meie Jumala kogudustes teie kannatlikkusest ja usust kõigis tagakiusamistes ja katsumustes, mida te talute.
053	2TH	001	005	See on Jumala õiglase kohtumõistmise märgiks, et teid on tunnistatud Jumala Kuningriigi vääriliseks, mille pärast te ju kannatategi.
053	2TH	001	006	Sest Jumal on õiglane: tema tasub teie vaevajatele raskustega
053	2TH	001	007	ja annab hingamist teile, kes te olete vaevatud, ja ka meile. See sünnib siis, kui Issand Jeesus ilmub taevast oma vägevate inglitega
053	2TH	001	008	leegitsevas tules. Ta karistab neid, kes Jumalat ei tunne ja kes ei alistu meie Issanda Jeesuse evangeeliumile.
053	2TH	001	009	Nende karistuseks on igavene hukatus, lahusolek Issandast ja tema vägevuse kirkusest,
053	2TH	001	010	kui ta sel päeval tuleb, et olla ülistatud pühade hulgas ja imetletud kõigi usklike seas. Nende hulka kuulute ka teie, sest te olete uskunud meie tunnistust teile.
053	2TH	001	011	Seda silmas pidades me palvetame pidevalt teie eest, et meie Jumal teeks teid oma kutsumise vääriliseks ning viiks oma väega täide kõik teie igatsused headuse järele ja kõik teie usus tehtud teod.
053	2TH	001	012	Nõnda saab meie Issanda Jeesuse nimi kirgastatud teis ja teie temas, meie Jumala ja Jeesuse Kristuse armu kohaselt.
053	2TH	002	001	Mis puutub meie Issanda Jeesuse Kristuse tulekusse ja meie kokkukogumist tema juurde, siis me palume teid, vennad ja õed,
053	2TH	002	002	et te ei laseks end segadusse viia ja häirida nende poolt, kes otsekui meilt pärineva õpetuse kohaselt kas siis prohveteeringu kaudu, suusõnaliselt või kirjas väidavad, et Issanda päev on juba käes.
053	2TH	002	003	Ärge laske kellelgi end mingil moel eksitada, sest see päev ei saabu enne, kui on tulnud ärataganemine ja saanud avalikuks seadusevastane inimene, hukatuse laps.
053	2TH	002	004	Tema hakkab vastu kõigele ja tõstab enese kõigest kõrgemale, mida peetakse jumalikuks ja mis väärib kummardamist, nii et ta seab end sisse Jumala templis ja kuulutab ennast Jumalaks.
053	2TH	002	005	Kas te ei mäleta, et ma rääkisin seda teile, kui veel teie juures olin?
053	2TH	002	006	Ja te teate, mis teda tagasi hoiab, nii et ta saab ilmuda alles õigel ajal.
053	2TH	002	007	Vastuhaku vägi toimib juba praegu salaja, kuid see, kes on teda siiani tagasi hoidnud, peab kõigepealt oma tee vabastama.
053	2TH	002	008	Siis saab avalikuks vastuhakkaja, kelle Issand Jeesus hukkab oma suu hingusega ja hävitab oma tuleku hiilgusega.
053	2TH	002	009	Vastuhakkaja tulemine sünnib saatana mõjul kõiksugu vägevate tegude, eksitavate tunnustähtede ja valeimedega
053	2TH	002	010	ning ahvatleb igati ülekohtule neid, kes lähevad hukka, sest nad ei võtnud omaks tõearmastust, et nad oleksid pääsenud.
053	2TH	002	011	Ja sellepärast saadab Jumal neile vägeva pettuse, et nad usuksid valet,
053	2TH	002	012	nõnda et süüdi mõistetaks kõik, kes ei ole uskunud tõde, vaid kellele on meeldinud ülekohus.
053	2TH	002	013	Aga meie võlgneme Jumalale alati tänu teie eest, Issanda poolt armastatud vennad ja õed, sest Jumal on teid valinud uudseviljaks, et teid päästetaks Vaimu pühitsuse läbi ja tõesse uskumise varal.
053	2TH	002	014	Ta kutsus teid selle evangeeliumi läbi, et te saaksite osa meie Issanda Jeesuse Kristuse kirkusest.
053	2TH	002	015	Niisiis, vennad ja õed, seiske kindlalt ja hoidke kinni õpetusest, mis me oleme edasi andnud kas suusõnaliselt või kirjas.
053	2TH	002	016	Aga meie Issand Jeesus Kristus ise ja Jumal, meie Isa, kes on meid armastanud ja armust meile andnud igavese julgustuse ja hea lootuse,
053	2TH	002	017	julgustagu teie südameid ja kinnitagu teid igasuguses heas teos ja sõnas!
053	2TH	003	001	Mis puudutab teisi asju, vennad ja õed, palvetage meie pärast, et Issanda sõnum leviks kiiresti ja saaks austatud nii nagu teiegi juures.
053	2TH	003	002	Palvetage, et me pääseksime nurjatute ja kurjade inimeste käest, sest mitte kõigil pole usku.
053	2TH	003	003	Aga Issand on ustav, tema kinnitab teid ja kaitseb kurja eest.
053	2TH	003	004	Meil on Issandas veendumus, et te olete teinud ja teete ka edaspidi, mida me käsime.
053	2TH	003	005	Issand juhatagu teie südamed Jumala armastuse ja Kristuse kannatlikkuse poole!
053	2TH	003	006	Meie käsime teid, vennad ja õed, meie Issanda Jeesuse Kristuse nimel, hoida eemale igast usklikust, kes on laisk ja korratu ega ela selle õpetuse kohaselt, mis nad meilt on saanud.
053	2TH	003	007	Te teate ju ise, et te peaksite võtma meid eeskujuks. Meie ei ole teie keskel olles laiselnud
053	2TH	003	008	ega ole kellegi leiba söönud selle eest maksmata. Vastupidi, me oleme ööd ja päevad töötanud vaeva nähes, et mitte olla koormaks kellelegi teie seast.
053	2TH	003	009	Mitte sellepärast, et meil poleks õigust tasuta ülalpidamisele, vaid et jätta teile eeskuju, mida järgida.
053	2TH	003	010	Sest kui me veel teie juures olime, andsime teile selle reegli: „Kes ei taha töötada, ärgu ka söögu!“
053	2TH	003	011	Me kuuleme, et mõned teie hulgast elavad korratult ega tee tööd, vaid sekkuvad teiste asjadesse.
053	2TH	003	012	Selliseid me käsime ja manitseme Issanda Jeesuse Kristuse nimel, et nad vaikselt tööd tehes teeniksid endale elatist.
053	2TH	003	013	Teie aga, vennad ja õed, ärge väsige tegemast head!
053	2TH	003	014	Aga kui keegi ei allu meie korraldustele selles kirjas, siis juhtige talle koguduses tähelepanu ja ärge tehke temaga enam tegemist, et tal hakkaks häbi.
053	2TH	003	015	Ometi ärge pidage teda vaenlaseks, vaid hoiatage teda kui venda.
053	2TH	003	016	Aga rahu Issand ise andku teile rahu igal ajal ja igal viisil! Issand olgu teie kõikidega!
053	2TH	003	017	Tervitus on minu, Pauluse oma käega. See on tunnuseks igas kirjas – nii ma kirjutan.
053	2TH	003	018	Meie Issanda Jeesuse Kristuse arm olgu teie kõikidega!
#
# BOOK	054	1TI	1 Timothy	1 Timoteosele
054	1TI	001	001	Pauluselt, kes on Kristuse Jeesuse apostel Jumala, meie Päästja, ja Kristuse Jeesuse, meie lootuse käsul,
054	1TI	001	002	Timoteosele, minu tõelisele pojale usus: Armu, halastust ja rahu Jumalalt Isalt ja Kristuselt Jeesuselt, meie Issandalt!
054	1TI	001	003	Makedooniasse minnes veensin ma sind jääma Efesosse, et sa keelaksid mõningail võõra õpetuse jagamise
054	1TI	001	004	ja tegelemise lõputute müütide ja sugupuudega, mis tekitavad asjatuid vaidlusi ega aita kaasa Jumala tööle, mida tehakse usus.
054	1TI	001	005	Ent meie korralduse eesmärk on armastus puhtast südamest, heast südametunnistusest ja siirast usust.
054	1TI	001	006	Neist kõrvale kaldudes on mõned hakanud ajama tühje jutte.
054	1TI	001	007	Nad tahavad olla seaduseõpetajad, aga ise ei mõista, millest nad räägivad või mida nad nii enesekindlalt kinnitavad.
054	1TI	001	008	Me teame, et Seadus on hea, kui seda õigesti kasutada.
054	1TI	001	009	Samuti teame, et Seadus pole õigete, vaid seaduserikkujate ja vastuhakkajate, jumalatute ja patuste, pilkajate ja uskmatute, isa- ja ematapjate, mõrtsukate,
054	1TI	001	010	hoorajate, oma soo iharate, orjakauplejate, valetajate ja valevandujate ja kõige jaoks, mis on rikkumata õpetuse vastu,
054	1TI	001	011	kooskõlas Jumala kirkuse evangeeliumiga, mis on usaldatud minu kätte.
054	1TI	001	012	Ma olen tänulik Kristusele Jeesusele, meie Issandale, kes mulle jõudu annab, et ta on pidanud mind usaldusväärseks, määrates mind oma tööle.
054	1TI	001	013	Ehkki ma olin kunagi Jumala teotaja, tagakiusaja ja vägivaldne mees, on ta minu peale halastanud, sest uskmatuses ei teadnud ma, mida ma teen.
054	1TI	001	014	Meie Issanda piiritu arm on mulle osaks saanud koos usu ja armastusega, mis on Kristuses Jeesuses.
054	1TI	001	015	See sõna on usaldusväärne ja väärib igati vastuvõtmist, et Kristus Jeesus on tulnud maailma päästma patuseid, kelle seast mina olen kõige suurem.
054	1TI	001	016	Kuid mulle on ta jaganud oma armu selleks, et minus, kõige suuremas patuses, võiks Kristus Jeesus näidata oma tohutut kannatlikkust eeskujuna neile, kes hakkavad temasse uskuma ja saavad igavese elu.
054	1TI	001	017	Aga ajastute Kuningale – surematule, nähtamatule, ainsale Jumalale – olgu austus ja ülistus igavesest ajast igavesti! Aamen.
054	1TI	001	018	Selle korralduse ma annan sulle, mu poeg Timoteos, vastavalt sinu kohta varem antud prohveteeringutele, et sa neid meeles pidades peaksid head võitlust,
054	1TI	001	019	säilitades usu ja puhta südametunnistuse, millest loobudes on mõned oma usulaeva karile ajanud.
054	1TI	001	020	Nende seas Hümenaios ja Aleksandros, kelle ma olen loovutanud saatanale, et nad loobuksid pühaduse teotamisest.
054	1TI	002	001	Ma kutsun teid siis üles palvetama ja anuma, tegema eestpalveid ja tänupalveid kõigi inimeste eest,
054	1TI	002	002	kuningate ja kõigi võimulolijate eest, et me võiksime elada vaikset ja rahulikku elu jumalakartuses ja väärikuses.
054	1TI	002	003	See on hea ja meelepärane Jumala, meie Päästja silmis,
054	1TI	002	004	kes tahab, et kõik inimesed pääseksid ja tuleksid tõe tundmisele.
054	1TI	002	005	Sest üksainus on Jumal ja üksainus vahendaja Jumala ja inimese vahel, inimene Kristus Jeesus,
054	1TI	002	006	kes on iseenese andnud lunastuseks kõikide inimeste eest, tunnistusena õigel ajal.
054	1TI	002	007	Sellepärast määrati mind kuulutajaks ja apostliks – ma räägin tõtt ega valeta – õpetama rahvastele usku ja tõde.
054	1TI	002	008	Seepärast ma soovin, et mehed igal pool palvetaksid, tõstes üles pühad käed ilma viha ja vaidlusteta.
054	1TI	002	009	Niisamuti naised rõivastugu tagasihoidlikult, sündsalt ja mõistlikult, ehtides end mitte silmapaistvate soengute, kulla ja pärlite ja kallite riietega,
054	1TI	002	010	vaid heade tegudega, nagu on kohane naistele, kes end nimetavad jumalakartlikeks.
054	1TI	002	011	Naine õppigu vaiksel viisil täielikus alistumises.
054	1TI	002	012	Ma ei luba naisel õpetada ega mehe üle valitseda, vaid ta elagu vaikselt.
054	1TI	002	013	Sest Aadam loodi esimesena, siis Eeva.
054	1TI	002	014	Ja mitte Aadam ei lasknud ennast petta, vaid Eeva andis pettusele järele ja astus keelust üle.
054	1TI	002	015	Kuid naine päästetakse lastesünnitamise läbi, kui ta püsib usus, armastuses ja pühitsuses mõistliku meelega.
054	1TI	003	001	See on usaldusväärne sõna: kui keegi ihkab ülevaataja ametit, siis ta ihkab üllast tööd.
054	1TI	003	002	Ent koguduse ülevaataja peab olema laitmatu: ühenaisemees, kaine meelega, vaoshoitud, lugupeetud, külalislahke, võimeline õpetama,
054	1TI	003	003	mitte joodik ega vägivaldne, vaid leebe, mitte tülitseja ega rahaahne.
054	1TI	003	004	Vaid ta peab hästi juhatama oma peret ja vaatama, et tema lapsed elavad sõnakuulmises ja kõiges lugupidamises.
054	1TI	003	005	Sest kui mees ei oska juhatada oma peret, kuidas saab ta hoolitseda Jumala koguduse eest?
054	1TI	003	006	Ta ei tohi olla usus algaja, et ta ei läheks uhkeks ega langeks kuradiga sama kohtumõistmise alla.
054	1TI	003	007	Tal peab olema hea nimi ka väljaspool kogudust, et ta ei satuks põlu alla ega langeks kuradi püünisesse.
054	1TI	003	008	Samuti peavad diakonid olema väärikad, mitte kahekeelsed, joomalembesed ega kasuahned,
054	1TI	003	009	vaid kellel usu saladus on puhtas südametunnistuses.
054	1TI	003	010	Ent neidki katsutagu enne läbi, ja kui nad on laitmatud, siis nad asugu teenima.
054	1TI	003	011	Niisamuti olgu naised väärikad, mitte laimajad, vaid kaine meelega ja kõiges usaldusväärsed.
054	1TI	003	012	Diakonid olgu ühenaisemehed, kes oma lapsi ja oma peret hästi juhatavad.
054	1TI	003	013	Sest kes oma ametit hästi peavad, saavutavad lugupidamise ja suure kindluse oma usust Kristusesse Jeesusesse.
054	1TI	003	014	Kuigi ma loodan varsti sinu juurde tulla, kirjutan siiski juhuks,
054	1TI	003	015	kui mul kauem aega läheb, et sa teaksid, kuidas peab igaüks käituma Jumala perekonnas, mis on elava Jumala kogudus, tõe sammas ja alustugi.
054	1TI	003	016	Tõepoolest, suur on jumalakartuse saladus: Jumal on ilmunud inimesena, õigeks tunnistatud Vaimus, nähtav olnud inglitele, kuulutatud rahvastele, usutud maailmas ning võetud üles kirkusesse.
054	1TI	004	001	Aga Vaim ütleb selge sõnaga, et lõpuajal mõned taganevad usust ning võtavad kuulda eksitajaid vaime ja deemonlikke õpetusi,
054	1TI	004	002	mida levitavad valelikud ja silmakirjalikud, kelle südametunnistus kannab põletusmärki,
054	1TI	004	003	kes keelavad abielluda ega luba süüa mitmeid toite, mida ju Jumal on loonud, et need, kes usuvad ja tunnetavad tõde, seda tänuga vastu võtaksid.
054	1TI	004	004	Kogu Jumala looming on hea ja miski pole põlatav, mida vastu võetakse tänuga,
054	1TI	004	005	sest seda pühitsetakse Jumala sõna ja palve läbi.
054	1TI	004	006	Kui sa vendi ja õdesid nõnda juhatad, siis sa oled Kristuse Jeesuse hea sulane, kes toitub ususõnumist ja heast õpetusest, nii nagu sa oledki teinud.
054	1TI	004	007	Ent labast ja vananaiste vada väldi, aga harjuta ennast jumalakartuses!
054	1TI	004	008	Sest kehalisest harjutamisest on vähe kasu, aga jumalakartusest on kasu kõiges, sest sellel on tõotus nii praeguseks kui tulevaseks eluks –
054	1TI	004	009	need on usaldusväärsed sõnad ja mis väärivad täielikku omaksvõtmist.
054	1TI	004	010	Sellepärast me näemegi vaeva ja pingutame, sest me loodame elava Jumala peale, kes on kõigi inimeste, esmalt aga usklike Päästja.
054	1TI	004	011	Seda rõhuta ja õpeta!
054	1TI	004	012	Ärgu keegi alahinnaku sind nooruse pärast, vaid ole usklikele eeskujuks kõnes, käitumises, armastuses, usus ja puhtuses.
054	1TI	004	013	Pühendu Pühakirja avalikule lugemisele, kuulutamisele ja õpetamisele, kuni ma tulen.
054	1TI	004	014	Ära jäta unarusse vaimuandi, mille sa said prohvetisõnumi läbi, kui kogudusevanemad panid sulle käed peale.
054	1TI	004	015	Tegele nende asjadega püsivalt, et sinu edasiminek oleks kõigile nähtav.
054	1TI	004	016	Pane tähele iseennast ja õpetust, sest nõnda tehes päästad sa nii enda kui ka need, kes sind kuulevad.
054	1TI	005	001	Vana mehega ära kurjusta, vaid manitse teda nagu oma isa, nooremaid mehi kohtle nagu vendi.
054	1TI	005	002	Vanemaid naisi kohtle nagu ema, nooremaid nagu õdesid – kõiges meelepuhtuses.
054	1TI	005	003	Toeta lesknaisi, kes on tõesti ilma toitjata.
054	1TI	005	004	Aga kui kellelgi lesel on lapsi või lapselapsi, siis need õppigu kõigepealt lugupidamist oma perekonna vastu ning tasuma võlga oma vanematele ja vanavanematele, sest see on Jumalale meelepärane.
054	1TI	005	005	Aga lesk, kes on tõesti puuduses ja üksik, paneb oma lootuse Jumala peale, ta palvetab ööd ja päevad, paludes Jumalalt abi.
054	1TI	005	006	Aga kes elab naudingutes, on juba elusalt surnud.
054	1TI	005	007	Anna inimestele need juhised, et keegi ei saaks midagi ette heita.
054	1TI	005	008	Aga inimene, kes ei hoolitse oma sugulaste eest, eriti perekonna eest, on oma usu maha salanud ja on hullem kui uskmatu.
054	1TI	005	009	Leskede hulka arvatagu need, kes on vähemalt kuuekümneaastased ja olnud truud oma mehele
054	1TI	005	010	ja kes on tuntud heade tegude poolest: nad on üles kasvatanud lapsi, olnud külalislahked, pesnud Jumala rahva jalgu, abistanud hädalisi ja pühendanud end mitmesugustele muudele headele tegudele.
054	1TI	005	011	Nooremaid leski ära arvele võta. Kui meelelised ihad neid Kristusest eemale kisuvad, tahavad nad abielluda
054	1TI	005	012	ja teenivad ära karistuse, rikkudes varem antud tõotust.
054	1TI	005	013	Pealegi õpivad nad majast majja luusides laisklema. Ja mitte ainult laisklema, vaid ka keelt peksma ja teiste ellu sekkuma, rääkides asju, mida ei tohiks.
054	1TI	005	014	Nii ma soovitan noorematel leskedel minna mehele, sünnitada lapsi, hoolitseda oma kodu eest ja mitte anda meie vastastele põhjust laimamiseks.
054	1TI	005	015	Sest mõned ongi juba end saatana poole pööranud.
054	1TI	005	016	Kui siis usklikul naisel on tema hoole all leseks jäänud sugulasi, peab ta jätkama nende abistamist ja mitte koormama kogudust, et kogudus võiks abistada leski, kes tõesti abi vajavad.
054	1TI	005	017	Vanemad, kes kogudust hästi juhatavad, on kahekordse tasu väärilised, eriti need, kelle töö on kuulutamine ja õpetamine.
054	1TI	005	018	Sest Pühakiri ütleb: „Ära seo kinni pahmast tallava härja suud!“ja „Töötegija on oma palka väärt!“
054	1TI	005	019	Kogudusevanema vastu süüdistust ära võta kuulda muidu, kui selle esitavad kaks või kolm tunnistajat.
054	1TI	005	020	Aga neid vanemaid, kes pattu teevad, kutsu korrale kõigi ees, et ka teised kardaksid.
054	1TI	005	021	Ma vannutan sind Jumala, Jeesuse Kristuse ja valitud inglite ees, et sa järgiksid neid juhiseid kedagi eelistamata ega teeks midagi erapoolikult.
054	1TI	005	022	Ära kiirusta käte pealepanemisega ja ära võta osa teiste inimeste pattudest. Hoia end puhtana!
054	1TI	005	023	Ära joo enam ainult vett, vaid tarvita pisut veini oma kõhuhädade ja sagedaste põdemiste pärast.
054	1TI	005	024	Mõne inimese patud on kohe nähtavad ja jõuavad kohtusse nende ees, aga mõne patud jälitavad neid.
054	1TI	005	025	Samuti on nähtavad head teod, aga ka need, mis pole nähtavad, ei jää igavesti varju.
054	1TI	006	001	Kõik, kes on orjaikkes, pidagu oma peremehi suure lugupidamise vääriliseks, et Jumala nime ja õpetust ei teotataks.
054	1TI	006	002	Aga kellel on usklikud peremehed, ärgu põlaku neid sellepärast, et nad on usukaaslased, vaid teenigu neid veel paremini, sest nad on nende usukaaslased ja pühendunud oma orjade heaolule. Seda õpeta ja rõhuta!
054	1TI	006	003	Kes õpetab midagi muud ega nõustu meie Issanda Jeesuse Kristuse mõistlike sõnade ja jumalakartliku õpetusega,
054	1TI	006	004	on ennast täis ega mõista midagi! Neile meeldib haiglaslikult vaielda ja tülitseda sõnade tähenduse pärast, millest tekib kadedust, riidu, laimu, alatuid kahtlustusi
054	1TI	006	005	ja pidevat jagelemist inimeste vahel, kes on kaotanud arukuse, kellelt on varastatud tõde ja kes peavad jumalakartust rahaliseks tuluallikaks.
054	1TI	006	006	Ent jumalakartus koos rahuloluga on tõesti suur tuluallikas.
054	1TI	006	007	Ei ole me ju midagi toonud siia maailma ega saa ka midagi ära viia.
054	1TI	006	008	Kui meil on toit laual ja riie seljas, siis olgem sellega rahul.
054	1TI	006	009	Aga kes tahavad rikkaks saada, langevad ahvatluste lõksu ja paljude rumalate ja kahjulike himude küüsi, mis veavad inimesed sügavasse hävingusse ja hukatusse.
054	1TI	006	010	Sest armastus raha vastu on kogu kurja juur: seda ahnitsedes on mitmed usuteelt eksinud ja endale tekitanud palju piinu.
054	1TI	006	011	Sina aga, Jumala inimene, hoidu sellest! Taotle õigust, jumalakartust, ustavust, armastust, vastupidavust ja tasadust!
054	1TI	006	012	Võitle head usuvõitlust, haara kinni igavesest elust, millele sa oled kutsutud, kui sa oled andnud hea tunnistuse paljude tunnistajate ees.
054	1TI	006	013	Ma käsin sind Jumala ees, kes kõik teeb elavaks, ja Jeesuse Kristuse ees, kes Pontius Pilaatuse ees andis hea tunnistuse,
054	1TI	006	014	et sa järgiksid korraldust veatult ja laitmatult kuni meie Issanda Jeesuse Kristuse ilmumiseni,
054	1TI	006	015	mille õigel ajal toob nähtavale tema – õnnistatud ja ainus Valitseja, kuningate Kuningas ja isandate Issand,
054	1TI	006	016	kes üksi on surematu, kes elab ligipääsmatus valguses, keda pole näinud ükski inimene ega võigi näha. Temale olgu austus ja igavene vägi! Aamen.
054	1TI	006	017	Manitse neid, kes on rikkad praeguses maailmas, et nad ei oleks kõrgid ega loodaks varandusele, mis on ebakindel, vaid Jumalale, kes annab meile nautimiseks kõike rikkalikult.
054	1TI	006	018	Käsi neil teha head, olla rikkad kaunite tegude poolest, olla helded ja valmis teistega jagama.
054	1TI	006	019	Selliselt koguvad nad vara ja rajavad endale vundamendi tulevaseks ajaks, et haarata kinni tõelisest elust.
054	1TI	006	020	Timoteos, hoia seda, mis sinu hoolde on usaldatud! Väldi jumalakartmatut loba ja vastuväiteid, mida ekslikult teadmisteks kutsutakse,
054	1TI	006	021	millega nõustudes on mõnedki usust kõrvale kaldunud. Arm olgu teie kõikidega!
#
# BOOK	055	2TI	2 Timothy	2 Timoteosele
055	2TI	001	001	Pauluselt, kes on Kristuse Jeesuse apostel Jumala tahtel selle elu tõotuse pärast, mis on Kristuses Jeesuses,
055	2TI	001	002	Timoteosele, minu armsale pojale: Armu, halastust ja rahu Jumalalt Isalt ja Kristuselt Jeesuselt, meie Issandalt!
055	2TI	001	003	Ma olen tänulik Jumalale, keda ma oma esivanemate sarnaselt teenin puhta südametunnistusega, päeval ja öösel sinu peale lakkamata mõeldes oma palvetes.
055	2TI	001	004	Mäletan su pisaraid ja igatsen sind uuesti näha, et saaksin täidetud rõõmuga.
055	2TI	001	005	Mulle meenub sinu siiras usk, mis enne elas sinu vanaemas Loises ja sinu emas Eunikes, ning olen veendunud, et nüüd elab see ka sinus.
055	2TI	001	006	Seepärast tuletan sulle meelde, et sa õhutaksid taas lõkkele Jumala ande, mille sa said minu käte pealepanemise kaudu.
055	2TI	001	007	Jumal ei ole andnud meile kartuse vaimu, vaid väe, armastuse ja meelepuhtuse Vaimu.
055	2TI	001	008	Ära siis häbene tunnistada meie Issandast ega mind, tema vangi, vaid kannata koos minuga kurja evangeeliumi pärast, nii nagu Jumal jõudu annab.
055	2TI	001	009	Tema on ju päästnud meid ja kutsunud püha kutsumusega – mitte meie tegude järgi, vaid oma kavatsuse järgi, armu läbi, mis on meile antud Kristuses Jeesuses enne ajastute algust,
055	2TI	001	010	ent nüüd on saanud avalikuks, meie Päästja Kristuse Jeesuse ilmudes, kes on hävitanud surma ja on evangeeliumi kaudu teinud nähtavaks elu ja surematuse.
055	2TI	001	011	Sellepärast olengi mina seatud kuulutajaks, apostliks ja õpetajaks,
055	2TI	001	012	ja sellepärast ma ka kannatan. Kuid ma ei häbene, sest ma tean, kellesse ma usun, ja olen veendunud, et tema suudab hoida minu hoolde antut oma päevani.
055	2TI	001	013	Võta usaldusväärse õpetuse eeskujuks see, mida sa oled minult kuulnud, usus ja armastuses, mis on Kristuses Jeesuses!
055	2TI	001	014	Valva seda varandust, mis sulle on usaldatud. Valva seda Püha Vaimu abiga, kes meis elab!
055	2TI	001	015	Sa tead, et Aasias on kõik mu maha jätnud, nende seas ka Fügelos ja Hermogenes.
055	2TI	001	016	Näidaku Issand halastust Onesiforose perele, sest ta on mind sageli kosutanud, häbenemata mu ahelaid.
055	2TI	001	017	Vastupidi, Roomas olles otsis ta mind kõvasti, kuni leidis mu üles.
055	2TI	001	018	Andku Issand, et ta leiaks sel päeval Issandalt armu! Kui mitmel viisil oli temast Efesoses abi, tead sina paremini.
055	2TI	002	001	Niisiis, mu poeg, saa tugevaks armus, mis on Kristuses Jeesuses!
055	2TI	002	002	See, mida sa oled kuulnud mind ütlemas paljude tunnistajate juuresolekul, anna usaldusväärsete inimeste hoolde, kes sobivad õpetama ka teisi!
055	2TI	002	003	Kannata koos minuga kurja kui Kristuse Jeesuse tubli sõdur!
055	2TI	002	004	Ükski sõdur, kes on tegevteenistuses, ei seo end argielu toimetustega, vaid püüab olla meelepärane sellele, kes ta on väeteenistusse kutsunud.
055	2TI	002	005	Ja sportlane ei saa võidupärga, kui ta ei võistle reeglite kohaselt.
055	2TI	002	006	Rasket tööd tegev põllumees peab esimesena saama osa viljasaagist.
055	2TI	002	007	Mõtle selle üle, mida ma ütlen! Küll Issand annab sulle arusaamist kõiges.
055	2TI	002	008	Pea meeles Jeesust Kristust, kes on üles äratatud surnuist ja on Taaveti soost! Selline on minu evangeelium,
055	2TI	002	009	mille pärast ma kannatan kurja ja olen ahelates nagu kurjategija. Aga Jumala sõna ei ole ahelates.
055	2TI	002	010	Sel põhjusel ma talun kõike Jumala valitute pärast, et ka nemad saaksid pääste Kristuses Jeesuses igavese kirkusega.
055	2TI	002	011	Ustav on see sõna: kui me oleme surnud koos temaga, siis me ka elame koos temaga.
055	2TI	002	012	Kui me vastu peame, siis me ka valitseme koos temaga. Kui me ta maha salgame, siis salgab ka tema meid.
055	2TI	002	013	Kui me murrame truudust, on tema siiski ustav, sest ta ei saa ennast maha salata.
055	2TI	002	014	Seda tuleta meelde ja vannuta Jumala ees, et nad ei jageleks sõnade üle. Sellest ei ole kasu, see viib vaid kuulajad segadusse.
055	2TI	002	015	Anna endast parim, et olla Jumalale kõlblik töötegija, keda ei pea häbenema ja kes käib õigesti ümber tõe sõnaga.
055	2TI	002	016	Hoidu madalatest ja tühjadest juttudest, sest need, kes selliseid jutte räägivad, lähevad jumalakartmatuses üha kaugemale
055	2TI	002	017	ja nende õpetus levib nagu vähkkasvaja. Säärased on Hümenaios ja Filetos,
055	2TI	002	018	kes tõest kõrvale kaldudes väidavad, et surnute ülestõusmine on juba toimunud, ja nad hävitavad niimoodi mõnede usu.
055	2TI	002	019	Ent Jumala rajatud alus püsib kindlana. Sellele on kirjutatud sõnad „Issand tunneb neid, kes on tema omad“, ja „Kurjusest peab pöörduma igaüks, kes tunnistab Issanda nime“.
055	2TI	002	020	Suures majapidamises ei ole ainult kuld- ja hõbeastjad, vaid neid on ka puidust ja savist. Ühed on eriliseks kasutuseks, teised üldisemaks otstarbeks.
055	2TI	002	021	Kui keegi iseennast viimastest puhastab, saab temast astja erilise otstarbe jaoks: pühitsetud, meistrile kasulikuks, valmis pandud igaks heaks tööks.
055	2TI	002	022	Põgene nooreea himude eest! Taotle õigust, usku, armastust ja rahu koos nendega, kes Issandat appi hüüavad puhtast südamest!
055	2TI	002	023	Keeldu rumalatest ja võhiklikest vaidlustest, sest sa tead, et neist tuleb vaid tüli.
055	2TI	002	024	Ent Issanda sulane ärgu tülitsegu, vaid olgu lahke kõikide vastu, võimeline õpetama ja valmis kannatama,
055	2TI	002	025	kes leebelt parandab vastuväitjaid, et Jumal saaks anda meeleparandust tõe tundmiseks
055	2TI	002	026	ning neil tuleks aru pähe ja nad pääseksid kuradi püünisest, kuhu nad on tõmmatud täitma tema tahet.
055	2TI	003	001	Aga seda tea, et viimseil päevil tuleb raskeid aegu.
055	2TI	003	002	Sest inimesed on siis isekad, rahaahned, hooplejad, ülbed, jumalateotajad, sõnakuulmatud vanemaile, tänamatud,
055	2TI	003	003	südametud, leppimatud, laimajad, ohjeldamatud, jõhkrad, vaenulikud headuse suhtes,
055	2TI	003	004	reetlikud, äkilised, ennast täis. Nad armastavad naudinguid rohkem kui Jumalat.
055	2TI	003	005	Nad on küll väliselt jumalakartlikud, kuid on salanud selle väe. Sellistest hoia eemale!
055	2TI	003	006	Mõned neist poevad kui ussid kodudesse ja saavad kontrolli kergeusklike naiste üle, kes on pattudega koormatud ja mitmesugustest himudest ajendatud,
055	2TI	003	007	kes aina õpivad, kuid ei jõua kuidagi tõe tundmisele.
055	2TI	003	008	Nii nagu Jannes ja Jambres panid vastu Moosesele, nõnda panevad ka nemad vastu tõele. Nad on rikutud mõistusega mehed, kõlbmatud usu poolest.
055	2TI	003	009	Kuid nad ei jõua kuigi kaugele, sest nagu Moosese vastaste puhul, saab ka nende arulagedus peagi selgeks kõigile.
055	2TI	003	010	Sina aga oled ustavalt järginud minu õpetust, eluviisi, eesmärki, usku, kannatlikkust, armastust, kindlameelsust
055	2TI	003	011	tagakiusamistes ja kannatustes, nagu need on mulle osaks saanud Antiookias, Ikoonionis ja Lüstras. Millist tagakiusamist ma olen pidanud taluma, ja kõigest sellest on Issand mind päästnud!
055	2TI	003	012	Ent kõiki, kes tahavad elada jumalakartlikult Kristuses Jeesuses, kiusatakse taga.
055	2TI	003	013	Kurjad inimesed ja petised lähevad aga aina halvemaks, olles ise eksitatud ja eksitades teisi.
055	2TI	003	014	Sina aga püsi selles, mida sa oled õppinud ja milles oled veendunud, sest sa tead, kellelt sa seda oled õppinud,
055	2TI	003	015	ning tunned juba lapsepõlvest saadik Pühakirja, mis võib sulle tarkust anda päästeks usu kaudu Kristuses Jeesuses.
055	2TI	003	016	Kogu Pühakiri on Jumala Vaimust sisendatud ja kasulik õpetamiseks, noomimiseks, parandamiseks ja juhatamiseks õiguses,
055	2TI	003	017	et Jumala inimene oleks täielikult varustatud ja valmis tegema häid tegusid.
055	2TI	004	001	Ma vannutan sind Jumala ja Kristuse Jeesuse ees, kes tuleb kohut mõistma elavate ja surnute üle, ning tema ilmumise ja valitsuse kohaselt:
055	2TI	004	002	kuuluta sõna, ole valmis nii sobival kui ebasobival ajal, manitse, hoiata, julgusta pika meelega õpetades!
055	2TI	004	003	Sest tuleb aeg, mil nad tervet õpetust enam ei talu ja valivad oma õpetajaid himude järgi, nii kuidas nende kõrvad sügelevad.
055	2TI	004	004	Nad keelduvad kuulamast tõde ja pöörduvad müütide poole.
055	2TI	004	005	Kuid sina säilita alati kaine meel, kannata raskusi, kuuluta evangeeliumi! Täida oma ülesannet!
055	2TI	004	006	Sest mind juba valatakse välja joogiohvrina altarile, minu lahkumistund on lähedal.
055	2TI	004	007	Ma olen võidelnud head võitlust, ma olen oma võidujooksu lõpetanud, ma olen säilitanud usu.
055	2TI	004	008	Nüüd ootab mind õiguse võidupärg, mille Issand, õiglane kohtunik, oma päeval mulle autasuks annab, aga mitte ainult minule, vaid kõikidele, kes igatsevad tema ilmumist.
055	2TI	004	009	Püüa võimalikult kiiresti minu juurde tulla,
055	2TI	004	010	sest Deemas jättis mu maha ja hakkas armastama seda maailma. Tema läks Tessaloonikasse, Kreeskens Galaatiasse ja Tiitus Dalmaatsiasse.
055	2TI	004	011	Ainult Luukas on minu juures. Võta kaasa Markus ning too ta enesega; temast on mu töös kasu.
055	2TI	004	012	Tühhikose ma läkitasin Efesosse.
055	2TI	004	013	Kui sa tuled, too kaasa mantel, mille ma jätsin Karpose juurde Troasesse, ja minu raamatud, eriti aga pärgamendid.
055	2TI	004	014	Sepp Aleksandros on teinud mulle palju kurja. Küll Issand tasub talle tema tegude järgi!
055	2TI	004	015	Hoia end tema eest, sest ta on väga meie õpetusele vastu.
055	2TI	004	016	Kui ma ennast esimest korda kohtus kaitsesin, ei seisnud keegi minu kõrval, vaid kõik hülgasid mu. Ärgu loetagu seda neile süüks!
055	2TI	004	017	Kuid Issand seisis minu kõrval ja andis mulle jõudu, et sõnum saaks kuulutatud minu läbi ja seda kuuleksid kõik rahvad. Ja mind päästetigi lõvi lõugade vahelt!
055	2TI	004	018	Nii päästab Issand mind kõikidest kurjadest rünnakutest ja hoiab mind oma taevase kuningriigi jaoks. Temale kuulugu kirkus igavesest ajast igavesti! Aamen.
055	2TI	004	019	Tervita Priskat ja Akvilat ning Onesiforose peret!
055	2TI	004	020	Erastos jäi Korintosesse, Trofimose pidin aga jätma haigena Mileetosesse.
055	2TI	004	021	Püüa tulla enne talve! Eubulos, Pudens, Linos, Klaudia ja kõik usklikud tervitavad sind!
055	2TI	004	022	Issand olgu sinu vaimuga! Arm olgu teie kõikidega!
#
# BOOK	056	TIT	Titus	Tiitusele
056	TIT	001	001	Pauluselt, kes on Jumala sulane ja Jeesuse Kristuse apostel, et edendada Jumala valitute usku ja nende teadmist tõest, mis viib jumalakartusele,
056	TIT	001	002	igavese elu lootuses, mille Jumal, kes ei valeta, on tõotanud enne aegade algust,
056	TIT	001	003	ja mis on määratud ajal tehtud avalikuks kuulutamistöö läbi, mis minu kätte on usaldatud Jumala, meie Päästja käsul,
056	TIT	001	004	Tiitusele, minu tõelisele pojale ühises usus: Armu ja rahu Jumalalt Isalt ja Kristuselt Jeesuselt, meie Päästjalt!
056	TIT	001	005	Ma jätsin su Kreetale sellepärast, et sa korraldaksid ära kõik, mis jäi pooleli, ja määraksid ametisse kogudusevanemad igas linnas, nii nagu ma sind palusin.
056	TIT	001	006	Kogudusevanem peab olema laitmatu, ühenaisemees, kellel on usklikud lapsed, keda ei saa süüdistada halbades elukommetes ega sõnakuulmatuses.
056	TIT	001	007	Sest ülevaataja peab Jumala töö eest vastutajana olema laitmatu: mitte isekas, äkiline, joodik, vägivaldne ega kasuahne,
056	TIT	001	008	vaid külalislahke, head armastav, rahumeelne, õiglane, pühitsetud ja ennast valitsev.
056	TIT	001	009	Ta peab kinni usaldusväärsest sõnumist, nagu seda on õpetatud, et ta suudaks julgustada teisi õige õpetuse varal ja veenda vastuväitjaid nende eksituses.
056	TIT	001	010	Sest on palju vastuhakkajaid, lobisejaid ja petiseid, eriti ümberlõigatute seas.
056	TIT	001	011	Nende suu tuleb kinni panna, sest nad ajavad segadusse terveid perekondi, õpetades asju, mida ei peaks õpetama – ja seda ebaausa kasu saamiseks.
056	TIT	001	012	Üks Kreeta enda prohvetitest on seda öelnud: „Kreetalased on alati valelikud, kurjad kiskjad, laisad söödikud.“
056	TIT	001	013	See tunnistus on tõsi. Noomi neid karmilt, et nende usk oleks terve
056	TIT	001	014	ja nad ei pööraks enam tähelepanu juudi müütidele ega tõest ära pöördunud inimeste käskudele.
056	TIT	001	015	Puhtaile on kõik puhas, aga rüvedaile ja uskmatuile pole miski puhas, sest nii nende mõistus kui südametunnistus on määrdunud.
056	TIT	001	016	Nad väidavad, et tunnevad Jumalat, aga tegudega salgavad tema. Nii on nad põlastusväärsed ja sõnakuulmatud ega ole ühekski heaks teoks kõlblikud.
056	TIT	002	001	Sina aga räägi seda, mis on kooskõlas õige õpetusega.
056	TIT	002	002	Vanad mehed olgu mõõdukad, väärikad ja mõistlikud, tugevad usus, armastuses ja kannatlikkuses.
056	TIT	002	003	Samuti käitugu vanad naised pühadele kohaselt: ärgu olgu laimajad ega suured veinijoojad, vaid õpetagu head, et
056	TIT	002	004	nad suudaksid õpetada noori naisi armastama oma meest ja lapsi,
056	TIT	002	005	olema mõõdukad, puhtad, majapidamises töökad, lahked, kuulekad oma meestele, et Jumala sõna ei teotataks.
056	TIT	002	006	Samuti kutsu üles noori mehi mõistlikkusele
056	TIT	002	007	kõigis asjus. Anna neile eeskuju head tehes. Õpetamisel saagu nähtavaks sinu ausus, tõsidus
056	TIT	002	008	ja puhtad sõnad, mida ei saa hukka mõista, nii et vastased jääksid häbisse, sest neil pole midagi halba öelda meie kohta.
056	TIT	002	009	Orjad alistugu oma isandaile kõiges, olgu nende meele järgi, ärgu rääkigu vastu
056	TIT	002	010	ega varastagu, vaid näidaku, et nad on usaldusväärsed, olles sellega kaunistuseks õpetusele Jumalast, meie Päästjast.
056	TIT	002	011	Sest Jumala arm on saanud avalikuks, et päästa kõiki inimesi.
056	TIT	002	012	See juhib meid loobuma jumalakartmatusest ja maistest himudest ning elama praegusel ajastul mõistlikult, õiglaselt ja jumalakartlikult,
056	TIT	002	013	oodates taevase lootuse täitumist ning meie suure Jumala ja meie Päästja, Jeesuse Kristuse kirkuse ilmumist.
056	TIT	002	014	Tema on andnud iseenda meie eest, et meid lunastada kõigest kurjast ja puhastada enesele pärisrahvaks, kes on innukas tegema häid tegusid.
056	TIT	002	015	Need on asjad, mida peaksid õpetama. Julgusta ja manitse kogu autoriteediga! Ära lase kellelgi end halvustada!
056	TIT	003	001	Tuleta neile meelde, et nad alistuksid valitsejatele ja võimudele, oleksid kuulekad, valmis tegema häid tegusid,
056	TIT	003	002	ei teotaks kedagi, ei tülitseks, vaid oleksid sõbralikud ja rahumeelsed kõigi inimeste suhtes.
056	TIT	003	003	Sest ka meie olime kunagi mõistmatud, sõnakuulmatud, eksijad, orjasime mitmesuguseid himusid ja naudinguid, elasime kurjuses ja kadeduses, olime vihatavad ja vihkasime üksteist.
056	TIT	003	004	Siis aga ilmus Jumala, meie Päästja heldus ja armastus inimkonna vastu
056	TIT	003	005	ja ta päästis meid – mitte meie õigete tegude, vaid oma halastuse tõttu, pestes meid uuestisündimises ja uuendades Püha Vaimu kaudu,
056	TIT	003	006	keda tema on rikkalikult välja valanud meie peale Jeesuse Kristuse, meie Päästja läbi,
056	TIT	003	007	kes me oleme tema armust õigeks mõistetud, saaksime pärijaiks igavese elu lootuse järgi.
056	TIT	003	008	See on usaldusväärne sõna; ja ma tahan, et sa neid asju pidevalt rõhutaksid, nõnda et need, kes usaldavad Jumalat, hoolega pühenduksid hea tegemisele, sest see on kaunis ja inimestele kasulik.
056	TIT	003	009	Väldi rumalaid vaidlusi sugupuude üle ning riide ja tülisid käsuseaduse üle, sest need on kasutud ja tühised.
056	TIT	003	010	Valeõpetuse levitajast pöördu ära, kui sa teda korra või kaks oled hoiatanud.
056	TIT	003	011	Sa ju tead, et selline inimene on seesmiselt rikutud ja teeb pattu ning on iseenese süüdi mõistnud.
056	TIT	003	012	Niipea kui ma Artemase või Tühhikose sinu juurde läkitan, tule ruttu minu juurde Nikopolisesse, sest ma olen otsustanud talve seal veeta.
056	TIT	003	013	Kirjatundjat Zeenast ja Apollost varusta korralikult teelemineku jaoks, et neil midagi ei puuduks.
056	TIT	003	014	Meiegi rahvas peab õppima tegema häid tegusid, et rahuldada pakilisi vajadusi ja elada viljakat elu.
056	TIT	003	015	Sind tervitavad kõik, kes on minu juures. Tervita neid, kes meid armastavad usus! Arm olgu teie kõikidega!
#
# BOOK	057	PHM	Philemon	Fileemonile
057	PHM	001	001	Pauluselt, kes on Kristuse Jeesuse vang, ja Timoteoselt, meie vennalt, Armastatud sõbrale ja kaastöölisele Fileemonile,
057	PHM	001	002	samuti õde Apfiale, meie kaasvõitlejale Arhipposele ja kogudusele sinu kodus:
057	PHM	001	003	Armu ja rahu teile Jumalalt, meie Isalt, ja Issandalt Jeesuselt Kristuselt.
057	PHM	001	004	Ma tänan alati Jumalat, pidades sind meeles oma palvetes,
057	PHM	001	005	sest ma olen kuulnud sinu usust Issandasse Jeesusesse ja su armastusest kogu tema püha rahva vastu.
057	PHM	001	006	Ma palvetan, et su usu osadus meiega aitaks sind paremini mõista kõike seda head, mida me Kristuse pärast jagame.
057	PHM	001	007	Mind on palju rõõmustanud ja julgustanud sinu armastus, vend, sest sinu kaudu on Jumala rahvas saanud õnnistatud.
057	PHM	001	008	Seepärast, kuigi ma võiksin Kristuses olla otsekohene ja sind käskida teha, mis on sinu kohus,
057	PHM	001	009	eelistan ma armastuse pärast sind pigem paluda. Sellena, kes olen – vana mees Paulus ja nüüd ka vang Kristuse Jeesuse pärast,
057	PHM	001	010	palun ma sind oma poja Oneesimose pärast, kellele ma sain isaks vangisoleku ajal.
057	PHM	001	011	Varem oli ta sulle kasutu, nüüd on ta aga saanud kasulikuks nii sulle kui mulle.
057	PHM	001	012	Ma saadan tema, mu oma südame, sinu juurde tagasi.
057	PHM	001	013	Ma oleksin soovinud teda enese juures hoida, et ta sinu asemel oleks mind abistanud, kui olen evangeeliumi pärast ahelates,
057	PHM	001	014	aga ilma sinu nõusolekuta ei tahtnud ma teha midagi, et sinu heategu ei oleks sunniviisiline, vaid vabatahtlik.
057	PHM	001	015	Võib-olla võeti ta just sellepärast sinult ajutiselt ära, et sa saaksid ta tagasi jäädavalt,
057	PHM	001	016	mitte enam kui orja, vaid enam kui orja – kui venna. Ta on mulle väga armas, aga veel armsam on ta sulle, nii inimesena kui vennana Issandas.
057	PHM	001	017	Kui sa pead mind oma kaaslaseks Kristuses, võta teda vastu nagu mind ennast!
057	PHM	001	018	Aga kui ta sulle on teinud mingit kahju või sulle midagi võlgneb, siis arvesta seda minu võlana.
057	PHM	001	019	See on kirjutatud minu, Pauluse oma käega: mina maksan tagasi! Ma ei peaks seda isegi ütlema, et sina võlgned mulle iseenda.
057	PHM	001	020	Ma soovin, vend, et mul oleks sinust kasu Issandas. Rõõmusta minu südant Kristuses!
057	PHM	001	021	Seda kirjutades olen ma kindel sinu kuulekuses, ma tean, et sa teed isegi rohkem, kui ma palun.
057	PHM	001	022	Ja veel üks asi – pane oma külalistetuba minu jaoks valmis, sest ma loodan, et mind antakse teile tagasi teie eestpalvete tõttu.
057	PHM	001	023	Sind tervitavad Epafras, minu kaasvang Kristuses Jeesuses.
057	PHM	001	024	Ja minu kaastöölised Markus, Aristarhos, Deemas ja Luukas tervitavad sind.
057	PHM	001	025	Issanda Jeesuse Kristuse arm olgu teie vaimuga!
#
# BOOK	058	HEB	Hebrews	Heebrealastele
058	HEB	001	001	Kui Jumal muiste rääkis esivanematele mitmel korral ja mitmel viisil prohvetite kaudu,
058	HEB	001	002	siis on Jumal viimseil päevil meile rääkinud Poja kaudu, kelle ta on seadnud kõigi asjade pärijaks ja kelle läbi ta on ka maailmad loonud.
058	HEB	001	003	Poeg on Jumala kirkuse kiirgus ja tema olemuse täpne peegeldus ning ta hoiab ülal kõiksust oma võimsa sõnaga. Kes on pärast seda, kui ta oli puhastanud meid pattudest, istunud Ausuuruse paremale käele kõrgustes
058	HEB	001	004	ning saanud ülemaks inglitest, kuivõrd ta on pärinud neist ülevama nime.
058	HEB	001	005	Millisele inglile on Jumal iganes öelnud „Sina oled minu Poeg, täna ma sünnitasin sinu“? Ja veel: „Mina olen tema Isa ja tema on minu Poeg.“
058	HEB	001	006	Ning kui ta toob oma esmasündinu maailma, ütleb ta: „Teda kummardagu kõik Jumala inglid.“
058	HEB	001	007	Inglite kohta ta ütleb: „Ta teeb oma inglid vaimudeks, ja oma teenijad tuleleegiks.“
058	HEB	001	008	Aga Poja kohta ta ütleb: „Sinu troon, Jumal, püsib ikka ja igavesti, ja õiglus on su Kuningriigi valitsuskepp.
058	HEB	001	009	Sa armastad õigust ja vihkad ülekohut, seepärast on su Jumal võidnud sind rõõmuõliga rohkem kui su kaaslasi.“
058	HEB	001	010	Ja veel: „Sina, Issand, panid alguses maale aluse ja taevad on su kätetöö.
058	HEB	001	011	Need hävivad, aga sina jääd; nad kõik kuluvad nagu riie.
058	HEB	001	012	Sa keerad nad kokku otsekui kuue – nad vahetatakse välja nagu rõivad. Ent sina oled ikka seesama ja sinu aastad ei lõpe.“
058	HEB	001	013	Või millisele inglile on Jumal iganes öelnud: „Istu mu paremale käele, kuni ma panen sinu vaenlased su jalajäriks“?
058	HEB	001	014	Eks kõik inglid ole teenijad vaimud, saadetud teenima neid, kes pärivad pääste?
058	HEB	002	001	Seetõttu tuleb meil eriti silmas pidada kõike, mida me oleme kuulnud, et me ei kalduks kõrvale.
058	HEB	002	002	Sest kui juba inglite kaudu räägitud sõnum oli kohustuslik ning iga üleastumine ja sõnakuulmatus sai karistuse,
058	HEB	002	003	kuidas siis meil õnnestuks põgeneda, kui me ei hooli nii suurest päästest, mida esmalt kuulutati Issanda enda suu läbi ja mida on kinnitanud need, kes seda kuulsid.
058	HEB	002	004	Jumal on ju seda kinnitanud tunnustähtede, imede ja mitmesuguste võimsate tegudega ning Püha Vaimu andidega, mida ta jagas oma tahte kohaselt.
058	HEB	002	005	Jumal ei alistanud inglitele tulevast maailma, millest me räägime.
058	HEB	002	006	Pühakiri tunnistab sellest: „Mis on inimene, et sa temale mõtled, või inimese poeg, et sa temast hoolid?
058	HEB	002	007	Sa tegid ta veidi alamaks inglitest, sa pärgasid ta au ja hiilgusega,
058	HEB	002	008	ja alistasid kõik tema jalge alla.“Temale kõike alistades ei jätnud Jumal midagi talle alistamata. Aga praegu me ei näe veel, et kõik on alistatud tema alla.
058	HEB	002	009	Siiski me näeme, et Jeesus, kes viivuks tehti alamaks inglitest, et ta Jumala armu läbi maitseks surma igaühe eest, on nüüd pärjatud au ja hiilgusega surma kannatamise pärast.
058	HEB	002	010	Sest Jumalale, kelle jaoks ja kelle läbi on kõik, oli kohane teha kannatuste kaudu täiuslikuks nende pääste teerajaja, selle, kes pidi viima kirkusesse palju lapsi.
058	HEB	002	011	On ju nii pühitsejal kui ka pühitsetavail üks ja seesama Isa. Seepärast Jeesus ei häbenegi nimetada neid vendadeks ja õdedeks:
058	HEB	002	012	„Ma tahan kuulutada sinu nime oma vendadele, koguduse keskel tahan ma laulda sulle kiitust!“
058	HEB	002	013	Ja veel: „Ma panen oma lootuse tema peale.“Ja veel: „Siin olen mina ja lapsed, kelle Jumal mulle on kinkinud.“
058	HEB	002	014	Sellepärast, kuna lapsed on lihast ja verest, sai temagi lihaks ja vereks, et surma läbi murda selle vägi, kes hoiab surma võimu – see tähendab kuradi –
058	HEB	002	015	ja vabastada kõik, kes olid kogu elu olnud surmahirmu orjuses.
058	HEB	002	016	Sest kindlasti ei tulnud ta appi inglitele, vaid Aabrahami järglastele.
058	HEB	002	017	Seepärast ta pidi igas mõttes saama nende sarnaseks, et temast saaks halastav ja ustav ülempreester Jumala ees inimeste pattude lepitamiseks.
058	HEB	002	018	Kuna ta ise on kannatanud ja tundnud kiusatusi, suudab ta aidata neid, kes on kiusatustes.
058	HEB	003	001	Seepärast, pühad vennad ja õed, taevase kutsumise osasaajad, seadke oma mõtted Jeesusele, keda me tunnistame kui oma apostlit ja ülempreestrit!
058	HEB	003	002	Ta on ustav oma ametissemäärajale nagu Mooseski Jumala majapidamises.
058	HEB	003	003	Jeesus on Moosesest palju suurema austuse vääriline, nii nagu maja ehitajat austatakse enam kui maja ennast.
058	HEB	003	004	Iga maja on ju kellegi ehitatud, aga Jumal on ehitanud kõik.
058	HEB	003	005	Mooses oli ustav Jumala majapidamises kui sulane; tunnistuseks sellest, mida Jumal pidi tulevikus rääkima.
058	HEB	003	006	Kristus aga on kui ustav Poeg Jumala majapidamise üle. Tema majapidamine oleme meie, kui me peame kinni julgusest ja lootusest, millest me ka kiitleme.
058	HEB	003	007	Seepärast, nagu Püha Vaim ütleb: „Täna, kui te kuulete tema häält,
058	HEB	003	008	ärge tehke oma südant kõvaks nii nagu vastuhaku ajal, nõnda nagu kõrbes läbikatsumise päevil,
058	HEB	003	009	kus teie esiisad panid mind proovile, kuigi nad nägid mu tegusid nelikümmend aastat.
058	HEB	003	010	Seepärast sain ma vihaseks selle sugupõlve peale ja ütlesin: „Nende süda eksib üha kaugemale, ja nad ei tunne minu teid.“
058	HEB	003	011	Nii ma vandusin oma vihas: „Iial ei saa nad minu hingamisse!““
058	HEB	003	012	Vaadake ette, vennad ja õed, et kelleski teist ei oleks kuri uskmatu süda, mis loobub elavast Jumalast!
058	HEB	003	013	Selle asemel julgustage üksteist iga päev, niikaua kui veel öeldakse „täna“, et keegi teist ei kalestuks patu petlikkuse läbi.
058	HEB	003	014	Sest meil kõigil on osa Kristusest, kui me vaid oma esimeses usus lõpuni kindlaks jääme.
058	HEB	003	015	Nii nagu äsja öeldi: „Täna, kui te kuulete tema häält, ärge tehke oma südant kõvaks nii nagu vastuhaku ajal!“
058	HEB	003	016	Kes siis olid need kuuljad, kes vastu hakkasid? Eks ju kõik need, kelle Mooses tõi välja Egiptusest?
058	HEB	003	017	Ja kelle peale oli ta vihane nelikümmend aastat? Eks ju nende peale, kes tegid pattu ja kelle ihud langesid kõrbes?
058	HEB	003	018	Ja kellele kinnitas Jumal vandega, et nad ei saa minna tema hingamisse, kui mitte neile, kes olid sõnakuulmatud?
058	HEB	003	019	Nii me näeme, et nad ei saanud sinna minna oma uskmatuse pärast.
058	HEB	004	001	Seega kartkem, kuni tõotus pääseda Jumala hingamisse veel kehtib, et keegi teist ei osutuks hiljaks jäänuks.
058	HEB	004	002	Sest meile on kuulutatud evangeeliumi nii nagu neilegi, kuid neil polnud kasu sellest sõnast, mis nad kuulsid, sest nad ei võtnud seda vastu usus.
058	HEB	004	003	Meie aga, kes oleme uskunud, astume Jumala hingamisse, nii nagu ta on öelnud: „Nii ma vandusin oma vihas: „Iial ei saa nad minu hingamisse!““– ehkki tema tööd on lõpetatud maailma loomisest peale.
058	HEB	004	004	Sest nagu kusagil Pühakirjas on öeldud seitsmenda päeva kohta: „Seitsmendal päeval Jumal puhkas kõigist oma töödest.“
058	HEB	004	005	Selles kirjakohas aga: „Iial ei saa nad minu hingamisse!“
058	HEB	004	006	Seepärast aga, et mõned siiski lastakse sisse ja kuna need, kellele evangeeliumi esmalt kuulutati, ei ole sinna sisse saanud sõnakuulmatuse pärast,
058	HEB	004	007	määrab Jumal veel ühe päeva, nimetades seda „täna“, öeldes palju aega hiljem Taaveti kaudu, nagu juba varem on öeldud: „Täna, kui te kuulete tema häält, ärge tehke oma südant kõvaks!“
058	HEB	004	008	Sest kui Joosua oleks nad viinud hingamisse, siis Jumal ei oleks rääkinud hiljem ühest teisest päevast.
058	HEB	004	009	Järelikult on Jumala rahva hingamisaeg alles ees.
058	HEB	004	010	Igaüks, kes tema hingamisse siseneb, see hingab oma tegudest, nii nagu Jumal oma tegudest.
058	HEB	004	011	Püüdkem siis igati sellesse hingamisse pääseda, et keegi ei langeks samasuguse sõnakuulmatuse läbi!
058	HEB	004	012	Sest Jumala sõna on elav ja tõhus ja vahedam kui ükski kaheterane mõõk. Ta tungib nii sügavale, kuni lõhestab hinge ja vaimu, liigesed ja üdi, ning mõistab kohut südame mõtete ja soovide üle.
058	HEB	004	013	Ükski loodu ei saa Jumala pilgu ees peituda, vaid kõik on alasti ja avatud tema silmade ees, kellele me peame aru andma.
058	HEB	004	014	Et meil nüüd on suur ülempreester Jeesus, Jumala Poeg, kes on läbinud taevad, siis hoidkem kinni sellest usust, mida me tunnistame!
058	HEB	004	015	Sest meil pole selline ülempreester, kes ei suudaks meile kaasa tunda meie nõrkustes, vaid ta on olnud kiusatud igal viisil nagu meie, ja siiski ilma patuta.
058	HEB	004	016	Seepärast mingem siis julgusega Jumala armutrooni ette, et saaksime halastust ja leiaksime armu, mis aitab meid õigel ajal.
058	HEB	005	001	Iga ülempreester, kes valitakse inimeste hulgast, seatakse esindama inimesi Jumala ees, et tuua ohvreid ja ande pattude lepituseks.
058	HEB	005	002	Ta suudab kaasa tunda mõistmatutele ja eksijatele, sest ka tema ise on nõrk.
058	HEB	005	003	Ja sellepärast peab tema nii nagu rahva eest, ka iseenese eest ohvrit tooma pattude pärast.
058	HEB	005	004	Ja keegi ei saa seda au võtta enesele ise, vaid saab selle Jumala kutsel, nagu Aaron sai.
058	HEB	005	005	Nii ei ole ka Kristus ülendanud ennast ise ülempreestri ametisse, vaid Jumal ütles talle: „Sina oled minu Poeg, täna ma sünnitasin sinu.“
058	HEB	005	006	Nagu ta ka ühes teises kohas ütleb: „Sina oled igavesti preester Melkisedeki korra järgi.“
058	HEB	005	007	Oma maise elu päevil tõi Jeesus oma palved ja anumised valju nutu ja pisaratega tema ette, kes teda võis surmast päästa, ja teda võeti kuulda tema allaheitlikkuse tõttu.
058	HEB	005	008	Ja olles küll Poeg, õppis ta kuulekust selle läbi, mida ta kannatas.
058	HEB	005	009	Ning kui ta oli tehtud täiuslikuks, sai ta igavese pääste allikaks kõigile, kes on talle kuulekad,
058	HEB	005	010	ning Jumal nimetas ta ülempreestriks Melkisedeki korra järgi.
058	HEB	005	011	Sel teemal võiks veel paljugi rääkida, aga seda on teile raske selgeks teha, sest te olete muutunud tuimaks kuulma.
058	HEB	005	012	Sest teie, kes te selle aja peale peaksite ise olema õpetajad, vajate, et teile uuesti õpetataks Jumala ilmutuse esimesi tõdesid. Te olete jälle saanud nendeks, kes vajavad piima, mitte tahket toitu.
058	HEB	005	013	Sest igaüks, kes toitub piimast, ei saa õieti aru õpetusest õiguse kohta, sest ta on väike laps.
058	HEB	005	014	Tahke toit aga on täiskasvanuile, neile, kelle eristusvõime on vilunud vahet tegema hea ja kurja vahel.
058	HEB	006	001	Seepärast jätkem selja taha algõpetus Kristusest ja mingem edasi täiuse poole! Meil on alus, mida pole vaja uuesti rajada: ärapöördumine surnud tegudest ja usk Jumalasse,
058	HEB	006	002	õpetus ristimistest ja käte pealepanemisest, surnute ülestõusmisest ja igavesest kohtumõistmisest.
058	HEB	006	003	Ja seda me teeme, kui Jumal lubab.
058	HEB	006	004	Sest on võimatu neid, kes kord on olnud valgustatud, kes on maitsnud taevaseid ande, saanud osa Pühast Vaimust,
058	HEB	006	005	kogenud Jumala sõna headust ja tulevase ajastu väge
058	HEB	006	006	ning siiski usust taganenud, tuua taas patukahetsusele. Iseendi kahjuks löövad nad Jumala Poja ikka ja jälle risti ja häbistavad teda avalikult!
058	HEB	006	007	Sest maa, mis joob tihti talle langevat vihma ja kasvatab kasulikke taimi oma harijaile, saab õnnistuse Jumalalt.
058	HEB	006	008	Aga see maa, mis kasvatab kibuvitsu ja ohakaid, on kasutu ja lähedal needusele. Lõpuks see põletatakse.
058	HEB	006	009	Teie puhul, armsad, isegi kui me niimoodi räägime, oleme me veendunud paremas – asjades, mis puudutavad päästmist.
058	HEB	006	010	Jumal ei ole ju ebaõiglane, et ta unustaks teie töö ja armastuse, mida te olete osutanud temale, kui te teenite tema rahvast ja teenite jätkuvalt.
058	HEB	006	011	Kuid me ihkame, et igaüks teist näitaks üles samasugust innukust, nõnda et teie lootus oleks täiesti kindel kuni lõpuni.
058	HEB	006	012	Me ei taha, et te muutuksite laisaks, vaid võtaksite eeskujuks neid, kes usu ja pika meele tõttu pärivad selle, mida Jumal on tõotanud.
058	HEB	006	013	Kui Jumal Aabrahamile andis tõotuse, vandus ta iseenese nimel, sest temast ei olnud kedagi kõrgemat, kelle nimel vanduda.
058	HEB	006	014	Ta ütles: „Jah, tõesti ma õnnistan sind ja annan sulle palju järglasi!“
058	HEB	006	015	Ja nii Aabraham ootas kannatlikult ja sai kätte, mis talle oli tõotatud.
058	HEB	006	016	Inimesed vannuvad endast kõrgema nimel. Ja vanne kinnitab selle, mis on öeldud, ning lõpetab kogu vaidluse.
058	HEB	006	017	Kuna Jumal soovis tõotuse pärijatele veel selgemini näidata oma eesmärgi muutumatust, kinnitas ta seda vandega.
058	HEB	006	018	Kahe muutumatu asja läbi, mille kohta on võimatu Jumalal valetada, leiame meie varjupaiga, et hoida kinni meie ees olevast lootusest.
058	HEB	006	019	See lootus on meie hinge ankur, kõikumatu ja kindel, mis ulatub pühamu eesriide taha,
058	HEB	006	020	kuhu eeljooksjana meie heaks on läinud sisse Jeesus, kes sai igaveseks ajaks ülempreestriks Melkisedeki korra järgi.
058	HEB	007	001	Sest see Melkisedek oli Saalemi kuningas ja Kõigekõrgema Jumala preester. Ta kohtus Aabrahamiga, kui see pöördus tagasi pärast võitu kuningate üle, ja õnnistas teda
058	HEB	007	002	ning Aabraham jagas talle ühe kümnendiku kõigest. Tema nimi tähendab kõigepealt „Õiguse kuningas“, peale selle ka Saalemi kuningas, mis tähendab „Rahu kuningas“.
058	HEB	007	003	Ta on ilma isa, ema ja sugupuuta, tema päevadel pole algust ega elul lõppu, aga sarnaselt Jumala Pojaga jääb ta preestriks igavesti.
058	HEB	007	004	Vaadake, kui suur on see, kellele isegi esiisa Aabraham andis kümnist kogu sõjasaagist!
058	HEB	007	005	Leevi poegadel, kes astuvad preestriametisse, käsib Seadus koguda kümnist rahva, see tähendab oma suguvendade käest, ehk küll needki on põlvnenud Aabrahamist.
058	HEB	007	006	Aga see mees, kuigi ta ei põlvnenud Leevist, võttis kümnise Aabrahami käest ja õnnistas teda, kelle päralt olid tõotused!
058	HEB	007	007	Ja ilma igasuguse kahtluseta saab alam õnnistuse ülemalt.
058	HEB	007	008	Ühel juhul võtavad kümnist surelikud inimesed, teisel aga see, kelle kohta tunnistatakse, et ta elab.
058	HEB	007	009	Võiks isegi öelda, et ka Leevi, kes kogus kümnist, oli ise maksnud kümnist Aabrahami kaudu,
058	HEB	007	010	sest ta oli alles oma esiisa niuetes, kui Melkisedek Aabrahamiga kohtus.
058	HEB	007	011	Niisiis, kui täiuslikkus oleks olnud saavutatav leviitide preestriameti kaudu – sellele pani ju aluse rahvale antud Seadus –, miks pidi siis veel tulema teine preester Melkisedeki korra järgi, mitte aga Aaroni korra järgi?
058	HEB	007	012	Kui preestriamet muutub, sünnib paratamatult ka Seaduse muutmine.
058	HEB	007	013	Sest see, kelle tulekust räägitakse, on pärit teisest suguharust, kellest veel ükski ei ole teeninud altari juures.
058	HEB	007	014	On ju teada, et meie Issand on võrsunud Juuda suguharust, kellele Mooses ei ole preestriametiks mingit korraldust andnud.
058	HEB	007	015	Mis me oleme öelnud, saab veel selgemaks, kui see teistsugune preester tõuseb Melkisedeki sarnasena,
058	HEB	007	016	olles saanud preestriks mitte maise Seaduse korralduse tõttu, vaid hävimatu elu väe tõttu.
058	HEB	007	017	Sest on tunnistatud: „Sina oled preester igavesti, preester Melkisedeki korra järgi.“
058	HEB	007	018	Eelnev korraldus kaotab kehtivuse, sest see oli jõuetu ja kasutu –
058	HEB	007	019	Seadus ei teinud ju midagi täiuslikuks –, selle asemele tuuakse aga parem lootus, mille kaudu me saame tulla Jumala ligi.
058	HEB	007	020	Ja seda ei tehtud ilma vandeta! Teised said preestriteks ilma vandeta,
058	HEB	007	021	aga tema sai preestriks vandega, kui Jumal ütles talle: „Issand on vandunud ega muuda meelt: „Sina oled igavesti preester!““
058	HEB	007	022	Selle vande tõttu on Jeesus saanud parema lepingu käendajaks.
058	HEB	007	023	Preestreid on tõepoolest palju olnud, sest surm ei lubanud neil ametis jätkata,
058	HEB	007	024	kuid Jeesuse preestriteenistus on muutumatu, sest tema püsib igavesti.
058	HEB	007	025	Sellepärast suudab ta päästa igaveseks neid, kes tema kaudu Jumala juurde tulevad, sest ta elab alati, et nende eest paluda.
058	HEB	007	026	Just sellist ülempreestrit me vajame: tema on püha, veatu, puhas, eraldatud patustest ja ülendatud üle taevaste.
058	HEB	007	027	Erinevalt teistest ülempreestritest ei ole temal vaja päevast päeva tuua esmalt ohvreid omaenda pattude eest ja siis rahva pattude eest, sest seda ta on teinud ühe korra ja lõplikult, kui ta tõi ohvriks iseenda.
058	HEB	007	028	Sest Seadus seab ülempreestriteks inimesi nende nõrkuses, aga vandetõotus, mis tuli Seadusest hiljem, seab ülempreestriks Poja, kes on saanud täiuslikuks igavesti.
058	HEB	008	001	Aga meie praeguse kõne peamine mõte on see: meil on ülempreester, kes on istunud Ausuuruse trooni paremale käele taevas
058	HEB	008	002	ning teenib pühamus, tõelises kohtumistelgis, mida ei ole püstitanud ükski inimene, vaid Issand.
058	HEB	008	003	Iga ülempreester seatakse ametisse, et tuua Jumala ette ande ja ohvreid. Ja nii peab ka see ülempreester midagi ohvriks tooma.
058	HEB	008	004	Kui ta maa peal viibiks, siis ei oleks ta preester, sest siin juba on preestrid, kes Seaduses nõutud ande toovad.
058	HEB	008	005	Nad teenivad selles, mis on taevase pühamu jäljend ja vari. Seepärast manitseti ka Moosest, kui ta hakkas telki valmistama: „Vaata, et sa teed kõik sulle mäel näidatud eeskuju järgi!“
058	HEB	008	006	Ent nüüd on Jeesus saanud seda aulisema ameti, mida parema lepingu vahendaja ta on, mis on kehtestatud paremate tõotuste alusel.
058	HEB	008	007	Sest kui esimene leping olnuks laitmatu, siis ei oleks otsitud selle asemele teist.
058	HEB	008	008	Sest neid laites ütleb Jumal rahvale: „Vaata, päevad tulevad, ütleb Issand, mil ma teen Iisraeli sooga ja Juuda sooga uue lepingu.
058	HEB	008	009	See ei ole niisugune leping, nagu ma tegin teie esiisadega siis kui ma nad kättpidi viisin välja Egiptusest, sest nad ei jäänud minu lepingule ustavaks, ja ma pöördusin neist ära, ütleb Issand.
058	HEB	008	010	See on leping, mille ma sõlmin Iisraeli sooga pärast neid päevi, ütleb Issand: ma vajutan oma seadused nende teadvusse ja kirjutan need neile südamesse. Siis olen mina nende Jumalaks ja nemad on minu rahvaks.
058	HEB	008	011	Siis ei õpeta nad enam oma ligimest ega ütle üksteisele: „Tunne Issandat!“sest nad kõik tunnevad mind, nii väikesed kui suured.
058	HEB	008	012	Sest ma andestan nende kurjuse ega tuleta enam meelde nende patte.“
058	HEB	008	013	Uuest lepingust rääkides on Jumal kuulutanud eelmise lepingu aegunuks. Aga mis aegub ja iganeb, lakkab peagi olemast.
058	HEB	009	001	Esimese lepinguga kaasnesid jumalateenistuse eeskirjad ja maine pühamu.
058	HEB	009	002	Selleks oli valmistatud eestelk, kus olid lambijalg ja laud koos ohvrileibadega; seda nimetatakse „pühaks paigaks“.
058	HEB	009	003	Teise eesriide taga oli telk, mida nimetatakse „kõige pühamaks paigaks“.
058	HEB	009	004	Seal oli kuldne suitsutusaltar ja kullaga kaetud lepingulaegas, selles olid kuldkruus mannaga ja Aaroni kepp, mis oli kord haljendanud, ja lepingutahvlid.
058	HEB	009	005	Lepingulaeka peal varjasid auhiilguse keerubid lepituskaant. Aga sellest pole praegu vaja pikemalt rääkida.
058	HEB	009	006	Asjade sellise korralduse juures lähevad preestrid korrapäraselt eestelki, et täita teenistuskohustusi,
058	HEB	009	007	aga ainult üks kord aastas läheb ülempreester teise telki. Ta läheb sinna ohvrilooma verega, mille ta ohverdab iseenda ja rahva pattude eest, mida nad on teadmatusest teinud.
058	HEB	009	008	Sellega näitab Püha Vaim, et tee kõige pühamasse paika ei ole veel avatud, seni kuni esimene telk püsib.
058	HEB	009	009	Siin on võrdpilt praeguse aja kohta, et endisel viisil ohverdatud annid ja ohvrid ei suuda teha jumalateenijat täiuslikuks südametunnistuse poolest.
058	HEB	009	010	See kõik puudutab vaid toitu, jooki ja mitmesuguseid pesemistalitusi – ihusse puutuvaid eeskirju, mis kehtivad kuni uue korra saabumiseni.
058	HEB	009	011	Kuid kui Kristus tuli nüüd juba siin olevate hüvede ülempreestrina, läbis ta suurema ja täiuslikuma telgi, mis pole tehtud inimkätega, see tähendab – pole osa sellest loodud maailmast.
058	HEB	009	012	Ta läks sisse kõige pühamasse paika, mitte kitsede ega vasikate vere, vaid iseenese vere läbi – ühe korra ja lõplikult – ning saavutas igavese lunastuse.
058	HEB	009	013	Sest kui juba kitsede ja härgade vere piserdamine ning mullikate tuha puistamine pühitseb neid, kes on rüvetunud, et nad oleksid väliselt puhtad,
058	HEB	009	014	siis kui palju enam Kristuse veri, kes igavese Vaimu läbi ohverdas iseenese veatuna Jumalale, puhastab meie südametunnistuse surma põhjustavatest tegudest, et saaksime teenida elavat Jumalat.
058	HEB	009	015	Sellepärast on Kristus uue lepingu vahendaja, et kutsutud saaksid kätte tõotatud igavese pärandi nüüd, kui tema surm oli saanud lunastuseks esimese lepingu all tehtud pattude eest.
058	HEB	009	016	Testamendi puhul on vajalik tõendada testamendi tegija surm,
058	HEB	009	017	sest testament hakkab kehtima pärast surma ega jõustu kunagi testamendi tegija eluajal.
058	HEB	009	018	Seepärast ei kehtestatud ka esimest lepingut ilma vereta.
058	HEB	009	019	Sest kui Mooses oli andnud kogu rahvale edasi kõik käsud vastavalt Seadusele, võttis ta vasikate vere, vett, helepunast lõnga ja iisopit ning piserdas nii rullraamatu kui ka rahva peale,
058	HEB	009	020	öeldes: „See on selle lepingu veri, mida Jumal on käskinud teil pidada.“
058	HEB	009	021	Samuti piserdas ta verd telgi ja kõigi selle teenistuses kasutuses olevate esemete peale.
058	HEB	009	022	Tõepoolest, Seaduse järgi puhastatakse peaaegu kõik asjad verega ja ilma ohvri vere valamiseta ei ole andeksandmist.
058	HEB	009	023	Niisiis tuli sellisel viisil puhastada taevaste asjade eelkujundeid, kuid taevaste asjade endi jaoks on tarvis paremaid ohvreid.
058	HEB	009	024	Sest Kristus ei läinud ju inimkätega tehtud pühamusse, mis vaid jäljendab tõelist, vaid päris taevasse ja on nüüd meie eestkostjana Jumala ees.
058	HEB	009	025	Samuti ei läinud ta end korduvalt ohverdama, nõnda nagu ülempreester läheb võõra verega igal aastal kõige pühamasse paika,
058	HEB	009	026	sest muidu oleks ta pidanud korduvalt kannatama maailma loomisest peale. Kuid ta ilmus vaid üks kord ajastu lõpul, et ennast ohverdades kõrvaldada patt.
058	HEB	009	027	Ja nii nagu inimeste osaks on üks kord surra ja pärast seda seista kohtu ees,
058	HEB	009	028	nõnda suri ka Kristus üks kord ohvrisurma, et kanda karistust inimkonna pattude eest. Teist korda ei tule ta enam patu pärast, vaid päästma neid, kes teda ootavad.
058	HEB	010	001	Seadus on vaid tulevaste hüvede vari, mitte tegelikkuse tõeline kuju. Seadus ei suuda iial teha jäävalt täiuslikuks neid, kes tulevad Jumala ette aasta-aastalt nendesamade ohvritega.
058	HEB	010	002	Vastasel korral, kas nad ei oleks siis ohverdamast lakanud? Sest jumalateenijad oleksid lõplikult puhtaks saanud ja neil ei oleks enam olnud patust südametunnistust.
058	HEB	010	003	Ent ohvrid on vaid iga-aastaseks meeldetuletuseks patust.
058	HEB	010	004	Härgade ja kitsede verel on võimatu patte ära võtta.
058	HEB	010	005	Seepärast ütles Kristus maailma tulles: „Ohvrit ega andi sa ei tahtnud, aga valmistasid mulle ihu:
058	HEB	010	006	põletus- ja patuohvritest ei olnud sul hea meel.
058	HEB	010	007	Siis ma ütlesin: „Vaata, ma tulen – rullraamatus on minust kirjutatud – tegema sinu tahtmist, Jumal!““
058	HEB	010	008	Esimeses pooles ütleb ta: „Ohvreid, ande, põletus- ja patuohvreid sa ei tahtnud ega olnud sul hea meel neist“– mida ju ohverdatakse Seaduse järgi.
058	HEB	010	009	Siis aga ütleb ta: „Ma olen tulnud tegema sinu tahtmist.“Ta tühistab esimese, et kehtestada teine.
058	HEB	010	010	Selles tahtmises on meid pühitsetud Jeesuse Kristuse ihu ohvriga üks kord ja lõplikult.
058	HEB	010	011	Iga preester seisab päevast päeva oma teenistuses ja toob korduvalt samu ohvreid, mis ei suuda iial ära võtta patte.
058	HEB	010	012	Kristus aga ohverdas üheainsa, alati kehtiva ohvri pattude eest, ja on jäädavalt istunud Jumala paremale käele
058	HEB	010	013	ja ootab sellest ajast alates, kuni ta vaenlased paisatakse põrmu ta jalge alla.
058	HEB	010	014	Sest üheainsa ohvriga on ta jäädavalt teinud täiuslikuks need, keda pühitsetakse.
058	HEB	010	015	Seda tunnistab meile ka Püha Vaim; sest kui ta oli öelnud:
058	HEB	010	016	„See on leping, mille ma sõlmin teiega pärast neid päevi, ütleb Issand. Ma panen oma seadused neile südamesse ja kirjutan need nende teadvusse.“
058	HEB	010	017	Siis ta lisab: „Ja ma ei mäleta enam nende patte ega ülekohtutegusid.“
058	HEB	010	018	Aga kui need on kord andeks antud, seal ei ole enam vaja mingit ohvrit pattude eest.
058	HEB	010	019	Vennad ja õed, Jeesuse vere läbi on meil julgus vabalt sisse minna kõige pühamasse paika.
058	HEB	010	020	Selle tee on ta meile avanud uuena ja elavana eesriide, see tähendab oma maise ihu kaudu.
058	HEB	010	021	Ja et meil on nõnda suur preester Jumala koja üle,
058	HEB	010	022	siis astugem Jumala ette siira südamega, täielikus usus, olles südame poolest piserdamisega puhastatud kurjast südametunnistusest ja ihu poolest pestud puhta veega!
058	HEB	010	023	Hoidkem kõikumatult kinni lootusest, mida me tunnistame, sest ustav on see, kes seda on tõotanud.
058	HEB	010	024	Ja mõelgem, kuidas üksteist ergutada armastusele ja headele tegudele!
058	HEB	010	025	Ärgem jäägem eemale oma koguduse kokkusaamistelt, nagu mõnel on kombeks, vaid julgustagem selleks üksteist, ja seda enam, et näete kohtupäeva lähenevat.
058	HEB	010	026	Sest kui me teeme tahtlikult pattu pärast seda, kui oleme õppinud tundma tõde, siis ei ole enam ohvrit pattude lepituseks,
058	HEB	010	027	vaid ainult mingi kohutav kohtu ootamine ja vihatuli, mis neelab Jumalale vastupanijad.
058	HEB	010	028	Igaüks, kes hülgab Moosese Seaduse, peab ilma halastuseta surema kahe või kolme tunnistaja ütluse peale.
058	HEB	010	029	Kui palju rängema karistuse väärib siis teie meelest see, kes Jumala Poega on jalgadega tallanud ega ole kalliks pidanud lepingu verd, millega teda on pühitsetud, ning on teotanud armu Vaimu?
058	HEB	010	030	Me ju tunneme teda, kes ütleb: „Mulle kuulub kättemaks, minu käest tuleb karistus.“Ja veel: „Issand mõistab kohut oma rahva üle.“
058	HEB	010	031	Hirmus on langeda elava Jumala kätte!
058	HEB	010	032	Tuletage meelde endisi päevi, mil te äsja valgustatuna pidite taluma rasket ja kannatusrohket võitlust!
058	HEB	010	033	Mõnikord olite ise avaliku pilke ja ahistamise all, mõnikord näitasite oma ühtekuuluvust nendega, keda nõnda koheldi.
058	HEB	010	034	Te olete kannatanud koos vangidega ja rõõmuga vastu võtnud oma vara riisumise, teades, et teil on parem ja püsivam varandus.
058	HEB	010	035	Seepärast ärge kaotage oma julgust, sest see saab suure palga!
058	HEB	010	036	Teil läheb vaja kannatlikkust, et teha Jumala tahtmist ja saada kätte tema tõotused.
058	HEB	010	037	Sest „Veel õige pisut aega, siis tuleb see, kes on tulemas, ega viivita enam.“
058	HEB	010	038	Aga „Minu õige jääb usust elama, ja kui ta taganeb, ei tunne ma temast head meelt.“
058	HEB	010	039	Meie aga ei ole need, kes taganevad ja hukkuvad, vaid meie usume ja jääme elama.
058	HEB	011	001	Ent usk on kindel usaldus selle vastu, mida oodatakse, ja veendumus selles, mis pole veel nähtav.
058	HEB	011	002	Selle usu kohta on meie esivanemad saanud hea tunnistuse.
058	HEB	011	003	Usu kaudu me mõistame, et maailmad on valmistatud Jumala sõna läbi, nii et nähtamatust on sündinud nähtav.
058	HEB	011	004	Usus tõi Aabel Jumalale parema ohvri kui Kain. Selle tõttu tunnistas Jumal ta õigeks, kui Jumal kiitis heaks tema annid, ja usu kaudu kõneleb Aabel meile veel surnunagi.
058	HEB	011	005	Usus võeti ära Eenok, nii et ta ei näinud surma: teda ei leitud enam, sest Jumal oli ta ära võtnud. Aga enne ülesvõtmist oli ta saanud tunnistuse, et ta oli Jumalale meelepärane.
058	HEB	011	006	Kuid ilma usuta on võimatu olla meelepärane. Sest igaüks, kes tuleb Jumala juurde, peab uskuma, et tema on olemas ja et ta annab palga neile, kes teda otsivad.
058	HEB	011	007	Usu läbi sai Noa hoiatuse selle kohta, mida veel ei olnud näha, ja pühas kartuses ehitas ta laeva, millega pääses tema pere. Usu kaudu mõistis ta hukka maailma ja sai selle õiguse pärijaks, mis tuleb usust.
058	HEB	011	008	Usus läks Aabraham kuulekalt teele, kui teda kutsuti paika, mille ta pidi saama pärandiks. Ta läks teele, teadmata, kuhu ta läheb.
058	HEB	011	009	Usu läbi rajas ta oma kodu tõotatud maale otsekui sisserändaja võõrsile, elades telkides koos Iisaki ja Jaakobiga, kellele see tõotus samuti kuulus.
058	HEB	011	010	Sest ta ootas kindlale vundamendile rajatud linna, mille kavandaja ja ehitaja on Jumal.
058	HEB	011	011	Ja usu läbi sai isegi viljatu Saara väe suguvõsa alustamiseks, kuigi oli sünnituseast juba ammu väljas, sest ta pidas tõotuse andjat ustavaks.
058	HEB	011	012	Nii sündis ühest elujõu kaotanud mehest nõnda rohkesti järglasi, nagu on taevas tähti ja nagu merekaldal liiva, mida ei saa ära lugeda.
058	HEB	011	013	Need kõik surid uskudes. Nad ei saanud kätte tõotusi, kuid nad nägid ja tervitasid neid eemalt. Ja nad tunnistasid, et nad on võõrad ja läbirändajad maa peal.
058	HEB	011	014	Sest kes nõnda räägivad, näitavad, et nad igatsevad kodumaad.
058	HEB	011	015	Kui nad oleks meenutanud kodumaad, kust nad olid lahkunud, siis nad oleks saanud ju pöörduda tagasi.
058	HEB	011	016	Aga nad igatsevad paremat, see tähendab taevast kodumaad. Seepärast Jumal ei häbene lasta end hüüda nende Jumalaks, kuna tema on valmistanud neile linna.
058	HEB	011	017	Usu läbi Aabraham, kui Jumal ta proovile pani, loovutas ohvriks Iisaki; tema, kellele olid antud tõotused, tõi ohvrimäele oma ainsa poja,
058	HEB	011	018	kuigi Jumal oli talle öelnud: „Sinu sugu loetakse Iisakist.“
058	HEB	011	019	Aabraham leidis, et Jumal võib isegi surnuid üles äratada, ja selle võrdpildina sai ta Iisaki surmast tagasi.
058	HEB	011	020	Usus õnnistas ka Iisak Jaakobit ja Eesavit tulevaste asjade suhtes.
058	HEB	011	021	Usus õnnistas surev Jaakob Joosepi mõlemat poega ja kummardas palves oma kepi najal.
058	HEB	011	022	Usus meenutas Joosep oma elu lõpul Iisraeli laste lahkumist ja andis korralduse oma luude kohta.
058	HEB	011	023	Usus varjasid Moosese vanemad pärast ta sündimist teda kolm kuud, sest nad nägid, et ta on ilus laps, ega kartnud teha kuninga käsu vastu.
058	HEB	011	024	Usus keeldus Mooses suureks saades laskmast end nimetada vaarao tütrepojaks,
058	HEB	011	025	eelistades pigem taluda kurja kohtlemist koos Jumala rahvaga, kui nautida üürikest aega pattu.
058	HEB	011	026	Ta pidas Egiptuse aardeist suuremaks rikkuseks teotust Kristuse pärast, sest ta kinnitas oma pilgu tulevasele tasule.
058	HEB	011	027	Usus lahkus ta Egiptusest, kartmata kuninga raevu, sest otsekui nähes teda, kes on nähtamatu, püsis ta kindlana.
058	HEB	011	028	Usus korraldas ta paasapüha ja verega piserdamise uksepiitadele, et hävitusingel ei puutuks nende esmasündinuid.
058	HEB	011	029	Usus läksid Iisraeli lapsed läbi Punase mere nagu kuiva maa, aga kui egiptlased üritasid sama, siis nad uppusid.
058	HEB	011	030	Usus varisesid Jeeriko müürid, kui seitse päeva oli käidud nende ümber.
058	HEB	011	031	Usus ei hukkunud hoor Raahab koos uskmatutega, sest ta oli rahuga vastu võtnud maakuulajad.
058	HEB	011	032	Mida ma veel ütleksin? Mul puudub aeg hakata rääkima Gideonist, Baarakist, Simsonist, Jeftast, Taavetist, Saamuelist ja prohvetitest,
058	HEB	011	033	kes usu läbi vallutasid kuningriike, mõistsid kohut, said kätte tõotusi. Nad sulgesid lõvide lõuad,
058	HEB	011	034	summutasid tule jõu, pääsesid mõõgatera eest, said nõtrusest tugevaks, osutusid vägevaks sõjas, lõid põgenema võõraste sõjahulgad.
058	HEB	011	035	Naised said tagasi oma surnud ülestõusmise läbi. Teised lasksid end piinata surnuks, võtmata vastu pakutud vabadust ja eelistades paremat ülestõusmist.
058	HEB	011	036	Teised said tunda jõhkrat pilkamist ja piitsahoope ning ahelaid vangikongis.
058	HEB	011	037	Neid on visatud kividega surnuks, pooleks saetud, mõõgaga hukatud. Nad on käinud lamba- ja kitsenahas ja olnud puuduses, rõhutud, vaevatud –
058	HEB	011	038	maailm ei olnud neid väärt. Nad ekslesid tühermaadel, mägedes, koobastes ja maalõhedes.
058	HEB	011	039	Ja kuigi neid kõiki usu pärast kiideti, ei saanud nad kätte tõotust,
058	HEB	011	040	sest Jumal on midagi paremat kavandanud meie jaoks, et ainult koos meiega saaksid nad täiuslikuks.
058	HEB	012	001	Seepärast, kuna meie ümber on nii suur pilv tunnistajaid, pangem maha kõik koorem ja meid nii kergesti endasse mähkiv patt ning jookskem visadusega meile määratud võidujooksu!
058	HEB	012	002	Hoidkem pilgud Jeesusel, usu alustajal ja täidesaatjal, kes talle määratud rõõmu nimel talus ristisurma selle häbist hoolimata, ja on istunud Jumala aujärje paremale käele.
058	HEB	012	003	Võtke eeskujuks teda, kes on kannatanud niisugust patuste vastuseisu, et te ei väsiks ega muutuks araks oma hinges!
058	HEB	012	004	Veel ei ole te vereni vastu pannud võitluses patuga.
058	HEB	012	005	Kas olete sootuks unustanud julgustuse, mis teile kui poegadele ütleb: „Mu poeg, ära põlga Issanda karistust ja ära muutu araks, kui tema sind noomib!
058	HEB	012	006	Sest keda Issand armastab, seda ta karistab, ta nuhtleb iga poega, kelle ta omaks tunnistab.“
058	HEB	012	007	Taluge raskusi kui kasvatust: Jumal kohtleb teid nagu oma poegi, sest millist poega isa ei kasvataks?
058	HEB	012	008	Kui te jääksite ilma kasvatusest, millest kõik teised osa saavad, oleksite te vallaslapsed, mitte seaduslikud pojad.
058	HEB	012	009	On ju meie lihased isad meid kasvatanud ja me austasime neid selle eest. Kui palju rohkem peaksime alistuma vaimude Isale ja elama!
058	HEB	012	010	Nemad kasvatasid meid lühikest aega, nagu nad kõige paremini arvasid, Jumal aga teeb seda meie kasuks, et saaksime osa tema pühadusest.
058	HEB	012	011	Ükski karistus ei tundu sel hetkel rõõmus, vaid on kurvastav, kuid hiljem annab see õiguse rahuvilja neile, keda selle varal on õpetatud.
058	HEB	012	012	Seepärast ajage taas sirgu jõuetud käed ja nõrkenud põlved!
058	HEB	012	013	Tasandage oma teerajad, et lonkavad liikmed ei nihestuks, vaid saaksid terveks!
058	HEB	012	014	Taotlege rahu kõikidega ja pühitsust, milleta keegi ei saa näha Issandat.
058	HEB	012	015	Valvake, et keegi ei kaotaks Jumala armu, et ükski juur ei kasvataks kibedat vilja ega külvaks segadust paljusid mürgitades.
058	HEB	012	016	Vaadake, et keegi ei oleks hooraja ega kõlvatu nagu Eesav, kes üheainsa kõhutäie eest andis ära oma esmasünniõiguse.
058	HEB	012	017	Te ju teate, et kui ta hiljem tahtis pärida õnnistust, lükati ta kõrvale; ta ei olnud suuteline meeleparanduseks, ehkki ta seda pisarsilmil otsis.
058	HEB	012	018	Teie ei ole astunud käega katsutava ja tules lõõmava mäe juurde, kus on pilkane pimedus ja tormituul,
058	HEB	012	019	pasunaheli ja hääl, mida kuuldes rahvas palus, et neile rohkem midagi ei öeldaks.
058	HEB	012	020	Sest nad ei suutnud taluda seda korraldust: „Kui kasvõi üks loom peaks mäge puutuma, siis visatagu ta kividega surnuks!“
058	HEB	012	021	Nii kohutav oli see vaatepilt, et Mooses ütles: „Ma värisen hirmu käes!“
058	HEB	012	022	Teie olete jõudnud Siioni mäele, elava Jumala linna, taevase Jeruusalemma juurde. Olete jõudnud pidulikule koosolekule lugematute inglite
058	HEB	012	023	ja taevas kirja pandud esmasündinute koguduses. Te olete tulnud Jumala, kõikide kohtumõistja juurde, ja täiuslikuks saanud õigete vaimude juurde,
058	HEB	012	024	ja uue lepingu vahendaja Jeesuse juurde, ja piserdamisvere juurde, mis räägib Aabeli verest paremini.
058	HEB	012	025	Vaadake, et te ei eiraks seda, kes räägib! Sest kui ei pääsenud maa peal karistusest need, kes eirasid tema antud hoiatust, kuidas siis võiksime pääseda meie, kui me hülgame tema, kes meid taevast hoiatab?
058	HEB	012	026	Sel ajal raputas tema hääl maad, kuid nüüd on ta tõotanud: „Veel kord ma panen rappuma mitte ainult maa, vaid ka taeva!“
058	HEB	012	027	Sõnad „veel kord“viitavad raputatavate kui loodud asjade kõrvaldamisele, et jääksid püsima need, mida ei saa raputada.
058	HEB	012	028	Olgem siis tänulikud, et me saame Kuningriigi, mida ei saa raputada, ja teenigem Jumalat talle meelepärasel viisil allaheitlikkuse ja aukartusega,
058	HEB	012	029	sest meie Jumal on neelav tuli!
058	HEB	013	001	Püsige üksteise armastuses vendade ja õdedena!
058	HEB	013	002	Ärge unustage külalislahkust, sest nii on mitmed enesele teadmata võtnud külalistena vastu ingleid.
058	HEB	013	003	Pidage meeles vange, otsekui oleksite ahelates koos nendega, ja neid, keda väärkoheldakse, otsekui tunneksite seda oma nahal.
058	HEB	013	004	Abielu olgu kõikjal au sees ja abieluvoodi rüvetamata, sest Jumal mõistab kohut hoorajate ja abielurikkujate üle.
058	HEB	013	005	Ärgu olgu kohta teie elus rahaahnusel, olge rahul sellega, mis teil on. Sest Jumal ise on öelnud: „Ma ei hülga sind iial ega jäta sind maha!“
058	HEB	013	006	Niisiis võime julge südamega öelda: „Issand on minu abimees, ma ei karda; mida võib teha mulle inimene?“
058	HEB	013	007	Pidage meeles oma juhte, kes teile on rääkinud Jumala sõna; mõtelge sellele, mida nad on oma eluga saavutanud, võtke nende usust eeskuju!
058	HEB	013	008	Jeesus Kristus on seesama eile, täna ja igavesti!
058	HEB	013	009	Ärge laske endid kaasa kiskuda kõikvõimalikel võõrastel õpetustel. Meie süda kinnitatakse armu läbi, aga mitte toitudega, mis ei ole toonud mingit kasu neile, kes nende määruste järgi elavad.
058	HEB	013	010	Meie päralt on altar, millelt ei või süüa need, kes teenivad vana Seaduse telgis.
058	HEB	013	011	Sest ohvriloomade kehad, kelle vere toob ülempreester lepituseks patu pärast kõige pühamasse paika, põletatakse väljaspool leeri.
058	HEB	013	012	Seepärast on ka Jeesus, et pühitseda rahvast oma verega, kannatanud väljaspool linnaväravaid.
058	HEB	013	013	Mingem siis tema juurde väljapoole leeri, et kanda tema teotust!
058	HEB	013	014	Sest meil ei ole siin jäävat linna, vaid me ootame igatsusega seda, mis on tulemas.
058	HEB	013	015	Seepärast toogem Jeesuse kaudu Jumalale pidevalt ülistusohvrit, huulte vilja, mis tema nime avalikult tunnistab.
058	HEB	013	016	Ning ärge unustage teha head ja jagada teistega, sest sellised ohvrid on Jumalale meelepärased.
058	HEB	013	017	Olge kuulekad oma juhtidele ja alistuge neile, sest nemad valvavad teie hingede üle nagu need, kes peavad kord aru andma. Tehke seda nii, et nad võiksid teha seda rõõmuga, mitte murest ägades, sest teil ei oleks sellest kasu.
058	HEB	013	018	Palvetage meie pärast! Me oleme veendunud, et meie südametunnistus on puhas, me tahame kõiges käituda õigesti.
058	HEB	013	019	Ma palun teha seda eriti selle pärast, et mind teile rutem tagasi antaks.
058	HEB	013	020	Aga rahu Jumal, kes igavese lepingu verega on surnuist üles toonud lammaste suure Karjase, meie Issanda Jeesuse,
058	HEB	013	021	varustagu teid kõigega, mis on hea tema tahte täitmiseks! Ja saatku korda meie sees, mis on talle meelepärane, Jeesuse Kristuse läbi, kellele olgu austus igavesti! Aamen.
058	HEB	013	022	Vennad ja õed, ma panen teile südamele: võtke vastu see julgustussõna, sest ma olen kirjutanud teile lühidalt.
058	HEB	013	023	Teadke, et meie vend Timoteos on lastud vabaks, ja kui ta varsti tuleb, külastan ma teid koos temaga.
058	HEB	013	024	Tervitage kõiki oma juhte ja kõiki Jumala pühasid! Teid tervitavad Itaalia vennad.
058	HEB	013	025	Arm olgu teie kõikidega!
#
# BOOK	059	JAM	James	Jaakobuse
059	JAM	001	001	Jaakobus, Jumala ja Issanda Jeesuse Kristuse sulane, Kaheteistkümnele rahvaste sekka pillutatud suguharule: Tervitused.
059	JAM	001	002	Pidage alati rõõmuks, mu vennad ja õed, kui te satute mitmesugustesse katsumustesse!
059	JAM	001	003	Te ju teate, et teie usu läbikatsumine teeb teid vastupidavaks.
059	JAM	001	004	Ja lõpuni vastupidamine teeb teid täiuslikuks ja laitmatuks, ilma ühegi puudujäägita.
059	JAM	001	005	Aga kui kellelgi teist on puudu tarkusest, siis ta palugu Jumalalt, kes annab heldelt kõigile, tegemata etteheiteid, ja talle antakse.
059	JAM	001	006	Ent ta palugu usus, kahtlemata, sest kahtleja on nagu merelaine, mida tuul siia-sinna ajab.
059	JAM	001	007	Selline inimene ärgu arvaku, et ta Issandalt midagi saab.
059	JAM	001	008	Ta on kõikuva meelega mees, ebakindel kõigis oma ettevõtmistes.
059	JAM	001	009	Vaene vend kiidelgu oma kõrgest seisusest,
059	JAM	001	010	aga rikas kiidelgu oma madalusest, sest ta kaob nagu rohuõis.
059	JAM	001	011	Sest päike tõuseb ja kuumus kuivatab rohu, õis pudeneb ja ta ilu hävib. Nii närtsib ka rikas keset oma tegemisi.
059	JAM	001	012	Õnnis on mees, kes katsumuses vastu peab. Sest kui ta on läbi katsutud, saab ta võidupärjaks elu, mille Jumal on tõotanud neile, kes teda armastavad.
059	JAM	001	013	Ärgu keegi kiusatuses olles öelgu: „Jumal kiusab mind!“Sest Jumalat ei kiusata kurjaga ja ka tema ise ei kiusa kedagi.
059	JAM	001	014	Igaüht kiusab ta oma himu; see peibutab teda ja meelitab lõksu.
059	JAM	001	015	Kui himu on viljastunud, toob ta ilmale patu, ja kui patt on täide viidud, sünnitab see surma.
059	JAM	001	016	Ärge laske end eksitada, mu armsad vennad ja õed!
059	JAM	001	017	Iga hea and ja iga täiuslik kingitus on pärit ülalt, valguste Isalt, kelle juures ei ole muutust ega valguse varjutust.
059	JAM	001	018	Oma tahte kohaselt on ta meid sünnitanud tõe sõnumi läbi, et oleksime kui esimene viljasaak tema loodute seast.
059	JAM	001	019	Seda teadke, mu armsad vennad ja õed: iga inimene olgu kärmas kuulama, pikaldane rääkima, pikaldane vihastama!
059	JAM	001	020	Sest inimese viha ei too õigust Jumala ees.
059	JAM	001	021	Seepärast pange maha kõik rüvedus ja viimnegi kurjus! Võtke alandlikult omaks teisse istutatud sõna – see suudab päästa teie hinge!
059	JAM	001	022	Kuid olge sõna tegijad, mitte need, kes üksnes kuulavad ja iseennast petavad.
059	JAM	001	023	Sest kui keegi sõna kuulab, aga selle järgi ei tee, siis sarnaneb ta mehega, kes näeb peeglist oma tegelikku palet:
059	JAM	001	024	vaadelnud ennast, läheb ta eemale ja unustab peagi, milline ta on.
059	JAM	001	025	Aga see, kes uurib vabaduse täiuslikku seadust ega eemaldu sellest, ei ole unustav kuulaja, vaid tegude tegija. See inimene on õnnistatud oma tegudes.
059	JAM	001	026	Kui keegi arvab end teenivat Jumalat, aga oma keelt ei talitse, siis ta petab iseennast ja tema jumalateenistus on tühine.
059	JAM	001	027	Puhas ja laitmatu jumalateenistus Jumala, meie Isa ees on hoolitseda vaeslaste ja lesknaiste eest nende viletsuses ning hoida ennast maailmast määrimata.
059	JAM	002	001	Vennad ja õed, ärge siduge oma usku meie kirkuse Issandasse Jeesusesse Kristusesse vahetegemisega inimeste vahel.
059	JAM	002	002	Oletagem, et teie koosolekule tuleb kuldsõrmustega mees uhkeis rõivais ja tuleb ka räpases rõivais vaene.
059	JAM	002	003	Teie osutate austust sellele, kes kannab uhkeid rõivaid, ning ütlete talle: „Istuge siia, palun, “aga vaesele te ütlete: „Sina seisa seal!“või „Istu maha mu jalgade juurde!“
059	JAM	002	004	Eks ole te siis teinud vahet omade seas ja saanud eelarvamustega otsustajateks?
059	JAM	002	005	Kuulge, mu armsad vennad ja õed! Kas pole Jumal valinud maailma silmis vaeseid saama rikkaks usu poolest ja pärima Kuningriiki, mille tema on tõotanud neile, kes teda armastavad?
059	JAM	002	006	Teie aga olete halvustanud vaest! Kas mitte rikkad ei rõhu teid ega tõmba teid kohtusse?
059	JAM	002	007	Kas ei teota just nemad seda kallist nime, millega teid on kutsutud?
059	JAM	002	008	Kui te täidate kuninglikku seadust Pühakirja järgi „Armasta oma ligimest nagu iseennast!“, siis teete hästi.
059	JAM	002	009	Aga kui te inimesi eelistate välise järgi, siis te teete pattu ja Seadus tunnistab teid üleastujaiks.
059	JAM	002	010	Sest igaüks, kes täidab kogu Seadust, kuid eksib ühe käsu vastu, on süüdi kõigis üleastumises.
059	JAM	002	011	On ju see, kes ütles: „Ära riku abielu!“, samuti öelnud: „Ära tapa!“Kui sa ei riku abielu, aga tapad, oled ikka seaduserikkuja.
059	JAM	002	012	Nõnda siis rääkige ja käituge nagu need, kelle üle kord kohut mõistetakse vabaduse seaduse järgi.
059	JAM	002	013	Sest kohus on halastamatu sellele, kes ise ei osuta halastust. Halastus aga on suurem kui kohus.
059	JAM	002	014	Mis kasu on sellest, mu vennad ja õed, kui keegi väidab endal olevat usku, aga tegusid ei ole? Ega seesugune usk või teda päästa?
059	JAM	002	015	Kui teie vend või õde on ilma riieteta ja igapäevase toiduta,
059	JAM	002	016	ja keegi teist ütleb talle: „Mine rahuga, pane soojalt riidesse ja söö kõht täis, “aga ei anna talle eluks vajalikku, mis on siis sellest kasu?
059	JAM	002	017	Nii on ka usuga: kui sel pole tegusid, on see iseenesest surnud.
059	JAM	002	018	Kuid keegi võib öelda: „Sinul on usk ja minul on teod.“Näita mulle oma usku lahus tegudest ja mina näitan sulle oma usku koos tegudega.
059	JAM	002	019	Sina usud, et Jumal on üksainus? Hästi teed! Ka deemonid usuvad seda ja värisevad hirmust.
059	JAM	002	020	Kas sa tahad tõendeid, oh taipamatu inimlaps, et usk ilma tegudeta on surnud?
059	JAM	002	021	Eks mõistetud meie esiisa Aabraham Jumala ees õigeks tegude järgi, kui ta oma poja Iisaki viis ohvrialtarile?
059	JAM	002	022	Sa näed, et usk avaldus tema tegudes ja sai täiuslikuks tegude kaudu.
059	JAM	002	023	Nii läks täide Pühakirja sõna: „Aabraham uskus Jumalat ja see arvati talle õiguseks, “ning teda hüüti Jumala sõbraks.
059	JAM	002	024	Näete siis, et inimene mõistetakse õigeks tegude järgi, mitte ainult usust.
059	JAM	002	025	Nõndasamuti mõisteti ka hoor Raahab õigeks tegude järgi, kui ta maakuulajad lahkelt vastu võttis ja nad teist teed linnast välja aitas.
059	JAM	002	026	Sest nii nagu ihu ilma vaimuta on surnud, on surnud ka usk ilma tegudeta.
059	JAM	003	001	Ärgu hakaku paljud teist õpetajaks, mu vennad: te teate, et meie üle mõistetakse kohut karmimalt.
059	JAM	003	002	Me kõik eksime paljus. Kes kõnes ei eksi, on täiuslik mees ja suudab talitseda ka kogu ihu.
059	JAM	003	003	Kui me paneme hobusele suitsed suhu, et ta oleks meile kuulekas, siis me juhime kogu hobust.
059	JAM	003	004	Või vaata laevu: kuigi nad on väga suured ja tugevate tuulte ajada, juhitakse neid väikese tüüriga just sinna, kuhu tüürimees tahab.
059	JAM	003	005	Nii on ka keel väike ihuliige, aga kiitleb suurte asjade üle. Vaata kui väike tulesäde süütab suure metsa!
059	JAM	003	006	Ka keel on tuli. Keel on otsekui ebaõigluse maailm meie liikmete seas, mis rüvetab kogu keha. Ta süütab põlema eluratta ja on ise süüdatud põrgust.
059	JAM	003	007	Sest inimkond taltsutab igat liiki loomi, linde, roomajaid ja mereelukaid, ja on juba taltsutanud,
059	JAM	003	008	kuid keelt ei suuda taltsutada ükski inimene. See on rahutu ja tige, täis surmavat mürki.
059	JAM	003	009	Sellega me kiidame Issandat ja Isa, ning sellega sajatame inimesi, kes on loodud Jumala sarnasteks.
059	JAM	003	010	Samast suust tuleb kiitus ja sajatus. Nii ei tohiks olla, mu vennad ja õed!
059	JAM	003	011	Ega allikas anna samast lättest magedat ja kibedat vett?
059	JAM	003	012	Ei või ju viigipuu, mu vennad ja õed, kanda oliive ega viinapuu viigimarju? Samuti ei saa soolasest allikast magedat vett.
059	JAM	003	013	Kes teie seast on tark ja mõistev? Las ta näitab hea eluviisiga oma tegusid targas tasaduses.
059	JAM	003	014	Aga kui teie südames on tigedat riiakust ja isekat ambitsiooni, siis ärge hoobelge ega valetage tõe vastu.
059	JAM	003	015	See ei ole ülalt pärit tarkus, vaid on maine, ilmalik, deemonlik.
059	JAM	003	016	Sest kus on kadedust ja isekust, seal on korralagedust ja kõiksugu halba.
059	JAM	003	017	Kuid ülalt pärinev tarkus on esmalt puhas, siis rahuarmastav, osavõttev, kuulekas, täis halastust ja häid vilju, eelarvamusteta, teeskluseta.
059	JAM	003	018	Rahutegijad, kes külvavad rahus, lõikavad õiguse vilja.
059	JAM	004	001	Kust on pärit võitlused ja tülid teie seas? Kas mitte sealt, teie himudest, mis sõdivad teie sees?
059	JAM	004	002	Te himustate, aga teil ei ole, ja siis te tapate. Te kadestate, aga kätte siiski ei saa, ja nii te võitlete ja tülitsete. Teil ei ole, sest te ei küsi Jumalalt.
059	JAM	004	003	Te palute, aga ei saa, sest te palute valesti, tahtes seda tarvitada oma naudinguteks.
059	JAM	004	004	Te abielurikkujad! Kas te ei tea, et sõprus maailmaga on vaen Jumala vastu? Kes iganes tahab olla maailma sõber, saab Jumala vaenlaseks.
059	JAM	004	005	Või ehk arvate, et Pühakiri asjata ütleb, et ta igatseb kiivalt vaimu, mille ta meisse on elama pannud.
059	JAM	004	006	Aga ta annab rohkem armu. Seepärast öeldakse: „Jumal paneb vastu kõrkidele, aga alandlikele annab ta armu.“
059	JAM	004	007	Seepärast alistuge Jumalale! Seiske vastu kuradile, ja ta põgeneb teie eest.
059	JAM	004	008	Tulge Jumala ligi, siis tuleb tema teie ligi! Puhastage oma käed, te patused! Tehke puhtaks oma südamed, te kaksipidi mõtlejad!
059	JAM	004	009	Kurtke oma häda, leinake ja nutke! Teie naer muutugu nutuks ja rõõm kurbuseks.
059	JAM	004	010	Alanduge Issanda ette ja tema tõstab teid üles.
059	JAM	004	011	Ärge halvustage üksteist, vennad ja õed! Kes vennast või õest halba räägib või tema üle kohut mõistab, räägib halba Seadusest ja mõistab kohut Seaduse üle. Kui sa Seaduse üle kohut mõistad, siis ei ole sa Seaduse täitja, vaid kohtumõistja.
059	JAM	004	012	On vaid üks Seaduseandja ja Kohtumõistja, kes võib nii päästa kui ka hukata. Aga kes oled sina, et sa mõistad kohut oma ligimese üle?
059	JAM	004	013	Kuulge nüüd teie, kes ütlete: „Täna või homme sõidame sinna või sinna linna, tegutseme seal aasta ja kaupleme ning saame kasu!“
059	JAM	004	014	Aga teie ei tea, mida homne päev toob. Milline on teie elu? Te olete suitsuvine, mis korraks ilmub ja siis kaob.
059	JAM	004	015	Selle asemel peaksite ütlema: „Kui Issand tahab, siis me elame ning teeme seda ja teist.“
059	JAM	004	016	Te kiitlete oma enesekindluses. Kõik seesugune kiitlemine on halb.
059	JAM	004	017	Kui keegi teab, kuidas käituda õigesti, aga nii ei tee, on see tema jaoks patt.
059	JAM	005	001	Kuulge nüüd, rikkad! Nutke ja ulguge teid tabavate õnnetuste pärast!
059	JAM	005	002	Teie rikkus on roiskunud ja teie riided on koitanud!
059	JAM	005	003	Teie kuld ja hõbe on roostes, nende rooste on tunnistuseks teie vastu ja see õgib teie ihu kui tuli. Te olete kuhjanud kokku varandust viimseil päevil.
059	JAM	005	004	Teie põldudel kisendab vilja lõiganud tööliste palk, mille te olete jätnud maksmata, ja viljakoristajate appikarjed on ulatunud vägede Issanda kõrvu.
059	JAM	005	005	Te olete priiskavalt elanud ja andunud naudinguile, te olete nuumanud oma südant tapapäeval.
059	JAM	005	006	Te olete süüdi mõistnud õige ja ta tapnud; tema ei hakka teile vastu.
059	JAM	005	007	Seepärast olge pika meelega, vennad ja õed, kuni Issanda tulemiseni! Vaadake, kuidas põllumees ootab pika meelega sügis- ja kevadvihma, et saada maa pealt kallihinnalist saaki.
059	JAM	005	008	Olge teiegi pika meelega ja südamelt julged, sest Issanda tulemine on lähedal!
059	JAM	005	009	Ärge nurisege üksteise vastu, vennad ja õed, et te ei satuks kohtu alla! Näe, kohtunik seisab juba uksel!
059	JAM	005	010	Võtke kannatlikkuse eeskujuks prohveteid, kes on rääkinud Issanda nimel ja talunud kurja kohtlemist.
059	JAM	005	011	Me kiidame õndsaks neid, kes on katsumustes vastu pidanud. Te olete kuulnud Iiobi kannatlikkusest ja teate, mida Issand talle lõpuks tegi; sest Issand on täis halastust ja kaastunnet.
059	JAM	005	012	Kuid eelkõige, mu vennad ja õed, ärge vanduge ei taeva ega maa nimel ega millegi muu nimel! Teie „jah“olgu „jah“ja teie „ei“olgu „ei“– et te ei satuks kohtu alla!
059	JAM	005	013	Kui kellelgi teie seast on raskust ja vaeva, siis ta palvetagu! Kui kellelgi on rõõmus meel, siis ta laulgu kiituselaule!
059	JAM	005	014	Kui keegi teie seast on haige, siis ta kutsugu kogudusevanemad ja need palvetagu tema kohal, võides teda õliga Issanda nimel!
059	JAM	005	015	Ja usupalve tervendab tõbise ning Issand tõstab ta jalule. Ja kui ta on teinud pattu, siis ta saab selle andeks.
059	JAM	005	016	Seepärast tunnistage üksteisele patud üles ja palvetage üksteise eest, et te saaksite terveks! Õige inimese eestpalve saadab palju korda.
059	JAM	005	017	Eelija oli inimene, kes pidi kannatama nii nagu meiegi. Ta palus püsivalt, et ei sajaks vihma, ning kolm aastat ja kuus kuud ei langenud vihma maa peale.
059	JAM	005	018	Siis ta palvetas jälle ning taevas andis vihma ja maa kandis vilja.
059	JAM	005	019	Mu vennad ja õed, kui keegi teist on tõest kõrvale eksinud ja teine ta tagasi pöörab,
059	JAM	005	020	siis ta teadku: kes patuse eksiteelt tagasi pöörab, päästab tema hinge surmast ja katab kinni pattude hulga.
#
# BOOK	060	1PE	1 Peter	1 Peetruse
060	1PE	001	001	Peetruselt, Jeesuse Kristuse apostlilt, Jumala valituile, kes elavad laialipillutatult Pontoses, Galaatias, Kappadookias, Aasias ja Bitüünias ning on kutsutud
060	1PE	001	002	Jumala Isa etteteadmise järgi Vaimu pühitsuse läbi olema kuulekad ja Jeesuse Kristuse verega piserdatud: Armu ja rahu saagu teile rohkesti!
060	1PE	001	003	Kiidetud olgu Jumal, meie Issanda Jeesuse Kristuse Isa! Oma suurest halastusest on tema Jeesuse Kristuse ülestõusmise läbi surnuist meid uuesti sünnitanud elavale lootusele,
060	1PE	001	004	et saada hävimatu, määrdumatu ja tuhmumatu pärand, mis on taevas hoitud teie jaoks.
060	1PE	001	005	Seda hoitakse Jumala väes usu läbi teie päästeks, mis on viimsel ajal valmis ilmuma.
060	1PE	001	006	Sellest päästest te juubeldate, ehkki praegu te peate pisut kurvastama mitmesugustes katsumustes.
060	1PE	001	007	Isegi kaduvat kulda proovitakse tulega. Teie usk proovitakse samuti läbi, mis on kullast palju kallim, et selle ehtsus oleks ülistuseks, kiituseks ja auks Jeesuse Kristuse ilmumisel.
060	1PE	001	008	Teda te armastate, kuigi te ei ole teda näinud. Temasse te usute, ehkki te praegu teda ei näe, ning te juubeldate sõnulseletamatu ja aulise rõõmuga,
060	1PE	001	009	sest te saavutate oma usu eesmärgi – oma hinge pääste.
060	1PE	001	010	Seda päästet on otsinud ja seda püüdnud uurida prohvetid, kes on ennustanud teile osaks saavat armu.
060	1PE	001	011	Nad püüdsid teada saada, millise aja ja mis asjaolude kohta osutas nendes olev Kristuse Vaim, ennustades ette Messiale määratud kannatusi ja neile järgnevat kirkust.
060	1PE	001	012	Neile ilmutati, et nad ei teeninud mitte ennast vaid teid. Seda kõike on teile rääkinud need, kes teile taevast läkitatud Püha Vaimu läbi on kuulutanud evangeeliumi. Isegi inglid ihkavad neid asju vaadata.
060	1PE	001	013	Seepärast, käärige üles oma mõistuse käised ja mõtelge kainelt. Lootke armu peale, mida teile pakutakse Jeesuse Kristuse ilmumises.
060	1PE	001	014	Nõnda nagu sõnakuulelikud lapsed, ärge kohanege himudega, mis teil olid teadmatuses elades,
060	1PE	001	015	vaid saage pühaks kogu oma olekult, nii nagu teie Kutsuja on püha!
060	1PE	001	016	Eks öelda ka Pühakirjas: „Olge pühad, sest mina olen püha!“
060	1PE	001	017	Ja kui te palves hüüate Isaks teda, kes mõistab kohut erapooletult vastavalt igaühe tegudele, siis elage aukartuses oma pagulasepäevad!
060	1PE	001	018	Te ju teate, et teid ei ole lunastatud kaduvate asjadega, hõbeda või kullaga teie tühisest esivanematelt päritud eluviisist,
060	1PE	001	019	vaid Kristuse kui veatu ja laitmatu Talle kalli verega.
060	1PE	001	020	Tema oli ette määratud enne maailma loomist, ent aegade lõpul sai ilmsiks teie pärast.
060	1PE	001	021	Tema läbi te usute Jumalat, kes on tema üles äratanud surnuist ja andnud talle kirkuse, et teie usk ja lootus oleksid Jumalas.
060	1PE	001	022	Kui te olete nüüd tõele kuuletumises ennast puhastanud siiraks armastuseks üksteise vastu, siis armastage üksteist sügavalt ja puhtast südamest!
060	1PE	001	023	Te olete uuesti sündinud mitte kaduvast, vaid kadumatust seemnest Jumala elava ja jääva sõna kaudu.
060	1PE	001	024	Sest „Kõik inimesed on otsekui rohi, kogu nende hiilgus nagu rohu õieke; rohi kuivab ära ja õieke pudeneb maha;
060	1PE	001	025	aga Issanda sõna püsib igavesti.“See on aga seesama rõõmusõnum, mida teile on kuulutatud.
060	1PE	002	001	Seepärast pange maha kogu kurjus, kogu kavalus, teesklemine, kadedus ja tagarääkimine!
060	1PE	002	002	Nagu vastsündinud lapsed janunege puhast vaimulikku piima, et te selle varal kasvaksite ja jõuaksite päästmisele,
060	1PE	002	003	nüüd kui te olete maitsnud, et Issanda on hea.
060	1PE	002	004	Kui tulete tema, elava kivi juurde, kes on inimeste poolt välja praagitud, ent Jumala silmis valitud ja väärtuslik,
060	1PE	002	005	siis ehitatakse teidki üles kui elavad kivid vaimulikuks hooneks, pühaks preesterkonnaks, tooma vaimulikke ohvreid, mis on Jumalale vastuvõetavad Jeesuse Kristuse kaudu.
060	1PE	002	006	Seepärast seisab Pühakirjas: „Vaata, ma panen Siionisse kivi, valitud ja väärtusliku nurgakivi, ja kes temasse usub, ei jää häbisse.“
060	1PE	002	007	Teile, kes usute, on ta kallihinnaline, uskmatuile aga – „Kivi, mille ehitajad pidasid kõlbmatuks, on saanud nurgakiviks, “
060	1PE	002	008	ning „Kivi, mis paneb inimesed komistama ja kalju, mis paneb nad kukkuma“. Uskmatud komistavad, sest nad ei kuuletu sõnumile, nagu oligi neile seatud.
060	1PE	002	009	Teie aga olete valitud sugu, kuninglik preesterkond, püha rahvas, Jumala eriline omand, et te kuulutaksite tema võrratuid tegusid, kes teid on kutsunud pimedusest oma imelisse valgusse.
060	1PE	002	010	Teid, kes te kunagi polnud rahvas, nüüd olete aga Jumala rahvas. Kes ei olnud armu saanud, aga nüüd olete armu saanud!
060	1PE	002	011	Armsad, ma anun teid kui võõraid ja läbirändajaid, hoiduge lihalikest himudest, mis sõdivad hinge vastu.
060	1PE	002	012	Käituge hästi paganate keskel, et kuigi nad teid kuritegudes süüdistavad, võiksid nad näha teie häid tegusid ja kiita Jumalat tema tulemise päeval.
060	1PE	002	013	Alistuge Issanda pärast kogu inimlikule korrale, olgu kuningale kui kõrgeimale võimukandjale,
060	1PE	002	014	olgu asevalitsejale, kui tema poolt saadetule, et kurjategijaid karistada ja kiita häid kodanikke.
060	1PE	002	015	Selline on Jumala tahtmine, et te head tehes vaigistaksite rumalate inimeste teadmatuse.
060	1PE	002	016	Elage kui vabad, ent ärge kasutage oma vabadust kurjuse kattevarjuks, vaid olge kui Jumala sulased.
060	1PE	002	017	Austage kõiki, armastage vendi ja õdesid, kartke Jumalat, austage kuningat!
060	1PE	002	018	Orjad, alistuge täie aukartusega peremeestele, mitte ainult headele ja leebetele, vaid ka ebaõiglastele.
060	1PE	002	019	See on ju arm, kui keegi südametunnistuse pärast Jumala ees talub valu ülekohtuselt kannatades.
060	1PE	002	020	Mis au sellest on, kui teid pekstakse patu pärast? Aga kui te head tehes kannatate, siis olete Jumala silmis leidnud armu.
060	1PE	002	021	Selleks te olete kutsutud, sest ka Kristus kannatas teie eest, jättes teile eeskuju, et käiksite tema jälgedes.
060	1PE	002	022	„Tema ei teinud pattu ega leitud pettust tema suust“.
060	1PE	002	023	Ta ei sõimanud vastu, kui teda sõimati; kui ta kannatas, ei ähvardanud ta kedagi, vaid usaldas end sellele, kes mõistab kohut õiglaselt.
060	1PE	002	024	Ta kandis ise meie patud üles ristipuule, et meie pattudele ära sureksime ja elaksime tema õigusele. Tema vermete tõttu te olete saanud terveks.
060	1PE	002	025	Te olite ju otsekui lambad ekslemas, nüüd aga olete pöördunud oma hinge Karjase ja Hoidja poole.
060	1PE	003	001	Samuti naised, alistuge igaüks oma mehele, et kui mõned neist ei taha uskuda evangeeliumi, nad võidetaks usule ilma sõnata naiste käitumise kaudu,
060	1PE	003	002	kui nad on näinud teie puhast käitumist ja aukartust.
060	1PE	003	003	Ärge ehtige ennast välisega: keerukate soengute, kuldehete ja uhkete riietega,
060	1PE	003	004	vaid teie ehteks olgu varjulolev sisemine inimene leebe ja tasase vaimu kadumatus ilus, mis on kallihinnaline Jumala silmis.
060	1PE	003	005	Nii on ka vanasti end ehtinud pühad naised, kes Jumala peale lootsid. Nad alistusid oma meestele,
060	1PE	003	006	nii nagu Saara oli kuulekas Aabrahamile, nimetades teda isandaks. Teie olete tema lapsed, kui te teete head ega karda ühtki hirmutamist.
060	1PE	003	007	Samuti mehed, elage mõistvalt naisega kui nõrgema astjaga, osutades talle austust nagu elu armuanni kaaspärijale, et teie palved ei oleks takistatud.
060	1PE	003	008	Lõpuks, olge kõik ühel meelel, olge osavõtlikud, armastage üksteist, olge halastajad ja alandlikud!
060	1PE	003	009	Ärge tasuge kurja kurjaga ega sõimu sõimuga! Tasuge hoopis õnnistusega, sest selleks on teid kutsutud, et saaksite pärida õnnistuse.
060	1PE	003	010	„Sest kes tahab armastada elu ja näha häid päevi, see hoidku oma keelt kurja eest ja oma huuli pettust rääkimast.
060	1PE	003	011	Ta pöördugu ära kurjast ning tehku head, otsigu rahu ja taotlegu seda!
060	1PE	003	012	Sest Issanda silmad on pööratud õigete poole ja tema kõrvad on lahti nende palvetele, kuid Issand ise on nende vastu, kes teevad kurja.“
060	1PE	003	013	Kes saab teha teile kurja, kui te olete innukad tegema head?
060	1PE	003	014	Aga kui te peaksitegi kannatama õiguse pärast, olete õnnistatud. Ärge kartke nende hirmutamist ega sattuge ärevusse!
060	1PE	003	015	Pidage pühaks Issandat Kristust oma südames, olles alati valmis andma vastust igaühele, kes teilt pärib aru teis oleva lootuse kohta!
060	1PE	003	016	Kuid tehke seda tasase meelega ja aupaklikult, hoides puhtana oma südametunnistust. Nii jäävad häbisse need, kes laimavad teie kui kristlaste head käitumist.
060	1PE	003	017	Kui see on Jumala tahtmine, siis parem on kannatada heade tegude, mitte kurjade tegude pärast.
060	1PE	003	018	Sest ka Kristus kannatas pattude pärast üheainsa korra, õigena ülekohtuste eest, et teid juhtida Jumala juurde. Kui ta küll surmati ihus, aga äratati üles Vaimus,
060	1PE	003	019	kelles ta ka läks ära ja kuulutas vangis olevaile vaimudele.
060	1PE	003	020	Need ei kuulanud muiste sõna, kui Jumala pikk meel ootas Noa päevil, kuni ta tegi valmis laeva, milles vähesed, see on kaheksa inimest, päästeti läbi vee.
060	1PE	003	021	Selle võrdkujuna päästab teidki nüüd vesi ristimisena, mis ei ole lihaliku rüveduse vabastamine, vaid puhta südametunnistuse tõotus Jumalale Jeesuse Kristuse ülestõusmise kaudu.
060	1PE	003	022	Tema läks taevasse ja on Jumala paremal käel, talle on allutatud inglid ja võimud ja väed.
060	1PE	004	001	Kuna Kristus on kannatanud ihus, relvastuge teiegi sama mõtteviisiga. Sest kes maises ihus on kannatanud, see on lõpetanud tegemast pattu,
060	1PE	004	002	nii et ta maises elus allesjäänud aega ei ela enam inimlike himude, vaid Jumala tahtmise järgi.
060	1PE	004	003	Sest te olete minevikus küllalt kaua aega elanud nõnda nagu paganad, kes Jumalat ei tunne: liiderlikkuses, himudes, purjutamises, orgiates, joomingutes ja tülgastavates ebajumalateenistustes.
060	1PE	004	004	Just seepärast on nad üllatunud, et te nendega ei ühine sellessamas hoolimatus ja metsikus elus, ja nad teotavad teid.
060	1PE	004	005	Nad peavad aru andma temale, kes on juba valmis kohut mõistma elavate ja surnute üle.
060	1PE	004	006	Just sellepärast on ka surnutele kuulutatud evangeeliumi, et nende üle mõistetaks kohut küll nagu inimeste üle lihas, aga nad elaksid nagu Jumal vaimus.
060	1PE	004	007	Kõigi asjade lõpp on lähedal. Seepärast olge valvsad ja mõistlikud, et saaksite palvetada.
060	1PE	004	008	Ennekõike olgu teil sügav armastus üksteise vastu, sest armastus katab kinni pattude hulga.
060	1PE	004	009	Olge üksteise vastu külalislahked ilma nurisemata!
060	1PE	004	010	Igaüks teenigu teisi selle andega, mille ta on saanud, nagu Jumala mitmekülgse armu head majapidajad.
060	1PE	004	011	Kui keegi räägib, siis ta rääkigu nagu Jumala sõnul! Kui keegi teenib, tehku seda jõust, mida Jumal annab, et kõiges kiidetaks Jumalat Jeesuse Kristuse läbi, kelle päralt on kirkus ja vägi igavesest ajast igavesti. Aamen.
060	1PE	004	012	Armsad, ärge imestage tulekuumuse üle, mis teid tabab, otsekui juhtuks teile midagi ebatavalist!
060	1PE	004	013	Vastupidi, olge rõõmsad, kui te saate osa Kristuse kannatustest, et saaksite olla rõõmsad tema kirkuse ilmumisel.
060	1PE	004	014	Õnnistatud olete teie, kui teid pilgatakse Kristuse nime pärast, sest siis hingab teie peal kirkuse Vaim, Jumala Vaim.
060	1PE	004	015	Ärgu keegi kannatagu mõrvarina või vargana või muu kurjategijana või mässajana!
060	1PE	004	016	Aga kui keegi kannatab Kristuse pärast, siis ta ärgu häbenegu, vaid kiitku Jumalat selle nime eest.
060	1PE	004	017	Sest käes on aeg kohtumõistmisel alata Jumala kojast. Aga kui esmalt meist, missugune lõpp ootab siis neid, kes ei ole sõnakuulelikud Jumala evangeeliumile?
060	1PE	004	018	Ja, „Kui juba õige pääseb vaevu, mis saab siis jumalatust ja patusest?“
060	1PE	004	019	Sellepärast usaldagu need, kes kannatavad Jumala tahte kohaselt, oma hinged head tehes ustava Looja hooleks!
060	1PE	005	001	Seepärast ma julgustan kogudusevanemaid teie seas, olles ise kaasvanem ja Kristuse kannatuste tunnistaja ning osaline tulevasest kirkusest:
060	1PE	005	002	hoidke teile usaldatud Jumala karja ja vaadake selle järele mitte kohustuse pärast, vaid vabatahtlikult Jumalaga kooskõlas, mitte kasuahnelt, vaid innukalt!
060	1PE	005	003	Ärge võimutsege teile antud osa üle, vaid olge karjale eeskujuks!
060	1PE	005	004	Ja kui Ülemkarjane ilmub, saate kirkuse närtsimatu pärja.
060	1PE	005	005	Samuti nooremad, alistuge vanematele! Ja riietuge kõik alandlikkusega üksteise vastu, sest „Jumal paneb vastu kõrkidele, aga alandlikele annab ta armu“.
060	1PE	005	006	Seepärast alanduge Jumala vägeva käe alla, et tema teid omal ajal ülendaks!
060	1PE	005	007	Heitke kogu oma ärevus tema peale, sest tema hoolib teist!
060	1PE	005	008	Olge kained, valvake! Teie süüdistaja kurat käib ringi nagu möirgav lõvi ja otsib, keda neelata.
060	1PE	005	009	Seiske talle vastu kindlalt usus, teades, et samasuguseid kannatusi peavad kandma kõik teie vennad ja õed kogu maailmas.
060	1PE	005	010	Aga kogu armu Jumal, kes teid on kutsunud oma igavesse kirkusesse Kristuses Jeesuses, taastab, kinnitab, teeb tugevaks ja toetab teid, kui te üürikest aega olete kannatanud.
060	1PE	005	011	Tema päralt olgu võim igavesest ajast igavesti! Aamen.
060	1PE	005	012	Siilase, minu arvates usaldusväärse venna abil olen ma teile kirjutanud mõne sõna julgustuseks ja kinnituseks, et see on tõeline Jumala arm, milles peaksite püsima!
060	1PE	005	013	Teid tervitab kogudus Paabelis, kes on valitud nagu teiegi, ja minu poeg Markus.
060	1PE	005	014	Tervitage üksteist armastuse suudlusega! Rahu teile kõikidele, kes olete Kristuses!
#
# BOOK	061	2PE	2 Peter	2 Peetruse
061	2PE	001	001	Siimon Peetruselt, Jeesuse Kristuse sulaselt ja apostlilt, Neile, kes on nagu meiegi saanud sama kalli usu meie Jumala ja Päästja Jeesuse Kristuse õiguse läbi:
061	2PE	001	002	Armu ja rahu olgu teil rohkesti Jumala ja Jeesuse, meie Issanda tundmise kaudu!
061	2PE	001	003	Tema jumalik vägi on andnud meile kõik, mida jumalakartlikuks eluks vajame, tema tundmise kaudu, kes meid on kutsunud oma kirkuse ja headusega.
061	2PE	001	004	Sel viisil on ta kinkinud meile kõige suuremad ja hinnalisemad tõotused, et te nende kaudu võiksite põgeneda kaduvuse eest, mis valitseb maailmas himude tõttu, ja saada osa jumalikust loomusest.
061	2PE	001	005	Sel põhjusel tehke kõik endast olenev, et arendada oma usus voorust, vooruses tõetundmist,
061	2PE	001	006	tõetundmises enesevalitsust, enesevalitsuses visadust, visaduses jumalakartlikkust,
061	2PE	001	007	jumalakartlikkuses vennalikku kiindumist, vennalikus kiindumises armastust.
061	2PE	001	008	Kui teil seda kõike on ja selles ka edenete, siis te ei jää laisaks ega viljatuks meie Issanda Jeesuse Kristuse tundmises.
061	2PE	001	009	Aga kellel seda ei ole, on pime oma lühinägelikkuses, unustades, et ta on oma kunagistest pattudest puhastatud.
061	2PE	001	010	Seepärast, vennad ja õed, püüdke veelgi enam teha kindlaks oma kutsumine ja valik; sest kui te seda teete, ei komista te iial.
061	2PE	001	011	Ja teid ootab rikkalik sissepääs meie Issanda ja Päästja Jeesuse Kristuse igavesse Kuningriiki.
061	2PE	001	012	Seepärast ma tahan alati teile seda meelde tuletada, kuigi te seda ju teate ja ka kõikumatult püsite teile antud tões.
061	2PE	001	013	Aga ma pean õigeks teid meeldetuletustega virgutada, kuni ma selles ihulikus telgis elan,
061	2PE	001	014	teades, et peagi tuleb mul sellest lahkuda, nagu meie Issand Jeesus Kristus on mulle selgeks teinud.
061	2PE	001	015	Ja ma püüan teha kõik endast oleneva, et ka pärast minu äraminekut suudaksite need asjad meeles pidada.
061	2PE	001	016	Sest me ei ole Issanda Jeesuse Kristuse väge ja tulemist teile teatanud osavalt sepitsetud müüte silmas pidades, vaid me oleme tema suurust ise näinud.
061	2PE	001	017	Tema sai au ja kirkust Jumalalt Isalt, kui majesteetlikust hiilgusest kostis hääl: „See on minu armas Poeg, temast on mul hea meel!“
061	2PE	001	018	Meie ise kuulsime seda häält taevast kostmas, kui olime koos temaga pühal mäel.
061	2PE	001	019	Ja nii on meil prohvetlik sõna kui midagi täiesti usaldusväärset, ja seda pange tähele nagu pimedas säravat lampi, kuni koidab päev ning koidutäht tõuseb teie südameis.
061	2PE	001	020	Ennekõike aga mõistke, et ühtki prohvetikuulutust Pühakirjas ei või keegi omapäi tõlgendada.
061	2PE	001	021	Sest iialgi pole ükski prohvetikuulutus sündinud inimese tahtel, vaid Pühast Vaimust kantuna on inimesed rääkinud Jumalalt saadud sõna.
061	2PE	002	001	Ent rahva seas oli ka valeprohveteid, nagu teiegi sekka tuleb valeõpetajaid. Nad toovad vargsi sisse hukutavaid valeõpetusi ja salgavad Issanda, kes on nad vabaks ostnud. Nii tõmbavad nad enda peale kiire hävingu.
061	2PE	002	002	Ja paljud järgivad nende kõlvatut elu, kelle pärast hakatakse teotama tõe teed.
061	2PE	002	003	Ahnuses püüavad nad teid väljamõeldud lugudega ära osta. Nende karistus ei oota ammugi jõude ja nende hukatus ei tuku.
061	2PE	002	004	Sest Jumal ei säästnud patustanud ingleidki, vaid heitis nad ahelais põrgu süngesse piinapaika kinnipidamiseks kuni kohtupäevani.
061	2PE	002	005	Ta ei säästnud ka muistset maailma, vaid nuhtles nende jumalakartmatust veeuputusega, jättes ellu ainult õigusekuulutaja Noa ning veel seitse hinge.
061	2PE	002	006	Ta mõistis hukka Soodoma ja Gomorra linnad, põletades need tuhaks, ja tegi nendest näite sellest, mis ootab jumalakartmatuid.
061	2PE	002	007	Ta päästis hukatusest Loti, kes oli õige ja keda ohjeldamatud inimesed vaevasid oma kõlvatu käitumisega;
061	2PE	002	008	sest see, mida ta nende keskel elades nägi ja kuulis, piinas tema õiglast südant päevast päeva.
061	2PE	002	009	Nii teab Issand, kuidas jumalakartlikke katsumustest päästa, ülekohtusi aga hoida karistuse ootuses kohtupäevani,
061	2PE	002	010	eriti neid, kes rüvedas himus elavad lihaliku loomuse järgi ning põlgavad võimu. Nad on isekad ja jultunud ega karda teotada aukandjaid vaime,
061	2PE	002	011	samas kui isegi inglid, kellel on rohkem jõudu ja väge, ei langeta nende kohta teotavat otsust Issanda ees.
061	2PE	002	012	Need on otsekui arutud loomad, kes on loomu poolest sündinud püüdmiseks ja hukkamiseks. Nad teotavad seda, millest nad aru ei saa ja hukkuvad oma rikutuses.
061	2PE	002	013	Nad saavad kurja kohtlemise oma ülekohtu palgaks. Nad peavad lõbuks prassida päeva ajal, nad on häbiplekid ja tõrvatilgad, kes naudivad oma petlikke sõnu, kui nad pidutsevad koos teiega.
061	2PE	002	014	Nende silmad on tulvil abielurikkumist ning nad ei lakka tegemast pattu. Nad meelitavad lõksu kõikuvaid hingi, nende süda on treenitud ahnuses, nad on needuse lapsed.
061	2PE	002	015	Nad on lahkunud sirgelt rajalt ja eksinud, et käia Beori poja Bileami järel, kes armastas ülekohtu palka,
061	2PE	002	016	kuid sai oma üleastumise pärast noomida: kõnevõimetu eesel hakkas rääkima inimhäälega ja takistas prohveti meeletut tegu.
061	2PE	002	017	Nad on veeta allikad, udupilved, mida marutuul kannab, kelle jaoks on määratud pilkane pimedus.
061	2PE	002	018	Sest nad räägivad tühiseid, ülespuhutud sõnu ning meelitavad kõlvatute lihahimudega lõksu neid, kes on äsja pagenud eksiteel käijate seast.
061	2PE	002	019	Nad tõotavad neile vabadust, olles ise pahede orjad. Sest millele sa alla annad, selle ori sa oled.
061	2PE	002	020	Sest kui nad on Issanda ja Päästja Jeesuse Kristuse tundmise läbi pagenud maailma rüvedusest ning end uuesti neisse mässivad ja jäävad alla, siis on nende viimane olukord halvem kui esimene.
061	2PE	002	021	Neile oleks olnud parem, kui nad poleks õiguse teed iial tundma õppinud, kui et seda tundes ära pöörduda neile antud pühast käsust.
061	2PE	002	022	Mis nendega on juhtunud, kinnitab vanasõna tõde – „nagu koer, kes läheb tagasi oma okse juurde“, ja „pestud emis, kes läheb porisse püherdama“.
061	2PE	003	001	Mu armsad, see on nüüd juba teine kiri, mille ma teile kirjutan. Neis mõlemas olen tahtnud meelde tuletades virgutada teie siirast meelt,
061	2PE	003	002	et te meenutaksite ettekuulutusi, mida pühad prohvetid on rääkinud, ning Issanda ja Päästja käsku, mida teile on andnud apostlid.
061	2PE	003	003	Kõigepealt teadke seda, et viimseil päevil tuleb jõhkraid pilkajaid, kes elavad oma himude järgi
061	2PE	003	004	ja ütlevad: „Kus on tema tõotatud tagasitulek? Sestpeale kui meie esiisad läksid magama, on kõik jäänud nõnda nagu loomise algusest peale.“
061	2PE	003	005	Nad unustavad tahtlikult selle, et muiste olid olemas taevad ja veest tõusis maa, mis püsis Jumala sõna väel;
061	2PE	003	006	ja vee läbi tollane maailm ka hukkus veeuputuses.
061	2PE	003	007	Ent praegused taevad ja maa säilitatakse sama sõna läbi ning hoitakse alles tule jaoks jumalakartmatute inimeste kohtu ja hävitamise päevaks.
061	2PE	003	008	Seejuures ärgu mingu teil meelest, mu armsad, et Issanda juures on üks päev nagu tuhat aastat ja tuhat aastat nagu üksainus päev.
061	2PE	003	009	Issand ei viivita tõotuse täitmisega, nagu mõned peavad seda viivitamiseks, vaid tema on pika meelega teie vastu. Tema ju ei taha, et keegi hukkuks, vaid et kõik tuleksid meeleparandusele.
061	2PE	003	010	Aga Issanda päev tuleb nagu varas: siis hävivad taevad raginal, taevakehad lagunevad tules ja maad koos kõige tema peal tehtuga ei leita enam.
061	2PE	003	011	Kui kõik see nõnda laguneb, missugused siis peate olema teie pühas eluviisis ja jumalakartuses,
061	2PE	003	012	oodates ja kiirendades Jumala päeva tulemist? Sel päeval lagunevad taevad lõõmates ja taevakehad sulavad põledes.
061	2PE	003	013	Meie ootame aga tema tõotuse järgi uut taevast ja uut maad, kus õigus elab püsivalt.
061	2PE	003	014	Seepärast, armsad, kuni te ootate, pingutage selle nimel, et tema teid leiaks veatuina ja laitmatuina rahus.
061	2PE	003	015	Pidage meeles, et meie Issanda pikk meel tähendab päästmist, nii nagu ka meie armas vend Paulus teile on kirjutanud tarkusega, mis Jumal temale andis.
061	2PE	003	016	Nõnda räägib ta neist asjust kõikides kirjades, kus on nii mõnigi raskesti mõistetav koht, mida õppimata ja ebakindlad inimesed väänavad nagu muudki Pühakirja omaenda hukatuseks.
061	2PE	003	017	Teie siis, armsad, teades seda juba ette, olge valvel, et teid ei kistaks kaasa kõlbluseta inimeste eksitustega, ja et te ei langeks ära kindlalt aluselt.
061	2PE	003	018	Ja kasvage meie Issanda ja Päästja Jeesuse Kristuse armus ja tundmises! Temale kuulugu kirkus nüüd ja igavesti! Aamen.
#
# BOOK	062	1JO	1 John	1 Johannese
062	1JO	001	001	Mis algusest peale on olnud, mida me oleme kuulnud ja oma silmaga näinud, mida oleme vaadanud ja oma käega puudutanud – seda me kuulutame Elu Sõnast.
062	1JO	001	002	See Elu sai avalikuks; me oleme ise näinud ning tunnistame ja kuulutame teile igavest elu, mis oli Isa juures ja on ilmutatud meile –
062	1JO	001	003	seda me oleme näinud ja kuulnud, ja kuulutame ka teile, et teilgi oleks osadus meiega. Meil on osadus Isaga ja tema Poja Jeesuse Kristusega.
062	1JO	001	004	Ja me kirjutame seda, et meie rõõm oleks täielik.
062	1JO	001	005	See on sõnum, mida oleme kuulnud temalt ja kuulutame teile: Jumal on valgus ja temas ei ole mingit pimedust.
062	1JO	001	006	Kui väidame, et meil on osadus temaga, aga käime pimeduses, siis me valetame ega tee tõtt.
062	1JO	001	007	Aga kui me käime valguses, nagu tema on valguses, siis on meil osadus üksteisega ning tema Poja Jeesuse veri puhastab meid igast patust.
062	1JO	001	008	Kui me väidame, et meil ei ole pattu, siis me petame iseennast, ning tõde ei ole meie sees.
062	1JO	001	009	Kui me oma patud tunnistame, on tema ustav ja õige, nii et ta annab andeks meile meie patud ja puhastab meid kõigest ülekohtust.
062	1JO	001	010	Kui väidame, et meie ei ole pattu teinud, siis teeme tema valelikuks ja tema sõna pole meis.
062	1JO	002	001	Mu lapsed, ma kirjutan teile selleks, et te ei teeks pattu. Aga kui keegi patustab, on meil Isa juures õige eestkostja, Jeesus Kristus.
062	1JO	002	002	Tema on lepitusohver meie pattude eest, ja mitte ainult meie, vaid kogu maailma pattude eest.
062	1JO	002	003	Ja sellest me tunneme ära, et oleme tema ära tundnud, kui me täidame tema käske.
062	1JO	002	004	Kes väidab, et ta tunneb teda, aga tema käske ei täida, see on valetaja ja tõde ei ole tema sees.
062	1JO	002	005	Aga kes kuuletub tema sõnale, selles on tõesti Jumala armastus saanud täielikuks. Sellest me teamegi, et kuulume talle.
062	1JO	002	006	Kes väidab end püsivat temas, peab elama nii, nagu Kristus elas.
062	1JO	002	007	Armsad, ma ei saada teile uut käsku, vaid vana käsu, mis on olnud teil algusest peale. Vana käsk on see sõna, mida te olete kuulnud.
062	1JO	002	008	Samas on see ka uus käsk, mis on tõeks saanud Kristuses ja ka teis, sest pimedus kaob ja tõeline valgus juba paistab.
062	1JO	002	009	Kes väidab enese olevat valguses, kuid vihkab oma venda, on ikka veel pimeduses.
062	1JO	002	010	Kes oma venda armastab, see püsib valguses ja ta ei pane kedagi komistama.
062	1JO	002	011	Aga kes oma venda vihkab, see on pimeduses. Ta kõnnib pimedas ega tea, kuhu läheb, sest ta silmad on löödud pimedusega.
062	1JO	002	012	Ma kirjutan teile, lapsed, sest teie patud on teile andeks antud Jeesuse nime pärast.
062	1JO	002	013	Ma kirjutan teile, isad, sest te tunnete teda, kes on olnud algusest peale. Ma kirjutan teile, noored mehed, sest te olete ära võitnud kurja.
062	1JO	002	014	Ma olen kirjutanud teile, lapsed, sest te tunnete Isa. Ma olen kirjutanud teile, isad, sest te tunnete teda, kes on olnud algusest peale. Ma olen kirjutanud teile, noored mehed, sest te olete tugevad ja Jumala sõna elab teis ja te olete ära võitnud kurja.
062	1JO	002	015	Ärge armastage maailma ega midagi, mis on maailmas! Kes armastab maailma, selles ei ole armastust Isa vastu.
062	1JO	002	016	Kõik see, mis on maailmas – lihahimu, silmahimu ja elukõrkus – ei pärine Isast, vaid on maailmast.
062	1JO	002	017	Maailm kaob ja selle himud, aga kes täidab Jumala tahet, elab igavesti.
062	1JO	002	018	Lapsed, käes on viimne tund! Te olete kuulnud, et antikristus tuleb. Nüüd ongi välja ilmunud palju antikristusi, ja sellest me tunneme ära, et käes on viimne tund.
062	1JO	002	019	Nad on välja läinud meie seast, aga nad ei ole kuulunud meie hulka. Kui nad oleksid kuulunud meie hulka, siis nad oleksid jäänud meiega. Aga nende lahkumisega sai selgeks, et ükski neist ei kuulunud meie hulka.
062	1JO	002	020	Ent teil on ju võidmine sellelt, kes on Püha, ja te kõik teate tõde.
062	1JO	002	021	Ma ei kirjutanud teile mitte sellepärast, et te tõde ei tea, vaid et te teate seda, ja et ükski vale ei tule tõe seest.
062	1JO	002	022	Kes veel on valetaja, kui mitte see, kes salgab, et Jeesus on Kristus? Antikristus on see, kes salgab Isa ja Poega.
062	1JO	002	023	Kes salgab Poja, sellel pole ka Isa; kes tunnistab Poega, sellel on ka Isa.
062	1JO	002	024	Mida te olete algusest peale kuulnud, see püsigu teie sees! Kui teis püsib see, mida te olete algusest peale kuulnud, siis püsite teiegi Pojas ja Isas.
062	1JO	002	025	Ja see on tõotus, mis tema on meile tõotanud – igavene elu.
062	1JO	002	026	Seda ma kirjutasin teile nendest, kes tahavad teid eksitada.
062	1JO	002	027	Aga teie olete saanud Kristuselt võidmise, mis püsib teis ning te ei vaja, et keegi teid õpetaks; sest tema võidmine õpetab teile kõike, mis on tõde ja mitte vale. Niisiis, püsige temas, nagu tema teid on õpetanud!
062	1JO	002	028	Ja nüüd, lapsed, jääge temasse, et kui tema saab avalikuks, oleksime tema tulemise päeval julged ega peaks häbenema tema ees.
062	1JO	002	029	Kui te teate, et Jumal on õige, siis saate olla kindlad, et igaüks, kes teeb õigust, on Jumalast sündinud.
062	1JO	003	001	Vaadake, millise armastuse on Isa meile andnud, et meid kutsutaks Jumala lasteks! Ja need me olemegi! Maailm ei tunne meid, sest ta ei tunne ka teda.
062	1JO	003	002	Armsad, me oleme nüüd Jumala lapsed, aga veel ei ole saanud avalikuks, kes me üks kord oleme. Me teame, et kui Kristus ilmub, oleme tema sarnased, sest me näeme teda nagu tema on.
062	1JO	003	003	Ja igaüks, kellel on selline lootus Kristuse peale, puhastab ennast, nagu tema on puhas.
062	1JO	003	004	Igaüks, kes teeb pattu, rikub seadust. Patt on seaduserikkumine.
062	1JO	003	005	Te teate, et Kristus on tulnud patte ära võtma ning temas endas ei ole pattu.
062	1JO	003	006	Ükski, kes jääb temasse, ei tee pattu. Ükski, kes teeb pattu edasi, ei ole näinud ega mõistnud teda.
062	1JO	003	007	Lapsed, ärge laske kellelgi end petta! Kes teeb õigust, on õige, nagu Kristus on õige.
062	1JO	003	008	Kes teeb pattu, on kuradist, sest kurat teeb pattu algusest peale. Jumala Poeg tuli selleks, et hävitada kuradi teod.
062	1JO	003	009	Ükski, kes on sündinud Jumalast, ei tee pattu, sest Jumala seeme jääb temasse. Ta ei saa enam teha pattu, sest ta on sündinud Jumalast.
062	1JO	003	010	Nii me teame, kes on Jumala lapsed ja kes on kuradi lapsed. Ükski, kes ei tee õigust, ei ole Jumalast, ega ka see, kes ei armasta oma venda.
062	1JO	003	011	See ongi sõnum, mida te olete algusest peale kuulnud, et me peame üksteist armastama!
062	1JO	003	012	Mitte nii nagu Kain, kes oli kurjast ja lõi maha oma venna. Ja mispärast ta lõi tema maha? Sellepärast, et tema enda teod olid kurjad, aga tema venna teod õiged.
062	1JO	003	013	Ärge imestage, vennad ja õed, kui maailm teid vihkab.
062	1JO	003	014	Me teame, et oleme astunud surmast ellu, sest me armastame üksteist. Kes ei armasta, see jääb surma.
062	1JO	003	015	Igaüks, kes vihkab venda või õde, on mõrvar, ja te teate, et ühelgi mõrvaril ei ole igavest elu.
062	1JO	003	016	Sellest me oleme ära tundnud Kristuse armastuse, et tema on oma elu meie eest andnud. Ja meiegi peame andma oma elu vendade ja õdede eest.
062	1JO	003	017	Kui aga kellelgi on selle maailma vara ja ta näeb oma venna olevat puuduses ning suleb oma südame tema eest, siis kuidas saab Jumala armastus temas püsida?
062	1JO	003	018	Lapsed, ärgem armastagem sõnade ja kõnega, vaid tegude ja tõega!
062	1JO	003	019	Sellest me teame, et oleme pärit tõe seest ja Jumala ees on meil südamerahu.
062	1JO	003	020	Et kui meie süda meid süüdistab, Jumal on suurem kui meie süda ja tema teab kõike.
062	1JO	003	021	Armsad, kui meie süda meid ei süüdista, on meil julgus Jumala ees
062	1JO	003	022	ja mida me iganes palume, me saame temalt, sest me peame tema käske ja teeme, mis on talle meelepärane.
062	1JO	003	023	Ja see on tema käsk: uskuda tema Poja Jeesuse Kristuse nimesse ja armastada üksteist, nii nagu tema meid on käskinud.
062	1JO	003	024	Ja kes peab tema käske, püsib Jumalas ja Jumal temas. Ja sellest me tunneme ära, et tema püsib meis, Vaimust, kelle ta meile on andnud.
062	1JO	004	001	Armsad, ärge usaldage iga vaimu, vaid katsuge vaimud läbi, kas nad ikka on Jumalast, sest palju valeprohveteid on läinud laiali maailma.
062	1JO	004	002	Jumala Vaimu te tunnete ära nõnda: iga vaim, kes tunnistab, et Jeesus Kristus on tulnud lihas, on Jumalast;
062	1JO	004	003	ükski vaim, kes Jeesust ei tunnista, ei ole Jumalast, vaid see on antikristuse vaim. Te olete kuulnud, et antikristus on tulemas, aga nüüd ta juba ongi maailmas.
062	1JO	004	004	Teie, lapsed, olete Jumalast ja olete nad ära võitnud, sest see, kes on teis, on suurem kui see, kes on maailmas.
062	1JO	004	005	Nemad on maailmast. Seepärast nad räägivad nagu maailm räägib, ja maailm kuulab neid.
062	1JO	004	006	Meie oleme Jumalast. Kes tunneb Jumalat, võtab meid kuulda; kes ei ole Jumalast, ei kuula meid. Nii tunneme ära tõe Vaimu ja eksituse vaimu.
062	1JO	004	007	Armsad, armastagem üksteist, sest armastus on Jumalast. Igaüks, kes armastab, on sündinud Jumalast ja tunneb Jumalat.
062	1JO	004	008	Kes ei armasta, see ei tunne Jumalat, sest Jumal on armastus.
062	1JO	004	009	Sellega on Jumal meile avaldanud armastust: ta on saatnud oma ainusündinud Poja maailma, et me tema läbi elaksime.
062	1JO	004	010	Selles seisnebki armastus: mitte et meie oleme armastanud Jumalat, vaid et tema on meid armastanud ja on läkitanud oma Poja lepitusohvriks meie pattude eest.
062	1JO	004	011	Armsad, kui Jumal meid nõnda on armastanud, siis peame meiegi üksteist armastama.
062	1JO	004	012	Jumalat ei ole iial keegi näinud; aga kui me üksteist armastame, siis elab Jumal meis ja tema armastus on meie sees täielik.
062	1JO	004	013	Ja sellest me tunneme ära, et me püsime temas ja tema meis, et ta on andnud meile osa oma Vaimust.
062	1JO	004	014	Ja meie oleme näinud ja tunnistame, et Isa on läkitanud Poja maailma Päästjaks.
062	1JO	004	015	Kes tunnistab, et Jeesus on Jumala Poeg, temasse jääb Jumal ja tema jääb Jumalasse.
062	1JO	004	016	Me oleme tundma õppinud ja uskunud armastust, mis Jumalal on meie vastu. Jumal on armastus, ja kes jääb armastusse, see jääb Jumalasse ning Jumal jääb temasse.
062	1JO	004	017	Nõnda on armastus saanud täielikuks meie sees, et meil oleks julgust kohtupäeval; sest nii nagu Kristus, oleme ka meie siin maailmas.
062	1JO	004	018	Armastuses ei ole hirmu, kuid täiuslik armastus ajab hirmu välja. Aga kes karistuse kartuses hirmu tunneb, ei ole saanud täiuslikuks armastuses.
062	1JO	004	019	Meie armastame, sest Jumal on meid esimesena armastanud.
062	1JO	004	020	Kui keegi ütleb, et ta armastab Jumalat, aga vihkab siiski oma venda või õde, siis ta on valelik. Sest kes ei armasta oma venda või õde, keda ta näeb, ei suuda armastada ka Jumalat, keda ta ei ole näinud.
062	1JO	004	021	Temalt oleme saanud selle käsu: igaüks, kes armastab Jumalat, armastagu ka oma venda ja õde!
062	1JO	005	001	Igaüks, kes usub, et Jeesus on Kristus, on Jumalast sündinud. Igaüks, kes armastab Isa, armastab ka tema lapsi.
062	1JO	005	002	Ja sellest me tunneme ära, et armastame Jumala lapsi, kui me armastame Jumalat ja täidame tema käske.
062	1JO	005	003	Armastus Jumala vastu on see, kui me peame tema käske. Ja tema käsud ei ole rasked,
062	1JO	005	004	sest igaüks, kes on sündinud Jumalast, võidab ära maailma. Ja see ongi võit, millega on maailm võidetud – meie usk.
062	1JO	005	005	Kes veel võiks võita maailma, kui mitte see, kes usub, et Jeesus on Jumala Poeg?
062	1JO	005	006	Tema on see, kes tuli vee ja vere kaudu, Jeesus Kristus, mitte üksnes veega, vaid vee ja verega. Sellest tunnistab ka Vaim, sest Vaim on tõde.
062	1JO	005	007	Sest tunnistajaid on kolm:
062	1JO	005	008	Vaim, vesi ja veri, ja need kolm tunnistavad sama.
062	1JO	005	009	Kui me võtame vastu inimeste tunnistuse, siis Jumala tunnistus on kaalukam, sest see on tema tunnistus, mille ta on andnud oma Poja kohta.
062	1JO	005	010	Kes usub Jumala Pojasse, sellel on tunnistus südames. Kes ei usu Jumalat, on teinud tema valelikuks, sest ta pole uskunud, mis Jumal on tunnistanud oma Poja kohta.
062	1JO	005	011	Ja see tunnistus on selline: Jumal on andnud meile igavese elu ja see elu on tema Pojas.
062	1JO	005	012	Kellel on Poeg, sellel on elu. Kellel Jumala Poega ei ole, sellel ei ole elu.
062	1JO	005	013	Seda ma olen kirjutanud teile, kes te usute Jumala Poja nimesse et te teaksite: teil on igavene elu.
062	1JO	005	014	Ja meil on see julgus Jumala ees, et kui me midagi palume tema tahte kohaselt, siis ta kuuleb meid.
062	1JO	005	015	Ja kui me teame, et ta kuuleb meid, mida iganes me palume, siis me ka teame, et meil on käes see, mida me temalt oleme palunud.
062	1JO	005	016	Kui keegi näeb, et ta vend või õde teeb pattu, mis ei too surma, siis ta palvetagu, ja Jumal annab talle elu, sellele, kes ei tee pattu surmaks. On pattu, mis toob surma: selle kohta ma ei ütle, et tal tuleks paluda.
062	1JO	005	017	Kõik ülekohus on patt; aga on pattu, mis ei too surma.
062	1JO	005	018	Me teame, et ükski, kes on sündinud Jumalast, ei tee pattu edasi, sest Jumalast sündinu kaitseb teda turvaliselt, ja kuri ei saa teda kahjustada.
062	1JO	005	019	Me teame, et meie oleme Jumalast, ja et terve maailm on kurja võimuses.
062	1JO	005	020	Ent me teame, et Jumala Poeg on tulnud ja andnud meile mõistmise, et me tunneksime ära Tõelise. Ja meie oleme Tõelises, tema Pojas Jeesuses Kristuses. Tema on tõeline Jumal ja igavene elu.
062	1JO	005	021	Lapsed, hoiduge ebajumalate eest!
#
# BOOK	063	2JO	2 John	2 Johannese
063	2JO	001	001	Vanemalt, Jumala valitud naisele ja tema lastele, keda ma armastan tões, ja mitte ainult mina, vaid kõik, kes tunnevad tõde,
063	2JO	001	002	sest tõde püsib meis ja on meiega igavesti:
063	2JO	001	003	Arm, halastus ja rahu Jumalalt Isalt ja tema Pojalt Jeesuselt Kristuselt jäägu meiega tões ja armastuses!
063	2JO	001	004	Ma rõõmustasin väga, et leidsin sinu laste seast neid, kes elavad tões, nii nagu Isa on meid käskinud.
063	2JO	001	005	Ja nüüd palun ma sind, emand, mitte saates sulle uut käsku, vaid selle, mis on meil algusest peale, et me peame üksteist armastama.
063	2JO	001	006	Ja see on armastus, et me elame tema käskude järgi. See ongi käsk, mida te olete kuulnud algusest peale, et te elaksite selle järgi.
063	2JO	001	007	Sest maailma on läinud palju eksitajaid, kes ei tunnista Jeesust Kristust lihasse tulnuna. Iga selline inimene on eksitaja ja antikristus.
063	2JO	001	008	Vaadake ette, et te ei kaotaks seda, mille nimel me oleme töötanud, vaid et te saaksite kätte kogu tasu.
063	2JO	001	009	Ühelgi, kes läheb mööda Kristuse õpetusest ega püsi selles, ei ole Jumalat. Kes püsib tema õpetuses, sellel on nii Isa kui ka Poeg.
063	2JO	001	010	Kui keegi tuleb teie juurde ega too kaasa seda õpetust, siis ärge võtke teda oma koju ja ärge öelge tere tulemast.
063	2JO	001	011	Sest kes nii teeb, saab kaasosaliseks tema kurjades tegudes.
063	2JO	001	012	Mul oleks palju teile öelda, aga ma ei taha seda teha paberil ja tindiga, vaid loodan tulla ise teie juurde ja rääkida silmast silma, et meie rõõm saaks olla täielik.
063	2JO	001	013	Oma tervitused saadavad su Jumala poolt valitud õe lapsed!
#
# BOOK	064	3JO	3 John	3 Johannese
064	3JO	001	001	Vanemalt, Armsale Gaiusele, keda ma armastan tões.
064	3JO	001	002	Armas sõber, ma palun, et sul läheks hästi kõiges ja sa oleksid terve, nii nagu läheb hästi ka su hingel.
064	3JO	001	003	Ma rõõmustasin väga, kui mõned usklikud tulid ja tunnistasid sinu ustavusest tõele, rääkides, kuidas sa elad tões.
064	3JO	001	004	Mul ei ole suuremat rõõmu kui see, et kuulen oma lapsi elavat tões.
064	3JO	001	005	Armas sõber, sa oled ustav olnud selles, mida sa vendade ja õdede heaks teed, isegi kui nad on sulle võõrad.
064	3JO	001	006	Nad on tunnistanud armastusest koguduse ees. Sa teed hästi, kui sa läkitad nad teele viisil, mis austab Jumalat.
064	3JO	001	007	Nad on ju oma teekonda alustanud Kristuse nime pärast ega võta midagi vastu paganatelt.
064	3JO	001	008	Seetõttu peaksime sellistele inimestele näitama külalislahkust, et saaksime olla tõe kaastöölised.
064	3JO	001	009	Ma kirjutasin mõne sõna kogudusele, aga Diotrefes, kellele meeldib olla nende seas esimene, ei võta meid vastu.
064	3JO	001	010	Seepärast, kui ma tulen, tuletan talle meelde teod, mida ta teeb, levitades meie kohta pahatahtlikke kuuldusi. Ja vähe sellest, et ta ise ei võta usklikke vastu, ta takistab ka neid, kes tahavad seda teha, ajades nad kogudusest välja.
064	3JO	001	011	Armas sõber, ära võta eeskujuks kurja, vaid head! Kes teeb head, on Jumalast. Kes teeb kurja, ei ole Jumalat näinud.
064	3JO	001	012	Demeetriose kasuks tunnistavad kõik, ka tõde ise. Meiegi tunnistame, ja sina tead, et meie tunnistus on tõsi.
064	3JO	001	013	Mul oleks sulle palju kirjutada, aga ma ei taha seda teha tindi ja sulega,
064	3JO	001	014	sest loodan sind varsti näha. Siis räägime silmast silma. Rahu sulle! Sind tervitavad siinsed sõbrad. Tervita sõpru nimepidi!
#
# BOOK	065	JUD	Jude	Juuda
065	JUD	001	001	Juudaselt, Jeesuse Kristuse sulaselt ja Jaakobuse vennalt, Neile kutsutuile, kes on Jumalas Isas armastatud ja Jeesuses Kristuses hoitud:
065	JUD	001	002	Halastust ja rahu ja armastust olgu teil rohkesti!
065	JUD	001	003	Armsad, olles täis indu kirjutada teile meie ühisest päästest, leidsin vajalikuna kirjutada ja teid üles kutsuda võitlema usu eest, mis oli kord usaldatud Jumala pühale rahvale.
065	JUD	001	004	Sest teie sekka on imbunud mõningad inimesed, kes juba ammu on kirja pandud kohtu jaoks. Need on jumalakartmatud inimesed, kes meie Jumala armu kõlvatuseks moonutades salgavad ära meie ainsa valitseja ja meie Issanda Jeesuse Kristuse.
065	JUD	001	005	Ja kuigi te seda kõike teate, tahan tuletada teile meelde, et Issand, kes rahva ühel korral päästis Egiptusest, hävitas teisel korral need, kes ei uskunud.
065	JUD	001	006	Ja ingleid, kes ei hoidnud kinni oma kõrgest seisusest, vaid hülgasid oma eluaseme, on ta hoidnud pimeduses, seotuna igaveste ahelatega suure päeva kohtuks
065	JUD	001	007	Nii nagu Soodom, Gomorra ja nende ümberkaudsed linnad, kes samal kombel hoorasid nagu need inglid ning ebaloomulikule ihale andusid, on hoiatavaks näiteks igavese tule karistusest.
065	JUD	001	008	Aga samuti rüvetavad ka need unenägijad oma ihu, lükkavad tagasi taevase autoriteedi ja teotavad aukandjaid vaime.
065	JUD	001	009	Ometi peaingel Miikaelgi, kui ta vaidles sõnasõjas kuradiga Moosese surnukeha pärast, ei julgenud lausuda teotavat otsust, vaid ütles: „Issand sõidelgu sind!“
065	JUD	001	010	Need aga teotavad kõike, millest nad midagi ei taipa, aga millest nad oma ihu tungide kaudu kui arutud loomad aru saavad, selles nad hävitavad end.
065	JUD	001	011	Häda neile, sest nad on läinud Kaini teed ja tormanud tasu eest Bileami eksitusse, ja Korahi kombel vastu hakates on toonud endale hukatuse!
065	JUD	001	012	Nemad on teie armastussöömaaegadel häbiplekid, kes kartmatult teiega koos pidutsedes iseennast nuumavad. Nad on veeta pilved, mida tuul ringi kannab, viljatud sügispuud, kahekordselt surnud, juurtega üles kistud,
065	JUD	001	013	metsikud merelained, mis vahutavad välja oma häbi, ekslevad tähed, kelle jaoks on määratud pilkane pimedus igaveseks ajaks.
065	JUD	001	014	Nendest on prohvetlikult kõnelenud Eenok, Aadama järglane seitsmendas sugupõlves: „Vaata, Issand tuleb mitmekümne tuhande pühaga
065	JUD	001	015	pidama kohut kõigi üle ja karistama igaüht kõikide nende jumalakartmatute tegude eest, mida nad on teinud, ja kõikide ränkade sõnade eest, mida jumalakartmatud patused on tema vastu rääkinud.“
065	JUD	001	016	Need on rahulolematud saatuse üle nurisejad, kes elavad oma himude järgi ja kelle suu räägib kiitlevaid sõnu, ja nad meelitavad inimesi omakasu pärast.
065	JUD	001	017	Teie aga, armsad, pidage meeles, mida meie Issanda Jeesuse Kristuse apostlid ennustasid;
065	JUD	001	018	kui nad teile ütlesid: „Viimsel ajal tuleb pilkajaid, kes elavad oma jumalakartmatute himude järgi.“
065	JUD	001	019	Need on inimesed, kes tekitavad lõhenemisi, maised hinged, kellel ei ole Vaimu.
065	JUD	001	020	Teie aga, armsad, rajage endid oma kõige pühamale usule ja palvetage Pühas Vaimus,
065	JUD	001	021	ja hoidke endid nõnda Jumala armastuses ja oodake meie Issanda Jeesuse Kristuse halastust igaveseks eluks.
065	JUD	001	022	Halastage nende peale, kes kahtlevad;
065	JUD	001	023	päästke nad, tõmmake nad tulest välja; teiste peale halastage kartuses, vihates lihaliku loomuse poolt rüvetatud riideidki.
065	JUD	001	024	Ent temale, kes suudab teid takistada komistamast ja asetada laitmatuna oma kirkuse palge ette ülevoolavas rõõmus,
065	JUD	001	025	ainsale Jumalale, meie Päästjale, Jeesuse Kristuse, meie Issanda läbi, olgu au, auhiilgus, võimus ja meelevald enne ajastuid, nüüd ja igavesti! Aamen.
#
# BOOK	066	REV	Revelation	Ilmutus
066	REV	001	001	Jeesuse Kristuse ilmutus, mille Jumal temale on andnud, et näidata oma sulastele, mis peatselt hakkab sündima. Ta avaldas selle, läkitades oma ingli oma sulase Johannese juurde,
066	REV	001	002	kes andis edasi Jumala sõna ja tunnistuse Jeesusest Kristusest – kõik, mida ta nägi.
066	REV	001	003	Õnnis on see, kes loeb selle prohvetikuulutuse sõnu, ning need, kes seda kuulevad ja panevad tähele, mis on siia kirjutatud, sest aeg on lähedal.
066	REV	001	004	Johanneselt, Seitsmele kogudusele Aasias: Armu ja rahu teile temalt, kes on, kes oli ja kes tuleb, ning seitsmelt vaimult, kes on tema trooni ees,
066	REV	001	005	ja Jeesuselt Kristuselt, ustavalt tunnistajalt, esimesena surnuist ülestõusnult ning kogu maailma kuningate valitsejalt. Temale, kes meid armastab ja on meid lunastanud meie pattudest oma verega
066	REV	001	006	ning kes on teinud meist Kuningriigi ja preesterkonna Jumalale, oma Isale – talle kuulub au ja vägi igavesti. Aamen.
066	REV	001	007	Vaata, ta tuleb pilvedega ja iga silm saab teda näha, isegi need, kes tema on läbi torganud; ja maailma rahvad kaeblevad tema pärast.
066	REV	001	008	„Mina olen Alfa ja Oomega, “ütleb Issand Jumal, kes on, kes oli ja kes tuleb, Kõigeväeline.
066	REV	001	009	Mina, teie vend Johannes, kes ma olen Jeesuses kaasosaline kannatustes, Kuningriigis ja kannatlikkuses, olin Patmose saarel Jumala sõna ja Jeesuse tunnistamise pärast.
066	REV	001	010	Ma olin Issanda päeval vaimus, kui kuulsin oma selja taga valju häält otsekui pasunaheli,
066	REV	001	011	mis ütles: „Mida sa näed, kirjuta raamatusse ning saada see seitsmele kogudusele: Efesosse, Smürnasse, Pergamoni, Tüatiirasse, Sardesesse, Filadelfiasse ja Laodikeiasse!“
066	REV	001	012	Ma pöördusin vaatama, kellele kuulub see hääl, mis minuga räägib, ja pöördudes nägin seitset kuldlambijalga
066	REV	001	013	ning nende keskel kedagi Inimese Poja sarnast, kes kandis maani pikka rüüd ja rinna all kuldset vööd.
066	REV	001	014	Tema pea ja juuksed olid valged nagu vill, nagu lumi, ja tema silmad olid nagu tuleleek.
066	REV	001	015	Tema jalad olid otsekui sulatusahjus hõõguv metall ja tema hääl oli nagu suurte vete kohin.
066	REV	001	016	Paremas käes olid tal seitse taevatähte, tema suust sähvis vahe kaheterane mõõk ja ta pale oli nagu päike paistaks kogu oma säras.
066	REV	001	017	Kui ma teda nägin, langesin ma tema jalge ette nagu surnu. Ta asetas oma parema käe mu peale ja ütles: „Ära karda! Mina olen Esimene ja Viimne
066	REV	001	018	ja Elav. Ma olin surnud, aga vaata, ma elan igavesest ajast igavesti ning minu käes on surma ja surmavalla võtmed!
066	REV	001	019	Pane nüüd kirja, mida sa oled näinud, samuti see, mis on praegu ja mis sünnib pärast seda!
066	REV	001	020	Seitsmel taevatähel, mida sa näed mu paremas käes, ja seitsmel kuldlambijalal on varjatud tähendus: seitse tähte on seitsme koguduse inglid ja seitse lambijalga on seitse kogudust.
066	REV	002	001	Efesose koguduse inglile kirjuta: Nõnda ütleb see, kes hoiab seitset tähte oma paremas käes ja kõnnib seitsme kuldlambijala keskel:
066	REV	002	002	Ma tean su tegusid, su vaevanägemist ja kannatlikkust ning et sa ei talu kurjasid, et sa oled katsunud läbi need, kes nimetavad end apostliks seda olemata, ja oled avastanud nende valelikkuse.
066	REV	002	003	Sul on kannatlikkust, sa oled talunud raskusi minu pärast ega ole ära väsinud.
066	REV	002	004	Ometi on mul sinu vastu: sa oled hüljanud oma esimese armastuse.
066	REV	002	005	Mõtle siis, kui sügavale sa oled langenud, paranda meelt ja tee esimese armastuse tegusid. Aga kui mitte, siis tulen su juurde ja tõukan su lambijala kohalt ära, kui sa meelt ei paranda.
066	REV	002	006	Kuid see on sinu kasuks, et sa vihkad nikolaiitide tegusid, mida ka mina vihkan.
066	REV	002	007	Kellel on kõrvad, see kuulgu, mida Vaim kogudustele ütleb! Võitjale ma annan süüa elupuust, mis on Jumala paradiisis.
066	REV	002	008	Smürna koguduse inglile kirjuta: Nõnda ütleb Esimene ja Viimne, kes oli surnud ja on jälle saanud elavaks:
066	REV	002	009	Ma tean su viletsust ja vaesust – ometi oled sa rikas. Ma tean, kuidas sind on teotanud need, kes väidavad end olevat juudid, aga tegelikult on nad saatana kogudus.
066	REV	002	010	Ära tunne hirmu selle ees, mida sul tuleb kannatada! Pane tähele: kurat heidab mõned teie seast vangi, et teid läbi katsuda, ja teil on viletsust kümme päeva. Ole ustav surmani, ja mina pärjan sinu eluga.
066	REV	002	011	Kellel on kõrvad, see kuulgu, mida Vaim kogudustele ütleb! Võitjale teine surm enam kahju ei tee.
066	REV	002	012	Pergamoni koguduse inglile kirjuta: Nõnda ütleb see, kelle käes on vahe kaheterane mõõk:
066	REV	002	013	Ma tean, kus sa elad – seal, kus on saatana troon. Sa oled jäänud ustavaks minule, sa ei loobunud usust minusse isegi ajal, kui minu ustav tunnistaja Antipas tapeti teie linnas, kus on saatana elupaik.
066	REV	002	014	Sellegipoolest on mul sinu vastu: su juures on neid, kes hoiavad Bileami õpetust, kes õpetas Baalakit ahvatlema iisraellasi patule: sööma ebajumalate ohvreid ning hoorama.
066	REV	002	015	Nii on sinu juures ka neid, kes järgivad nikolaiitide õpetust.
066	REV	002	016	Seepärast paranda meelt! Aga kui mitte, siis ma tulen peagi su juurde nende vastu sõdima oma suu mõõgaga.
066	REV	002	017	Kellel on kõrvad, see kuulgu, mida Vaim kogudustele ütleb! Võitjale ma annan peidetud mannat ja valge kivikese, mille peale on kirjutatud uus nimi, mida ükski peale selle saaja ei tea.
066	REV	002	018	Tüatiira koguduse inglile kirjuta: Nõnda ütleb Jumala Poeg, kelle silmad on nagu tuleleek ja kelle jalad on nagu hõõguv metall:
066	REV	002	019	Ma tean sinu tegusid, su armastust ja ustavust, su teenimist ja kannatlikkust ning et su viimaseid tegusid on rohkem kui esimesi.
066	REV	002	020	Sellegipoolest on mul sinu vastu: sa lased vabalt tegutseda sellel naisel Iisebelil, kes nimetab end prohvetiks ja eksitab oma õpetusega minu sulaseid hoorama ja sööma ebajumalate ohvreid.
066	REV	002	021	Ma olen talle andnud aega hoorusest meelt parandada, kuid ta ei taha.
066	REV	002	022	Vaata, ma paiskan ta tõvevoodisse ja saadan need, kes on temaga abielu rikkunud, suurde viletsusse, kui nad ei paranda meelt ega pöördu oma tegudest,
066	REV	002	023	ja tema lapsed hävitan surmatõvega. Siis kõik kogudused saavad aru, et mina uurin läbi südamed ja meeled, ning tasun teile kõigile teie tegude järgi.
066	REV	002	024	Aga teile ülejäänutele, kes olete Tüatiiras ega ole võtnud vastu seda õpetust ega ole õppinud tundma saatana sügavaid saladusi, nagu neid nimetatakse, teie peale ei pane ma muud koormat.
066	REV	002	025	Pidage vaid kinni sellest, mis teil juba on, kuni ma tulen!
066	REV	002	026	Kes võidab ja lõpuni minu tahtmist teeb, sellele annan ma meelevalla rahvaste üle –
066	REV	002	027	ta valitseb neid raudkepiga, nad lüüakse puruks kui savinõud – nagu minagi olen saanud meelevalla oma Isalt,
066	REV	002	028	ja mina annan talle koidutähe.
066	REV	002	029	Kellel on kõrvad, see kuulgu, mida Vaim kogudustele ütleb!
066	REV	003	001	Sardese koguduse inglile kirjuta: Nõnda ütleb see, kellel on Jumala seitse vaimu ja seitse taevatähte: Ma tean su tegusid ja et sa oled nime poolest elus, aga tegelikult surnud.
066	REV	003	002	Ole valvas! Hoia seda, mis on alles jäänud, muidu sureb seegi. Sest ma ei ole leidnud, et su teod oleksid täiuslikud Jumala ees.
066	REV	003	003	Tuleta siis meelde, kuidas sa sõnumi vastu võtsid ja olid kuulekas. Järgi seda nüüdki ja paranda meelt! Aga kui sa ei valva, siis tulen ma nagu varas ja sa ei oska arvata, millisel hetkel ma sind taban.
066	REV	003	004	Aga sul on Sardeses ka mõned, kes ei ole oma riideid määrinud – nemad kõnnivad kord koos minuga valgeis rõivais, sest nad on seda väärt.
066	REV	003	005	Kes võidab, sellele antakse samuti selga valged rõivad. Mina ei kustuta ta nime eluraamatust, ma tunnistan teda oma Isa ja ta inglite ees.
066	REV	003	006	Kellel on kõrvad, see kuulgu, mida Vaim kogudustele ütleb!
066	REV	003	007	Filadelfia koguduse inglile kirjuta: Nõnda ütleb Püha ja Tõeline, kelle käes on Taaveti võti, kes avab nii, et ükski ei sulge, ja kes sulgeb nii, et ükski ei ava:
066	REV	003	008	Ma tean su tegusid – vaata, ma olen avanud su ees ukse, mida keegi ei saa sulgeda. Ma tean, et sul on vähe jõudu, aga sa oled järginud minu õpetust ega ole salanud minu nime.
066	REV	003	009	Vaata, ma teen nõnda, et saatana kogudusest mõned väidavad end olevat juudid, aga tegelikult ei ole, vaid nad valetavad! Vaata, nad tulevad ja kummardavad sinu jalge ette ning saavad aru, et mina olen sind armastanud.
066	REV	003	010	Et sa oled kuuletunud minu sõnale ja olnud kannatlik, siis säästan ka mina sind katsumustunni eest, mis tabab kogu maailma, et läbi katsuda selle elanikke.
066	REV	003	011	Ma tulen varsti. Hoia kinni sellest, mis sul on, et ükski su võidupärga ei võtaks.
066	REV	003	012	Võitja teen ma sambaks oma Jumala templis ja ta jääb sinna alatiseks. Ma kirjutan tema peale oma Jumala nime ning oma Jumala linna, uue Jeruusalemma nime, mis laskub alla taevast minu Jumala juurest, ja oma uue nime.
066	REV	003	013	Kellel on kõrvad, see kuulgu, mida Vaim kogudustele ütleb!
066	REV	003	014	Laodikeia koguduse inglile kirjuta: Nõnda ütleb Aamen, kes on ustav ja tõeline tunnistaja, Jumala loomingu algus:
066	REV	003	015	Ma tean su tegusid, et sa ei ole ei külm ega kuum. Oleksid sa ometi külm või kuum!
066	REV	003	016	Aga et sa oled leige ja mitte külm ega kuum, sülitan ma sinu välja oma suust.
066	REV	003	017	Sina ütled: „Ma olen rikas, mul on küllalt vara ja mul ei ole millestki puudust.“Ja sa ei teagi, et sa oled armetu, hale, vaene, pime ja paljas!
066	REV	003	018	Ma annan sulle nõu: osta minu käest tules puhastatud kulda, et sa saaksid rikkaks, ning valgeid rõivaid enda riietamiseks, et ei tuleks ilmsiks sinu alastioleku häbi, ning salvi oma silmadele, et sa näeksid.
066	REV	003	019	Mina noomin ja karistan igaüht, keda ma armastan. Ole siis hoolas ja paranda meelt!
066	REV	003	020	Pane tähele! Ma seisan ukse taga ja koputan. Kes mu häält kuulda võtab ja avab ukse, selle juurde ma tulen sisse ning söön õhtust temaga ja tema minuga.
066	REV	003	021	Võitjale ma annan õiguse istuda koos minuga mu troonile, nagu minagi olen võitnud ning istunud oma Isaga tema troonile.
066	REV	003	022	Kellel on kõrvad, see kuulgu, mida Vaim kogudustele ütleb.“
066	REV	004	001	Pärast seda ma nägin taevas avatud ust! Ja pasunaheli taoline hääl, mida ma olin esmalt kuulnud minuga rääkivat, ütles: „Tule siia üles ja ma näitan sulle, mis peab sündima pärast kõike seda!“
066	REV	004	002	Sedamaid olin ma vaimus: ennäe, taevas seisis troon ja troonil istus keegi,
066	REV	004	003	kelle välimus meenutas jaspise- ja karneoolikivi, ja trooni ümber oli vikerkaar, mis helkis nagu smaragd.
066	REV	004	004	Trooni ümber oli veel kakskümmend neli trooni ning neil troonidel istus kakskümmend neli vanemat, valged rõivad seljas ja peas kuldpärjad.
066	REV	004	005	Troonist tuli välgusähvatusi, mürinat ja kõuekõminat, ja seitse tõrvikut põles trooni ees, need on Jumala seitse vaimu,
066	REV	004	006	ja trooni ees oli midagi, mis oli kui kristallselge klaasmeri. Keskel, trooni ümber oli neli olevust, eest ja tagant üleni silmi täis.
066	REV	004	007	Esimene olevus oli lõvi sarnane, teine olevus härja sarnane, kolmandal oli otsekui inimese nägu ja neljas sarnanes lendava kotkaga.
066	REV	004	008	Ja neil neljal olevusel oli igaühel kuus tiiba, väljast ja seestpoolt silmi täis. Nad ei lakanud ööl ega päeval hüüdmast:
066	REV	004	009	Ja iga kord, kui need olevused andsid austust, kiitust ja tänu sellele, kes istub troonil ja elab igavesest ajast igavesti,
066	REV	004	010	langesid kakskümmend neli vanemat troonil istuja ette ning kummardasid teda, kes elab igavesest ajast igavesti ja heitsid oma pärjad trooni ette, hüüdes:
066	REV	004	011	„Sina, meie Issand ja Jumal, oled väärt võtma vastu austust, kiitust ja väge, sest sina oled loonud kõik, see kõik on tekkinud ja loodud sinu tahtel!“
066	REV	005	001	Ja ma nägin troonil istuja paremas käes rullraamatut, seesmine ja väline külg täis kirjutatud, suletud seitsme pitseriga.
066	REV	005	002	Ma nägin võimsat inglit, kes valju häälega kuulutas: „Kes on väärt avama seda raamatut ja murdma selle pitserid?“
066	REV	005	003	Ja mitte keegi taevas, maa peal ega maa all ei suutnud avada raamatut ega vaadata selle sisse.
066	REV	005	004	Ma nutsin kibedasti, sest ei leitud kedagi, kes oleks väärt avama seda raamatut ja vaatama sinna sisse.
066	REV	005	005	Siis üks vanemaist ütles mulle: „Ära nuta, sest lõvi Juuda suguharust, Taaveti võsu, tema on võitnud, tema võib avada raamatu ja selle seitse pitserit!“
066	REV	005	006	Siis ma nägin trooni ja nelja olevuse ja vanemate keskel seisvat Talle, kes oli justkui tapetud. Tal oli seitse sarve ja seitse silma – Jumala seitse vaimu, kes on läkitatud kogu maailma.
066	REV	005	007	Ta tuli ning võttis troonil istuja paremast käest rullraamatu.
066	REV	005	008	Ja kui ta oli võtnud raamatu, langesid neli olevust ja kakskümmend neli vanemat Talle ette. Igaühel neist oli käes kannel ja kuldkausid suitsutusrohtudega, mis on Jumala rahva palved.
066	REV	005	009	Ning nad laulsid uut laulu: „Sina oled väärt võtma raamatu ja avama selle pitserid, sest sina olid tapetud ning sina oled ostnud Jumalale oma verega inimesi igast suguharust, keelest, rahvast ja hõimust!
066	REV	005	010	Sa oled teinud nad Kuningriigiks ja preestreiks meie Jumalale ja nad valitsevad maa peal!“
066	REV	005	011	Ma nägin ja ma kuulsin paljude inglite häält – neid oli tuhandeid ja miljoneid – kes olid trooni, olevuste ja vanemate ümber.
066	REV	005	012	Nad hüüdsid valju häälega: „Tall, kes on tapetud, on väärt võtma väge ja rikkust, tarkust ja võimu, au, austust ja kiitust!“
066	REV	005	013	Ja kõike loodut taevas, maa peal, maa all ja meres, kõiki, kes on neis paigus, kuulsin ma hüüdvat: „Sellele, kes istub troonil, ja Tallele kuuluvad kiitus ja austus, hiilgus ja võimus
066	REV	005	014	Need neli olevust ütlesid: „Aamen!“Ning vanemad langesid maha ja kummardasid.
066	REV	006	001	Ma nägin, kuidas Tall avas esimese seitsmest pitserist ja kuulsin, kuidas üks neljast olevusest hüüdis otsekui kõuehäälel: „Tule!“
066	REV	006	002	Ja ma vaatasin: ennäe, valge hobune. Selle seljas istujal oli käes amb ning talle anti pärg ja ta läks välja võitjana võitma.
066	REV	006	003	Ja kui ta avas teise pitseri, kuulsin ma teist olevust hüüdvat: „Tule!“
066	REV	006	004	Siis tuli välja hobune, kes oli tulipunane, ning tema seljas istujale anti võim võtta maa pealt rahu, et inimesed üksteist tapaksid, ja talle anti suur mõõk.
066	REV	006	005	Ja kui ta avas kolmanda pitseri, kuulsin ma kolmandat olevust hüüdvat: „Tule!“Ja ma vaatasin: ennäe, must hobune, ja selle seljas istujal olid käes kaalud.
066	REV	006	006	Ma kuulsin nelja olevuse keskelt otsekui häält, mis ütles: „Üks kilogramm nisu teenari eest ja kolm kilogrammi otri teenari eest. Kuid õlile ja veinile ära tee kahju!“
066	REV	006	007	Ja kui ta avas neljanda pitseri, kuulsin ma neljanda olevuse häält hüüdvat: „Tule!“
066	REV	006	008	Ja ma vaatasin: ennäe, tuhkur hobune, ja selle seljas istuja nimi oli Surm. Tema järel tuli Surmavald ning neile anti meelevald neljandikul maakeral tappa mõõgaga, näljaga ja katkuga ning maa metsloomadega.
066	REV	006	009	Ja kui ta avas viienda pitseri, nägin ma altari all nende hingi, kes olid tapetud Jumala sõna ja tunnistuse pärast, milles nad olid püsinud.
066	REV	006	010	Nad hüüdsid valjusti: „Kui kaua veel, püha ja tõeline Valitseja, enne kui sa mõistad kohut ja tasud kätte ilmamaa inimestele meie vere eest?“
066	REV	006	011	Ja neile igaühele anti selga valge rüü ja neile öeldi, et nad puhkaksid veel pisut aega, kuni saab täis nende kaassulaste ja vendade hulk, kes tapetakse nagu nemadki.
066	REV	006	012	Kui ta avas kuuenda pitseri, nägin ma, et sündis võimas maavärin. Päike muutus mustaks nagu karune kotiriie ja kuu muutus otsekui vereks.
066	REV	006	013	Taevatähed kukkusid maa peale, nõnda nagu viigipuu pillab maha oma küpsemata marjad, kui tugev tuul seda raputab.
066	REV	006	014	Ja taevas taandus otsekui rullraamat, mis keeratakse kokku, ja kõik mäed ja saared nihkusid oma kohalt.
066	REV	006	015	Kogu maailma kuningad, suurnikud ja väejuhid, rikkad ja vägevad, kõik orjad ja vabad peitsid end koobastesse ja mägedesse kaljude vahele.
066	REV	006	016	„Langege meie peale, “ütlesid nad mägedele ja kaljudele, „ning peitke meid troonil istuja palge ja Talle viha eest,
066	REV	006	017	sest nende suur vihapäev on käes, kes võib jääda püsima?“
066	REV	007	001	Pärast seda ma nägin nelja inglit seismas maailma neljas otsas, hoidmas kinni maailma nelja tuult, et tuul ei puhuks maa ega mere ega ühegi puu peale.
066	REV	007	002	Ja ma nägin, et idakaarest tõusis veel üks ingel, ja tal oli käes elava Jumala pitsat. Ta hüüdis valju häälega nelja ingli poole, kellele oli antud võim kahjustada maad ja merd:
066	REV	007	003	„Ärge tehke kahju maale, merele ega puudele, enne kui me oleme pannud pitseri oma Jumala sulaste otsaesisele!“
066	REV	007	004	Ma kuulsin pitseriga märgitute arvu – sada nelikümmend neli tuhat kõigist Iisraeli suguharudest:
066	REV	007	005	Juuda suguharust märgiti pitseriga kaksteist tuhat, Ruubeni suguharust kaksteist tuhat, Gaadi suguharust kaksteist tuhat,
066	REV	007	006	Aaseri suguharust kaksteist tuhat, Naftali suguharust kaksteist tuhat, Manasse suguharust kaksteist tuhat,
066	REV	007	007	Siimeoni suguharust kaksteist tuhat, Leevi suguharust kaksteist tuhat, Issakari suguharust kaksteist tuhat,
066	REV	007	008	Sebuloni suguharust kaksteist tuhat, Joosepi suguharust kaksteist tuhat, Benjamini suguharust kaksteist tuhat pitseriga märgitut.
066	REV	007	009	Pärast seda ma vaatasin: ennäe, suur rahvahulk, keda keegi ei suutnud kokku lugeda, igast hõimust, suguharust, rahvast ja keelest. Need seisid trooni ja Talle ees, valged rüüd seljas ja palmioksad käes.
066	REV	007	010	Nad hüüdsid valju häälega: „Pääste on meie Jumalal, kes istub troonil, ja Tallel!“
066	REV	007	011	Ja kõik inglid, kes seisid trooni, vanemate ja nelja olevuse ümber, heitsid trooni ette silmili maha ja kummardasid Jumalat.
066	REV	007	012	Nad hüüdsid: „Aamen! Kiitus ja austus ja tarkus ja tänu ja au ja vägi ja tugevus olgu meie Jumalale igavesest ajast igavesti! Aamen.“
066	REV	007	013	Siis pöördus üks vanemaist minu poole küsimusega: „Kes on need valgetes rüüdes ja kust nad tulevad?“
066	REV	007	014	Ma vastasin: „Mu isand, sina tead seda!“Ja ta ütles mulle: „Nemad on need, kes tulevad suure viletsuse keskelt. Nad on puhtaks pesnud oma rüüd ja teinud need valgeks Talle veres.
066	REV	007	015	Seepärast nad on Jumala trooni ees ja teenivad teda ööd ja päevad tema templis, ja see, kes istub troonil, varjab neid oma kohalolekuga.
066	REV	007	016	„Neile ei tule iial enam nälga ega iial enam janu, ka ei põleta neid päike“ega palavus.
066	REV	007	017	Sest Tall, kes on trooni keskel, hoiab neid kui karjane, „ta juhatab nad eluvee allikaile“. „Ja Jumal pühib ära kõik pisarad nende silmist.““
066	REV	008	001	Ja kui Tall avas seitsmenda pitseri, tekkis taevas umbes pooleks tunniks vaikus.
066	REV	008	002	Ma nägin seitset inglit, kes seisid Jumala ees, ja neile anti seitse pasunat.
066	REV	008	003	Veel üks ingel tuli ja seisis altari ette. Tal oli käes kullast suitsutusastja ja temale anti palju suitsutusrohte, et ta paneks neid koos kõikide Jumala rahva palvetega kuldaltarile trooni ees.
066	REV	008	004	Ning suitsutusrohtude suits tõusis koos Jumala rahva palvetega ingli käest Jumala ette.
066	REV	008	005	Siis võttis ingel suitsutusastja, täitis selle tulega altarilt ja viskas maa peale, nii et sellele järgnes pikselööke ja kõuemürinaid ja välke ja maavärinaid.
066	REV	008	006	Ja need seitse inglit, kelle käes oli seitse pasunat, valmistusid pasunat puhuma.
066	REV	008	007	Esimene ingel puhus pasunat ning maa peale visati verega segatud rahet ja tuld. Kolmandik maast põles ära ja kolmandik puudest põles ära ja kogu haljas rohi põles ära.
066	REV	008	008	Teine ingel puhus pasunat ning merre visati otsekui suur leegitsev mägi ning kolmandik merest muutus vereks.
066	REV	008	009	Kolmandik meres olevaist elusolendeist suri ja kolmandik laevadest hävitati.
066	REV	008	010	Kolmas ingel puhus pasunat ning taevast kukkus maha suur täht, mis leegitses otsekui tõrvik ning kukkus kolmandiku jõgede ja veeallikate peale.
066	REV	008	011	Selle tähe nimi oli Koirohi. Kolmandik vetest muutus koirohuks ning palju inimesi suri vee joomisest, sest see oli läinud kibedaks.
066	REV	008	012	Neljas ingel puhus pasunat ning kolmandik päikesest, kolmandik kuust ja kolmandik tähtedest pimenes, ning kolmandik päevast oli valguseta ja samuti kolmandik ööst.
066	REV	008	013	Siis ma nägin üht kotkast kesktaevas lendamas ja kuulsin teda valjusti hüüdmas: „Häda, häda, häda maailma elanikele kolme ingli viimase pasunahääle pärast, mis nad puhuma hakkavad!“
066	REV	009	001	Viies ingel puhus pasunat ning ma nägin taevast maa peale kukkunud tähte. Sellele anti põhjatu sügaviku võti.
066	REV	009	002	Ta avas sügaviku ja sellest tõusis suitsu nagu suurest ahjust, ning päike ja õhk tumenesid sügaviku suitsust.
066	REV	009	003	Ja suitsust tulid maa peale rohutirtsud. Neile anti meelevald, nagu on maa peal skorpionidel,
066	REV	009	004	ja neile öeldi, et nad ei tohi teha kahju maa peal kasvavale rohule, taimedele ega puudele, vaid üksnes inimestele, kelle otsaesisel ei ole Jumala pitserit.
066	REV	009	005	Neile anti voli piinata inimesi viis kuud, aga mitte tappa, ja see piin oli sarnane skorpioni salvamise piinaga.
066	REV	009	006	Ja neil päevil inimesed otsivad surma, aga ei leia seda. Nad ihkavad surra, kuid surm põgeneb nende eest.
066	REV	009	007	Need rohutirtsud nägid välja nagu lahinguvalmis hobused, neil olid peas otsekui kuldpärjad ja nende nägu oli nagu inimnägu.
066	REV	009	008	Nende juuksed olid nagu naisejuuksed ja hambad nagu lõvihambad.
066	REV	009	009	Nende kest oli nagu raudrüü ja nende tiibade hääl oli nagu arvukate lahingusse tormavate hobuste ja sõjavankrite mürin.
066	REV	009	010	Neil olid astlaga sabad nagu skorpionidel ja sabadel meelevald haavata inimesi viis kuud.
066	REV	009	011	Nende kuningas on sügaviku ingel, kelle nimi on heebrea keeles Abaddoon ja kreeka keeles Apollüon.
066	REV	009	012	Esimene häda on möödas, vaata, kaks tuleb veel.
066	REV	009	013	Kuues ingel puhus pasunat, ja ma kuulsin üht häält, mis tuli Jumala ees oleva kuldaltari neljast sarvest.
066	REV	009	014	See ütles kuuendale pasunaga inglile: „Päästa vabaks need neli inglit, kes on ahelais suure Eufrati jõe ääres!“
066	REV	009	015	Ja need neli inglit, kes olid valmistunud just selleks tunniks, päevaks, kuuks ja aastaks, lasti vabaks, et nad tapaksid kolmandiku inimkonnast.
066	REV	009	016	Nende ratsaväge oli arvult kakssada miljonit – see on arv, mida ma kuulsin.
066	REV	009	017	Ja ma nägin oma nägemuses hobuseid ning ratsanikke. Ratsanikel olid tulipunastes, suitsusinistes ja väävelkollastes värvides soomusrüüd. Hobustel olid otsekui lõvi pead ja nende suust purskas tuld, suitsu ja väävlit.
066	REV	009	018	Nende kolme nuhtlusega – hobuste suust purskuva tule, suitsu ja väävliga – tapeti kolmandik inimkonnast.
066	REV	009	019	Hobuste meelevald oli nende suus ja sabas, sest nende sabad olid nagu maod: neil olid pead ning peadega nad tegid kurja.
066	REV	009	020	Aga ülejäänud inimkond, keda neis nuhtlustes ei tapetud, ei kahetsenud siiski ega pöördunud oma tehtud tegudest. Nad ei loobunud kummardamast kurje vaime ega kullast, hõbedast, vasest, kivist ja puust ebajumalaid, kellel puudub võime näha, kuulda või käia.
066	REV	009	021	Nad ei parandanud meelt oma mõrvadest, nõidustest, hoorusest ega vargustest.
066	REV	010	001	Ma nägin taevast alla tulemas veel üht vägevat inglit. Ta oli riietatud pilvega ja tema pea kohal oli vikerkaar, ta nägu oli nagu päike ja ta jalad nagu tulesambad.
066	REV	010	002	Tal oli käes avatud rullraamatuke. Ta asetas oma parema jala mere peale ja vasaku jala maa peale
066	REV	010	003	ning kisendas valju häälega, nii nagu lõvi möirgab. Ja kui ta kisendas, hakkasid seitse pikset kõuemürinaga rääkima.
066	REV	010	004	Kui need seitse pikset olid rääkinud ja ma tahtsin hakata kirjutama, kuulsin ma taevast häält, mis ütles: „Pane pitseriga kinni, mida seitse pikset rääkisid, ära pane seda kirja!“
066	REV	010	005	Ingel, keda ma olin näinud seismas mere peal ja maa peal, tõstis oma parema käe taeva poole.
066	REV	010	006	Ja ta vandus selle juures, kes elab igavesest ajast igavesti, kes on loonud taeva ja kõik, mis seal on, maa ja kõik, mis seal on, ning mere ja kõik, mis seal on, ja ütles: „Enam ei lähe kaua!
066	REV	010	007	Neil päevil, kui seitsmes ingel hakkab puhuma trompetit, viiakse täide Jumala varjatud plaan, nagu ta seda on kuulutanud prohvetitele, oma sulastele.“
066	REV	010	008	Ja hääl, mida ma taevast kuulsin, rääkis minuga jälle ja ütles: „Mine ja võta see avatud raamat, mis on maa ja mere peal seisva ingli käes!“
066	REV	010	009	Ma läksin ingli juurde ja palusin, et ta annaks mulle raamatukese. Ta vastas: „Võta ja söö see ära! See on su kõhus mõru, aga suus on see magus nagu mesi.“
066	REV	010	010	Ma võtsin ingli käest raamatu ja sõin selle ära. Suus oli see magus nagu mesi, aga kui ma olin selle alla neelanud, läks see mul kõhus mõruks.
066	REV	010	011	Ja mulle öeldi: „Sa pead jälle ennustama paljude rahvaste, hõimude, keelte ja kuningate kohta!“
066	REV	011	001	Mulle anti pilliroog mõõdupuuks ja öeldi: „Mine, mõõda ära Jumala tempel ja altar ning need, kes seal kummardavad!
066	REV	011	002	Aga templi välisõu jäta välja ning ära mõõda seda, sest see on antud rahvastele ning nad tallavad püha linna nelikümmend kaks kuud.
066	REV	011	003	Ja ma määran oma kaks tunnistajat ja nad ennustavad kotiriidesse riietatuna tuhat kakssada kuuskümmend päeva.“
066	REV	011	004	Need tunnistajad on kaks õlipuud ja kaks lambijalga, mis seisavad kogu maailma Issanda ees.
066	REV	011	005	Kui keegi tahab neile kurja teha, väljub nende suust tuli, mis neelab ära nende vaenlased. Kes iganes tahab neile kurja teha, siis peab ta nõnda tapetama.
066	REV	011	006	Neil on meelevald sulgeda taevas, et nende ennustamise ajal vihma ei sajaks; ja neil on meelevald vete üle muuta need vereks ning lüüa maad kõikvõimalike nuhtlustega nii sageli, kui nad tahavad.
066	REV	011	007	Kui nad on lõpetanud tunnistamise, tuleb sügavikust metsaline ja astub nende vastu lahingusse, ta võidab nad ära ja tapab nad.
066	REV	011	008	Nende surnukehad vedelevad suure linna tänavail, mille nimi on vaimulikus tähenduses Soodom ja Egiptus. Seal löödi risti ka nende Issand.
066	REV	011	009	Inimesed eri rahvastest, suguharudest, keeltest ja hõimudest vaatavad nende surnukehi kolm ja pool päeva ega lase neid panna hauda.
066	REV	011	010	Ja kogu maailma elanikud rõõmustavad nende surma üle, nad pidutsevad ja saadavad üksteisele kingitusi, sest need kaks prohvetit olid vaevanud kogu maailma elanikke.
066	REV	011	011	Aga kolme ja poole päeva pärast tuli Jumala eluvaim nende sisse, nad tõusid jalule ning suur kartus valdas kõiki, kes seda nägid.
066	REV	011	012	Ja nad kuulsid võimsat häält taevast, mis neile ütles: „Tulge siia üles!“Ja pilv kandis nad üles taevasse, ja nende vaenlased nägid seda pealt.
066	REV	011	013	Samal tunnil sündis suur maavärin ning kümnendik linna varises kokku ja selles maavärinas hukkus seitse tuhat inimest, ülejäänud olid hirmunud ja nad andsid taeva Jumalale austust.
066	REV	011	014	Teine häda on möödas, vaata, kolmas häda tuleb varsti!
066	REV	011	015	Seitsmes ingel puhus pasunat, ja taevas oli kuulda võimsaid hääli, mis ütlesid: „Maailma valitsus on saanud meie Issanda ja tema Messia omaks ning tema valitseb igavesest ajast igavesti.“
066	REV	011	016	Ja need kakskümmend neli vanemat, kes istuvad Jumala ees oma troonidel, heitsid silmili maha ja kummardasid Jumalat.
066	REV	011	017	Nad ütlesid: „Me täname sind, Issand, Kõigeväeline Jumal, kes oled ja kes olid, et sa oled päästnud valla oma võimsa väe ning hakanud valitsema kuningana.
066	REV	011	018	Rahvahõimud on raevutsenud, aga nüüd on sinu viha saabunud ning on aeg mõista kohut surnute üle ning anda kätte palk prohvetitele, su sulastele, ning pühadele ning neile, kes kardavad su nime, väikestele ja suurtele, ning hävitada need, kes hävitavad maad.“
066	REV	011	019	Ja Jumala tempel taevas avanes ning seal sai nähtavaks tema lepingulaegas. Tulid välgusähvatused, müristamine, äikesehood, maavärin ja ränk rahesadu.
066	REV	012	001	Siis ilmus taevasse võimas tunnustäht: naine, kes oli riietatud päikesesse. Tema jalge all oli kuu ja tal oli peas kaheteistkümnest taevatähest pärg.
066	REV	012	002	Ta oli lapseootel ja kisendas sünnitusvaevades, sest tema tuhud olid alanud.
066	REV	012	003	Ja taevasse ilmus teine tunnustäht: ennäe, suur tulipunane lohe, kellel oli seitse pead ja kümme sarve ning peadel seitse diadeemi.
066	REV	012	004	Selle saba pühkis taevast välja kolmandiku tähti ja viskas need maa peale. Lohe jäi seisma sünnitava naise ees, et niipea kui ta on sünnitanud, neelata alla tema laps.
066	REV	012	005	Ja naine sünnitas poisslapse, kes raudkepiga valitseb kõiki rahvaid, ja laps haarati üles Jumala ja tema trooni juurde.
066	REV	012	006	Aga naine põgenes kõrbe, kuhu Jumal oli talle ette valmistanud paiga, et teda seal toidetaks tuhat kakssada kuuskümmend päeva.
066	REV	012	007	Siis puhkes taevas sõda. Miikael ja tema inglid võitlesid lohega ning lohe ja tema inglid võitlesid vastu.
066	REV	012	008	Aga lohe sai lüüa, ja neil ei jäänud enam kohta taevas.
066	REV	012	009	Suur lohe visati välja, see ürgne madu, keda hüütakse kuradiks ja saatanaks, kes eksitab kogu maailma. Ta visati maa peale ja tema inglid koos temaga.
066	REV	012	010	Ja ma kuulsin võimsat häält taevas hüüdmas: „Nüüd on tulnud pääste ja vägi ning meie Jumala Kuningriik ning tema Messia meelevald; sest välja on visatud meie vendade süüdistaja, kes süüdistas neid Jumala ees päeval ja ööl.
066	REV	012	011	Nemad on ta ära võitnud Talle vere läbi ning oma tunnistuse sõna läbi; nad pole armastanud oma elu ega kartnud surma.
066	REV	012	012	Seepärast rõõmustage, taevad, ja kõik taevaelanikud! Häda maale ja merele, sest kurat on laskunud teie juurde, ta on täis raevu, sest ta teab, et tema aeg on lühike.“
066	REV	012	013	Kui lohe nägi, et ta oli heidetud maa peale, hakkas ta jälitama naist, kes oli sünnitanud poisslapse.
066	REV	012	014	Aga naisele anti kaks suure kotka tiiba, et ta lendaks kõrbesse paika, kus teda toidetakse mao eest varjul aasta, kaks aastat ja veel pool aastat.
066	REV	012	015	Ja madu sülitas naisele järele oma suust vett nagu jõe, et teda vooluga ära uhtuda.
066	REV	012	016	Kuid maa tuli naisele appi: maa avas oma suu ja neelas alla jõe, mille lohe purskas välja oma suust.
066	REV	012	017	Siis lohe läks naise peale raevu ja läks sõtta naise ülejäänud järglaste vastu, nende vastu, kes peavad Jumala käske ja peavad kinni tunnistusest Jeesuse kohta.
066	REV	013	001	Ja ta jäi seisma mere liivale. Lohe seisis mere kaldal. Ja ma nägin, kuidas merest tõusis metsaline, kellel oli seitse pead ja kümme sarve. Iga sarve otsas oli diadeem ja iga pea peal Jumalat teotav nimi.
066	REV	013	002	Metsaline, keda ma nägin, oli pantri sarnane, kuid tal olid jalad nagu karul ja suu nagu lõvil. Lohe andis temale oma väe, oma trooni ja suure meelevalla.
066	REV	013	003	Metsalise üks peadest oli nagu surmavalt haavatud, kuid tema surmahaav paranes. Kogu maailm oli täis imestust ja järgis metsalist.
066	REV	013	004	Inimesed kummardasid lohet, et see oli andnud metsalisele meelevalla. Nad kummardasid ka metsalist ning küsisid: „Kes on metsalise sarnane ja kes suudab temaga sõdida?“
066	REV	013	005	Talle anti suu rääkida suuri asju ja teotada Jumalat ning talle anti vabadus tegutseda nelikümmend kaks kuud.
066	REV	013	006	Ta avas suu Jumala teotamiseks, et teotada tema nime ja elupaika, kõiki, kes elavad taevas.
066	REV	013	007	Tal lubati sõdida Jumala rahva vastu ja neid võita ning talle anti meelevald kõigi suguharude, rahvaste, keelte ja hõimude üle.
066	REV	013	008	Teda hakkavad kummardama kõik maailma elanikud, kelle nime ei ole maailma rajamisest peale kirjutatud tapetud Talle eluraamatusse.
066	REV	013	009	Kellel on kõrvad, see kuulgu:
066	REV	013	010	„kui keegi peab minema vangi, siis vangi ta ka läheb. Kui keegi peab tapetama mõõgaga, siis mõõgaga ta tapetakse.“Siin olgu Jumala pühadel kannatlikkust ja ustavust!
066	REV	013	011	Siis ma nägin teist metsalist, kes tõusis üles maa seest. Tal oli kaks sarve nagu Tallel, aga ta rääkis nagu lohe.
066	REV	013	012	Ta kasutas esimese metsalise nimel tema meelevalda ning pani maa ja selle elanikud kummardama esimest metsalist, kelle surmahaav oli paranenud.
066	REV	013	013	Ta tegi vägevaid tunnustähti ja lasi tuldki inimeste nähes taevast maa peale tulla,
066	REV	013	014	ning ta pettis maa elanikke tunnustähtedega, mis talle oli antud teha metsalise ees. Ta käskis maa elanikel valmistada kuju metsalise auks, kellel oli mõõgahaav ja kes siiski jäi ellu.
066	REV	013	015	Talle anti ka võime panna metsalise kujusse eluvaim, nii et metsalise kuju rääkis ja laskis tappa kõik, kes metsalise kuju ei kummarda.
066	REV	013	016	Ta sundis kõiki inimesi – väikeseid ja suuri, rikkaid ja vaeseid, vabu ja orje – saama märgi nende paremale käele või nende otsaette,
066	REV	013	017	et keegi muu ei saaks midagi osta ega müüa, kui vaid see, kelle on see märk, mis on metsalise nimi või tema nime arv.
066	REV	013	018	Siin on vaja tarkust! Kes on arukas, arvutagu välja, mida tähendab metsalise arv, sest see on inimese arv – tema arv on kuussada kuuskümmend kuus.
066	REV	014	001	Ma vaatasin: ennäe, Tall seisis Siioni mäel ja koos temaga need sada nelikümmend neli tuhat, kelle otsaesisele oli kirjutatud Talle nimi ja tema Isa nimi.
066	REV	014	002	Ja ma kuulsin häält taevast, mis oli otsekui suurte vete kohin ja võimsa kõue hääl; see kõlas, nagu oleksid kandlemängijad oma pille mänginud.
066	REV	014	003	Nad laulsid uut laulu trooni ees ning nelja olevuse ja vanemate ees. Seda laulu ei suutnud õppida keegi muu peale saja neljakümne nelja tuhande, kes olid lunastatud maa pealt.
066	REV	014	004	Need on need, kes ei ole endid rüvetanud naistega, nad on puhtad nagu neitsid. Nad järgnevad Tallele kõikjal, kuhu ta läheb. Nemad on inimeste seast lunastatud pühitsetud anniks Jumalale ja Tallele.
066	REV	014	005	Nende suust ei ole iial kuuldud valet – nad on laitmatud.
066	REV	014	006	Ma nägin veel üht inglit kesktaevas lendamas. Tal oli igavene evangeelium, mida kuulutada maa elanikele, igale hõimule, suguharule, keelele ja rahvale.
066	REV	014	007	Ta hüüdis valju häälega: „Kartke Jumalat ning ülistage teda, sest tema kohtumõistmise tund on käes! Kummardage teda, kes on teinud taeva ja maa, mere ja vete allikad!“
066	REV	014	008	Talle järgnes teine ingel, kes ütles: „Langenud! Langenud on suur Paabel, kes joovastas kõiki rahvaid oma abielurikkumise hullustava veiniga!“
066	REV	014	009	Nende järel tuli kolmas ingel, kes hüüdis valju häälega: „Kui keegi kummardab metsalist ja tema kuju ning võtab vastu tema märgi oma otsaette või oma käe peale,
066	REV	014	010	siis ta saab samuti juua Jumala raevu veini, mis on lahjendamatult valatud ta vihakarikasse. Teda vaevatakse väävli ja tulega pühade inglite ja Talle ees.
066	REV	014	011	Nende piinade suits tõuseb üles igavesest ajast igavesti ega ole mingit leevendust päeval ega ööl neil, kes kummardavad metsalist ja tema kuju, ega neil, kes võtavad vastu ta nime märgi.“
066	REV	014	012	Siin olgu kannatlikkust Jumala pühadel, kes peavad tema käske ja jäävad Jeesusele ustavaks!
066	REV	014	013	Ja ma kuulsin häält, mis ütles taevast: „Pane kirja: „Õndsad on surnud, kes nüüdsest peale surevad Issandas!““„Jah, “ütleb Vaim, „nad puhaku oma töövaevast, sest nende teod järgnevad neile.“
066	REV	014	014	Ma vaatasin: ennäe, valge pilv, ning sellel istus keegi Inimese Poja sarnane. Tal oli kuldpärg peas ja terav sirp käes.
066	REV	014	015	Ja üks teine ingel väljus templist ja hüüdis pilve peal istujale valju häälega: „Siruta oma sirp ja lõika, sest lõikusaeg on käes ja maa viljasaak on valmis!“
066	REV	014	016	Ja see, kes istus pilve peal, lõi sirbiga üle maa ning see lõigati paljaks.
066	REV	014	017	Veel üks ingel väljus taevasest templist ja temalgi oli käes terav sirp.
066	REV	014	018	Ja veel üks ingel väljus altarist, kellel oli võim tule üle. Ta hüüdis valju häälega sellele, kellel oli terav sirp: „Siruta oma terav sirp ja kogu kokku marjakobarad maailma viinapuust, sest selle viinamarjad on küpsed!“
066	REV	014	019	Ja ingel lõi sirbiga üle maa, lõikas viinapuult marjakobarad ning heitis need Jumala viha suurde surutõrde.
066	REV	014	020	Surutõrt vajutati väljaspool linna ning verd voolas kuni hobuste valjasteni tuhande kuuesaja staadioni ulatuses ümberkaudu.
066	REV	015	001	Siis ma nägin taevas veel üht suurt ja imelist tunnustähte: seitse inglit ja nende käes seitse viimset nuhtlust – sellega viidi lõpule Jumala raev.
066	REV	015	002	Ja ma nägin otsekui tulega segatud klaasmerd. Selle klaasmere ääres seisid Jumala kanneldega need, kes olid võitnud metsalise, tema kuju ja ta nime arvu.
066	REV	015	003	Nad laulsid Jumala sulase Moosese laulu ja Talle laulu: „Suured ja imelised on sinu teod, Issand Jumal, Kõigeväeline! Õiged ja tõelised on sinu teed, rahvaste kuningas!“
066	REV	015	004	„Kes ei peaks kartma sind ning ülistama sinu nime, Issand? Sina üksi oled püha, kõik rahvad tulevad ning kummardavad sinu ees, sest sinu õiged kohtuotsused on saanud avalikuks.“
066	REV	015	005	Pärast seda vaatasin ja nägin taevas templit – see tähendab lepinguseaduse telki – ja see avati.
066	REV	015	006	Templist väljusid seitse inglit seitsme nuhtlusega. Nende riided olid säravpuhtast linasest kangast ja rinna ümber olid kuldvööd.
066	REV	015	007	Ja üks neljast olevusest andis seitsmele inglile seitse kuldkaussi, täis selle Jumala raevu, kes elab igavesest ajast igavesti.
066	REV	015	008	Ja tempel sai täis suitsu Jumala auhiilgusest ja tema väest ning ükski ei saanud minna templisse enne, kui seitsme ingli seitse nuhtlust olid lõpetatud.
066	REV	016	001	Ma kuulsin templist võimsat häält ütlemas seitsmele inglile: „Minge ja valage maa peale välja seitse Jumala vihakaussi!“
066	REV	016	002	Esimene ingel läks ja valas oma kausi välja maa peale, ning koledad ja mädased paised tekkisid inimeste kehale, kellel oli metsalise märk ja kes kummardasid tema kuju.
066	REV	016	003	Teine ingel läks ja valas oma kausi välja merre, ning see muutus otsekui surnu vereks ja kõik elusolendid meres surid.
066	REV	016	004	Kolmas valas oma kausi välja jõgedesse ja veeallikatesse ning need muutusid vereks.
066	REV	016	005	Ja ma kuulsin inglit, kes vastutas vete eest, ütlevat: „Õige oled sina selles kohtumõistmises, sina Püha, kes oled ja kes olid;
066	REV	016	006	sest nemad on valanud pühade ja prohvetite verd ning verd oled sina andnud neile juua, nagu nad seda väärivad.“
066	REV	016	007	Ja ma kuulsin, kuidas altar ütles: „Jah, Issand Jumal, Kõigeväeline, tõelised ja õiged on sinu kohtuotsused!“
066	REV	016	008	Neljas ingel valas oma kausi välja päikese peale, ning temale anti kõrvetada inimesi tulega.
066	REV	016	009	Suur kuumus kõrvetas inimesi ning nad teotasid Jumalat, kellel oli meelevald nende nuhtluste üle. Ja nad ei parandanud meelt, et anda austust Jumalale.
066	REV	016	010	Viies ingel valas oma kausi välja metsalise trooni peale, ning tema kuningriik mattus pimedusse ja tema alamad närisid valu pärast keelt.
066	REV	016	011	Nad teotasid taeva Jumalat oma valude ja paisete pärast, ega parandanud meelt oma tegudest.
066	REV	016	012	Kuues ingel valas oma kausi tühjaks suure Eufrati jõe peale, ning selle vesi kuivas ära, et anda teed idamaa kuningatele.
066	REV	016	013	Ja ma nägin, kuidas lohe suust, metsalise suust ja valeprohveti suust väljus kolm rüvedat vaimu otsekui konnad.
066	REV	016	014	Need on tunnusmärke tegevad deemonlikud vaimud, kes lähevad laiali kogu maailma kuningate juurde, et koondada neid lahinguks, mis peab toimuma Kõigeväelise Jumala suurel päeval.
066	REV	016	015	„Vaata, ma tulen kui varas! Õnnis on inimene, kes valvab ning hoiab oma riideid, et ta ei käiks alasti, ja et ei nähtaks tema häbi.“
066	REV	016	016	Ja nad koondati paika, mida heebrea keeles kutsutakse Harmagedoon.
066	REV	016	017	Seitsmes ingel valas oma kausi välja õhku, ning vali hääl kostis templis olevalt troonilt: „See on sündinud!“
066	REV	016	018	Siis sähvis välke, sündis hääli ja müristamisi ning suur maavärin, mille taolist ei ole olnud sellest ajast, kui inimesed on elanud maa peal – nii võimas oli see maavärin.
066	REV	016	019	Ja suur linn jagunes kolmeks osaks ning rahvaste linnad varisesid rusuks. Suurt Paabelit tuletati meelde Jumala ees, et Jumal annaks temale juua oma raevuveini karikat.
066	REV	016	020	Kõik saared põgenesid ning mäed kadusid.
066	REV	016	021	Ja talendiraskusi raheteri sadas taevast maha inimeste peale, aga inimesed teotasid Jumalat rahenuhtluse pärast, sest see nuhtlus oli väga ränk.
066	REV	017	001	Üks neist seitsmest inglist, kellel oli seitse kaussi, tuli minu juurde ja hakkas rääkima: „Tule, ma näitan sulle, milline karistus ootab suurt hoora, kes istub suurte vete ääres.
066	REV	017	002	Maailma kuningad on hooranud temaga ja ilmamaa elanikud on joovastunud tema abielurikkumise veinist.“
066	REV	017	003	Ja ta viis mind vaimus kõrbe, ning ma nägin naist, kes istus erepunase metsalise seljas, kes oli üleni kaetud jumalateotuse nimedega ning kellel oli seitse pead ja kümme sarve.
066	REV	017	004	Naine oli riietatud purpurpunasesse ja erepunasesse; tema ehted olid kullast, kalliskividest ja pärlitest. Tal oli käes kuldkarikas, mis oli täis jälkusi ja tema abielurikkumiste roppusi
066	REV	017	005	ning tema otsaette kirjutatud nimi oli saladus: Suur Paabel, kogu maailma hoorade ja jäleduste ema.
066	REV	017	006	Ma nägin naise olevat joobnud Jumala rahva verest ja Jeesuse tunnistajate verest. Teda nähes imestasin ma väga.
066	REV	017	007	Aga ingel ütles mulle: „Miks sa imestad? Ma räägin sulle saladust naisest ja metsalisest, kes teda kannab ja kellel on seitse pead ja kümme sarve.
066	REV	017	008	Metsaline, keda sa nägid ja kes kord oli, teda ei ole enam, kuid ta tuleb üles sügavikust ja läheb hukatusse. Siis need maa elanikud, kelle nime ei ole maailma rajamisest peale kirjutatud eluraamatusse, imestavad, nähes metsalist, kes oli ja keda enam ei ole ning kes tuleb jälle.
066	REV	017	009	Siin on tarvis tarka meelt! Seitse pead on seitse mäge, mille peal istub naine. Need on seitse kuningat,
066	REV	017	010	kellest viis on langenud, üks valitseb praegu ja viimane on veel tulemata, ning kui ta tuleb, siis ta peab jääma vaid üürikeseks ajaks.
066	REV	017	011	Ja metsaline, kes oli ja keda enam ei ole, on kaheksas, ja samas üks neist seitsmest, ja ta läheb hukatusse.
066	REV	017	012	Need kümme sarve, mida sa nägid, on kümme kuningat, kes ei ole veel saanud valitsust, kuid nad saavad kuningavõimu üheks tunniks koos metsalisega.
066	REV	017	013	Nad on ühel nõul ning annavad oma väe ja võimu metsalisele.
066	REV	017	014	Nad astuvad sõtta Talle vastu ja Tall võidab nad ära, sest tema on isandate Issand ja kuningate Kuningas; koos temaga võidavad need, kes on kutsutud ja valitud ja ustavad.“
066	REV	017	015	Ja see ingel ütles mulle: „Veed, mida sa nägid ja mille ääres istub hoor, on rahvad ja rahvahulgad, hõimud ja keeled.
066	REV	017	016	Metsaline ja kümme sarve, mida sa nägid, vihkavad hoora. Nad riisuvad ta puupaljaks ja võtavad alasti, nad söövad ta liha ja põletavad ta ära tulega.
066	REV	017	017	Sest Jumal on pannud nende südamesse täita tema eesmärki ning olla sama meelt ning anda oma kuningavõim metsalise kätte, kuni Jumala sõnad on läinud täide.
066	REV	017	018	Ja naine, keda sa nägid, on suur linn, kelle käes on valitsus maailma kuningate üle.“
066	REV	018	001	Pärast seda ma nägin taevast alla tulevat veel üht inglit, kellel oli suur autoriteet, ja kogu maa lõi tema auhiilgusest särama.
066	REV	018	002	Ta hüüdis võimsa häälega: „Langenud! Langenud on suur Paabel! Temast on saanud kurjade vaimude eluase, kõigi rüvedate vaimude lemmikpaik, kõigi rüvedate lindude lemmikpaik, kõigi rüvedate, vastikute loomade lemmikpaik.
066	REV	018	003	Sest tema abielurikkumise veinist on joovastunud kõik rahvad; temaga on hooranud maailma kuningad ning maailma kaupmehed on rikastunud tema luksusest!“
066	REV	018	004	Ja ma kuulsin taevast veel üht häält, mis ütles: „Tulge temast välja, mu rahvas, et te ei saaks tema pattude osaliseks, ja et teid ei tabaks tema nuhtlused!
066	REV	018	005	Sest tema patud on ulatunud taevani ning Jumalal on meeles tema ülekohtused teod.
066	REV	018	006	Tehke talle samamoodi, nagu tema on teinud, ning makske talle kahekordselt ta tegude eest. Valage talle kahekordne kogus tema enese karikast!
066	REV	018	007	Nii palju kui tema on iseennast ülistanud ja toretsenud, niisama palju mõõtke temale piina ja leina! Sest ta ütleb oma südames: „Ma elan kuningannana, ma ei ole lesk ega pea iial nägema leina.“
066	REV	018	008	Sellepärast tabavad teda ühel päeval karistused – surmatõbi ja lein ja nälg, ning ta põletatakse ära tulega, sest võimas on Issand Jumal, kes on mõistnud kohut tema üle.“
066	REV	018	009	Ja tema pärast nutavad ja halavad maailma kuningad, kes temaga on abielu rikkunud ja tema luksust nautinud, kui nad näevad tema põlemise suitsu.
066	REV	018	010	Hirmust tema piina ees seisavad nad kaugel ja hüüavad: „Oh häda, häda, suur linn, sa võimas Paabeli linn! Ühe tunniga on tulnud su kohtumõistmine!“
066	REV	018	011	Ja maailma kaupmehed nutavad ja halavad tema pärast, sest enam ei osta keegi nende kaubalaste:
066	REV	018	012	ei kulda, hõbedat, kalliskive ega pärleid; ei peenlinast, purpurit, siidi ega erepunast kangast; ei mingisugust lõhnapuitu, esemeid elevandiluust, tehtud väärispuidust, vasest, rauast või marmorist;
066	REV	018	013	ei kaneeli ega vürtsi, lõhnarohte, mürri ega viirukit, veini ega õli, peenjahu ega nisu; ei veiseid ega lambaid; hobuseid ega vankreid; orje ega inimhingi.
066	REV	018	014	Nad ütlevad: „Viljad, mida te ihkasite, on teie juurest kadunud. Kogu teie luksus ja hiilgus on kadunud sootuks, ja seda ei leita enam.“
066	REV	018	015	Nende asjade kaupmehed, kes said selle linna kaudu rikkaks, seisavad eemal hirmul tema piina pärast, nuttes ja halades.
066	REV	018	016	Nad ütlevad: „Häda, häda, suur linn, riietatud peenesse linasesse, purpurisse ja erepunasesse, ning ehitud kulla, kalliskivide ja pärlitega.
066	REV	018	017	Sest ühe tunniga on ära hävitatud nii suur rikkus!“Ja kõik laevaomanikud, kaptenid ja meremehed – kõik, kes merel elatist teenivad – seisid eemal
066	REV	018	018	ja kisendasid, nähes ta põlemise suitsu: „Kas on kunagi olnud selle suure linna sarnast?“
066	REV	018	019	Ja nad raputasid endale põrmu pea peale ning kisendasid nuttes ja halades: „Häda, häda, suur linn, kus said tema jõukusest rikkaks kõik, kes omasid laevu merel. Üheainsa tunniga on ta hävitatud!“
066	REV	018	020	Rõõmustage tema üle, taevas, ning Jumala rahvas ja apostlid ja prohvetid, sest ta sai Jumalalt sama kohtuotsuse, mille tema kord langetas teile.
066	REV	018	021	Ja üks võimas ingel tõstis üles otsekui suure veskikivi ja heitis selle merre, hüüdes: „Nõnda järsult visatakse ära suur linn Paabel, ja teda ei leita iial enam!
066	REV	018	022	Kandlemängu ja laulu, flöödiviisi ja pasunahäält ei kuulda sinu sees enam. Ja ühtegi käsitöömeistrit ei leidu enam su sees; Ka veskimürinat ei kuulda enam sinu sees.
066	REV	018	023	Ja lambi valgust ei paista sinu sees enam. Ja pruudi ja peigmehe häält ei kuulda enam sinu sees. Sest sinu kaupmehed olid maa peal tähtsad isikud ja sinu nõidus eksitas kõiki rahvaid.
066	REV	018	024	Jah, sinust on leitud prohvetite ja Jumala rahva verd ja kõikide verd, kes on tapetud maa peal!“
066	REV	019	001	Pärast seda kuulsin häält, mis kõlas taevas kui suure rahvahulga karjumine: „Halleluuja! Pääste ja austus ja vägi on meie Jumalal,
066	REV	019	002	sest õiged ja õiglased on tema kohtuotsused! Ta on mõistnud kohut suure hoora üle, kes laostas maailma oma abielurikkumisega, ning ta on oma sulaste vere eest talle kätte maksnud!“
066	REV	019	003	Nad hüüdsid teist korda: „Halleluuja! Tema suits tõuseb üles igavesest ajast igavesti!“
066	REV	019	004	Need kakskümmend neli vanemat ja neli olevust langesid maha ja kummardasid Jumalat, kes istus troonil, ja nutsid: „Aamen! Halleluuja!“
066	REV	019	005	Ja trooni juurest kostis hääl, mis ütles: „Kiitke meie Jumalat kõik tema sulased, kes teda kardate, nii suured kui väikesed!“
066	REV	019	006	Siis kuulsin ma häält, mis kõlas nagu suure rahvahulga kõma, nagu tormavate vete kohin ja nagu võimas pikse müristamine, hüüdmas: „Halleluuja! Sest Issand Jumal, Kõigeväeline, on hakanud valitsema!
066	REV	019	007	Rõõmustagem ja juubeldagem ja andkem talle au, sest Talle pulmad on käes ning tema pruut on ennast seadnud valmis!
066	REV	019	008	Talle on antud riietumiseks säravvalge puhtast peenlinasest riie.“(Peenlinane on Jumala püha rahva õiged teod.)
066	REV	019	009	Ingel ütles mulle: „Kirjuta: „Õndsad on need, kes on kutsutud Talle pulmapeole.““Ja ta lisas: „Need on Jumala tõelised sõnad.“
066	REV	019	010	Ma langesin maha tema jalge ette teda kummardama, aga ta ütles: „Ära seda tee! Mina olen kaassulane sinule ja su vendadele ja õdedele, kellel on Jeesuse tunnistus. Kummarda Jumalat! Sest prohvetliku kuulutuse vaim on see, kes tunnistab Jeesusest.“
066	REV	019	011	Siis ma nägin taevast avatuna ja ennäe, minu ees oli valge hobune ja selle seljas ratsanik, kelle nimi on Ustav ja Tõeline ning tema mõistab kohut ja sõdib õiguses.
066	REV	019	012	Tema silmad olid nagu tuleleek ja tema pea oli ehitud paljude diadeemidega, millele oli kirjutatud nimi, mida ei tea keegi muu kui tema ise.
066	REV	019	013	Tema seljas oli verre kastetud rüü. Tema nimi oli Jumala Sõna.
066	REV	019	014	Taevased väehulgad järgnesid Talle valgetel hobustel puhtast valgest peenlinasest rõivais.
066	REV	019	015	Tema suust välkus vahe kaheterane mõõk, et sellega lüüa rahvaid. Ta valitses neid raudkepiga ning tallas Kõigeväelise Jumala viha surutõrt.
066	REV	019	016	Ja tema rüü ja ta puusa peale oli kirjutatud nimi: Kuningate Kuningas ja isandate Issand.
066	REV	019	017	Siis ma nägin üht inglit seismas päikeses ja see hüüdis valju häälega kõigile keset taevalaotust lendavaile lindudele: „Tulge, lennake kokku Jumala suurele õhtusöögile
066	REV	019	018	sööma kuningate, väejuhtide ja vägilaste liha, hobuste ja ratsanike liha, kõigi orjade ja vabade liha, suurte ja väikeste liha!“
066	REV	019	019	Ja ma nägin, kuidas metsaline ja maailma kuningad ja nende sõjaväed kogunesid sõda pidama ratsanikuga, kes istus valge hobuse seljas, ja tema sõjaväega.
066	REV	019	020	Ja metsaline võeti kinni ja temaga koos valeprohvet, kes tema käsul oli teinud tunnustähti ja eksitanud neid, kes olid võtnud vastu metsalise märgi ja kummardanud tema kuju. Nad mõlemad visati elusalt tulejärve, kus on põlev väävel.
066	REV	019	021	Teised tapeti mõõgaga, mis välkus ratsaniku suust, kes istus hobuse seljas, ja kõik linnud said söönuks nende lihast.
066	REV	020	001	Ja ma nägin, et taevast tuli alla ingel, kellel oli sügaviku võti ja käes suured ahelad.
066	REV	020	002	Ta võttis kinni lohe, selle ürgse mao, kes on kurat ja saatan, ning aheldas ta tuhandeks aastaks.
066	REV	020	003	Ingel viskas ta sügavikku ja sulges luku taha ning pani pealt pitseriga kinni, et ta enam ei eksitaks rahvaid, enne kui tuhat aastat saavad täis. Pärast seda peab ta lühikeseks ajaks vabaks lastama.
066	REV	020	004	Siis ma nägin troone ja troonidel istumas neid, kelle kätte oli antud kohtumõistmine. Ning ma nägin nende hingi, kelle pead olid maha raiutud Jeesuse tunnistamise ja Jumala sõna pärast, nende hingi, kes ei olnud kummardanud metsalist ega tema kuju ega olnud võtnud tema märki oma otsaette ega käe peale. Nad ärkasid ellu ja valitsesid koos Kristusega tuhat aastat.
066	REV	020	005	Aga muud surnud ei ärganud ellu enne, kui tuhat aastat said täis. See on esimene ülestõusmine.
066	REV	020	006	Õnnistatud ja pühad on need, kes saavad osa esimesest ülestõusmisest. Nende üle ei ole teisel surmal meelevalda; nad on Jumala ja Kristuse preestrid ning valitsevad koos temaga tuhat aastat.
066	REV	020	007	Kui need tuhat aastat täis saavad, lastakse saatan ta vangistusest välja
066	REV	020	008	ning ta läheb eksitama rahvaid maailma neljas nurgas, Googi ja Maagoogi, et koguda sõtta neid, kelle arv on nagu mereliiv.
066	REV	020	009	Nad tulid kokku üle laia ilma ja piirasid ümber Jumala rahva leeri ja armastatud linna. Aga taevast langes tuli ja neelas neid.
066	REV	020	010	Ja kurat, kes neid eksitas, heideti tule- ja väävlijärve, kus olid ka metsaline ja valeprohvet. Ja neid vaevatakse seal ööd ja päevad igavesest ajast igavesti.
066	REV	020	011	Ma nägin suurt valget trooni ja seda, kes troonil istub, kelle palge eest põgenesid maa ja taevas, ning neile ei leitud enam kohta.
066	REV	020	012	Ja ma nägin surnuid, suuri ja väikeseid, seismas trooni ees, ning raamatud avati. Ja veel üks raamat avati, see on eluraamat. Ja surnute üle mõisteti kohut vastavalt sellele, kuidas neisse raamatuisse oli kirjutatud, nende tegude järgi.
066	REV	020	013	Meri andis välja temas olevad surnud ning surm ja surmavald andsid välja temas olevad surnud, ja igaühe üle mõisteti kohut tema tegude järgi.
066	REV	020	014	Surm ja surmavald visati tulejärve. Tulejärv – see on teine surm.
066	REV	020	015	Ja keda ei leitud olevat kirjutatud eluraamatusse, heideti tulejärve!
066	REV	021	001	Ma nägin uut taevast ja uut maad, sest esimene taevas ja esimene maa olid kadunud ning merd ei olnud enam.
066	REV	021	002	Ma nägin püha linna, uut Jeruusalemma, taevast Jumala juurest alla laskumas. Ta oli seatud valmis nagu pruut, kaunilt ehitud oma mehele.
066	REV	021	003	Ja ma kuulsin valju häält trooni juurest hüüdmas: „Nüüd on Jumala elupaik inimeste seas ja ta jääb nende juurde elama. Nemad on tema rahvas ja tema on nende Jumal.
066	REV	021	004	Ja tema pühib ära kõik pisarad nende silmist, ja surma ei ole enam ega leinamist ega nuttu ega valu, sest kõik endine on möödunud.“
066	REV	021	005	Ja troonil istuja ütles: „Vaata, ma teen kõik uueks!“„Pane kirja, “ütles ta, „sest need sõnad on usaldusväärsed ja õiged.“
066	REV	021	006	Ja ta ütles mulle: „See on sündinud! Mina olen Alfa ja Oomega, algus ja lõpp. Janustele ma annan eluvee allikast tasuta vett.
066	REV	021	007	Need, kes võidavad, pärivad selle kõik; mina olen nende Jumal ja nemad on minu lapsed.
066	REV	021	008	Aga argade, uskmatute, jälkide, mõrtsukate, hoorajate, nõidade, ebajumalateenijate ja kõigi valelike osa on tule ja väävliga põlevas järves. See on teine surm.“
066	REV	021	009	Minu juurde tuli üks seitsmest inglist, neist, kellel oli seitse kaussi täis seitset viimset nuhtlust, ja hakkas rääkima: „Tule, ma näitan sulle pruuti, Talle naist!“
066	REV	021	010	Ta kandis mind vaimus suure ja kõrge mäe otsa ning näitas mulle püha linna Jeruusalemma, mis oli alla laskumas taevast Jumala juurest.
066	REV	021	011	Sellel linnal on Jumala kirkus, ta särab kui haruldane kalliskivi, nagu kristallselge jaspis.
066	REV	021	012	Linnal on suur ja kõrge müür, kaksteist väravat ja väravate peal kaksteist inglit. Väravate peale on kirjutatud Iisraeli laste kaheteistkümne suguharu nimed.
066	REV	021	013	Ida pool on kolm väravat, põhja pool on kolm väravat, lõuna pool on kolm väravat ja lääne pool on kolm väravat.
066	REV	021	014	Selle linna müüril on kaksteist aluskivi ja nende peal Talle kaheteistkümne apostli nimed.
066	REV	021	015	Sellel inglil, kes minuga rääkis, oli käes kuldne mõõdupuu, et mõõta ära linn, selle väravad ja müür.
066	REV	021	016	Linn on nelinurkne ning tema pikkus ja laius on ühesugused. Ta mõõtis linna mõõdupuuga ja sai kaksteist tuhat staadioni – linna pikkus, laius ja kõrgus on võrdsed.
066	REV	021	017	Ja ingel mõõtis müüri inimese mõõtude järgi ja selle paksus oli sada nelikümmend neli küünart.
066	REV	021	018	Linna müür on jaspisest ning linn ise klaasselgest, puhtast kullast.
066	REV	021	019	Linna müüri aluskivid on kaunistatud mitmesuguste kalliskividega. Esimene aluskivi on jaspis, teine safiir, kolmas kaltsedon, neljas smaragd,
066	REV	021	020	viies sardoonüks, kuues karneool, seitsmes krüsoliit, kaheksas berüll, üheksas topaas, kümnes krüsopraas, üheteistkümnes hüatsint ja kaheteistkümnes ametüst.
066	REV	021	021	Ja linna kaksteist väravat on kaksteist pärlit, iga värav on tehtud ühest pärlist. Ja linna peatänav on puhtast kullast, läbikumav otsekui klaas.
066	REV	021	022	Templit ma linnas ei näinud, sest Issand, Kõigeväeline Jumal, ja Tall on selle templiks.
066	REV	021	023	Linnal ei ole vaja päikest ega kuud, et need seal paistaksid, sest Jumala kirkus valgustab seda ja tema lamp on Tall.
066	REV	021	024	Rahvad hakkavad käima tema valguses, ja maailma kuningad toovad sinna oma hiilguse.
066	REV	021	025	Linna väravaid ei suleta päeval, aga ööd seal ei olegi.
066	REV	021	026	Ja rahvaste au ja hiilgus tuuakse sinna.
066	REV	021	027	Sinna sisse ei pääse midagi, mis on rüve, ega keegi, kes teeb jälkusi ja valet, vaid ainult need, kelle nimed on kirjutatud Talle eluraamatusse.
066	REV	022	001	Siis näitas ingel mulle eluvee jõge, selge kui kristall, mis voolab välja Jumala ja Talle troonist
066	REV	022	002	keset linna peatänavat. Kummalgi pool jõge on elupuu, mis annab kaksteist saaki. See kannab vilja iga kuu, ning puu lehed on rahvastele terviseks.
066	REV	022	003	Midagi neetut ei ole siis enam. Jumala ja Talle troon on siis seal ning ta sulased teenivad teda
066	REV	022	004	ja näevad ta palet, ning tema nimi on nende otsaesisel.
066	REV	022	005	Ööd ei ole enam, ja nad ei vaja lambi- ega päikesevalgust, sest Issand Jumal ise valgustab neid, ning nemad valitsevad igavesest ajast igavesti.
066	REV	022	006	Ingel ütles mulle: „Need sõnad on usaldusväärsed ja õiged. Issand, prohvetivaimude Jumal, on läkitanud oma ingli oma sulastele näitama, mis varsti peab sündima.“
066	REV	022	007	„Vaata, ma tulen varsti!“Õnnistatud on see, kes hoiab alal selle raamatu ettekuulutuse sõnu!
066	REV	022	008	Mina, Johannes, olen see, kes seda kõike kuulis ja nägi. Ja kui ma olin kuulnud ja näinud, siis ma langesin maha ingli jalge ette kummardama teda, kes mulle seda näitas.
066	REV	022	009	Kuid ta ütles mulle: „Ära tee seda! Ma olen kaassulane nagu sina ja su vennad prohvetid ning kõik need, kes selle raamatu sõnu peavad. Kummarda Jumalat!“
066	REV	022	010	Ja ta ütles mulle: „Ära pane pitseriga kinni selle raamatu ennustuse sõnu, sest aeg on lähedal.
066	REV	022	011	Las ülekohtune teeb edasi ülekohut, rüve saagu veelgi rüvedamaks! Õige tehku veel enam õigust ja püha saagu veelgi pühamaks.“
066	REV	022	012	„Vaata, ma tulen varsti! Minu tasu on minuga, et maksta igaühele tema tegude järgi.
066	REV	022	013	Mina olen Alfa ja Oomega, esimene ja viimane, algus ja lõpp.“
066	REV	022	014	Õnnistatud on need, kes pesevad oma rüüd, et neil oleks õigus süüa elupuust ja minna sisse linna väravaist!
066	REV	022	015	Väljaspool on koerad, nõiad, hoorajad, mõrtsukad, ebajumalateenijad ja kõik, kes valet armastavad ja teevad.
066	REV	022	016	„Mina, Jeesus, läkitan oma ingli teile seda tunnistust andma koguduste jaoks. Mina olen Taaveti juur ja sugu, särav koidutäht.“
066	REV	022	017	Vaim ja pruut ütlevad: „Tule!“Ja igaüks, kes seda kuuleb, öelgu: „Tule!“Kellel janu, see tulgu, ja kes soovib, võtku kingiks eluvett!
066	REV	022	018	Ma hoiatan igaüht, kes selle raamatu prohvetlikke sõnu kuuleb: kui keegi neile midagi juurde lisab, siis paneb Jumal tema peale nuhtlused, mida selles raamatus on kirjeldatud.
066	REV	022	019	Ja kui keegi võtab midagi ära selle prohvetiraamatu sõnadest, siis Jumal võtab ära tema osa elupuust ja pühast linnast, mida on kirjeldatud selles raamatus.
066	REV	022	020	Tema, kes seda kinnitab, ütleb: „Jah, ma tulen varsti!“Aamen. Tule, Issand Jeesus!
066	REV	022	021	Issanda Jeesuse arm olgu Jumala rahvaga! Aamen.