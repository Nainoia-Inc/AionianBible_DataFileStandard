# File Name: Holy-Bible---Cishingini---Cishingini-Bible---Standard-Edition.noia
# File Size: 3447831     
# File Date: 12/12/2025 23:47:49
# File Purpose: Supporting resource for the Aionian Bible project
# File Location: https://resources.AionianBible.org
# File Copyright: Creative Commons Attribution 4.0 International, 2018-2025
# File Generator: ABCMS (alpha)
# File Accuracy: Contact publisher with corrections to file format or content
# Publisher Name: Nainoia Inc
# Publisher Contact: https://www.AionianBible.org/Publisher
# Publisher Mission: https://www.AionianBible.org/Preface
# Publisher Website: https://NAINOIA-INC.signedon.net
# Publisher Facebook: https://www.Facebook.com/AionianBible
# Bible Name: Cishingini Shingini Bible
# Bible Name English: Cishingini Shingini Bible
# Bible Language: Cishingini Shingini
# Bible Language English: Cishingini Shingini
# Bible Copyright Format: Creative Commons Attribution ShareAlike 4.0 International, 2018-2025
# Bible Copyright Text: Creative Commons Attribution ShareAlike 4.0
# Bible Source: The Seed Company
# Bible Source Version: 12/12/2025
# Bible Source Link: https://ebible.org/details.php?id=asg
# Bible Source Year: 2025
# Bible Format: Standard formatting without annotation
#
INDEX	BOOK	CHAPTER	VERSE	TEXT
#
# BOOK	001	GEN	Genesis	Ugiti
001	GEN	001	001	A ayin a̱ ugiti, Ka̱shile ka yaꞋan ta̱ gaɗi n iɗika.
001	GEN	001	002	Ana u yaꞋin iɗika, ta i ɗa yi nannai babu ili, ka̱yimbi kaꞋa ka palai mala dem. Ɗa Ayinviki a̱ Ka̱shile a̱ ka̱na̱i kuka̱ra̱Ꞌa̱sa̱ punu a gaɗi vu mini va.
001	GEN	001	003	Ɗa Ka̱shile ka danai, “YaꞋan ubuta̱ dem wa akana.” Ɗa ta na ubuta̱ wa akanai.
001	GEN	001	004	Ana Ka̱shile ke enei kutashi ku gaꞋan ta̱, ɗa u pecei ka̱yimbi n kutashi.
001	GEN	001	005	Ɗa Ka̱shile ke ɗekei kutashi ka Kanna, ka̱yimbi kpamu Kayin. U yaꞋan ta̱ ili i nampa ya a kanna ka iyain. Kulivi ki ta̱ lo, usana wi ta̱ lo, ele dem kanna ke te kaꞋa.
001	GEN	001	006	Ɗa Ka̱shile ka danai, “N zuwa ta̱ ka̱ba̱nga̱ ke pece mini ugboku u re, mini ma gaɗi m mini ma ɗaka.”
001	GEN	001	007	Ɗa ta na ili yo okpoi nannai. Ka̱shile ka yaꞋin nannai adama a na u pecuku mini ma na mi gaɗi m mini ma na mi ɗaka.
001	GEN	001	008	Ɗa Ka̱shile ke ɗekei ka̱ba̱nga̱ ka, “Gaɗi.” U yaꞋan ta̱ ili i nampa ya a kanna ke ire. Kulivi ki ta̱ lo, usana wi ta̱ lo: ele dem kanna ke ire kaꞋa.
001	GEN	001	009	Ɗa Ka̱shile ka danai, “Ka̱sukpa̱ mini ma na mi ɗaka mo ɓolongu a̱ ubuta̱ u te, adama a na iɗika i ɗekpu yu uta̱ kau.” Ɗa ta na ili yo okpoi nannai.
001	GEN	001	010	Ɗa Ka̱shile ke ɗekei ubuta̱ u ɗekpu wa, “Iɗika,” ubuta̱ u mini kpamu, “Mala.” Ɗa Ka̱shile ke enei ili i na u yaꞋin va yi ta̱ n ugaꞋin.
001	GEN	001	011	Ɗaɗa Ka̱shile ka danai, “YaꞋan iɗika dem yu uta̱ka̱ n yutishi, mi ta̱ ma na ma kumatsa icuꞋu i le, ilya i matsa ilya, nɗanga kpamu mu uta̱ka̱ n icuꞋu i na i kumatsa otoku e le nɗanga.” Ɗa ta na ili yo okpoi nannai.
001	GEN	001	012	Ɗa iɗika dem i ka̱na̱i kuta̱ka̱ n ica̱Ꞌa̱shi kakau. IcuꞋu i ka̱na̱i kumatsasa icuꞋu uteku ci le kakau. Ɗa ta na Ka̱shile ke enei ili i na u yaꞋin va i gaꞋan ta̱.
001	GEN	001	013	Kulivi ki ta̱ lo, usana wi ta̱ lo: ele dem kanna ka tatsu kaꞋa.
001	GEN	001	014	Ɗa Ka̱shile ka danai, “YaꞋan kutashi kakau gaɗi ka akana, adama a na u pece kanna n kayin. A zuwa le ta̱ o okpo urotu u na u kupece ayin, ayin a̱ lyushi, n ayin a irana, n a̱ya̱.
001	GEN	001	015	Ka̱sukpa̱ kutashi kakau gaɗi kpamu ka akana a̱ ubuta̱ dem.” Ɗa ta na ili yo okpoi nannai dem.
001	GEN	001	016	Ka̱shile ka yaꞋan ta̱ kutashi ku gbagbaꞋin ku re. Kutashi ku gbayin ku ɗaɗa. Kanna ka lyaꞋa tsugono n kanna, wotoi kpamu n kayin. Ɗa u doku u yaꞋin azangata kpamu.
001	GEN	001	017	Ka̱shile ka zuwa ta̱ ili i kutashi ya i yongo gaɗi, adama a na a akana a iɗika,
001	GEN	001	018	ciya̱ a lyaꞋa tsugono n kanna n kayin e pece kpamu kutashi n ka̱yimbi. Ɗa Ka̱shile ke enei ili i nanlo ya i gaꞋan ta̱.
001	GEN	001	019	Kulivi ki ta̱ lo, usana wi ta̱ lo: na lo dem a kanna ka̱ na̱shi kaꞋa.
001	GEN	001	020	Ɗa Ka̱shile ka danai, “YaꞋan mini ma shana n adan n ili i wuma dem, ka̱ta̱ gaɗi kpamu u shana n icuꞋu yi nnu kakau.”
001	GEN	001	021	Ɗa Ka̱shile ka yaꞋin ili i gbagbaꞋin i mala n icuꞋu ya adan kakau, nu nnu kakau kpamu nannai. Ɗa Ka̱shile ke enei ili i nanlo dem i ɗa i gaꞋan ta̱.
001	GEN	001	022	Ɗa Ka̱shile ka zuwakai le una̱singai, u danai, “Matsai ka̱ta̱ i shatangu mala, nnu kpamu i yimkpa ka̱ta̱ i shatangu iɗika.”
001	GEN	001	023	Kulivi ki ta̱ lo, usana wi ta̱ lo: na lo dem a kanna ka tawun kaꞋa.
001	GEN	001	024	Ɗa Ka̱shile ka danai, “YaꞋan iɗika yu uta̱ka̱ n ili i wuma yaba dem n vicuꞋu vi ni, nnama ra̱ka̱, nu nnama m kpaꞋa koɓolo n aza a na i o kurono a̱tsuma̱ a iɗika.” Ɗa ta na ili yo okpoi nannai.
001	GEN	001	025	Ka̱shile ka yaꞋin icuꞋu yi nnama m kpaꞋa nu n kakamba dem, aza a wawaꞋa n aza a̱ gba̱ra̱-gba̱ra̱ yaba dem a kumatsa icuꞋu i ni. Ɗa Ka̱shile ke enei ili i nanlo dem i gaꞋan ta̱.
001	GEN	001	026	Ɗa Ka̱shile ka danai, “YaꞋan ci yaꞋan vuma n iyotsonoi i tsu, ka̱ta̱ a yaꞋan kpamu tsu tsu. Ele ɗa aza a na a kulyaꞋaka adan a na i a mala tsugono, nnu n na mi gaɗi, nu nnama m kpaꞋa nu n kakamba, nu nnama n wawaꞋa n na mi o kurono a̱tsuma̱ a iɗika dem.”
001	GEN	001	027	Nannai ɗa Ka̱shile ka yaꞋin vuma uteku tsu na a̱yi wi, n iyoci i Ka̱shile i ɗa u yaꞋin ni, u yaꞋan le ta̱ vuka n vali.
001	GEN	001	028	Ɗa Ka̱shile ka zuwakai le una̱singai, ɗa u danai, “Yimkpai, ka̱ta̱ i shatangu aduniyan, i ka̱na̱ i ɗa ka̱ta̱ i lyaꞋa tsugono tsa adan a na i a mala, nu nnu n gaɗi koɓolo nu nnama n na mi o kurono a̱tsuma̱ a iɗika dem.”
001	GEN	001	029	Ɗa Ka̱shile ka danai, “La̱na̱, n neke ɗa̱ ta̱ mita̱ dem ma na mi a iɗika ma na ma kumatsa icuꞋu, nu nɗanga dem n umaci u le u na wi n icuꞋu punu, adama a na o okpo ilikulya wa̱ ɗa̱.
001	GEN	001	030	N neke ta̱ nnama n na mi a iɗika dem, nu nnu, nu nnama n na kpamu mi o kurono a̱tsuma̱ e le a iɗika, n ili i na yi a kuyinvika dem ica̱Ꞌa̱shi dem, adama a na yo okpo ilikulyaꞋa i le.” Ta ta na ili yo okpoi nannai.
001	GEN	001	031	Ɗa Ka̱shile ka̱ la̱na̱i ili i na u yaꞋin dem, ɗa we enei i ɗa i gaꞋan ta̱ ka̱u. Kulivi ki ta̱ lo, usana wi ta̱ lo: na lo dem a kanna ka̱ ta̱li kaꞋa.
001	GEN	002	001	Ɗaɗa kuyaꞋan ku gaɗi n iɗika koɓolo n ili i na yi punu dem ku kotsoi.
001	GEN	002	002	A kanna ke cindere ɗa Ka̱shile ko kotsoi ulinga u na u yaꞋin, ɗa wu uvukai a kanna ke cindere ka adama a ulinga u na u yaꞋin va.
001	GEN	002	003	Ɗa Ka̱shile ka zuwakai kanna ke cindere ka una̱singai ɗa u bonokoi kaꞋa kanna ka ciɗa, adama a na a kanna ka nanlo kaꞋa Ka̱shile ku uvukai.
001	GEN	002	004	Na va ɗaɗa arabali a tsu na a yaꞋin gaɗi n iɗika. Ana Ka̱shile Vuzavaguɗu u yaꞋin gaɗi n iɗika,
001	GEN	002	005	babu mita̱ ko yutishi i yoku i na yu uta̱i a iɗika. Adama a na a ayin a nanlo Ka̱shile Vuzavaguɗu babu na u gita̱i kuyoꞋo mini. Babu vuza na kpamu u kucimba iɗika ya,
001	GEN	002	006	ama ayin a nanlo iɗika i ɗa i ci jemgbe ka̱ta̱ i ta̱na̱ta̱ngu ubuta̱ dem.
001	GEN	002	007	Ɗa Ka̱shile Vuzavaguɗu u maꞋin ikyamba i vuma n kubuta̱ ki iɗika. Ɗa wu uvula̱ka̱ yi ni ayinviki a wuma a̱ vunu vi ni, ɗa vuma wo okpoi n wuma.
001	GEN	002	008	Ɗa Ka̱shile Vuzavaguɗu u yaꞋin kashina ka nɗanga Adini a kasana, ta ɗe u zuwai vuma vu na u yaꞋin va.
001	GEN	002	009	Ɗa Ka̱shile Vuzavaguɗu u zuwai icuꞋu yi nɗanga kakau m gbonguroi punu a kashina ka. Ɗa u zuwai nɗanga n na mi n ugaꞋin u kinda punu n na n kumatsa umaci u singai e mere ma kashina ma, ɗa u zuwai kpamu punu nɗanga n re, me te ma na me kuneke wuma, me te kpamu ma na me kuneke vuza kuyeve ki ili i singai n i gbani-gbani dem.
001	GEN	002	010	Kuyene kuta̱i a Adini, ɗa ku neꞋi kashina ka mini ɗa ku peciki ali ugboku u na̱shi.
001	GEN	002	011	Kula ku kuyene ku iyain ku ɗaɗa Pishon, ku ɗaɗa ku ci yene a kubana a iɗika i Havila gbende a̱ ubuta̱ u na azanariya i.
001	GEN	002	012	Azanariya a iɗika i nanlo i ta̱ ciɗa, a̱ta̱mba̱ n atali a singai i ta̱ ɗe feu a̱ ubuta̱ wa.
001	GEN	002	013	Kuyene ku ire ku ɗaɗa e ci ɗeke Gihon, ku ci yene ta̱ a iɗika i Kushi dem.
001	GEN	002	014	Kula ku kuyene ku tatsu ku ɗaɗa Tigirisu, ku ci yene ta̱ a kuwala a uɓon u kasana u Asiriya. Kuɗolu ku na̱shi tamkpamu ku ɗaɗa e ci ɗeke Yufiretu.
001	GEN	002	015	Ɗa Ka̱shile Vuzavaguɗu u zuwai vuma va punu a Kashina ka Adini ka. Adama a na wi inda ka̱ta̱ u cimba kaꞋa mayin.
001	GEN	002	016	Ɗa Ka̱shile Vuzavaguɗu u danai ni, “Vi ta̱ a kufuɗa va lyaꞋa nɗanga n na mi punu a kashina ka dem,
001	GEN	002	017	sai maɗanga ma na ma kuzuwa vuza u yaꞋan n kuyeve ki ili i singai n i gbani-gbani ma ɗaɗa va kulyaꞋa ba. Kanna ka na baci vi lyaꞋi maꞋa, vi ta̱ a̱ kukuwa̱.”
001	GEN	002	018	Ɗa Ka̱shile Vuzavaguɗu u danai, “U gaꞋan vuma u yongo endeꞋen ni ba. Mi ta̱ a kuyaꞋanka yi ka̱ɓa̱nki ka singai.”
001	GEN	002	019	N kayala ki iɗika kaꞋa Ka̱shile Vuzavaguɗu u yaꞋin nnama n kakamba koɓolo nu nnu n gaɗi dem. Ɗa u tuka̱i le a̱ ubuta̱ u vuma adama a na we ene ko nini ɗai u kuɗeke le, tsu na baci de dem u ɗekei manama ɗa ta na u kokpo kula ku ni.
001	GEN	002	020	Ɗa vuma va u neꞋi nnama nu nnu n gaɗi ra̱ka̱ ula. Ama A̱da̱mu u ciya̱ punu ka̱ɓa̱nki ka na ka yaꞋin ni ba.
001	GEN	002	021	Ɗa Ka̱shile Vuzavaguɗu u zuwai vuma va alavu a na a̱ kuwa̱i ni. Ayin a na wi alavu, ɗa u talai ketele ka kakambu ka vali ka, ɗa u bonoi u palai ubuta̱ wa n inyama.
001	GEN	002	022	Ɗa Ka̱shile Vuzavaguɗu u yaꞋin vuka n ketele ka na u talai va, ɗa u bankai vuma va.
001	GEN	002	023	Ɗa vuma va vu danai, “Na va ɗaɗa ketele ka na kuta̱i wa̱ va̱, n inyama i na yu uta̱i wa̱ va̱. Kula ku ni ku ɗa ‘vuka’ adama a na ta punu a̱ uta̱ka̱i ni u vali.”
001	GEN	002	024	I ɗaɗa i zuwai ɗa vuma u kuka̱sukpa̱ a̱na̱ku a̱ ni n esheku, adama a na u ɓolongu ka̱ci ka̱ ni a̱ ubuta̱ u te n vuka vi ni, ka̱ta̱ o okpo ikyamba i te.
001	GEN	002	025	Vali va n vuka vi ni dem oshomboɗi a ɗa i, ama babu vuza na u panai wono u vutoku.
001	GEN	003	001	Koko ka laꞋa ta̱ nnama n na Ka̱shile Vuzavaguɗu u yaꞋin dem n ugboji. Ɗa ke ecei vuka va, “Mayu ɗa Ka̱shile ka danai, ‘Ka̱ta̱ i lyaꞋa umaci wu nɗanga u na wi punu a kashina ka ba?’”
001	GEN	003	002	Ɗa vuka va vu danai koko kaꞋa, “Ci ta̱ a kufuɗa tsa lyaꞋa umaci wu nɗanga dem n na mi punu a kashina ka,
001	GEN	003	003	ama Ka̱shile ka dana ta̱, ‘Ka̱ta̱ i lyaꞋa maɗanga ma na mi punu e mere ma kashina ma ba. Ko kusaꞋwa ka̱ta̱ i saꞋwa ba. Kanna ka na baci i saꞋwai maꞋa, yi ta̱ a̱ kukuwa̱.’”
001	GEN	003	004	Ama ɗa koko ka danai vuka va, “Mayun ɗa i kukuwa̱ ba.
001	GEN	003	005	Ka̱shile ka ke yeve ta̱ kanna ka na baci i lyaꞋi maɗanga ma, a̱shi a̱ ɗa̱ i ta̱ a ku paɗukpa, ka̱ta̱ kpamu yo okpo uteku tsu Ka̱shile. Yi ta̱ e kuyeve ili i gbanigbani n ili i singai.”
001	GEN	003	006	Ana vuka va ve enei umaci u maɗanga wa wi ta̱ n ugaꞋin u kulyaꞋa, n ugaꞋin u kinda. U ciga ta̱ kpamu u ciya̱ cicoꞋo tsu na ci punu, ɗa u taꞋi umaci u maɗanga wa ɗa u lyaꞋi. Ɗa u neꞋi vali va, ɗaɗa u lyaꞋi feu.
001	GEN	003	007	Ɗa dem vi le a̱shi e le a paɗukpai, ɗa e enei ka̱ci ke le oshomboɗi. Ɗa a̱ jilya̱i a̱vuku a maɗanga ma̱ ma̱biri, ɗa a yaꞋankai ka̱ci ke le ciyampa.
001	GEN	003	008	N kulivi, ɗa a panai izumgbi i Ka̱shile Vuzavaguɗu a̱ kuka̱ra̱Ꞌa̱ a kashina ka, ɗa a sumai e sheɗeki punu a nɗanga n kashina ma.
001	GEN	003	009	Ama ɗa Ka̱shile Vuzavaguɗu ke ɗekei vuma va, u danai, “Te ɗai vi?”
001	GEN	003	010	Ɗa vuma va wu ushuki, “M panaka wu ta̱ a̱ kuka̱ra̱Ꞌa̱ a kashina ɗaɗa m panai wovon, adama a na mi ta̱ koshomboɗi ɗa n sheɗeki.”
001	GEN	003	011	Ɗa Ka̱shile Vuzavaguɗu we ecei ni, “Yayi u danai koshomboɗi kaꞋa vi? Ko vi lyaꞋa ta̱ maɗanga ma na n danai ka̱ta̱ vi lyaꞋa ba va?”
001	GEN	003	012	Ɗa vuma va u danai, “Vuka vu na vu nekei mu u yongo nu mpa, a̱yi ɗa u taꞋi maɗanga ma ɗa u neꞋi mu ɗa n lyaꞋi.”
001	GEN	003	013	Ka̱shile Vuzavaguɗu ke ecei vuka va, “Yiɗa̱i i zuwai ɗa vi yaꞋin nannai?” Ɗa wu ushuki, “Koko kaꞋa ka̱ ya̱nsa̱i mu, ɗa n lyaꞋi.”
001	GEN	003	014	Ɗa Ka̱shile Vuzavaguɗu u danai koko ka, “An vi yaꞋin nannai, una̱ u na mi a kuyaꞋanka wu, u laꞋa ta̱ wu nnama m kpaꞋa koɓolo nu n kakamba dem ali nu nnu feu. Vi ta̱ a kuyaꞋan nwalu n ka̱tsuma̱ ka̱ nu o kurono a iɗika. Kubuta̱ ku ɗa vi kulyaꞋa a ayin a wuma a̱ nu ra̱ka̱.
001	GEN	003	015	Mi ta̱ a kuzuwaka ɗa̱ tsurala avu n vuka va, a̱ ka̱tsuma̱ ka ntsukaya n nu koɓolo nu ntsukaya n vuka ma. Wi ta̱ o kuɓoso wu a kaci, ama avu vi ta̱ a kuluma yi a̱ ka̱civa̱.”
001	GEN	003	016	Ɗa u danai vuka va, “Vi ta̱ e kene atakaci n a̱bunda̱i a na n kuneke wu a̱ ubuta̱ u limata. Nu mɓa̱la̱ n ɗa va kumatsa muku. Ka̱ɗu ka̱ nu ki ta̱ o kuyongo a̱ ubuta̱ u vali nu, a̱yi ɗa ta na u kulyaꞋa tsugono wa̱ nu.”
001	GEN	003	017	Ɗa Ka̱shile Vuzavaguɗu u danai A̱da̱mu, “Adama a na vu pana ta̱ kadanshi ka vuka vu nu, ɗa vi lyaꞋi maɗanga ma na n danai nu ‘Ka̱ta̱ vi lyaꞋa ba,’ adama a̱ nu n yaꞋanka ta̱ iɗika dem una̱, sai vi yaꞋan atakaci kafu vi lyaꞋa, ali kanna ka na vu kuwa̱i.
001	GEN	003	018	Iɗika yi ta̱ a kumatsa awana m mita̱ ma gbani-gbani, imacishi i kakamba i ɗa kpamu va kulyaꞋa.
001	GEN	003	019	Vi ta̱ e kulemgbe kafu vi lyaꞋa ilikulya, ali kanna ka na vu bonoi punu a iɗika ya, adama a na ta punu vu uta̱i. Avu kubuta̱ ku ɗa, a̱ kubuta̱ ku ɗa kpamu vo kubono.”
001	GEN	003	020	Ɗa A̱da̱mu u neꞋi vuka vi ni kula Hawa, adama a na a̱yi ɗa u kokpo akaya a uma ra̱ka̱.
001	GEN	003	021	Ɗa Ka̱shile Vuzavaguɗu u yaꞋankai A̱da̱mu n vuka vi ni aminya a ukpan.
001	GEN	003	022	Ɗa Vuzavaguɗu u danai, “Gogo na vuma wo okpo ta̱ tsu tsu, u yeve ta̱ kasingai n kawuya. Ka̱ta̱ a̱ ka̱sukpa̱ yi u taꞋa ali u lyaꞋa a̱ ka̱tsuma̱ ka nɗanga n kuneke wuma n kasingai ba, ta lo wo yongo n wuma kowanai”
001	GEN	003	023	Ɗa Ka̱shile Vuzavaguɗu u lokoi vuma va punu a Kashina ka Adini ka. Adama a na u bana u yaꞋan vicimba a̱ ubuta̱ u na a̱ uta̱ka̱i ni.
001	GEN	003	024	Ana u lokoi vuma va, ɗa u zuwai ɗe corobi a̱ na̱shi punu a kashina ka a uɓon u kasana, n otokobi a akina a kulyaꞋa una̱ u re dem adama a na a̱ sa̱nka̱ vuma va kuꞋuwa a kashina ka.
001	GEN	004	001	Ɗa A̱da̱mu u vaki n vuka vi ni Hawa, ɗa u yaꞋin ka̱tsuma̱, ɗa u matsai Kayinu. Ɗa u danai, “Vuzavaguɗu u ɓa̱nka̱ mu ta̱, ɗa n ciya̱i kolobo.”
001	GEN	004	002	Ayin a na i lo, ɗa u matsakai ni vangu ɗa u neꞋi ni kula Habila. Ana u gbonguroi ɗa wo okpoi maguɓi, a̱yi Kayinu tamkpamu wo okpoi kacimbi.
001	GEN	004	003	A ayin a vukyaꞋa, ɗa Kayinu u bankai Vuzavaguɗu n kuneꞋe ki ili i kashina i ni.
001	GEN	004	004	Ama a̱yi Habila u zagbai mokyon ma singai ma na a̱ gita̱i kumatsa. Ɗa u kiɗai, ɗa u bankai Vuzavaguɗu nu mɓurusa. Ɗa ta na Vuzavaguɗu wi isai alyuka a̱ ni.
001	GEN	004	005	Ama u pana uyoꞋo u Kayinu n alyuka a̱ ni ba. Ɗa Kayinu u yaꞋin wupa, ka̱ɗu ka̱ ni ka̱ na̱mgba̱i.
001	GEN	004	006	Ɗa Vuzavaguɗu we ecei ni, “Yiɗa̱i i zuwai ɗa vi yaꞋin wupa? Yiɗa̱i i zuwai ɗa asuvu a̱ nu a̱ na̱mgba̱i?
001	GEN	004	007	Ashe vi yaꞋan baci ili i singai a kisa i ɗa ba? Vu lapula baci ba, unushi u ɗa lo a̱ utsutsu a kuvana wu, adama a na u lyaꞋa utsura u nu. Ama u gaꞋan ta̱ vu laꞋa u ɗa.”
001	GEN	004	008	Ɗa Kayinu u danai vangu vi ni Habila, “YaꞋan tsu bana a kakamba.” Ele ɗe a kakamba, ɗa Kayinu u ga̱la̱i Habila.
001	GEN	004	009	Ayin a na i lo, ɗa Vuzavaguɗu we ecei Kayinu, “Te ɗai ambu wi?” Ɗa Kayinu wu ushuki, “Mpa n yeve ba. Mpa ɗa kindi ka vangu va̱?”
001	GEN	004	010	Ɗa Vuzavaguɗu u danai, “Yiɗa̱i i zuwai ɗa vi yaꞋin nannai? Adama a na mpasa n ambu mi ta̱ a malapa mu una̱ punu a iɗika a̱ kuta̱wa̱ wa̱ va̱.
001	GEN	004	011	Gogo na iɗika i na i ɓa̱yuwa̱i adama a na yi isa mpasa n ambu e ekiye a̱ nu, i yaꞋanka wu ta̱ una̱.
001	GEN	004	012	Ubuta̱ u na vu banai dem, ko vi yaꞋan ulinga nini, iɗika ya yo kudoku ya matsa ili ba. Uteku n anana vo okpo ta̱ vuza vu ka̱ka̱ra̱sa̱ punu a iɗika.”
001	GEN	004	013	Ɗa Kayinu u danai Vuzavaguɗu, “Atakaci a̱ va̱ a laꞋa ta̱ utsura u va̱.
001	GEN	004	014	Gogo na vu loko mu ta̱ a iɗika ya, mi ta̱ o kokpo usokongi a̱ ubuta̱ u nu, ka̱ta̱ mo okpo ka̱ka̱ra̱shi punu a aduniyan, vuza na we enei mu dem wi ta̱ a kuna mu.”
001	GEN	004	015	Ɗa Vuzavaguɗu wu ushuki u danai, “Ta nannai ba! Vuza na baci dem wu unai Kayinu mi ta̱ feu a kutakacika yi ali kucindere.” Ɗa Vuzavaguɗu u zuwakai ni urotu adama a na vuza na de dem u cinai ni ka̱ta̱ wu una yi ba.
001	GEN	004	016	Ɗa Kayinu u ka̱sukpa̱i kelime ka Vuzavaguɗu ɗa u lazai u banai u da̱sa̱ngi a iɗika i Nodu a Kasana ka Adini.
001	GEN	004	017	Ɗaɗa Kayinu u vaki n vuka vi ni ɗa u yaꞋin ka̱tsuma̱ u matsai maku ɗa u neꞋi ni kula Anuhu. Ayin a nanlo a̱yi a kumaꞋa likuci ɗa u nekei likuci ya n kula ku maku ma̱ ni Anuhu.
001	GEN	004	018	Ɗa a matsakai Anuhu maku ɗa u nekei ni kula Iradu, ɗa Iradu u matsai Mehaluja ɗa Mehaluja u matsai Metusela esheku a Lameji.
001	GEN	004	019	Lameji u zuwai a̱ma̱ci e re vuza te kula ku ni ku ɗa Ada kula ku vuza te Zila.
001	GEN	004	020	Ɗa Ada u matsai Jabalu, a̱yi ɗa esheku a aza a na o kuyongo a̱ a̱pa̱m n a guɓai kuzuwa ku le.
001	GEN	004	021	Vuza ni ɗa Jabalu vuza na wi esheku a awaꞋi a umolu n a̱liki a ishari.
001	GEN	004	022	Ɗa Zila u matsai Tubula-kayinu vuza na u ci yima ila̱nga̱ n iyum. Taku vu Tubala-kayinu a̱yi ɗa Nama.
001	GEN	004	023	Kanna ke te Lameji u danai a̱ma̱ci e re a̱ ni, “Ada n Zila, panakai mu, a̱ɗa̱ a̱ma̱ci a Lameji, n saꞋwa ta̱ kuna kolobo ko yoku adama a na u uka mu ta̱ muna.
001	GEN	004	024	I baci a kuna uma e cindere adama a vuza na wu unai Kayinu, I ta̱ a kuna uma amangatatsunkupa n uma e cindere adama a vuza na baci wu unai Lameji.”
001	GEN	004	025	Ɗa A̱da̱mu u doku u vaki n vuka vi ni, ɗa u yaꞋin ka̱tsuma̱. Ɗa u matsai maku mo yoku, ɗa vuka vi neꞋi ni kula Shitu. U danai, “Ka̱shile ke neke mu ta̱ maku mo yoku, adama a na Habila u buwa lo ba, Kayinu wu una yi ta̱.”
001	GEN	004	026	Shitu feu u matsai maku mo kolobo, ɗa u neꞋi ni kula Enos. A ayin a nanlo a ɗa uma a̱ ka̱na̱i kuɗeke kula ku Vuzavaguɗu.
001	GEN	005	001	Na va ɗaɗa tsumani tsu muku ma̱ A̱da̱mu. A ayin a na Ka̱shile ka yaꞋin vuma u yaꞋan yi ta̱ n iyoci i Ka̱shile.
001	GEN	005	002	U yaꞋin le vuka n vali, ɗa u zuwakai le una̱singai. Ana u yaꞋin le u ɗekei le “Uma.”
001	GEN	005	003	Ayin a na A̱da̱mu wi n a̱ya̱ amanga̱ta̱linkupa, ɗa u matsai maku ma na mo yotsoi ni, ɗa u neꞋi ni kula Shitu.
001	GEN	005	004	Ana A̱da̱mu u matsai Shitu ɗa u yongoi a̱ya̱ amangatawunkunla̱i kpamu, ɗa ayin a nanlo, u doku u matsai muku mu nkere n olobo.
001	GEN	005	005	A̱da̱mu u yaꞋan ta̱ a̱ya̱ amangatawunkuci n kamangankupa, ɗa u kuwa̱i.
001	GEN	005	006	Shitu wi ta̱ n a̱ya̱ amangatawun n a tawun, ɗa u matsai Enos.
001	GEN	005	007	Ana u matsai Enos, ɗa u doku u yaꞋin a̱ya̱ amangatawunkunla̱i n e cindere ɗa ayin a nanlo, u doku u matsai muku mu nkere n olobo.
001	GEN	005	008	Shitu u yaꞋan ta̱ a̱ya̱ amangatawunkuci n kupa n e re, ɗa u kuwa̱i.
001	GEN	005	009	Enos wi ta̱ n a̱ya̱ amanga̱na̱shinkupa, ɗa u matsai Kenan.
001	GEN	005	010	Ana u matsai Kenan, ɗa Enos u doku ɗa u yaꞋin a̱ya̱ amangatawunkunla̱i n gendu. A̱ ka̱tsuma̱ ka ayin a nanlo, u matsai muku mo olobo ni nkere.
001	GEN	005	011	Enos u yaꞋan ta̱ a̱ya̱ amangatawunkuci n a tawun, ɗa u kuwa̱i.
001	GEN	005	012	Ana Kenan u yawai a̱ya̱ amangatatsunkupa, ɗa u matsai Mahalale.
001	GEN	005	013	Ana a matsai Mahalale, ɗa u doku yaꞋin a̱ya̱ amangatawunkunla̱i n amangere. A̱ ka̱tsuma̱ ka ayin a nanlo, u doku u matsai muku mo olobo ni nkere.
001	GEN	005	014	Kenan u yaꞋan ta̱ a̱ya̱ amangatawunkuci n kupa, ɗa u kuwa̱i.
001	GEN	005	015	Ana Mahalale u yawai a̱ya̱ amangatatsu n a tawun, ɗa u matsai Jaredu.
001	GEN	005	016	Ana u matsai Jaredu, ɗa Mahalale u doku u yaꞋin a̱ya̱ amangatawunkunla̱i n kamangankupa. A̱ ka̱tsuma̱ ka ayin a nanlo, u matsai muku mo olobo nu nkere.
001	GEN	005	017	Mahalale u yaꞋan ta̱ a̱ya̱ amangatawunkunla̱i n amanga̱na̱shinkupa n a tawun, ɗa u kuwa̱i.
001	GEN	005	018	Ana Jaredu wi n a̱ya̱ amankunla̱i n e re, ɗa u matsai Anuhu.
001	GEN	005	019	Ana u matsai Anuhu, ɗa u doku u yaꞋin a̱ya̱ amangatawunkunla̱i. A̱ ka̱tsuma̱ ka ayin a nanlo, u doku ɗa u matsai muku mo olobo ni nkere.
001	GEN	005	020	Jaredu u yaꞋan ta̱ a̱ya̱ amangatawunkuci n amangatatsu n e re, ɗa u kuwa̱i.
001	GEN	005	021	Ana Anuhu u yawai a̱ya̱ amangatatsu n a tawun, ɗa a matsakai ni Metusela.
001	GEN	005	022	Ana a matsai Metusela, ɗa Anuhu u doku u yaꞋin a̱ya̱ amangatawantatsu. A ayin a nanlo, u doku ɗa u matsai muku mo olobo ni nkere.
001	GEN	005	023	Anuhu u yaꞋan ta̱ a̱ya̱ amangatawantatsu n amangatatsu n a tawun.
001	GEN	005	024	Anuhu u yongo ta̱ o kutono Ka̱shile, ɗa u lazai adama a na Ka̱shile ka ɗika yi ta̱ a kubana gaɗi.
001	GEN	005	025	Ayin a na Metusela wi n a̱ya̱ amangatawun n amanga̱na̱shi n e cindere kuci n e cindere, ɗa a matsakai ni Lameji.
001	GEN	005	026	Ana a matsai Lameji, Metusela u doku u yaꞋin a̱ya̱ amangatawencindere n amanga̱na̱shi n e re ɗa u doku u matsai muku mo olobo ni nkere.
001	GEN	005	027	Metusela u yaꞋan ta̱ a̱ya̱ amangatawunkuci n amangatatsu n kuci, ɗa u kuwa̱i.
001	GEN	005	028	Ana Lameji u yawai a̱ya̱ amankuci n e re, ɗa a matsakai ni kolobo.
001	GEN	005	029	U neꞋi maku ma̱ ni kula Nufu. U danai, “Adama a na a̱yi ɗa u kutuka̱ n wuvuki wu ulinga u na ci a kuyaꞋansa, adama a na Vuzavaguɗu u yaꞋanka ta̱ iɗika ya una̱.”
001	GEN	005	030	Ana a matsai Nufu, ɗa Lameji u doku u yaꞋin a̱ya̱ amangatawantawun n amanga̱na̱shinkupa n a tawun, wi ta̱ kpamu m muku mo olobo ni nkere.
001	GEN	005	031	Lameji u yaꞋan ta̱ a̱ya̱ amangatawencindere n amangatatsunkupa n e cindere, ɗa u kuwa̱i.
001	GEN	005	032	Ayin a na Nufu u yawai a̱ya̱ amangatawantawun ɗa u matsai muku n tatsu, Shem, Ham n Jafe.
001	GEN	006	001	Ana uma a̱ gita̱i kuyimkpa punu a aduniyan, ɗa kpamu a matsakai le nkere punu.
001	GEN	006	002	Muku n Ka̱shile me enei nkere n vuma mi ta̱ n ugaꞋin ka̱u, ɗa a zagbakai ka̱ci ke le aza a na a luwai le ɗa a zuwai.
001	GEN	006	003	Ɗa Vuzavaguɗu u danai, “Mi a kufuɗa kugbama asuvu adama a na vuma u yongo ali a kubana ayin uteku n uteku ba, wi ta̱ a̱ kukuwa̱. A̱ya̱ a̱ ni a kulaza amangatawun n kamanga ba.”
001	GEN	006	004	Aza a Nefilim o yongo ta̱ a iɗika ya kafu ayin a nanlo a, ali n ayin e kelime dem. Ana muku n Ka̱shile n vaki ni nkere n uma ma, ɗa a matsai muku, muku n nanlo ele ɗa okpoi aza a utsura a uma dem.
001	GEN	006	005	Ɗa Vuzavaguɗu we enei kawuya ka ka yimkpa ta̱ a aduniyan, kusheshe ku vuma ayin dem ku wuyana ta̱ feu ka̱u.
001	GEN	006	006	Vuzavaguɗu u ɓa̱la̱i ka̱tsuma̱ a na u yaꞋin vuma a aduniyan, ɗa ka̱ɗu ka̱ ni ka̱ na̱mgba̱i ka̱u.
001	GEN	006	007	Ɗa Vuzavaguɗu u danai, “Mi ta̱ a kutakpa vuma vu na n yaꞋin punu a aduniyan, uma koɓolo nu nnama dem, koɓolo n ili i wuma i na yi o kurono a̱tsuma̱ e le a iɗika, koɓolo nu nnu n gaɗi adama a na ka̱ɗu ka̱ va̱ ka̱ na̱mgba̱ ta̱ a na n yaꞋin le.”
001	GEN	006	008	Ama Nufu u ciya̱i mapasa ma singai u Vuzavaguɗu.
001	GEN	006	009	Na ɗa tsumani tsu Nufu. Nufu vuza vu usuɓi ɗa, ɗa kpamu wi babu unushi a̱ ubuta̱ u uma a ayin a̱ ni, u yaꞋan ta̱ kpamu nwalu n Ka̱shile.
001	GEN	006	010	Nufu wi ta̱ m muku n tatsu, ele ɗa Shem, Ham n Jafe.
001	GEN	006	011	Gogo na uma a aduniyan a̱ na̱mgba̱ ta̱ a̱ ka̱sukpa̱i Ka̱shile ɗa kpamu i tukpa n kawuya.
001	GEN	006	012	Ka̱shile kenei tsu na uma a aduniyan a shanai n kawuya, adama a na uma a aduniyan ra̱ka̱ a̱ la̱nga̱sa̱ ta̱ uye u le n kawuya.
001	GEN	006	013	Ka̱shile ka danai Nufu, “N sheshe ta̱ ɗe kuna uma a aduniyan a nampa ra̱ka̱, adama a na iɗika i nampa i shana ta̱ n kawuya. Mayun n kuna ta̱ uma dem n iɗika ya feu.
001	GEN	006	014	Adama a nannai vi yaꞋanka ka̱ci ka̱ nu kpantsu nu nɗanga n kakawu, vi yaꞋan ku ɗa unu-unu ka̱ta̱ kpamu vu paɗara ku ɗa n cirupa̱ asuvu m pulai dem.
001	GEN	006	015	Na ɗa uteku u na va kusheꞋwe ku ɗa, ugaɗi u yawa udashi amangatawenre n amangere n kupa wanshi kpamu udashi amangatatsu n kupa n u tawun, ka̱ta̱ kpamu kashani ka̱ ni ka yawa udashi amangere n u tawun.
001	GEN	006	016	Vi yaꞋanka kpantsu ka n kukpa̱Ꞌa̱, ka̱ta̱ vu buka ka̱ba̱nga̱ gaɗi ka na ka lazai udashi u te n kagimi ba. Vu zuwa utsutsu a kakambu ka̱ ni ka̱ta̱ vu zuwa kpamu punu kirukpa a ɗaka m mere, koɓolo kpamu n gaɗi dem.
001	GEN	006	017	Mi ta̱ a̱ kutuka̱ m mini ma na n kuna uma n ili i na i buwai dem a aduniyan a nampa. Ili i na yi n ayinviki dem, Ili ya aduniyan dem yi ta̱ a̱ kukuwa̱.
001	GEN	006	018	Ama mpa mi ta̱ a kinda uzuwakpani u na tsu zuwakpanai, ka̱ta̱ vu uwa a kpantsu ka avu m muku n nu n vuka vu nu n a̱ma̱ci a̱ muku n nu.
001	GEN	006	019	Vu uka punu a kpantsu ka ili i wuma i re i re, vali n vuka koɓolo n avu adama a na vi isa wuma u le.
001	GEN	006	020	Vi ɗika nnu icuꞋu kakau feu aza e re e re nu nnama n na m buwai aza a na i o kurono a̱tsuma̱ e le a iɗika, vu uka le punu adama a na a isa wuma u le.
001	GEN	006	021	Vi ɗika ili kulyaꞋa i na yi kulyaꞋa dem ka̱ta̱ vu foɓo punu adama a̱ ɗa̱ koɓolo nu nnama ma.”
001	GEN	006	022	Nufu u yaꞋan ta̱ ili dem derere uteku u na Ka̱shile ka danai ni.
001	GEN	007	001	Ɗa Vuzavaguɗu u danai Nufu, “Uwa a kpantsu avu n limata i nu dem adama a na me ene ta̱ avu vuza ciɗa ɗa a̱ kuta̱wa̱ wa̱ va̱ a̱ ka̱tsuma̱ ka aduniyan dem.
001	GEN	007	002	Ɗika nnama n cindere n cindere a̱ ka̱tsuma̱ ka nnama n ciɗa vuka n vali. Nnama mu unata vi ɗika n re n re vuka n vali koci.
001	GEN	007	003	Nnu n gaɗi kpamu nannai ugboku u cindere u cindere vuka n vali, adama a na icuꞋu yu nnama dem nu nnu i ciya̱ aza a wuma punu a aduniyan.
001	GEN	007	004	Adama a na gogo na ayin e cindere a ɗa o okpoi a na mo kuyoꞋo mini, ayin a amangere kanna n kayin adama a na mu una ili i wuma dem m mini, ili i wuma i na n yaꞋin mi ta̱ a kutakpa i ɗa ra̱ka̱.”
001	GEN	007	005	Ɗa Nufu u yaꞋin ili dem ra̱ka̱ uteku u na Vuzavaguɗu u danai ni.
001	GEN	007	006	Nufu wi ta̱ n a̱ya̱ amangatawa̱nta̱li, ayin a na mini ma lyaꞋi iɗika.
001	GEN	007	007	Nufu n vuka vi ni, m muku n ni, n a̱ma̱ci e le, ɗa a uwai a kpantsu ka. Adama a na a laꞋaka n wuma u le.
001	GEN	007	008	Koɓolo nu nnama n kutakuma nu n na a̱ kukpa̱ɗa̱ kutakuma, nu nnu, n ili i na yi o kurono a̱tsuma̱ a iɗika dem.
001	GEN	007	009	Aza e re e re vuka n vali a banai u Nufu. Ɗa a uwai a kpantsu ka, uteku tsu na Ka̱shile ka danai Nufu.
001	GEN	007	010	Ana ayin e cindere a lazai ɗa mini ma na ma lyaꞋi aduniyan ma̱ ta̱wa̱i.
001	GEN	007	011	A kanna ka kupa n ke cindere n wotoi u ire a̱ ka̱ya̱ ka amangatawa̱nta̱li ka ayin a wuma u Nufu, ɗa mini mo ɓosoi ma̱ ka̱na̱i kuwa̱ n u yoꞋi ɗa atusu a gaɗi dem a̱ ɓa̱yuwa̱i.
001	GEN	007	012	Ɗa u ka̱na̱i kuyoꞋo mini a aduniyan ali ayin amangere kanna n kayin.
001	GEN	007	013	A kanna ka nanlo ka ɗa Nufu n vuka vi ni a uwai a kpantsu ka koɓolo m muku n tatsu n ni Shem, n Ham, koɓolo n Jafe, n a̱ma̱ci e le.
001	GEN	007	014	I ta̱ Punu a kpantsu ka koɓolo nu nnama n kakamba nu nnama m kpaꞋa icuꞋu kakau, aza a na o kurono a̱tsuma̱ a iɗika feu nu nnu kakau n ili ye evelyu i na i buwai.
001	GEN	007	015	Aza e re e re ili i na yi n ikyamba a kuyinvika de dem, i uwai punu a kpantsu ka n Nufu.
001	GEN	007	016	Nnama n na n uwai a kpantsu vuka ɗa n vali icuꞋu kakau uteku u na Ka̱shile ka danai Nufu, ɗa Vuzavaguɗu u ɓa̱ya̱ngi utsutsu wa.
001	GEN	007	017	U ka̱na̱i kuyoꞋo mini a aduniyan ali ayin amangere. Uteku tsu na mini ma̱ ka̱na̱i kushana, ɗa kpantsu ku ka̱na̱i kuta̱ɗukpa̱ gaɗi nannai.
001	GEN	007	018	Ɗa mini mo doku ma yinkpasakai aduniyan n a̱bunda̱i, ɗa kpantsu ka ku ta̱ɗukpa̱i a gaɗi vu mini va.
001	GEN	007	019	Ɗa mini mo doku ma yinkpasakai aduniyan n a̱bunda̱i, ali kusan ku gbagbaꞋin a iɗika dem ku liɓai.
001	GEN	007	020	Ɗa mini mo doku ma̱ ɗa̱nga̱i gaɗi ka̱u ali ma palai nsasan m gbagbaꞋin kakau n na n lazai ubapi kamanga.
001	GEN	007	021	Ili i na i tsu zumgba̱ punu a aduniyan n wuma dem i ɗa i kuwa̱i a̱ mini, nnu nu nnama, nu nnama n kakamba ali n uma a na i aduniyan dem ɗa mini mu unai le.
001	GEN	007	022	Ili i wuma i na yi n ayinviki dem a iɗika i kuwa̱i.
001	GEN	007	023	Ili i na yi punu a aduniyan dem a̱ pura̱ngu ta̱ i ɗa. Uma nu nnama n ili i na yi o kurono a̱tsuma̱ a iɗika dem, nnu n ili i na i buwai. Nufu ɗa koci u buwai n wuma n aza a na a uwai a kpantsu ka n a̱yi.
001	GEN	007	024	Mini ma ma pala ta̱ aduniyan ali ayin amangecindere n kupa.
001	GEN	008	001	Ama Ka̱shile ka ciɓai n Nufu nu nnama m kpaꞋa nu n kakamba aza a na i punu a kpantsu dem. Ɗa u suki wunla̱i a aduniyan, ɗa mini ma me jebei.
001	GEN	008	002	Ubuta̱ u na wi a̱ kuwa̱ mini dem n atusu a gaɗi dem ɗa a̱ biniki, ɗa mini ma̱ ka̱sukpa̱i kuɗa̱kpa̱ a iɗika.
001	GEN	008	003	Ɗa mini ma̱ gita̱i ku kukpa sawu, ana ma yawai ayin amangatawun n amangerenkupa ɗa me jebei gbende,
001	GEN	008	004	a kanna ka kupa n e cindere o wotoi u cindere, ɗa kpantsu ka ku cipa̱i a kusan ku Arara.
001	GEN	008	005	Ɗa mini ma ma lyaꞋi kelime n kujebe ali a kubana o wotoi u kupa. A kanna ka iyain o wotoi u nanlo wa ɗa gaɗi vu nsasan va vu gita̱i kuta̱ e keteshe.
001	GEN	008	006	Ana ayin amangere a yaꞋin ɗa Nufu u ɓa̱yuwa̱i katusu ka na u yaꞋin a kpantsu ka,
001	GEN	008	007	ɗa u ka̱sukpa̱i kagawun. Ɗa kagawun ka̱ ka̱na̱i ciɗinkpi n u bonoi ali ayin a na mini mo kotsoi a iɗika.
001	GEN	008	008	Megeshe kenu ɗa Nufu u doku ɗa u ka̱sukpa̱i moɗoi mo kondo ko mini me ɗekpe ta̱ a iɗika.
001	GEN	008	009	Ama moɗoi ma ma̱ ciya̱ ubuta̱ u na u kuyikpa̱ ba, adama a na mini ma buwa ta̱ a̱ ubuta̱ dem a iɗika; ɗa mo bonoi a kpantsu a̱ ubuta̱ u Nufu. Wu uta̱ka̱i kukiye ku ni ɗa u ka̱na̱i maꞋa ɗa u bonokoi maꞋa a kpantsu.
001	GEN	008	010	U doku u vanai ali ayin e cindere ɗa u suki moɗoi mu uta̱ kpamu pulai.
001	GEN	008	011	Ana moɗoi ma mo bonoi wa̱ ni n kulivi, ɗa u kasai ka̱vuku ka̱ ta̱ku ka maɗanga ma̱ ma̱biri a̱ una̱ u ni! Ɗa Nufu u yevei a na mini ma kukpa ta̱ ka̱u punu a aduniyan a.
001	GEN	008	012	U doku u vanai ali ayin e cindere ɗa u doki u suki moɗoi ma kpamu, ama u nampa mo doku mo bono wa̱ ni kpamu ba.
001	GEN	008	013	A kanna ka iyain, n wotoi u iyain, ana Nufu u yawai a̱ya̱ amangatawa̱nta̱li n ke te, ɗa mini ma lazai a iɗika. Ɗa u talukpai kukpa̱Ꞌa̱ ku kpantsu ka. Ɗa we enei iɗika ya e kuɗekpe.
001	GEN	008	014	A kanna ka kamanga n e cindere n wotoi u ire, ɗa iɗika ya i ɗekpei dem.
001	GEN	008	015	Ɗa Ka̱shile ka danai Nufu,
001	GEN	008	016	“Uta̱ punu a kpantsu ka, avu n vuka vu nu, m muku n nu n a̱ma̱ci e le.
001	GEN	008	017	Uta̱ka̱ ili i wuma dem, i na yi punu a kpantsu ka: nnu, nnama, n ili i na yi o kurono a̱tsuma̱ a iɗika dem. Adama a na a shatangu aduniyan, ka̱ta̱ a yimkpa kpamu.”
001	GEN	008	018	Ɗa Nufu wu uta̱i, koɓolo m muku n ni, n vuka vi ni, n ejene a̱ ni.
001	GEN	008	019	Nnama gbende n ili i wuma i na yi o kurono a̱tsuma̱ a iɗika, koɓolo nu nnu dem a̱ uta̱i a kpantsu ka o ku tononoi, yaba dem n icuꞋu i ni.
001	GEN	008	020	Ɗa Nufu u shikpa̱i katalikalyuka adama a Vuzavaguɗu. Ɗa u la̱nsa̱i nnama n kutakuma n yoku nu nnu n kutakuma kpamu. Ɗa u lyukai alyuka o kusongu a̱ ubuta̱ wa.
001	GEN	008	021	Ana Vuzavaguɗu u tsumgbai ma̱gula̱ni ma singai ma alyuka ma, ɗa u danai n ka̱ɗu ka̱ ni, “Mi o kudoku kuyaꞋanka iɗika una̱wuya adama a vuma ba, adama a na kusheshe ku ka̱ɗu ku vuma ki ta̱ tukpa n kawuya ali n ayin a na a̱yi biꞋi kenu. Mi o kudoku kuna ili i wuma ra̱ka̱ tsu na n yaꞋin ɗe ba.
001	GEN	008	022	“Aduniyan a buwa baci de lo n wuma, a ayin a̱ vica̱Ꞌa̱ n ayin a vikyaꞋa, ayin a̱ usuɗukpi n ayin a̱ uta̱ni, ayin a kawun n ayin a kpandari, kanna n kayin o kukotso ba.”
001	GEN	009	001	Ɗa Ka̱shile ka zuwakai Nufu m muku mo olobo n ni una̱singai. Ɗa u danai le, “Matsai ka̱ta̱ i yimkpa, i shatangu iɗika.
001	GEN	009	002	Nnama ra̱ka̱ ali n aza a na i o kurono a̱tsuma̱ a iɗika, nu nnu n adan i ta̱ o kuyongo a kupana wovon u nu. Ra̱ka̱ vi le a zuwa le ta̱ a ɗaka vi idasakpatsu i nu.
001	GEN	009	003	Ili i na yi n wuma ɗa yi a̱ kuzumgba̱ dem yi ta̱ o kokpo ilikulyaꞋa i nu. Uteku u na n nekei nu yutishi, gogo na n neke wu ta̱ ili dem.
001	GEN	009	004	“Ama ka̱ta̱ i takuma ili i na i kuwa̱i nu mpasa n ni babu ukiɗi ba.
001	GEN	009	005	Nu mpasa n nu n ɗa a kutsupaka vuza na vu lolotongi mpasa n ni. Mi ta̱ feu a kuna manama dem ma na mu unai vuma. Mi ta̱ feu a kuna vuma na wu unai toku vi ni vuma.
001	GEN	009	006	Vuza na baci u lolotongi mpasa n vuma, vuma ɗa feu u kulolotongu mpasa n vuma vu nanlo, adama a na Ka̱shile ka yaꞋan ta̱ vuma n iyoci i ni.
001	GEN	009	007	A̱ɗa̱ tamkpamu matsai ka̱ta̱ i yimkpa n a̱bunda̱i, i yaꞋan a̱bunda̱i a iɗika ka̱ta̱ i shatangu i ɗa.”
001	GEN	009	008	Ka̱shile ka danai Nufu n olobo a̱ ni,
001	GEN	009	009	“Mpa gogo na n yaꞋan ta̱ uzuwakpani n a̱ɗa̱ koɓolo nu ntsukaya n na n kuta̱wa̱ ka̱ca̱pa̱ ka̱ a̱ɗa̱
001	GEN	009	010	koɓolo n ili i wuma ra̱ka̱ i na yi n avu, nu nnu ra̱ka̱ nu nnama m kpaꞋa koɓolo n kakamba ra̱ka̱, ili ra̱ka̱ i na yu uta̱i a kpantsu ka koɓolo n avu.
001	GEN	009	011	Gogo na, n zuwa ta̱ uzuwakpani u va̱ n a̱ɗa̱, mi o kudoku ma kuna ili i wuma dem m mini ba. Mini kpamu mi o kudoku ma lyaꞋa aduniyan ba.”
001	GEN	009	012	Ɗa Ka̱shile ka danai, “Na va ɗaɗa urotu wu uzuwakpani u na n kuyaꞋan n a̱ɗa̱, koɓolo n ili i wuma dem i na yi n avu. Uzuwakpani wa kpamu u kutono ta̱ ntsukaya n na n kuta̱wa̱ dem.
001	GEN	009	013	N zuwa ta̱ vukambu vu va̱ gaɗi a̱ ubuta̱ we eleshu. Ɗa u kokpo urotu wu uzuwakpani u va̱ n aduniyan.
001	GEN	009	014	Ayin a na baci de dem mu uta̱ka̱i n eleshu a uguyi ɗa vukambu vu uta̱i punu e eleshu a,
001	GEN	009	015	mi ta̱ a kuciɓa n uzuwakpani u na n yaꞋin n a̱ɗa̱ koɓolo n ili i wuma ra̱ka̱ kakau. Mini mo kudoku kpamu ma kuna wuma ra̱ka̱ nannai ba.
001	GEN	009	016	Me ene baci vukamba vu uta̱i punu e eleshu, mi ta̱ e kene ka̱ta̱ n ciɓa uzuwakpani wu babu uteku u Ka̱shile n ili i wuma kakau dem punu na a iɗika.”
001	GEN	009	017	Ɗa Ka̱shile ka danai Nufu, “Na ɗa urotu wu uzuwakpani u na n yaꞋin n ili i wuma ra̱ka̱ punu na a iɗika.”
001	GEN	009	018	Muku n Nufu n na mu uta̱i punu a kpantsu ka ele ɗa Shem, Ham n Jafe. (Ham a̱yi ɗa esheku a KanaꞋana.)
001	GEN	009	019	Ele na ɗa muku n tatsu n Nufu, e le ɗa okpoi uma a na a wacuwai a iɗika dem.
001	GEN	009	020	Nufu kacimbi, a̱yi ɗa u gita̱i kuyaꞋan kashina ki itacishi yi nɗanga n na n tsu matsa tsa̱ a̱ɗimbi.
001	GEN	009	021	Ana u soꞋi ma̱ra̱ ma nɗanga n kashina n ni n yoku, ɗa ma makai ni ɗa u vaki koshomboɗi a̱ ka̱va̱li ka̱ ni.
001	GEN	009	022	Ham, esheku a KanaꞋana, we enei ciyampa ce esheku e le ɗa u danai aza a̱ ni e re a na a buwai va ele ɗe pulai.
001	GEN	009	023	Ama Shem n Jafe a ɗikai ogbodo ɗa a̱ ɓa̱na̱i a ɗa a lazakai avangatsu e le; ɗa a walai n kucina̱ sai a̱ ubuta̱ u na esheku e le i ɗa a palai ni na ɗa. A kpatalai a̱shi e le adama a na ka̱ta̱ e ene ciyampa ce esheku e le ba.
001	GEN	009	024	Ayin a na Nufu u jimgbai a̱ ka̱tsuma̱ ko kusoꞋo ka̱ ni, ɗa u yevei ili i na maku ma ukocishi ma̱ ni ma yaꞋankai ni,
001	GEN	009	025	ɗa u danai, “Una̱ u tono KanaꞋana! Sai wo okpo kagbashi ku ukocishi wa̱ aza a̱ ni.”
001	GEN	009	026	U danai kpamu, “Una̱singai u ɗa u Vuzavaguɗu, Ka̱shile ke Shem! YaꞋan KanaꞋana wo okpo kagbashi ke Shem.
001	GEN	009	027	YaꞋan Ka̱shile ko doku Jafe ekiye a kuyaꞋan a iɗika i ni n uma punu, yaꞋan Jafe u yongo a̱ a̱va̱li e Shem, yaꞋan KanaꞋana wo okpo kagbashi ka̱ ni.”
001	GEN	009	028	Ana mini mo kotsoi, ɗa Nufu u doku u yaꞋin a̱ya̱ amangatawantatsu n amangerenkupa.
001	GEN	009	029	A̱ya̱ a na Nufu u yaꞋin aduniyan a ɗaɗa amangatawunkuci n amangerenkupa, ɗa u kuwa̱i.
001	GEN	010	001	Ele na ɗa ntsukaya n Shem, Ham, n Jafe muku n Nufu. Muku n tatsu n nampa a matsa ta̱ feu muku ayin a na mini ma na ma lyaꞋi uma a iɗika ra̱ka̱ mo kotsoi.
001	GEN	010	002	Muku n Jafe ele ɗa Gomaru, Mogogu, Madai, Javan, Tubalu, Mesheku, n Tirasu.
001	GEN	010	003	Muku n Goma ele ɗa Ashekenaza, Rifata, n Togaruma.
001	GEN	010	004	Muku n Javan ele ɗa Elishahu, Tarishi, Kitimu, n Dodanimu.
001	GEN	010	005	A̱ ubuta̱ u le u ɗa uma a na o yongoi o kotogu a̱ ka̱kina̱ ka mala a̱ uta̱i. Ele ɗa muku n Jafe o kuyongo umaci kakau, kelentsu kakau, n iɗika kakau feu.
001	GEN	010	006	Muku n Ham, ele ɗa Kush, Masar, Putu, n KanaꞋana.
001	GEN	010	007	Muku n Kush ele ɗa Sheba, Havila, Sabotu, Rama, Sabateka. Muku n Rama ele ɗa Seba n Dedanu.
001	GEN	010	008	Kush u matsai maku ɗa u neꞋi ni kula Namura, vuza na wo okpoi kovonshi vu utsura vi iyain va aduniyan.
001	GEN	010	009	Wo okpoi katain ka gbayin a̱ ubuta̱ u Vuzavaguɗu, i ɗaɗa i zuwai ɗa uma a danai, “YaꞋan Vuzavaguɗu u bonoko wu katain ka gbayin tsu Namura!”
001	GEN	010	010	Tsugono ci iyain ci ni ci gita̱ ta̱ n likuci i Babila, Ereci, n Akadu, n Kaline dem vi le a iɗika i Shina.
001	GEN	010	011	U gita̱i punu a iɗika i nanlo, ɗa u banai a Asiriya a̱ ubuta̱ u na u maꞋi likuci i Niniva, Rehobotu-iri, n Kalashi
001	GEN	010	012	n Reshena, i na yi e mere ma Niniva n likuci i gbayin i Kalashi.
001	GEN	010	013	Masar ɗa esheku a Ludu, Anama, Lehabu, Nafutu,
001	GEN	010	014	Paturusu, Kasulu, n Karita, aza a na a matsai aza a Filisitiya.
001	GEN	010	015	KanaꞋana ɗa esheku a Sida maku ma iyain ma̱ ni, n Hiti,
001	GEN	010	016	koɓolo kpamu n aza a Jebusiya, Amoriya, Girigeshiya,
001	GEN	010	017	n aza a Hiviya, n Akita, n aza a Siniya,
001	GEN	010	018	ali n aza a Avadi, n Zamarita, n aza a Hamo. Umaci kakau wa aza a KanaꞋana e pecekushi daꞋin kakau,
001	GEN	010	019	ali sai a na uteku wa aza a KanaꞋana u yawai uɓon u gaɗi vu Sida a kubana a uɓon u ɗaka vu Gera ɗevu n Geza, n Sodom, n Gomora, n Aduma, koɓolo n Zeboyim ɗevu n Lasha.
001	GEN	010	020	Na ɗa muku n Ham, o kuyongo umaci kakau, kelentsu kakau, n iɗika kakau feu.
001	GEN	010	021	A matsaka ta̱ Shem, Jafe mokoshi ma̱ ni muku, a̱yi ɗa tsukaya tsu muku n Eberu ra̱ka̱.
001	GEN	010	022	Muku n Shem ele ɗa Elim, Ashuru, Afakasha, Luda, n Aram.
001	GEN	010	023	Muku n Aram ele ɗa Uzu, Hulu, Getaru, m Mesheku.
001	GEN	010	024	Afakasha a̱yi ɗa esheku a Shela, Shela esheku a Eberu.
001	GEN	010	025	Eberu wi ta̱ m muku n re: vuza te kula ku ni ku ɗa Pelegu, adama a na a ayin a̱ ni a ɗa uma a aduniyan e pecuki, ɗa vuza te va e neꞋi ni kula Jokuta.
001	GEN	010	026	Jokuta ɗa esheku a Alamodadu, Shela, Hazamavetu, Jera,
001	GEN	010	027	Hadoram, Uzala, Dikila
001	GEN	010	028	Obali, Abimale n Sheba
001	GEN	010	029	koɓolo n Ofiri, n Havila, n Jobabu. Ra̱ka̱ vi le muku n ɗa n na mu uta̱i u Jokuta.
001	GEN	010	030	Iɗika i na o yongoi i ɗa i gita̱ ta̱ a Mesha ali a kubana Sefa a uɓon wu nsasan a kasana.
001	GEN	010	031	Ele na ɗa muku n Shem, o kuyongo umaci kakau, kelentsu kakau, n iɗika kakau feu.
001	GEN	010	032	Na ɗa umaci wu muku n Nufu, iɗika kakau, uteku u na kefeku ke le ki. Ana mini ma na ma lyaꞋi aduniyan mo kotsoi, iɗika dem yu uduniyan i ciya̱i tsukaya a̱ ubuta̱ wu muku n Nufu.
001	GEN	011	001	Ayin o yoku, uma ishi ta̱ a tsu dansa kelentsu ke te n ukuna u te feu.
001	GEN	011	002	Ana e sheruwengi kenu a uɓon u kasana, ɗa a̱ ciya̱i ka̱ba̱nga̱ ka singai a iɗika i Shina, ɗa a shamgbai ɗe.
001	GEN	011	003	Ɗa dananai “Ta̱wa̱i. Ci yaꞋin iputa̱ n a̱bunda̱i ka̱ta̱ tsu songu ci ɗekpetengi i ɗa.” Ɗa kucikpa a yaꞋin ulinga n iputa̱ a na a yaꞋan n atali. Cirupa̱ kpamu ci ciꞋin.
001	GEN	011	004	Ɗa a danai kpamu, “Ta̱wa̱i. Tsu maꞋakai ka̱ci ka̱ tsu likuci n mashilya mu ugaɗi ma gbangam punu ma na ma kuyaꞋan ugaɗi sai a̱ Ka̱shile. Adama a na ci yaꞋan kula, ci ciya̱ tsu pecukusu punu a iɗika ya ba.”
001	GEN	011	005	Ama Vuzavaguɗu u cipa̱ ta̱ adama a na u kondo likuci n kumaꞋa ka, ku na uma a yaꞋin va.
001	GEN	011	006	Ɗa Vuzavaguɗu u danai, “Uma e kelentsu ke te ka nampa, a fuɗa baci a yaꞋan ili i nampa. Babu ili i na e kusheshe kuyaꞋan dem, ka̱ta̱ a̱ kpa̱ɗa̱ kufuɗa kuyaꞋan i ɗa.
001	GEN	011	007	YaꞋan ci cipa̱ adama a na tsu shulyuku kadanshi ke le, ka̱ta̱ a̱ ciya̱ o doku a dansa ili i te ba.”
001	GEN	011	008	Vuzavaguɗu u gba̱ra̱i le u pecuki le punu a aduniyan ra̱ka̱, ɗa a̱ ka̱sukpa̱i kumaꞋa ku likuci ka.
001	GEN	011	009	I ɗaɗa i zuwai ɗa e ɗekei ubuta̱ wa Babila, adama a na ta ɗe Vuzavaguɗu u shulyuki kadanshi ka uma ra̱ka̱. Ta ɗe Vuzavaguɗu u gba̱ra̱i le u pecuki le punu a aduniyan.
001	GEN	011	010	Na ɗa ntsukaya n Shem. Ayin a na a̱ya̱ e re a lazai a̱ mini ma̱ a̱bunda̱i ma na mu unai uma, ayin a na Shem wi n a̱ya̱ amangatawun, ɗa u matsai Afakasha.
001	GEN	011	011	Ana Shem wo okpoi esheku a Afakasha ɗa u doku u yaꞋin a̱ya̱ amangatawantawun. A̱ ka̱tsuma̱ ka ayin a nanlo, u doku u matsai muku mu nkere n olobo.
001	GEN	011	012	Ana Afakasha u yaꞋin a̱ya̱ kamangankupa n a tawun, ɗa u matsai Shela.
001	GEN	011	013	Ɗa Afakasha u yaꞋin kpamu a̱ya̱ amangatawa̱na̱shi n a tatsu. A̱ ka̱tsuma̱ ka ayin a nanlo, u doku u matsai muku mu nkere n olobo.
001	GEN	011	014	Ana Shela u yaꞋin a̱ya̱ kamangankupa, ɗa u matsai Eberu.
001	GEN	011	015	Ana u matsai Eberu ɗa u yaꞋin kpamu a̱ya̱ amangatawa̱na̱shi n a tatsu. A̱ ka̱tsuma̱ ka ayin a nanlo, u matsai muku mu nkere n olobo.
001	GEN	011	016	Ana Eberu u yaꞋin a̱ya̱ kamangankupa n a̱ na̱shi, ɗa u matsai Fele.
001	GEN	011	017	Ana Eberu u matsai Pelegu, ɗa kpamu u yaꞋin a̱ya̱ amangatawa̱na̱shi n kamangankupa. A̱ ka̱tsuma̱ ka ayin a nanlo, u matsai muku mu nkere n olobo.
001	GEN	011	018	Ana Fele u yaꞋin a̱ya̱ kamangankupa, ɗa u matsai Reyu.
001	GEN	011	019	Ayin a nanlo, ɗa u yaꞋin kpamu a̱ya̱ amangatawenre n kuci. A̱ ka̱tsuma̱ ka ayin a nanlo, u matsai muku mu nkere n olobo.
001	GEN	011	020	Reyu u yaꞋin a̱ya̱ kamangankupa n e re, ɗa u matsai Seru.
001	GEN	011	021	U doku u yaꞋin kpamu a̱ya̱ amangatawenre n e cindere. A̱ ka̱tsuma̱ ka ayin a nanlo, u matsai muku mu nkere n olobo.
001	GEN	011	022	Ana Seru u yaꞋin a̱ya̱ kamangankupa, ɗa u matsai Nahoru.
001	GEN	011	023	U doku u yaꞋin kpamu a̱ya̱ amangatawenre. A̱ ka̱tsuma̱ ka ayin a nanlo, u matsai muku mu nkere n olobo.
001	GEN	011	024	Ana Nahoru u yaꞋin a̱ya̱ kamanga n kuci, ɗa u matsai Tera.
001	GEN	011	025	U doku u yaꞋin a̱ya̱ amangatawun n kupa n kuci. A̱ ka̱tsuma̱ ka ayin a nanlo, u matsai muku mu nkere n olobo.
001	GEN	011	026	Ana Tera u yaꞋin a̱ya̱ amangatatsunkupa, ɗa u matsai Iburam, n Nahoru, n Haran.
001	GEN	011	027	Na ɗaɗa ntsukaya n Tera, vuza na u matsai Iburam, Nahoru n Haran. Haram tamkpamu u matsai Lotu.
001	GEN	011	028	Ɗa Haran u kuwa̱i a̱ likuci i ni i Ur punu a Kaldiya, esheku tamkpamu biꞋi n wuma.
001	GEN	011	029	Iburam n Nahoru a zuwai a̱ma̱ci, kula ku vuka ku Iburam ku ɗaɗa Saraya, kula ku vuka vu Nahoru tamkpamu ku ɗaɗa Milika. A̱yi Milika n Isikaya muku n Haran n ɗa.
001	GEN	011	030	Saraya u ciya̱ kucina̱ ba.
001	GEN	011	031	Tera u ɗikai maku ma̱ ni Iburam, m matsukaya ma̱ ni Lotu (maku ma Haram), n kejene ka̱ ni kpamu Saraya (vuka va Iburam), ɗa a̱ ka̱sukpa̱i Ur vu Kaldiya, a kubana a KanaꞋana. A banai ɗa a̱ da̱sa̱ngi a Haran, a shamgbai ɗe.
001	GEN	011	032	Tera u yaꞋan ta̱ a̱ya̱ amangatawenre n a tawun, ɗa u kuwa̱i ɗe a Haran.
001	GEN	012	001	Vuzavaguɗu u danai Iburam, “Ka̱sukpa̱ iɗika i nu, nu mmaci n nu, n uma a kpaꞋa ke esheku a̱ nu, vu bana a̱ ubuta̱ u na n kuyotsongu wu.
001	GEN	012	002	Mi ta̱ a kuzuwa wu vo okpo iɗika i gbayin dem. Mi ta̱ a kuzuwaka wu una̱singai ka̱ta̱ kula ku nu ko okpo ku gbayin, ka̱ta̱ vo okpo vuma vu una̱singai.
001	GEN	012	003	Mi ta̱ a kuzuwaka aza a na a zuwakai nu una̱singai. Vuza na baci u yaꞋankai nu una̱, mi ta̱ feu a kuyaꞋanka yi. Uma a aduniyan dem i ta̱ a̱ kuciya̱ una̱singai adama a̱ nu.”
001	GEN	012	004	Ɗa Iburam u lazai, uteku u na Vuzavaguɗu u danai ni, ɗa Lotu u tonoi ni. Ayin a nanlo Iburam wi ta̱ n a̱ya̱ amangatatsunkupa n a tawun, ana wu uta̱i Haran.
001	GEN	012	005	Ɗa Iburam u ɗikai vuka vi ni Saraya, n Lotu maku ma vangu vi ni, n uciyi u na o ɓolongi dem ali n agbashi e le feu a na a̱ ciya̱i a Haran. Ɗa a̱ ka̱na̱i uye a kubana a KanaꞋana, ɗa ta na a yawai ɗe.
001	GEN	012	006	Iburam u walai punu a iɗika ya ali ɗa u yawai a maɗanga ma gbayin ma More, a̱ likuci i Shekem. (A ayin a nanlo aza a KanaꞋana biꞋi o kuyongo ɗe a iɗika ya.)
001	GEN	012	007	Ɗa Vuzavaguɗu u danai Iburam, “Wu ntsukaya n nu n ɗa n kuneke iɗika i nampa ya.” Ɗa u shikpa̱i katalikalyuka ɗe adama a Vuzavaguɗu, vuza na u ta̱wa̱i wa̱ ni.
001	GEN	012	008	Ana wu uta̱i ɗe ɗa u tonoi a kubana a uɓon wu nsasan a kasana ke Betelu ɗa u zuwai ka̱va̱li ka̱ ni ɗe, Betelu wo okpoi ni a̱ ka̱livi ɗa kpamu Ai wo okpoi ni a kasana. Ta ɗe u shikpa̱ka̱i Vuzavaguɗu katalikalyuka ɗa u ɗekei kula ku Vuzavaguɗu ɗe.
001	GEN	012	009	Ɗa Iburam u ɗa̱nga̱i u lyaꞋi kelime nu nwalu n ni, a kubana a uɓon u ɗaka u KanaꞋana.
001	GEN	012	010	Kambulu ka̱ yikpa̱ ta̱ a iɗika ya, ɗa Iburam u banai limoci a Masar adama a na kambulu ka ko gbonguro ta̱.
001	GEN	012	011	Ana wi ɗevu a na wa yawa a Masar, ɗa u danai vuka vi ni Saraya, “N yeve ta̱ vuka ɗa vi n tsuloboi ka̱u.
001	GEN	012	012	Aza a Masar e ene wu baci, i ta̱ a kudana, ‘Vuka vi ni ɗa na.’ Ka̱ta̱ a una mu ama i ta̱ a̱ kuka̱sukpa̱ wu n wuma.
001	GEN	012	013	Dana avu taku vu va̱ ɗa vi, ka̱ta̱ a̱ ciya̱ a̱ la̱na̱ mu mayin adama a̱ nu ka̱ta̱ wuma u va̱ u kpa̱ɗa̱ kupuwa̱nka̱.”
001	GEN	012	014	Ana Iburam u uwai a Masar, ɗa aza a Masar e enei vuka va vi ta̱ n tsuloboi ka̱u.
001	GEN	012	015	Ana aza gbagbaꞋin a FiriꞋauna e enei vuka va, a yaꞋin kadanshi n FiriꞋauna adama a ugaꞋin u vuka wa, ɗa a ɗikai ni sai e kefeku ka̱ ni.
001	GEN	012	016	U la̱na̱i Iburam mayin adama a vuka a, ɗa u nekei Iburam nkyon n anaka, njaki a̱na̱ku n ali, agbashi ali n a̱ma̱ci, koɓolo n arakuma.
001	GEN	012	017	Ama ɗa Vuzavaguɗu u takacikai FiriꞋauna n aza a kpaꞋa a̱ ni nu ndukpa̱ kakau adama a Saraya vuka vu Iburam.
001	GEN	012	018	Ɗaɗa FiriꞋauna u ɗekei Iburam. U danai, “Yiɗa̱i vi yaꞋankai mu nannai? Yiɗa̱i i zuwai vu kpa̱ɗa̱i kudana mu a na vuka vu nu ɗa?
001	GEN	012	019	Yiɗa̱i ɗa vu danai, ‘Taku vu va̱ ɗa,’ ɗa n ɗikai ni wo okpoi vuka vu va̱? Gogo na, vuka vu nu ɗa na. Ɗika yi vu wala!”
001	GEN	012	020	Ɗa FiriꞋauna u nekei abara a̱ ni kadanshi adama a Iburam, ɗa o lokoi ni u ka̱sukpa̱ iɗika ya, n vuka vi ni koɓolo n ili i na wi n i ɗa dem.
001	GEN	013	001	Iburam u ka̱sukpa̱i Masar a kubana a ɗaka vu uɓon u KanaꞋana n vuka vi ni koɓolo n ili i na wi n i ɗa dem, ɗa Lotu u banai koɓolo n a̱yi.
001	GEN	013	002	Ɗa Iburam wo okpoi vuza vu uciyi n a̱bunda̱i, n ilikuzuwa n azanariya koɓolo n Azurufa.
001	GEN	013	003	U ka̱sukpa̱i ubuta̱ u nanlo ɗa u tonoi n ubuta̱ kakau ali u yawai e Betelu. U yawai a̱ ubuta̱ u na wi e mere me Betelu n Ai a̱ ubuta̱ u na wi ishi u vaki n ayin o yoku.
001	GEN	013	004	A̱ ubuta̱ u ɗaɗa u gita̱i kushikpa̱ katalikalyuka. Ta ɗe kpamu Iburam u ɗekei kula ku Vuzavaguɗu.
001	GEN	013	005	Lotu vuza na wishi o kutono Iburam, wi ta̱ n kuzuwa ushiga wu nlala n anaka n a̱bunda̱i, n a̱pa̱m a uma.
001	GEN	013	006	Ama iɗika ya i yawa le a vaku lo aza e re e le ba. Adama a kuzuwa ku na i n ku ɗa ku ɗa ki ta̱ n a̱bunda̱i, ali a̱ kpa̱ɗa̱i kufuɗa kushamgba a̱ ubuta̱ u te.
001	GEN	013	007	Ɗa kanananai ka uwai e mere me le, a̱ ubuta̱ wu nguɓi ma Iburam nu n Lotu. Aza a KanaꞋana n aza a Periziya feu, i ta̱ lo ida̱shi lo a iɗika ya.
001	GEN	013	008	Ɗa Iburam u danai Lotu, “U gaꞋan ci yaꞋan kanananai uteku u tsu ko nguɓi n tsu ba, adama a na a̱ tsu vuza ɗa m maku ma̱ ni.
001	GEN	013	009	Ashe iɗika ya yi e ekiye a̱ nu ba? YaꞋan tsu pece. Vu zagba baci ugula̱, mpa n ɗika usingai. Vu bana baci ta na usingai, mpa m bana ugula̱.”
001	GEN	013	010	Lotu u la̱nuki ɗa we enei kuta̱nu a̱ ka̱ra̱ dem ka̱ Urudu, a kubana a uɓon u Zora. Iɗika i nampa yi ta̱ tsu kashina ka Vuzavaguɗu, an iɗika i Masar. (Na va ɗaɗa kafu Vuzavaguɗu wu una Sodom n Gomora.)
001	GEN	013	011	Ɗa Lotu u zagbai ubuta̱ u ka̱ba̱nga̱ n a̱bunda̱i a uɓon u Kuyene ku Urudu, ɗa u tonoi a kubana a kasana. Ele aza e re e le ɗa e pecei.
001	GEN	013	012	Iburam u da̱sa̱ngi a iɗika i KanaꞋana, ama Lotu u da̱sa̱ngi a uɓon u likuci i yoku ya̱ a̱ra̱Ꞌa̱ ɗevu n Sodom, ɗa u yaꞋin ɗe a̱pa̱m.
001	GEN	013	013	Uma o Sodom uma a gbani-gbani a ɗa, i ta̱ kpamu a kuyaꞋanka Vuzavaguɗu unushi u gbangam.
001	GEN	013	014	Ɗa Vuzavaguɗu u danai Iburam, wana ɗai Lotu u pece, “Ɗengusa̱ a̱shi a̱ nu. Vu la̱na̱ a kubana a uɓon u gaɗi n ɗaka n kasana n ka̱livi.
001	GEN	013	015	Iɗika i na ve enei na, mi ta̱ e kuneke wu i ɗa dem, nu ntsukaya n nu dem, ali ko wanai.
001	GEN	013	016	Mi ta̱ a kuzuwa muku n nu mo okpo n a̱bunda̱i an kayala ka aduniyan. Vuza na baci wi a kufuɗa we kece kayala, wi ta̱ a kufuɗa we kece ntsukaya n nu.
001	GEN	013	017	Bana vu la̱na̱ ugaɗi n wanshi wi iɗika ya, mi ta̱ e kuneke wu i ɗa.”
001	GEN	013	018	Ɗa Iburam u muɗa̱i a̱pa̱m a̱ ni, ɗa u lazai a kubana kuyongo ɗevu nu nɗanga m gbagbaꞋin m Mamure e Heburon, a̱ ubuta̱ u na u shikpa̱i katalikalyuka adama a Vuzavaguɗu.
001	GEN	014	001	Ayin a na ngono n na̱shi n nampa m banai kuvon: Amurafe mogono ma Shina, n Ariyo mogono me Elesa, n Kedaloma mogono me Elim, koɓolo n Tida mogono mo Goyim,
001	GEN	014	002	A banai kuvon adama a na a lyaꞋa ngono n yoku: Bera mogono mo Sodom, m Bisha mogono mo Gomora, n Shinabu mogono ma Aduma, n Shemeba mogono ma Zeboyim, m mogono me Bela (ɗaɗa Zora).
001	GEN	014	003	Ngono n nampa n foɓusoi ɗa o ɓolongi una̱ n aza o kuvon e le a̱ ka̱ra̱Ꞌa̱ ka Sidim, ubuta̱ u na gogo na wo okpoi Mala ma mkpaɗi.
001	GEN	014	004	Ali a̱ya̱ kupa n e re ele o kutono kadanshi ka Kedaloma, ama a̱ ka̱ya̱ ka kupa n a tatsu ɗa a̱ kpa̱ɗa̱i kudoku kutono yi.
001	GEN	014	005	A̱ ka̱ya̱ ka kupa n a̱ na̱shi, Kedaloma nu ngono ma o ɓolongi una̱ n a̱yi ɗa a banai a lyaꞋi aza a Refimu punu a̱ likuci i Ashatara Karanayim, aza a Zuzim a Ham, aza a Emimu a Shava Keritiya
001	GEN	014	006	n aza o Horitu a nsasan n Siyaru, na lo va kpamu likuci i le i ɗa, ali sai ɗe El-param ɗevu n kakamba.
001	GEN	014	007	A kpatalai ɗa o bonoi a En-mishafata (ɗaɗa Kadeshi), ɗa a lyaꞋi uɓon wa aza a Emeleki ra̱ka̱ n kuvon, koɓolo n aza a Amoriya ele na i o kuyongo a Hazazon-tamaru.
001	GEN	014	008	Ɗaɗa mogono mo Sodom, m mogono mo Gomora, m mogono ma Aduma, m mogono ma Zeboyim m mogono ma Bela (ɗaɗa Zora) a̱ uta̱i ɗa a shamkpai ubuta̱ u kuvon u le a̱ ka̱ra̱Ꞌa̱ ka̱ Sidim
001	GEN	014	009	adama a Kedaloma mogono ma Elim, Tidala mogono mo Goyim, Amurafe mogono ma Shina n Ariyo mogono ma Elesa. Ngono n na̱shi a̱ kushilika̱ nu ngono n tawun.
001	GEN	014	010	Ka̱ra̱Ꞌa̱ ka̱ Sidim ki ta̱ n enle n a̱bunda̱i tukpa n kayala ka mapaɗaka ulima̱ an kopoti. Ana mogono mo Sodom n Gomora i a ilaɗi a̱ kuka̱sukpa̱ ubuta̱ u kuvon, uma o yoku a̱ yikpa̱i punu aza o yoku a sumai a banai a nsasan.
001	GEN	014	011	Ngono n na̱shi n nanlo a isai ucanuku u Sodom n Gomora dem n ilikulyaꞋa i le dem, ɗaɗa a lazai.
001	GEN	014	012	Ɗaɗa feu a ɗikai Lotu (maku ma vangu vi ni) Iburam, n ili i na wi n i ɗa dem, adama a na wi ta̱ ida̱shi o Sodom.
001	GEN	014	013	Ama vuza na u fa̱ta̱tsa̱i u banai u danai Iburam vuza va aza a Ibirahi a̱yi na wi o kuyongo ɗevu nu nɗanga m gbagbaꞋin m Mamure va aza Amoriya. Mamure n aza a̱ ni Eshikolu n Aneru, o ɓolongi una̱ n Iburam ciya̱ a̱ ɓa̱nka̱na̱i.
001	GEN	014	014	Ana Iburam u panai a ɗika ta̱ vuza ni Lotu a kubana ugbashi, ɗa u ɗikai uma o kuvon a̱ ni amangatawantatsu n kupa n kunla̱i, aza a na kpamu ta punu a matsai le a kpaꞋa. Ɗa a banai ɗa o tonoi le ali a kubana Dan.
001	GEN	014	015	N kayin Iburam u pecuki uma a̱ ni ɗa u lyaꞋi le utsura ɗa wu unai le, a kiyangi le ali sai Hoba, gaɗi vu Dimaska.
001	GEN	014	016	Ɗa wi isai ucanuku wa ra̱ka̱, u na a ɗikai va. Ɗa u bonoi n vuza ni Lotu, n vuka vi ni, n ili i na i buwai.
001	GEN	014	017	Ana Iburam u bonoi a̱ ubuta̱ u kuvon, a̱ ubuta̱ u na a lyaꞋi anan Kedaloma nu ngono n na mi ɗe dem, ɗa mogono mo Sodom wu uta̱i adama a na u cina yi a̱ Ka̱ra̱Ꞌa̱ ka Shava (ɗaɗa Ka̱ra̱Ꞌa̱ ko Mogono.)
001	GEN	014	018	Ɗa Malikisada mogono ma Salem wu uta̱ka̱i m boroji koɓolo m ma̱kya̱n. A̱yi ta na vuma vu nanlo ganu vu Ka̱shile MalaꞋimili dem.
001	GEN	014	019	Ɗa u zuwakai Iburam una̱singai, u danai, “Ka̱shile MalaꞋimili, u zuwaka ta̱ Iburam una̱singai, Vuza na u yaꞋin gaɗi n iɗika, u zuwaka wu ta̱ Iburam una̱singai.
001	GEN	014	020	Cikpa Ka̱shile MalaꞋimili, vuza na kpamu u ka̱sukpa̱i irala i nu i uwai ekiye a̱ nu.” Ɗa Iburam u neꞋi ni ili i te a̱ ka̱tsuma̱ ki ili kupa.
001	GEN	014	021	Mogono mo Sodom ma danai Iburam, “Bonoko mu n uma a̱ va̱, avu ɗika ucanuku wa wo okpo u nu.”
001	GEN	014	022	Ama Iburam u danai mogono mo Sodom, “N ɗengusa̱ ta̱ kukiye a kubana a̱ ubuta̱ u Vuzavaguɗu, Ka̱shile MalaꞋimili, vuza na u yaꞋin gaɗi n iɗika, n yaꞋan ta̱ kpamu akucina
001	GEN	014	023	mi a kisa ili i nu ba, ko tsugbere ko kashiyatsu ka ataka, adama a na vu kpa̱ɗa̱ kufuɗa kudana, ‘Mpa ɗa n zuwai Iburam wo okpoi vuza vu uciyi.’
001	GEN	014	024	Ma kuɗika ili adama a̱ ka̱ci ka̱ va̱ ba, ama sai ili i na uma a̱ va̱ a lyaꞋi ɗe koci. Ama ka̱sukpa̱ aza a̱ tsu a na o ɓolongi una̱, Ana, Eshikolu, m Mamure, a ɗika ugboku u le.”
001	GEN	015	001	Ana nannai u lazai, ɗa kadanshi ka Vuzavaguɗu ka̱ ta̱wa̱i u Iburam tsa alatani, “Ka̱ta̱ vu pana wovon ba. Mi ta̱ o kokpo ma̱ra̱ga̱ ma̱ nu, adama a na ka̱ta̱ kpamu n yaꞋanka wu katsupu ka̱ gba̱ra̱.”
001	GEN	015	002	Ama Iburam wu ushuki, u danai, “Ka̱shile Vuzavaguɗu, yiɗa̱i katsupu ka̱ nu ka kuyaꞋanka mu? Mpa ɗa na, mi m muku ba. Eliyaza vi Dimaska kabara ka̱ va̱ a̱yi ɗa vuza na u kulyaꞋa tsugono tsu kpaꞋa tsu va̱.”
001	GEN	015	003	Iburam u danai, “Ɗanna, vu neke mu maku ba, adama a nannai kagbashi ka na a matsai a kpaꞋa ku va̱ wi ta̱ a kulyaꞋa uka̱ni u va̱.”
001	GEN	015	004	Ɗa u panai Vuzavaguɗu u yaꞋin kadanshi n a̱yi kpamu. U danai, “Kabara ka̱ nu ka nampa Eliyaza wo kokpo mogono mi ili i kpaꞋa i nu ba. Maku mu umaci ma̱ nu maꞋa mo kokpo mogono.”
001	GEN	015	005	Ka̱shile ka bankai ni pulai ɗa u danai, “Inda gaɗi, ka̱ta̱ vi kece azangata a, ta muku n nu, nu ntsukaya n nu n kuyaꞋan a̱bunda̱i nannai.”
001	GEN	015	006	Iburam u nekei ka̱ɗu ka̱ ni u Vuzavaguɗu. Adama a nannai ɗa ta na Ka̱shile ke kecei ni a̱ ka̱tsuma̱ ka aza a usuɓi.
001	GEN	015	007	Ɗa kpamu u danai ni, “Mpa ɗa Vuzavaguɗu, vuza na wu uta̱ka̱i ɗa̱ a Ur vu na vi punu a Babila adama a na n neke ɗa̱ iɗika i nampa yo okpo ubuta̱ u ɗa̱.”
001	GEN	015	008	Ama ɗa Iburam u danai, “Vuzavaguɗu Uba̱nga̱ri, nini ɗai n kuyeve a na ubuta̱ u nampa u kokpo u va̱?”
001	GEN	015	009	Ɗaɗa Vuzavaguɗu u danai ni, “Tuka̱ mu n kanaka, m maraɗika n ka̱giri, dem vi le a yawa a̱ya̱ a tatsu a tatsu, koɓolo m moɗoi m maku ma matapambara.”
001	GEN	015	010	Iburam u tuka̱i ni n ili i nampa ra̱ka̱, kiɗa ka̱ta̱ vu pece le akiɗi e re e re ka̱ta̱ vu zuwa akiɗi a a mindanai; ama u kiɗa nnu, akiɗi e re e re ba.
001	GEN	015	011	Asakali a̱ yikpa̱i a̱ ubuta̱ wu nnama n na a kiɗai va, ama Iburam u lokoi le.
001	GEN	015	012	Ana kanna ki a̱ kuyikpa̱, Iburam u latai ka̱u, ɗa ka̱yimbi ko wovon ku utsura ka̱ ta̱wa̱i wa̱ ni.
001	GEN	015	013	Ɗa Vuzavaguɗu u danai ni, “Yeve mayun a na ntsukaya n nu n kokpo omoci a iɗika i na yi i le ba, i ta̱ a kuyaꞋan ɗe tsugbashi ka̱ta̱ kpamu a takacika ɗe ali a̱ya̱ amangatawa̱na̱shi.
001	GEN	015	014	Ama mi ta̱ a kutakacika iɗika i na i bonokoi le agbashi, i baci a̱ kuka̱sukpa̱ iɗika i na ishi o limoci ya, i ta̱ a kulaza n uciyi wa̱ a̱bunda̱i.
001	GEN	015	015	Ama avu, vi ta̱ a̱ kukuwa̱ m ma̱ta̱na̱ ka̱ta̱ a̱ ciɗa̱ngu wu a ayin a singai.
001	GEN	015	016	Tsukaya ci ta̱ a kuyawa tsu na̱shi kafu ntsukaya n nu m bono na, adama a na mi o kuloko aza a Amoriya ba, sai ayin a na a̱ gita̱i kuyaꞋan kawuya ka na ka yawai o soꞋo atakaci.”
001	GEN	015	017	Ana kanna ka̱ yikpa̱i ɗa ka̱yimbi ka yaꞋin, ka̱nga̱ ka akina o mogbodo n ka̱va̱sa̱ ka̱ ma̱kuni ka yawai ɗa ka walai e mere ma akiɗi a inyama yi nnama ya.
001	GEN	015	018	A kanna ka nanlo ka Vuzavaguɗu u yaꞋin uzuwakpani n Iburam u danai, “N neke ta̱ ntsukaya n nu iɗika i nampa ya, ili i na i gita̱i e kuyene ka aza a Masar ali a kubana e kuyene ku gbayin Yufiretu,
001	GEN	015	019	koɓolo n iɗika ya aza e Kenetu, iɗika ya aza e Kenezu, n iɗika ya aza a Kadamoniya,
001	GEN	015	020	ya aza a Hitiya, aza a Periziya, n ya aza Refimu
001	GEN	015	021	ya aza a Amoriya, ya aza a KanaꞋana, ya aza a Girigeshiya, koɓolo n ya aza a Jebusiya.”
001	GEN	016	001	Vuka vu Iburam, Saraya, u matsaka yi muku ba. Ama vuka va wi ta̱ n kabara ka maku ma vuka, vuza va aza a Masar, kula ku ni ku ɗa Hajara.
001	GEN	016	002	Ɗa Saraya u danai vali vi ni, “Vuzavaguɗu u neꞋe mu limata ba. Yiɗa̱i i zuwai ɗa va kuvaku m maku mu usuki ma̱ va̱ ba? U gaꞋan ba, wi ta̱ a̱ kuciya̱ka̱ mu maku.” Iburam wu ushuki n ili i na Saraya u danai.
001	GEN	016	003	Ana Iburam u yongoi a KanaꞋana ali a̱ya̱ kupa. Ɗa Saraya vuka vu Iburam u nekei ni kabara ka̱ ni Hajara u yaꞋan vuka vi ni vu gbani.
001	GEN	016	004	Wa asai n Hajara, ɗa ta na u yaꞋin ka̱tsuma̱. Ana u yevei u ka̱na̱ ta̱ ka̱tsuma̱, ɗa u gita̱i kugoyo Saraya a̱na̱ku a kanna a̱ ni.
001	GEN	016	005	Ɗaɗa Saraya u danai Iburam, “Avu ɗa vu zuwai mu atakaci a na mi o kusoꞋo na. N zuwakai nu kagbashi ka̱ va̱ a̱ nkuta̱ n nu, gogo na a na u yevei u ka̱na̱ ta̱ ka̱tsuma̱, ɗa u goyoi mu. YaꞋan Vuzavaguɗu u yaꞋanka tsu afada a̱ tsu n avu.”
001	GEN	016	006	Iburam u danai, “Maku mu usuki ma̱ nu mi ta̱ e ekiye a̱ nu. YaꞋanka yi ili i na ve enei i gaꞋin nu.” Ɗaɗa Saraya u takacikai Hajara, ɗa ta na u sumai u ka̱sukpa̱i ni.
001	GEN	016	007	Ɗa kalingata ka Vuzavaguɗu ka cinai Hajara ɗevu n kuyene a kakamba, kuyene ku na ki ɗevu n uye u na u banai Shuru.
001	GEN	016	008	Ɗa kalingata ka danai, “Hajara, kagbashi ka Saraya, te ɗai vu uta̱i, te ɗai kpamu vi a kubana?” Wu ushuki, “Mi ta̱ a kusuma a̱ ubuta̱ u vuza gbayin vu kunu vu va̱ Saraya.”
001	GEN	016	009	Ɗaɗa kalingata ka Vuzavaguɗu ka danai ni, “Bono a̱ ubuta̱ u vuza gbayin vu kunu vu nu ka̱ta̱ kpamu vu tono yi.”
001	GEN	016	010	Ɗa kalingata ka ko doku ka danai kpamu, “Mi ta̱ a kuzuwa ntsukaya n nu n yimkpa ali n laza kukece.”
001	GEN	016	011	Kalingata ka Vuzavaguɗu ka danai ni kpamu, “Gogo na vi ta̱ n ka̱tsuma̱ ka maku, vi ta̱ a kumatsa maku mo kolobo. Ka̱ta̱ vi neꞋi kula IsumaꞋilu, adama a na Vuzavaguɗu u pana ta̱ una̱mgbi u ka̱tsuma̱ u nu.
001	GEN	016	012	Wi ta̱ o kokpo majaki ma kakamba ma uma, wi ta̱ a kuyaꞋan tsurala n yaba dem ka̱ta̱ feu yaba dem u yaꞋan tsurala n a̱yi, wi ta̱ o kuyongo endeꞋen kau n aza a̱ ni ra̱ka̱.”
001	GEN	016	013	U neꞋi Vuzavaguɗu vu na u yaꞋin kadanshi n a̱yi kula ku nampa, “Avu ɗa Ka̱shile ka na ke ci ene mu,” adama a na u dana ta̱, “Gogo na me ene ta̱ Ka̱shile ka na ke ci ene mu.”
001	GEN	016	014	I ɗaɗa i zuwai ɗa uma e ci ɗeke kayinva ka na ki e mere me Kadeshi m Biya-lahi-royi, “Kayinva ka Vuza Wuma vu na u ce ene Mu.”
001	GEN	016	015	Hajara u matsakai Iburam maku, ɗa u neꞋi ni kula IsumaꞋilu.
001	GEN	016	016	Iburam wi ta̱ n a̱ya̱ amanga̱na̱shi n a̱ ta̱li ana Hajara u matsakai ni IsumaꞋilu.
001	GEN	017	001	Ana Iburam u yaꞋin a̱ya̱ amanga̱na̱shinkupa n kuci, ɗa Vuzavaguɗu u ta̱wa̱i wa̱ ni. U danai, “Mpa ɗa Ka̱shile Uba̱nga̱ri. Tono kadanshi ka̱ va̱ ka̱ta̱ kpamu vi yaꞋan ili i singai ayin tutu.
001	GEN	017	002	N kuzuwa ta̱ uzuwakpani n avu, ka̱ta̱ n neke wu ntsukaya n a̱bunda̱i.”
001	GEN	017	003	Iburam u kuɗa̱ngi sapu u lyaꞋi kayala, ɗa Ka̱shile ka danai ni,
001	GEN	017	004	“N zuwa ta̱ uzuwakpani u nampa n avu, va kuyaꞋan ta̱ akaya a uma kakau a̱ likuci n a̱bunda̱i.
001	GEN	017	005	Kula ku nu ku buwa Iburam ba, gogo na e kuɗeke wu ta̱ Ibirahi. Adama a na mi ta̱ a kuzuwa wu vo okpo akaya a uma a̱ likuci n a̱bunda̱i.
001	GEN	017	006	Mi ta̱ e kuneke wu ntsukaya n a̱bunda̱i, yeve kpamu m bonoko wu iɗika i gbayin ka̱ta̱ a̱ ciya̱ punu ngono a̱ ka̱tsuma̱ ke le.
001	GEN	017	007	N kuzuwa ta̱ uzuwakpani u nampa n avu nu ntsukaya n nu kpamu, adama a limata i le i na i kuta̱wa̱ sai uteku n uteku. Mpa ɗa Ka̱shile ka̱ nu, nu ntsukaya n nu dem.
001	GEN	017	008	Mi ta̱ e kuneke wu nu ntsukaya n nu iɗika i KanaꞋana ra̱ka̱ i na yi o limoci na, yo okpo i nu, nu ntsukaya n na n kuta̱wa̱ kelime ali uteku n uteku. Mpa tamkpamu n kokpo ta̱ Ka̱shile ke le.”
001	GEN	017	009	Ɗa Ka̱shile ka danai Ibirahi, “Avu feu, vu ka̱na̱ uzuwakpani wa nu mpa nu ntsukaya n nu koɓolo nu ntsukaya n kelime kpamu ra̱ka̱.
001	GEN	017	010	Na ɗa uzuwakpani u na va̱ kuɓa̱na̱ avu nu ntsukaya n nu ali nu ntsukaya n na n kuta̱wa̱ ka̱ca̱pa̱ dem. Uzuwakpani u ɗaɗa yu ushuku kukiɗa muku n ali n ɗa̱ avaja ra̱ka̱.
001	GEN	017	011	I gita̱ kukiɗa avaja adama a na wo okpo urotu wu uzuwakpani u va̱ n a̱ɗa̱. A umaci u ɗa̱ ra̱ka̱ i kiɗa muku n ali n ɗa̱ avaja ayin a na baci a yawai ayin kunla̱i. M muku ma agbashi n na a matsai punu a kpaꞋa ku ɗa̱ nu n na i tsulai n ikebe a̱ ubuta̱ wo omoci ra̱ka̱, ko aza a na yi umaci u te ba.
001	GEN	017	013	Ko kagbashi ka na a matsai punu a kpaꞋa ku nu ko vu tsulai, dem vi le sai a kiɗa yi ukpan u tsali, na ɗaɗa u kokpo urotu wi ikyamba u na u kuyotsongu an uzuwakpani u tsu n avu u ɗa wi ta̱ babu uteku.
001	GEN	017	014	Maku ma vali ma na baci u yawai a kiɗa yi ɗaɗa u ciya̱i ukiɗi wu ukpan u tsali ba, i ta̱ e kupece yi n uma a̱ ni, u koɗo ta̱ uzuwakpani u va̱.”
001	GEN	017	015	Ɗa Ka̱shile ka danai Ibirahi kpamu, “Vu doku vi ɗeke vuka vu nu kula Saraya ba, ama vi ɗekushe yi Saratu.
001	GEN	017	016	N kuzuwaka yi ta̱ una̱singai. Ka̱ta̱ n neke yi kpamu maku ma na ma kuyaꞋan ma̱ nu. N kuzuwaka yi ta̱ una̱singai, a̱yi tamkpamu u kokpo ta̱ a̱na̱ku a uma kakau a̱ likuci-likuci n a̱bunda̱i, a̱ kuciya̱ ta̱ punu ngono a̱ ka̱tsuma̱ ka ntsukaya n ni.”
001	GEN	017	017	Ibirahi u kuɗa̱ngi sapu u lyaꞋi kayala, ɗa u zosoi, ɗa u gita̱i kusheshe n ka̱ɗu ka̱ ni, “Vuza u kudoku ta̱ wa matsa ayin a na baci u yaꞋin a̱ya̱ amangatawun? Saratu u kumatsa ta̱ wana ɗai u yaꞋan a̱ya̱ amanga̱na̱shinkupa?”
001	GEN	017	018	Ɗa Ibirahi u danai Ka̱shile, “Vi ta̱ a kufuɗa kuka̱sukpa̱ IsumaꞋilu wo okpo vuza na u kuɗika ili i nanlo dem.”
001	GEN	017	019	Ama, Ka̱shile ka danai, “A̱Ꞌa̱, vuka vu nu Saratu wi ta̱ a kumatsaka wu maku. Ka̱ta̱ vi neꞋe yi kula Ishaku. N kuzuwaka yi ta̱ uzuwakpani a kubana wu ntsukaya n ni koɓolo nu ntsukaya n na n kuta̱wa̱ ka̱ca̱pa̱ ka̱ ni ali a kubana uteku n uteku.
001	GEN	017	020	M pana ta̱ ufolu u nu adama a IsumaꞋilu. N kuzuwaka yi ta̱ una̱singai. Ka̱ta̱ u ciya̱ muku nu ntsukaya dem. A̱yi ɗa u kokpo esheku o ngono kupa nu n re. Ka̱ta̱ kpamu ntsukaya n ni n yaꞋan a iɗika n a̱bunda̱i.
001	GEN	017	021	Ama n kuɓa̱na̱ ta̱ uzuwakpani n Ishaku maku ma na vuka vu nu Saratu u kumatsa ka̱ya̱ ko bono.”
001	GEN	017	022	Ana Ka̱shile ko kotsoi kudansa n Ibirahi, ɗa u ka̱sukpa̱i ni.
001	GEN	017	023	A kanna ka nanlo Ibirahi u ɗikai maku ma̱ ni IsumaꞋilu m muku mo olobo n na m buwai ra̱ka̱. Koɓolo m muku ma agbashi n na a matsai punu a kpaꞋa ku ni n aza a na u tsulai dem, ɗa u kiɗai le avaja tsu na Ka̱shile ka danai ni.
001	GEN	017	024	Ibirahi u yawa ta̱ a̱ya̱ amanga̱na̱shinkupa n kuci, u yevei u kiɗai kavaja,
001	GEN	017	025	a̱yin maku ma̱ ni IsumaꞋilu biꞋi a̱ya̱ kupa n tatsu.
001	GEN	017	026	Ibirahi m maku ma̱ ni IsumaꞋilu a kiɗai le avaja a kanna ke te.
001	GEN	017	027	Muku n ali dem n na mi a kpaꞋa ki Ibirahi, koɓolo n aza a na a matsai punu a kpaꞋa ku ni ka ko a tsulai n ikebe a̱ ubuta̱ wo omoci, a kiɗai le avaja feu koɓolo n a̱yi.
001	GEN	018	001	Vuzavaguɗu u yotsongi ka̱ci ka̱ ni kpamu wi Ibirahi ɗevu nu nɗanga m gbagbaꞋin m Mamure ayin a na wi ida̱shi a̱ utsutsu u ka̱pa̱m ka̱ ni n kanna usuɗukpi.
001	GEN	018	002	Ana u ɗengusa̱i a̱shi a̱ ni ɗa we enei uma a tatsu kashani ɗevu n a̱yi. Ana we enei le ɗa wu uta̱i a̱ utsutsu u ka̱pa̱m ka̱ ni n kafura adama a na u gasa n ele. Ɗa u kuɗa̱ngi ali kuca̱n ku ni a kusaꞋwa iɗika.
001	GEN	018	003	U danai, “Aza a gbagbaꞋin, mi baci a̱ kuciya̱ mapasa ma singai wa̱ ɗa̱, mi a kuciga i laza kpaꞋa ku kagbashi ku ɗa̱ ba.
001	GEN	018	004	YaꞋan a̱ tuka̱ m mini i saꞋa ene a̱ ɗa̱ ka̱ta̱ yu uvuka a̱ kulu ku maɗanga ku nampa.
001	GEN	018	005	Mpa yaꞋan kpamu m bana n tuka̱ ɗa̱ n ilikulyaꞋa, ka̱ta̱ i ciya̱ utsura wu nwalu, adama a na i ta̱wa̱ ta̱ a kpaꞋa ku kagbashi ku ɗa̱.” Ɗa ta na a̱ ushuki, “YaꞋan tsu na vu danai.”
001	GEN	018	006	Ɗa Ibirahi u yaꞋin moloko, ɗa u uwai a̱ ka̱pa̱m ka̱ ni ɗa u danai Saratu. “Saratu yaꞋan gogoꞋo, ɗika kiya ku singai adama a na vi yaꞋanka uma a nanlo emeshe.”
001	GEN	018	007	Ɗa Ibirahi u sumai ɗa u uwai ushiga u ni ɗa u ɗikai medendem ma singai, ɗa u nekei kagbashi ka̱ ni ka kiɗaka uma a.
001	GEN	018	008	Ɗa u tuka̱i m maniꞋin, m mani n inyama i na u suꞋwain va, ɗa u nekei omoci a̱ ni. A̱yi a̱ ka̱ci ka̱ ni ɗa u nekei le ilikulyaꞋa ya ɗa u shamgbai lo a̱ kulu ku yoku e le tamkpamu a kulyaꞋa.
001	GEN	018	009	Ɗa we ecei ni, “Te ɗai tamkpamu Saratu vuka vu nu?” Ɗa wu ushuki “Wi ta̱ ɗe a̱ ka̱pa̱m.”
001	GEN	018	010	A̱ ka̱tsuma̱ ke le vuza te u danai, “Mayun na a kubana ka̱ya̱ vuka vu nu Saratu wi ta̱ a̱ kuciya̱ maku mo kolobo.” Saratu lo ta na a̱ kucina̱ ki Ibirahi a kupana a ayin a na u shamgbai lo a̱ utsutsu u ka̱pa̱m.
001	GEN	018	011	A ayin a nanlo ta na Ibirahi n Saratu a kutsa ta̱, a̱yi Saratu kpamu u buwa o kudoku kene kusumbu ba.
001	GEN	018	012	Ɗa Saratu u zosoi ma̱ɗuku ɗa u danai, “Mpa ɗa na n kutsa ta̱, mi ta̱ o kudoku ma pana uyoꞋo u vali kpamu? Ko n nannai ba vali vu va̱ vu kutsa ta̱.”
001	GEN	018	013	Ɗa Vuzavaguɗu u danai Ibirahi, “Yiɗa̱i i zuwai ɗa Saratu u zosoi ɗa u danai. Nini ɗai n kuciya̱ maku n tsukutsa tsu va̱”?
001	GEN	018	014	“Ili yi ta̱ lo i na i laꞋi Vuzavaguɗu utsura? Tsu na n danai na wotoi kuci Saratu wi ta̱ a̱ kuciya̱ maku.”
001	GEN	018	015	Adama a na Saratu wi a kupana wovon ɗa u nannai kaꞋa u danai, “N zoso ba” ama u danai, “Vu zoso ta̱.”
001	GEN	018	016	Ana uma a a̱ ɗa̱nga̱i kulaza ɗa a indanai a kubana ɗaka a uɓon u Sodom. Ɗa ta na Ibirahi u soki le adama a na a̱ ka̱na̱ uye.
001	GEN	018	017	Ɗa Vuzavaguɗu u danai, “Mi o kusokonku Ibirahi i na mi a kuciga kuyaꞋan ba,
001	GEN	018	018	Ibirahi wi ta̱ o kokpo iɗika i gbayin n iɗika yu utsura kpamu, ka̱ta̱ iɗika kakau i na yi a̱ kucina̱ ku ni i ciya̱ una̱singai a̱ ubuta̱ u ni.
001	GEN	018	019	N zagba yi ta̱ adama a na u zuwa muku m kpaꞋa n ni nu ntsukaya n ni o tono uye u Vuzavaguɗu a̱ ubuta̱ u kuyaꞋan kasingai m ma̱riki, nannai ɗa Vuzavaguɗu u kuneke Ibirahi ili i na u yaꞋankai ni uzuwakpani dem.”
001	GEN	018	020	Ɗa Vuzavaguɗu u danai Ibirahi, “M pana ta̱ ili i gbani-gbani i na a dansai adama aza o Sodom n Gomora. Unushi u le u wuyana ta̱ ka̱u.
001	GEN	018	021	Mi ta̱ a̱ kucipa̱ n ka̱ci ka̱ va̱ me ene ko ili i na i a kudansa adama a uma a mayun ɗa.”
001	GEN	018	022	Ɗa uma a a kpatalai a lazai o kubono Sodom, ama ɗa Ibirahi wo okpoi lo kashani e kelime ka Vuzavaguɗu.
001	GEN	018	023	Ɗa Ibirahi u yawai ɗevu ɗa we ecei Vuzavaguɗu va, “Vi ta̱ a kuna aza a ciɗa koɓolo n aza a unushi dem”?
001	GEN	018	024	Uma amangerenkupa i baci ciɗa punu a̱ likuci ya vi ta̱ a kuna likuci ya dem? Va̱ kuka̱sukpa̱ likuci ya adama a na vi isa uma amangerenkupa ba?
001	GEN	018	025	U jebeshe vu yaꞋan ili tsu nanlo, va kuna uma a singai adama aza a unushi ba, aza a singai a kutakacika n aza a unushi ba. Avu ɗa vuza va afada va aduniyan. U jebeshe va kuna uma ra̱ka̱ ba.
001	GEN	018	026	Ɗa Vuzavaguɗu u danai, “N ciya̱ baci uma amangerenkupa a singai o Sodom, mi ta̱ a̱ kuka̱sukpa̱ likuci ya adama e le.”
001	GEN	018	027	Ɗa Ibirahi u danai, “Ka̱sukpa̱ n doku n yaꞋan kadanshi n avu Vuzavaguɗu, ko a na wo okpoi mpa vuma ɗa mi koci vu na a yaꞋin n kayala.
001	GEN	018	028	Uma amangere n a tawun i baci ta na punu uma a singai vi ta̱ a̱ kuka̱sukpa̱ likuci ya? Vi ta̱ a kuna likuci ya adama a na vu namba ta̱ uma tawun a ciɗa?” Ɗa Vuzavaguɗu u danai, “N cina baci uma amangere n tawun aza a singai mi ta̱ a̱ kuka̱sukpa̱ likuci ya.”
001	GEN	018	029	Ɗa u doku u danai, “A̱ ciya̱ baci ta na uma amangere punu a̱ likuci ya”? Ɗa Vuzavaguɗu wu ushuki, “Adama a uma amangere a nanlo ma kuna likuci ya ba.”
001	GEN	018	030	Ɗa u danai, “Ka̱ta̱ avu Vuzavaguɗu vi yaꞋan wupa nu mpa ba, ama yaꞋan n doku n dansa. Vi ciya̱ baci ta na uma kamangankupa koci, vi ta̱ a kuna likuci ya?” Ɗa wu ushuki, “N ciya̱ baci punu uma kamangankupa aza a singai, ma kuna likuci ya ba.”
001	GEN	018	031	Ɗa u danai, “Ka̱ta̱ avu Vuzavaguɗu vi yaꞋan wupa nu mpa ba, ama yaꞋan n doku n dansa, a̱ ciya̱ baci uma kamanga punu a̱ likuci ya ta na?” U danai, “Adama a uma kamanga a nanlo, ma kuna likuci ya ba.”
001	GEN	018	032	Ɗa Ibirahi u doku u danai, “Ka̱ta̱ avu Vuzavaguɗu vi yaꞋan wupa nu mpa ba, ama yaꞋan n doku n dansa ku te. A̱ ciya̱ baci punu uma kupa ta na?” Ɗa Vuzavaguɗu wu ushuki, “Ma a kuna likuci ya ba n ciya̱ baci aza a singai kupa punu.”
001	GEN	018	033	Ayin a na u kotsoi kadanshi n Ibirahi, ɗa Vuzavaguɗu u lazai ɗa Ibirahi u lazai o kubono a kpaꞋa.
001	GEN	019	001	Alingata e re a nanlo a yawai Sodom n kulivi, a̱yi Lotu ida̱shi a̱ utsutsu u likuci wa. Ana we enei le, ɗa u ɗa̱nga̱i u banai kugasa n ele. U rabasai le ali ɗa u kuɗa̱ngi ɗa u lyaꞋakai le kayala.
001	GEN	019	002	U danai, “Aza gbagbaꞋin a̱ va̱ mpa ɗa na adama a̱ ɗa̱. Ta̱wa̱i a kpaꞋa ku va̱, i sumba̱ ka̱ta̱ kpamu ya asa. Kayin ka asa baci n usana i yeve i laza.” Ama a̱ ushuki, “A̱Ꞌa̱, ci ta̱ a kubana tsa ka asa pulai punu a asuvu a̱ likuci.”
001	GEN	019	003	U folonoi le n utsura, ali ta na o tonoi ni a kubana a kpaꞋa ku ni. U yaꞋankai le ka̱ɗiva̱ ɗa u doku u kangalaka yi le boroji vu na vi babu yisiti, ɗa ta na a lyaꞋi.
001	GEN	019	004	Kafu omoci a a uwa ubuta̱ wa alavu, uma a̱ likuci i Sodom ushan wawaꞋa nu nkoshi dem a̱ ta̱wa̱i a kambuki kpaꞋa ka.
001	GEN	019	005	Ɗa e ecei Lotu, “Te uma a na a̱ ta̱wa̱i wa̱ nu n kayin ka? Uta̱ka̱ le na wa̱ tsu, ci ciga ta̱ kuvaku n ele.”
001	GEN	019	006	Lotu wu uta̱i u banai we le, ɗa u ɓa̱ya̱ngi utsutsu wa.
001	GEN	019	007	Ɗa u danai, “N folono ɗa̱ ta̱ aza a̱ va̱, ka̱ta̱ i yaꞋan ili i gbani-gbani ba.
001	GEN	019	008	La̱na̱i mi ta̱ nkere n re n na ka̱ta̱ a saꞋwai kuvaku n ali ba, yaꞋan mu uta̱ka̱ le n tuka̱ ɗa̱, ka̱ta̱ i yaꞋan n ele tsu na i cigai; ama ka̱ta̱ i saꞋwa uma a nanlo ba, a kpaꞋa ku va̱ ku ɗa a̱ ta̱wa̱i.”
001	GEN	019	009	Ama ɗa a danai, “Ɗenga̱ lo, vuma vu nampa va komoci kaꞋa wi biꞋi wa̱ tsu, ɗa u cigai kushesheke tsu ili i na tsa kuyaꞋan. Gogo na ci ta̱ a kuyaꞋanka wu ili i gbani-gbani i na i laꞋi i uma a nanlo.” Ɗaɗa e tecengi Lotu, ɗa ta na a banai a̱ utsutsu wa adama a na o ɓoso u ɗa.
001	GEN	019	010	Ama ɗa omoci a a̱ uta̱ka̱i ekiye pulai ɗa o ronoi Lotu o bonokoi a asuvu a kpaꞋa, ɗa a̱ ɓa̱ya̱ngi utsutsu wa.
001	GEN	019	011	A zuwakai uma a̱ likuci a na i lo utsutsu u kpaꞋa wa uyimba̱, dem vi le maku n vuza gbayin feu, ali ɗa a̱ kpa̱ɗa̱i kufuɗa ke ene ubuta̱ u na utsutsu wa wi.
001	GEN	019	012	Ɗa alingata a e ecei Lotu kpamu, “Vi ta̱ lo n uma o yoku kpamu ototo, muku, nkere, ko kumaci ku yoku punu a̱ likuci ya? Uta̱ka̱ le na.
001	GEN	019	013	Adama a na ci ciga ta̱ kuna ubuta̱ u nampa, ka̱sa̱la̱ ka uma punu a̱ ubuta̱ u nampa ka yimkpa ta̱, ɗa ka yawai u Ka̱shile, Vuzavaguɗu u suku tsu ta̱ tsu una likuci ya.”
001	GEN	019	014	Lotu wu uta̱i u banai u danai ototo a̱ ni a na a kuzuwa nkere n ni, “Ɗenga̱i, uta̱i punu a̱ likuci i nampa; Vuzavaguɗu u ciga ta̱ ku una likuci ya.” Ama ototo a̱ ni a sheshe ta̱ majari maꞋa wi a kuyaꞋanka le.
001	GEN	019	015	Ana kayin ka asai, alingata a a gutsakai Lotu, a danai, “Ɗenga̱, ɗika vuka vu nu ni nkere n re n nu n na mi na, ta baci nannai ba, atakaci a̱ likuci a nampa i ta̱ o kukotso n a̱ɗa̱ punu dem.”
001	GEN	019	016	Ana e enei ni a kuyaꞋan a gbama, ɗa a̱ ka̱na̱i ni kukiye n ku vuka vi ni nu nkere ma. Ɗa a̱ uta̱ka̱i le punu a̱ likuci ya. Adama a na Vuzavaguɗu u pana ta̱ asuvayali e le.
001	GEN	019	017	Ana a̱ ciya̱i a̱ uta̱ka̱i le, ɗa vuza yoku a̱ ka̱tsuma̱ ka uma e re a nanlo u danai, “Sumai, adama a wuma u ɗa̱, ka̱ta̱ i la̱na̱ kucina̱ ba, ka̱ta̱ kpamu i shamgba a̱ ubuta̱ ba. Sumai a kubana a nsasan, ko a̱ɗa̱ feu i kuwa̱ n ele.”
001	GEN	019	018	Ɗa Lotu u danai le, A̱Ꞌa̱ aza a gbayin a̱ va̱
001	GEN	019	019	kagbashi ka̱ ɗa̱ ka̱ ciya̱ ta̱ mapasa wa̱ ɗa̱, i neke mu ta̱ ugaꞋin u gbayin a na yi isai wuma u va̱; ama ma kusuma a kubana a nsasan adama o wovon u na kawuya ka kucina mu ali n kuwa̱ ɗe ba.
001	GEN	019	020	Indana, likuci i nanlo i yawa ta̱ uma a suma a kubana ɗe, i kenu i ɗa ta na. YaꞋan n suma m bana ɗe, ko yi kenu ba? Ka̱ta̱ wuma u va̱ u ciya̱ wishi!
001	GEN	019	021	U danai ni, “U gaꞋan ta̱, n neke wu ta̱ kasingai ka nampa, i a kuna likuci i na vi yaꞋin kadanshi ka ba.
001	GEN	019	022	YaꞋin moloko i suma, ka̱ta̱ n kuyaꞋan ili ba, sai ayin a na i yawai ɗe.” Ɗaɗa e ɗekei likuci ya Zora.
001	GEN	019	023	Ayin a na Lotu u yawai a Zora ɗaɗa kanna kuta̱i.
001	GEN	019	024	Ɗa Vuzavaguɗu u cipa̱ka̱i n akina n ka̱nga̱ ko tsukono o Sodom n Gomora. Akina a̱ uta̱ ta̱ a̱ ubuta̱ u Vuzavaguɗu ɗa a̱ cipa̱i ɗe.
001	GEN	019	025	Ɗa wu unai likuci i nanlo n uma a na i punu ida̱shi a̱ ubuta̱ u nanlo dem, n ili i na i tsu uta̱ ka̱ta̱ i gbonguro a iɗika dem.
001	GEN	019	026	Ɗa vuka vu Lotu vu la̱na̱i kucina̱, ɗa wo okpoi katali ka mkpaɗi.
001	GEN	019	027	Ibirahi u ɗa̱nga̱i n usana ɗa u banai a̱ ubuta̱ u na wi ishi u shamgbai cau e kelime ka Vuzavaguɗu.
001	GEN	019	028	Ɗa wi indanai a uɓon u Sodom n Gomora n iɗika i gbani dem, ɗa we enei ka̱nga̱ ki iɗika ka a kubana gaɗi an mini mo kokocilili.
001	GEN	019	029	Ta nannai ana Ka̱shile ka unai iɗika ya̱ a̱ra̱Ꞌa̱ ya, Ka̱shile ka ciɓai n Ibirahi, ɗa wu uta̱ka̱i Lotu punu e mere ma aza a na a unai, ana wu unai iɗika i na Lotu u yongoi va.
001	GEN	019	030	Ana ka nampa ko kotsoi, ɗa Lotu ni nkere n re n ni a̱ ka̱sukpa̱i Zora ɗa o bonoi a vaki a uɓon wu nsasan, adama a na u pana ta̱ wovon u shamgba a Zora. A̱yi ni nkere n re n ni o yongoi a kaɓatsu.
001	GEN	019	031	Kanna ke te mekere ma gbayin ma ma danai vangu vi ni, “Esheku a̱ tsu a kutsa ta̱, vali vi lo uɓon u nampa a na wa̱ ta̱wa̱ wa̱ tsu ba, tsu na wila̱ u danai.
001	GEN	019	032	YaꞋan tsu zuwa esheku a̱ tsu u soꞋo ma̱ra̱ ma maka yi ka̱ta̱ u vaku n a̱ tsu, ka̱ta̱ ci ciya̱ kumaci n esheku a̱ tsu ali kulyaꞋa kelime.”
001	GEN	019	033	N kayin ka nanlo a zuwai esheku e le o soꞋi ma̱ra̱ ma makai ni, ɗa mekere ma gbayin ma banai ma vaki n a̱yi. Esheku e yeve ayin a na u vaki m mekere ma̱ ni ko mekere ma vaki n a̱yi ali u ɗa̱nga̱i ba.
001	GEN	019	034	Kanna ke ire ɗa mekere ma gbayin ma ma danai vangu va, “Na̱yin n vaku ta̱ n dada vu va̱. YaꞋan tsu zuwa yi u soꞋo ma̱ra̱ ma maka yi kpamu n kayin, ka̱ta̱ avu vu bana vu vaku n a̱yi adama a na ci ciya̱ kumaci n esheku a̱ tsu.”
001	GEN	019	035	N kayin ka nanlo ɗa a zuwai esheku e le u soꞋi ma̱ra̱ ma makai ni kpamu, ɗa mekere me kenu ma, ma banai ɗa ma vaki n a̱yi. Nannai kpamu Esheku e yeve ayin a na u vaki m mekere ma̱ ni ko mekere ma vaki n a̱yi ali u ɗa̱nga̱i ba.
001	GEN	019	036	Nkere n Lotu gbende n yaꞋin a̱tsuma̱ n esheku e le.
001	GEN	019	037	Mekere ma gbayin ma matsai maku mo kolobo, ɗa u neꞋi kula Mowabu, a̱yi ɗa esheku a aza a Mowabu anana.
001	GEN	019	038	Vangu va feu u matsai maku mo kolobo, ɗa u neꞋi ni kula Ben-ami; a̱yi ɗa ta na esheku a aza a Amona anana.
001	GEN	020	001	Ana Ibirahi u ka̱sukpa̱i uɓon u nanlo ɗa u lazai a kubana a uɓon u ɗaka vu KanaꞋana ɗa u yongoi e mere me Kadeshi n Shuru. U yongoi ɗe ali ayin ukeci an komoci a Gera,
001	GEN	020	002	ɗa Ibirahi u danai le ukuna u vuka vi ni Saratu, “Taku vu va̱ ɗa.” Ɗa Abimeleki mogono ma Gera u danai a banka yi n Saratu.
001	GEN	020	003	Ama n kayin ko yoku, Vuzavaguɗu u yotsongi ka̱ci ka̱ ni u mogono Abimeleki tsa alatani ɗa u danai ni, “Vi ta̱ a̱ kukuwa̱ adama a na vi ɗika ta̱ vuka vu nampa, vu na vi yaꞋin ɗe yolo.”
001	GEN	020	004	Ama a̱yi Abimeleki ka̱ta̱ u saꞋwa kuyawa ɗevu n Saratu ba. Ɗa u danai, “Vuzavaguɗu mi n unushi punu na ba! Vi ta̱ a kuna mu n uma a̱ va̱ dem?
001	GEN	020	005	Ibirahi n ka̱ci ka̱ ni u danai, na va taku vi ni ɗa. Ɗa vuka va feu vu danai nannai. N yaꞋan ta̱ ili i nampa ya n ka̱ɗu ke te mpa n nusa ba.”
001	GEN	020	006	Ɗa Vuzavaguɗu u danai ni punu a̱ ubuta̱ wa alatani wa, “E n yeve ta̱ vi yaꞋan ta̱ nannai n ka̱ɗu ke te, n sa̱nka̱ wu ta̱ kuyaꞋan unushi a kubana wa̱ va̱, n ka̱sukpa̱ wu vu saꞋwa yi ba.
001	GEN	020	007	Ama gogo na bonoko n vuka va u vali vi ni. A̱yi keneki kaꞋa, wi ta̱ a kuyaꞋanka wu avasa adama a na vi yongo n wuma. Ama mi ta̱ a kudana wu vu bonoko yi baci ba, vi ta̱ a̱ kukuwa̱ avu n uma a̱ nu.”
001	GEN	020	008	Ana kayin kasai ɗa Abimeleki u ɗekei aza gbagbaꞋin a̱ ni dem a bana, ɗa u danai le ili i na i yaꞋin dem ɗa ra̱ka̱ vi le ɗa a panai wovon.
001	GEN	020	009	Ɗa Abimeleki u ɗekei Ibirahi ɗa we ecei ni, “Yiɗa̱i i zuwai ɗa vi yaꞋankai tsu nahannai? Unushi we ne u ɗai n yaꞋankai nu ɗa vi a kuyaꞋanka mu atakaci a nampa, mpa n ubuta̱ u tsugono u va̱ dem? Vi yaꞋanka mu ta̱ ili i na i kpa̱ɗa̱i kugaꞋan vi yaꞋanka mu.”
001	GEN	020	010	Ɗa Abimeleki we ecei ni, “Yiɗa̱i i zuwai ɗa vi yaꞋin nannai?”
001	GEN	020	011	Ɗa Ibirahi wu ushuki u danai, “N yaꞋan ta̱ nannai adama a na n zuwa ta̱ uma a nampa a i n wovon u Ka̱shile ba, ta lo a kuna mu ka̱ta̱ a isa mu Saratu vuka vu va̱.
001	GEN	020	012	Ko n nannai taku vu va̱ ɗa mayun, adama a na mekere me esheku a̱ va̱ maꞋa mma ɗa de vi tsu vi te ba, ɗa n ɗikai ni yolo.
001	GEN	020	013	A ayin a na Ka̱shile ka zuwai mu n ka̱sukpa̱ kpaꞋa ke esheku a̱ va̱ a kubana a iɗika i yoku, ɗa n danai ni, ‘Uteku u na vo kuyotsongu ucigi u nu a kubana wa̱ va̱ u ɗaɗa na, ubuta̱ u na baci tsu banai dem, vu dana, “A̱yi taku vu va̱ ɗa.”’”
001	GEN	020	014	Ɗa Abimeleki u bonokoi Ibirahi n vuka vi ni Saratu, ɗa u nekei ni anaka, nlala koɓolo n agbashi a ali n a̱ma̱ci.
001	GEN	020	015	Ɗa Abimeleki u danai ni, “La̱na̱ na iɗika i va̱ i ɗa ra̱ka̱ zagba ubuta̱ u na u gaꞋin nu kuyongo ka̱ta̱ vi yongo ɗe.”
001	GEN	020	016	Ɗa Abimeleki u danai Saratu, “Mi ta̱ e kuneke tavu Ibirahi Azurufa ka̱kpa̱n adama a na wo okpo urotu mpa n yaꞋan ili n avu ba, e kelime ka uma dem. Babu vuza na kpamu u kinda wu adanshi vi yaꞋan ta̱ unushi.”
001	GEN	020	017	Ɗa Ibirahi u yaꞋankai Abimeleki kavasa ɗa Ka̱shile ko potsokpoi ni n a̱ma̱ci a̱ ni n agbashi a̱ a̱ma̱ci a̱ ni dem adama a na a matsa muku kpamu.
001	GEN	020	018	Adama a na Vuzavaguɗu u ɓa̱ya̱ngu ta̱ amatsatsu dem a kpaꞋa ku Abimeleki adama a vuka vi Ibirahi Saratu.
001	GEN	021	001	Vuzavaguɗu u yaꞋanka ta̱ Saratu ili i singai tsu na u danai. Ɗa u yaꞋankai ni tsu na u yaꞋin uzuwakpani.
001	GEN	021	002	Ɗa Saratu u yaꞋin ka̱tsuma̱, ɗa u matsakai Ibirahi maku mo kolobo n tsukutsa ci ni. Derere a ayin a na Ka̱shile ka yaꞋankai ni uzuwakpani.
001	GEN	021	003	Ɗa Ibirahi u neꞋi maku ma na Saratu u matsakai ni va kula Ishaku.
001	GEN	021	004	Ana maku ma̱ ni Ishaku u yawai ayin kunla̱i, ɗa Ibirahi u kiɗai ni kavaja, uteku u na Ka̱shile ka danai ni.
001	GEN	021	005	Ibirahi wi ta̱ n a̱ya̱ amangatawun, ana a matsakai ni Ishaku.
001	GEN	021	006	Ɗa Saratu u danai, “Ka̱shile ka̱ tuka̱ mu ta̱ n izoshi. Adama a na vuza na baci u panai nannai, wi ta̱ o kuzoso nu mpa.”
001	GEN	021	007	Ɗa u doku u danai, “Yayi u saꞋwai kudana Saratu u kumatsaka ta̱ Ibirahi maku? Ama m matsaka yi ta̱ n tsukutsa ci ni.”
001	GEN	021	008	Ɗa maku ma mo gbonguroi ali ɗa a kasai ni mani. A kanna ka na a kasai ni mani, ɗa Ibirahi u yaꞋin ka̱ɗiva̱ ka gbayin.
001	GEN	021	009	Ana Saratu we enei IshimaꞋilu maku ma na Hajara va aza a Masar u matsakai Ibirahi a kuyaꞋanka Ishaku ulami,
001	GEN	021	010	ɗa u danai Ibirahi, “Uta̱ka̱ n kabara ke mekere ka a kpaꞋa ku nampa m maku ma̱ ni. Adama a na maku ma nanlo me kupece ili yi uka̱ni a kpaꞋa a nampa m maku ma̱ va̱ Ishaku ba.”
001	GEN	021	011	Ili ya i la̱nga̱sa̱ ta̱ Ibirahi ka̱ɗu wuya-wuya, adama a na ili i ya i saꞋwa ta̱ maku ma̱ ni.
001	GEN	021	012	Ama ɗa Ka̱shile ka danai ni “Ka̱ta̱ ka̱ɗu ka̱ nu ka̱ na̱mgba̱ adama a maku ma n kabara ka nanlo ba. Pana ili i na Saratu u kudana wu dem. Adama a na a̱ ubuta̱ wi Ishaku ta lo e kuyeve ntsukaya n nu.
001	GEN	021	013	Mi ta̱ o kubonoko muku n kabara ke mekere ka, o okpo ngono mu utsura n uma feu a̱ gba̱ra̱-gba̱ra̱. Adama a na a̱yi feu maku ma̱ nu maꞋa.”
001	GEN	021	014	N usana ɗa Ibirahi u nekei Hajara ilikulyaꞋa n kedele ku ukpan tukpa m mini, u woꞋokoi ni kaꞋa a kavangatsu ɗa u lokoi ni m maku ma. U lazai ɗa u yongoi a̱ kuka̱ra̱Ꞌa̱sa̱ punu a kakamba ka Biyasheba.
001	GEN	021	015	Ana mini ma mo kotsoi punu e kedele ka ra̱ka̱, u ka̱sukpa̱i maku ma a̱ kumiꞋi ku ka̱vuku.
001	GEN	021	016	U da̱sa̱ngi daꞋin a agisana udashi amangatawun. U danai ka̱ci ka̱ ni, “Mi a kufuɗa ma kinda maku ma̱ va̱ ma̱ kuwa̱ ba.” A̱yi lo ida̱shi ɗa u ɓosoi ka̱da̱wuri u gita̱ngi ma̱shi.
001	GEN	021	017	Ka̱shile ka panai maku ma a̱ ma̱shi, ɗa kalingata ka̱ Ka̱shile na ɗe gaɗi ka yaꞋin kadanshi n Hajara, “Yiɗa̱i i ɓa̱la̱i nu, Hajara? Ka̱ta̱ vu pana wovon ba. Ka̱shile ka pana ta̱ ma̱shi ma maku mo kolobo ma.
001	GEN	021	018	Ɗenga̱, bana vu ɗika maku ma̱ nu ka̱ta̱ vu ɓa̱na̱ e kukiye. Mi ta̱ a kuzuwa ntsukaya n ni mo okpo likuci i gbayin.”
001	GEN	021	019	Ɗa Ka̱shile ka̱ ɓa̱yuwa̱i a̱shi a vuka a, ɗa we enei kayinva. U banai u shatangi kedele ku ukpan ka m mini ɗa u banai u neꞋi maku ma.
001	GEN	021	020	Ka̱shile ko yongo ta̱ koɓolo m maku ma ali u gbonguroi, u yongoi a kakamba ka Param, ɗa kpamu wo okpoi katain ku usuɓi.
001	GEN	021	021	Ayin a na a̱yi ɗe ida̱shi a kakamba ka Param ɗa a̱na̱ku a̱ ni a zamakai ni vuka mekere ma aza a Masar.
001	GEN	021	022	A ayin a nanlo Abimeleki n Fikolu, kovonshi vo osoji a̱ ni, ɗa u danai Ibirahi, “Ka̱shile ki ta̱ koɓolo n avu a̱ ubuta̱ wi ili dem i na vi a kuyaꞋan.
001	GEN	021	023	Kucinaka mu n Ka̱shile na, vu dana vo kudoro mu ba, muku n va̱, ko ntsukaya n va̱. Mi ta̱ kutono kadanshi ka̱ nu mayin, yaꞋan uzuwakpani vi ta̱ o kutono kadanshi ka̱ va̱, koɓolo n iɗika i na vi o kuyongo na.”
001	GEN	021	024	Ibirahi u danai, “N yaꞋan ta̱ uzuwakpani wa.”
001	GEN	021	025	Ibirahi u tuka̱i m mavura ma̱ ni u Abimeleki adama a ukuna u kayinva u na agbashi a Abimeleki a isai.
001	GEN	021	026	Abimeleki u danai, “N yeve vuza na u yaꞋin kaꞋa ba. Vu dana mu feu ba, anana ɗa n gita̱i kupana kaꞋa.”
001	GEN	021	027	Ɗa Ibirahi u nekei Abimeleki nkyon n anaka o yoku, ɗaɗa ele aza e re le a yaꞋankpanai uzuwakpani.
001	GEN	021	028	Ibirahi wu uta̱ka̱i nshan mi nkyon ali n cindere a̱ ubuta̱ wu ushiga u ni,
001	GEN	021	029	ɗa Abimeleki we ecei ni, “Yiɗa̱i tamkpamu nshan n cindere n nampa mi a kadanshi?”
001	GEN	021	030	Ibirahi wu ushuki, “Isa nkyon n cindere n nampa ma. Nannai va wi ta̱ a kuzuwa vu ushuku a na mpa ɗa n ga̱va̱i kayinva ka nampa ka.”
001	GEN	021	031	Ɗaɗa e ɗekei ubuta̱ wa Biyasheba, adama a na ta ɗe ele aza e re e le a yaꞋankpanai akucina.
001	GEN	021	032	Ana o kotsoi kuyaꞋan uzuwakpani u nampa a Biyasheba, ɗa Abimeleki n Fikolu kovonshi vo osoji a̱ ni o bonoi a iɗika i a Filisitiya.
001	GEN	021	033	Ɗaɗa Ibirahi u shikpa̱i maɗanga ma matana a Biyasheba ɗa u cikpai Vuzavaguɗu lo, Ka̱shile MalaꞋimili.
001	GEN	021	034	Ibirahi u yongoi a iɗika i a Filisitiya ali ayin n a̱bunda̱i.
001	GEN	022	001	A yaꞋin megeshe kenu, ɗa Ka̱shile ko kondoi Ibirahi. U danai ni, “Ibirahi.” Ɗa wu ushuki, “Mpa ɗa na.”
001	GEN	022	002	Ɗa Ka̱shile ka danai ni, “Ɗika maku ma̱ nu me te ma na vi m maꞋa Ishaku, vuza na kpamu vi a kuciga, vi ɗika a kubana a uɓon u Moriya. Vu bana vi lyuka yi tsa alyuka o kusongu a̱ ubuta̱ u masasan mo yoku ma na mi ɗe a̱ ubuta̱ u na n kuyotsongu wu.”
001	GEN	022	003	Ana kayin ka asai n usana, ɗa Ibirahi u ɗa̱nga̱i u lapulai majaki ma̱ ni. Ɗa u ɗikai abara a̱ ni e re m maku ma̱ ni Ishaku. Ɗa u zamai nɗanga kpamu n na u kuyaꞋanka alyuka o kusongu. Ɗa u lazai a kubana a̱ ubuta̱ u na Ka̱shile ka danai ni.
001	GEN	022	004	A kanna ka tatsu ka̱ ka̱tsuma̱ ka nwalu ke le, ɗa Ibirahi u la̱na̱i, ɗa we enei ubuta̱ wa daꞋin.
001	GEN	022	005	Ɗa u danai abara a̱ ni, “Shamgbai na m majaki. Mpa n kolobo ka̱ va̱, ci ta̱ a kubana na ɗe. Ci ta̱ a kubana tsa cikpa Ka̱shile, ka̱ta̱ tsu bono.”
001	GEN	022	006	Ɗa Ibirahi u ɗikai nɗanga n na u kuyaꞋanka alyuka o kusongu a, ɗa u zuwakai Ishaku maku ma̱ ni u canuku. Ɗa u ɗikai akina m mawun. Ana a kulaza aza e re e le,
001	GEN	022	007	ɗa Ishaku u ɗekei esheku Ibirahi, “Dada.” Ɗa Ibirahi wu ushuki, “Yiɗa̱i, maku ma̱ va̱?” Ɗa Ishaku we ecei ni, “Nɗanga n ɗa na n akina, te ɗai malala mi adama a alyuka o kusongu?”
001	GEN	022	008	Ɗa Ibirahi u danai ni, “Ka̱shile ki ta̱ e kuneꞋe tsu malala ma na tsa kuyaꞋanka alyuka o kusongu, maku ma̱ va̱.” Ɗa a lazai aza e re e le.
001	GEN	022	009	Ɗa u yawai a̱ ubuta̱ u na Ka̱shile ko yotsongi ni u bana va, ɗa Ibirahi u shikpa̱i katalikalyuka, ɗa u recei nɗanga gaɗi. Ɗa u shiyai maku ma̱ ni Ishaku, ɗa u kiyangi gaɗi vu nɗanga va.
001	GEN	022	010	Ɗa u ba̱ra̱kpa̱i kukiye, ɗa u ɗikai mawun adama a na u kiɗa maku ma̱ ni Ishaku.
001	GEN	022	011	Ɗa kalingata ka Vuzavaguɗu ke ɗekei ni gaɗi, “Ibirahi, Ibirahi.” Ɗa wu ushuki, “Mpa ɗa na.”
001	GEN	022	012	Ɗa u danai ni, “Ka̱ta̱ vu gbatyangu mawun e kuɗeku ku maku ma ba. Ka̱ta̱ vi yaꞋanka yi muna ba. N yeve ta̱ gogo na vi ta̱ a kupana wovon u Ka̱shile. Adama a na vu sa̱nga̱ mu maku me te ma na vi n maꞋa ba.”
001	GEN	022	013	Ɗa Ibirahi u ganukpai kaci, ɗa we enei ka̱giri n avana a̱ ni a̱ kumiꞋi ku koworo usaɓatangi. Ɗa u banai, ɗa u ɗikai kaꞋa. Ɗa u lyukai kaꞋa a̱ ubuta̱ u Ka̱shile ɗa u ka̱sukpa̱i maku ma̱ ni.
001	GEN	022	014	Ɗa Ibirahi u ɗekei ubuta̱ u nanlo wa, “Vuzavaguɗu wi ta̱ a̱ kutuka̱.” A uteku n kanna ka nanlo ɗa a danai, “Punu a kusan ku Vuzavaguɗu, wi ta̱ a̱ kutuka̱.”
001	GEN	022	015	Ɗa kalingata ka Vuzavaguɗu na ɗe gaɗi ke ɗekei Ibirahi uɗeki u ire.
001	GEN	022	016	Ɗa u danai ni, “Vuzavaguɗu u danai, ‘N kucina ta̱ n ka̱ci ka̱ va̱, ali vu fuɗai vi yaꞋin nannai, vu sa̱nga̱ mu maku me te ma̱ nu ba.
001	GEN	022	017	Mi ta̱ a kuzuwaka wu una̱singai. Mi ta̱ a kuzuwa ntsukaya n nu n yimkpa mo okpo an azangata a gaɗi. I ta̱ a kuyimkpa kpamu o okpo an kayala ka mala. Ntsukaya n nu mi ta̱ a kisa likuci yi irala i le.
001	GEN	022	018	A̱ ubuta̱ wu ntsukaya n nu n ɗa uma a aduniyan dem a̱ kuciya̱ ili i singai. Adama a na avu vu tono mu ta̱ mayin.’”
001	GEN	022	019	Ɗa Ibirahi u bonoi a̱ ubuta̱ wa agbashi a̱ ni, ɗa a lazai koɓolo a kubana Biyasheba. Ɗa Ibirahi u shamgbai ta na ɗe a Biyasheba va.
001	GEN	022	020	A kubana megeshe ɗe ɗa a danai Ibirahi, “Milika feu u matsaka ta̱ vuza nu muku.
001	GEN	022	021	Uzu ɗa magaji, Buzu ɗa vangu vi ni, Kemuwe tamkpamu esheku a Aram,
001	GEN	022	022	Keseda, n Hazo, m Pilidasha, n Jidilafa, koɓolo m Betuwe.”
001	GEN	022	023	Betuwe ɗa esheku e Rebeka. Milika u matsakai Nahoru Ibirahi vuza ni muku kunla̱i n nampa.
001	GEN	022	024	Vuka vu gbani vi ni vu na vi n kula Reyuma, u matsakai ni muku feu, ula e le a ɗa Teba, n Gaham, n Tahasha, koɓolo m MaꞋaka.
001	GEN	023	001	Saratu u yaꞋan ta̱ a̱ya̱ amangatawun n kamanga n e cindere kafu u kuwa̱.
001	GEN	023	002	U kuwa̱ ta̱ a Kiriyatu (ɗaɗa Heburon) a iɗika i KanaꞋana, ɗa Ibirahi u shika̱i ɗa kpamu u yaꞋin kpalu ku ni.
001	GEN	023	003	Ɗa Ibirahi u ɗa̱nga̱i lo kashani ɗevu n keven ki ikyamba ka vuka vi ni, ɗa u yaꞋin kadanshi n aza a Hitiya u danai,
001	GEN	023	004	“Mpa komoci kaꞋa mi na o kuyongo n a̱ɗa̱, denke mu iɗika uɓon u yoku adama a na n ciɗa̱ngu keven ka ka̱ta̱ mu uvuka.”
001	GEN	023	005	Ɗa aza a Ahitiya a̱ ushuki Ibirahi,
001	GEN	023	006	“Panaka tsu, vuzagbayin. Avu mogono ma gbayin maꞋa wa̱ tsu. Ciɗa̱ngu vuka vu nu a̱ ubuta̱ u singai u na u luwai nu, babu vuza na u kusa̱nka̱ wu ubuta̱ u kuciɗa̱ngu vuka vu nu.”
001	GEN	023	007	Ɗa Ibirahi u kuɗa̱ngi e kelime ka aza a Ahitiya, uma a iɗika a.
001	GEN	023	008	Ɗa u danai le, “Yi baci a̱ kuka̱sukpa̱ mu n ciɗa̱ngu vuka vu va̱ na, to panakai mu ka̱ta̱ i folonoko mu Iforono kolobo ko Zahoru,
001	GEN	023	009	u neke mu kaɓatsu ka Makapele ka na ki ka̱ ni a uteku wu ubuta̱ u ni. Danai ni u denke mu uteku u na ikebe i ni yi, e kelime ka̱ ɗa̱ na, adama a na wo okpo mu ubuta̱ u ka̱ciɗa̱.”
001	GEN	023	010	Ɗa Iforono vu a Hitiya lo a̱ ubuta̱ wo oɓolo wa a̱ utsutsu u likuci wa: ɗa wu ushuki e kelime ka yaba dem a kupana,
001	GEN	023	011	Ta nannai ba vuzagbayin, “Panaka mu, ubuta̱ wa n kaɓatsu ka dem n kuneꞋe wu ta̱. Na e kelime ka uma a̱ va̱ dem, mi ta̱ e kuneke wu adama a na vu ciɗa̱ngu vuka vu nu.”
001	GEN	023	012	Ɗa Ibirahi u kuɗa̱nki uma a iɗika a,
001	GEN	023	013	ɗa u danai Iforono, adama a na yaba dem u pana, “Vu ushuku baci yaꞋan n tsupa wu ikebe yu ubuta̱ wa dem. Isa ikebe ya, adama a na n ciɗa̱ngu vuka vu va̱.”
001	GEN	023	014	Iforono va wu ushuki Ibirahi,
001	GEN	023	015	“Vuzagbayin panaka mu, ubuta̱ wa u yawa ta̱ Azurufa amangatawa̱na̱shi. Yiɗa̱i yi punu e mere ma̱ tsu? Ciɗa̱ngu punu vuka vu nu.”
001	GEN	023	016	Ɗa Ibirahi wu ushuki ɗa u tsupai ni e kelime ka aza a Ahitiya lo dem Azurufa amangatawa̱na̱shi uteku na u danai va. Ɗa u tsupai tsu na aza a tsulaga a ci gisanku.
001	GEN	023	017	Ta ubuta̱ u na wi ishi wi Iforono a Makapele a kasana ka Mamure wo okpoi wi Ibirahi nannai. Ka̱ba̱nga̱ ka n kaɓatsu, nu nɗanga dem.
001	GEN	023	018	Aza Ahitiya a na i a kuꞋuwa n utsutsu u likuci wa e yeve ta̱ ubuta̱ wa wo okpo ta̱ wi Ibirahi.
001	GEN	023	019	Ana ka nanlo ko kotsoi ɗa Ibirahi u ciɗa̱ngi vuka vi ni Saratu punu a kaɓatsu ka̱ ka̱ba̱nga̱ ka Makapele ɗevu m Mamure ɗaɗa kpamu Heburon a iɗika i KanaꞋana.
001	GEN	023	020	Ka̱ba̱nga̱ ka na ki wa aza Ahitiya n kaɓatsu ka dem ɗa wo okpoi ubuta̱ u ka̱ciɗa̱ wi Ibirahi.
001	GEN	024	001	Gogo na Ibirahi u kutsa ta̱, a̱ya̱ a̱ ni kpamu a yimkpa ta̱. Ɗa Vuzavaguɗu u zuwakai ni una̱singai a ili i na u yaꞋin dem.
001	GEN	024	002	Ibirahi u danai kagbashi kagbayin ka̱ ni vuza na u laꞋi n kugeshe a kpaꞋa ka, vuza na kpamu wi a kindaka yi ili i na wi n i ɗa dem a kpaꞋa. “Zuwa ekiye a̱ nu e mere ma̱ nkuta̱ n va̱,
001	GEN	024	003	mi ta̱ a kuciga wu vu kucinaka mu n Kula ku Vuzavaguɗu, Ka̱shile ka gaɗi n ki iɗika, va kuzamaka maku ma̱ va̱ vuka punu a uma a KanaꞋana a̱ ubuta̱ u na mi o kuyongo na ba.
001	GEN	024	004	Ama vu bono ɗe a iɗika i na a matsai mu a umaci u va̱ adama a na vu zamaka maku ma̱ va̱ Ishaku vuka a̱ ka̱tsuma̱ ku umaci u va̱.”
001	GEN	024	005	Ɗa Kagbashi ka ke ecei, “Maku ma vuka ma ma iwan baci ta na kuka̱sukpa̱ likuci i ni ɗa u danai u kutono mu ba? N ɗika maku ma̱ nu o kubono a iɗika i na vu uta̱i?”
001	GEN	024	006	Ɗa Ibirahi wu ushuki, “Ka̱ta̱ vu bonoko maku ma̱ va̱ ɗe a̱ ubuta̱ u na mu uta̱i ba!
001	GEN	024	007	Vuzavaguɗu Ka̱shile ka na ki gaɗi vuza na wu uta̱ka̱i mu a iɗika yi mmaci n va̱, ɗa kpamu u yaꞋankai mu uzuwakpani u gbayin u kuneke mu ta̱ iɗika i nampa mpa nu ntsukaya n va̱. Wi ta̱ a̱ kusuku kalingata ka̱ ni kelime ka̱ nu kafu vi yawa, adama a na vi ciya̱ka̱ maku ma̱ va̱ vuka ɗe.
001	GEN	024	008	Maku mavuka ma mi baci a kuciga kuta̱wa̱ n avu ba, akucina a̱ va̱ o kutono wu ba, avu de ka̱ta̱ vu bonoko m maku ma̱ va̱ ɗe ba”
001	GEN	024	009	Ɗa kagbashi ka zuwai ekiye a̱ ni a ɗaka vu nkuta̱ mi Ibirahi ɗa u kucinai n ili i na Ibirahi u danai ni.
001	GEN	024	010	Ɗa kagbashi ka u ɗikai arakuma kupa a vuzagbayin vi ni, ɗa u ɗikai ili i singai i kuneꞋe yi ikebe kakau a u vuzagbayin vi ni. Ɗa u banai a̱ likuci i na Nahoru wi ida̱shi gaɗi vu Mesopotamiya
001	GEN	024	011	Ana u yawai ɗa u zuwai arakuma a dem a̱ kuɗa̱ngi ɗevu n kayinva ka na ki pulai vi likuci. N kulivi ku ɗa ta na, ayin a na a̱ma̱ci a̱ tsu uta̱ a kubana o kuɗolu.
001	GEN	024	012	Ɗa u yaꞋin avasa, “Vuzavaguɗu Ka̱shile ka vuzagbayin vu va̱ Ibirahi neke mu uye anana, yotsongu vuzagbayin vu va̱ ucigi u na wi a kusaꞋwa kusabaꞋa ba.
001	GEN	024	013	Mpa ɗa na a kashani ɗevu n kayinva ka̱ mini a̱ ubuta̱ u na muku ma̱ a̱ma̱ci n likuci mi a̱ kuta̱ kukenuku mini.
001	GEN	024	014	YaꞋan n fuɗa n dana mekere mo yoku, ‘Mi ta̱ ufolu u nu neꞋe mu mini mo kusoꞋo,’ u dana baci soꞋo, mi ta̱ feu e kuneꞋe arakuma a̱ nu mini o soꞋo wo okpo vuza na vu zagbakai kagbashi ka̱ nu Ishaku, Ili i nampa ya i yaꞋan baci nannai, mi ta̱ e kuyeve vi yotsongu ta̱ vuzagbayin vu va̱ ucigi u na u kusabaꞋa ba.”
001	GEN	024	015	Kafu u kotso kadanshi, Ɗa Rebeka u yawai m ma̱diki ma̱ mini ma̱ ni ucaniki a kavangatsu ka̱ ni. A̱yi mekere me Betuwe maꞋa, maku ma Milika vuka vu Nahoru Ibirahi vuza ni.
001	GEN	024	016	Maku ma vuka ma mi ta̱ n tsuloboi, ka̱ta̱ ta na u yeve mavali ba. U banai a kayinva ɗa u shatangi ma̱diki ma̱ ni m mini ɗa u bonoi kpamu.
001	GEN	024	017	Ɗa kagbashi ka ka sumai, ɗa ka banai wa̱ ni ka danai, “N folono wu ta̱, neꞋe mu mini mo kusoꞋo punu a̱ ma̱diki ma̱ nu.”
001	GEN	024	018	Ɗa mekere ma ma danai, “SoꞋo vuzagbayin vu va̱,” ɗa u zuwai ni ma̱diki ma gogoꞋo a kavangatsu ka̱ ni, ɗa u neꞋi ni u soꞋo.
001	GEN	024	019	Ana u kotsoi kuneꞋe yi mini ma ɗa u danai, “Mi ta̱ o kuronoko arakuma a̱ nu feu ali sai ayin a na o kotsoi kusoꞋo.”
001	GEN	024	020	Ɗa u yaꞋin moloko u tsuwa̱in mini ma na mi a̱ ma̱diki ma̱ ni punu a̱ ubuta̱ u na nnama n tsu soꞋo, ɗa u sumai u banai a kayinva adama a na u doku mini, ali ɗa u neꞋi arakuma a ra̱ka̱ mini
001	GEN	024	021	Ɗa vuma va u ka̱na̱i kinda mekere ma babu kudansa ili adama a na u yeve ko Vuzavaguɗu u pana ta̱ avasa a̱ ni, ɗa nwalu n ni n yaꞋin mayin ba.
001	GEN	024	022	Ana arakuma a o kotsoi kusoꞋo mini ma ɗa vuma va u ɗikai makawani ma azanariya ma na a̱miki a̱ ni a yawai kagimi ka shekelu, ɗa u ukai ni a̱ vunu ɗa u la̱nsa̱i nshingi n re m gbagbaꞋin ɗa u ukai ni e kukiye.
001	GEN	024	023	Ɗa kabara ka danai, “N folono wu ta̱ dana mu ko yayi eshevu. Yi ta̱ ɗe n kunu ku na tsa kasa mpa n uma a̱ va̱?”
001	GEN	024	024	Ɗa mekere ma mu ushuki, “Esheku a̱ va̱ a ɗa Betuwe maku ma na Milika u matsakai Nahoru.”
001	GEN	024	025	Ɗa u doku wu ushuki, “Ci ta̱ ɗe n ijanu n a̱bunda̱i a kpaꞋa ku tsu, ci ta̱ ɗe kpamu n unu a ivaꞋin adama a̱ ɗa̱.”
001	GEN	024	026	Ɗa vuma va u kuɗa̱ngi ɗa u cikpai Vuzavaguɗu.
001	GEN	024	027	Ɗa u danai, “Una̱singai wo okpo u Vuzavaguɗu Ka̱shile ka vuzagbayin vu va̱ Ibirahi, vuza na u zuwai ucigi u ni u na u kusabaꞋa ba, a kubana u vuzakpa vu va̱ Ibirahi. N tsu va̱ na, Vuzavaguɗu u tono ta̱ nu mpa a kubanka a kpaꞋa ku vuzagbayin vu va̱ aza a̱ ni babu kadama.”
001	GEN	024	028	Ɗa maku ma vuka ma ma sumai a kubana a kpaꞋa wa̱ a̱na̱ku, ɗa u danai ni arabali a dem tsu na ili ya i yaꞋin.
001	GEN	024	029	Rebeka wi ta̱ n taku vu na e ci ɗeke Laban, ɗa u sumai a kubana a kayinva ka a̱ ubuta̱ u na kagbashi ki Ibirahi ka ki.
001	GEN	024	030	Ana we enei makawani a̱ vunu ni nshingi o kubolu ku taku, ɗa kpamu u panai kadanshi ka a̱ una̱ u taku vi ni Rebeka “Ili i na vuma va u danai mu i ɗa na.” Ɗa u banai u kagbashi ki Ibirahi ka, vuza na wi a kashani a̱ ubuta̱ wa arakuma wa a kayinva,
001	GEN	024	031	ɗa u danai ni, “Ta̱wa̱i na, avu vuma vu na Vuzavaguɗu u zuwakai una̱singai. Yiɗa̱i i zuwai ɗa vi a kashani pulai? Mi ta̱ punu n kunu ku na n foɓusokoi ɗa̱, n ubuta̱ adama a arakuma a̱ ɗa̱.”
001	GEN	024	032	Ɗa vuma va u uwai a kpaꞋa ka, ɗa Laban u cipa̱ka̱i n ucanuku wa arakuma wa ɗa u nekei le kalu n ijanu i yoku. U bankai n vuma va m mini u saꞋa ene, koɓolo n uma a na u walakai a̱ kuta̱wa̱.
001	GEN	024	033	Ana a̱ tuka̱i n ilikulyaꞋa, ɗa vuma va u danai, “Mi a kulyaꞋa ka̱ta̱ ba, sai n dansa ili i na mi a kuciga kudansa.” Ɗa Laban u danai, “LyaꞋa kelime n kadanshi.”
001	GEN	024	034	Ɗa u danai, “Mpa kagbashi ki Ibirahi kaꞋa.
001	GEN	024	035	Vuzavaguɗu u zuwaka ta̱ vuzakpa vu va̱ una̱singai ka̱u ɗa u bonokoi ni vuza vu uciyi. U nekei ni ushiga wa anaka n wu nlala koɓolo ni nkyon, n azanariya n Azurufa, n agbashi a ali n a̱ma̱ci dem, n arakuma, ni njaki.
001	GEN	024	036	Ɗa Saratu vuka vu vuzakpa vu va̱, u matsakai ni maku n tsukutsa ci ni, ɗa u nekei ni ili i na wi n i ɗa dem.
001	GEN	024	037	Vuzakpa vu va̱ u zuwai mu n yaꞋan uzuwakpani n akucina u danai, ‘Ka̱ta̱ vu zamaka maku ma̱ va̱ vuka punu a̱ ka̱tsuma̱ ke nkere ka aza a KanaꞋana a̱ ubuta̱ u na mi ida̱shi na ba.
001	GEN	024	038	Ama vu bana a̱ ubuta̱ wu umaci u va̱ n isheku i va̱, ka̱ta̱ vu zamaka maku ma̱ va̱ vuka.’
001	GEN	024	039	“Ɗa me ecei vuzagbayin vu va̱, ‘Vuka va vi iwan baci ta na kutono mu a̱ kuta̱wa̱?’
001	GEN	024	040	Ama ɗa u danai mu, ‘Vuzavaguɗu, a̱yi na mi o kutono ayin tutu mayin, wi ta̱ a̱ kusuku kalingata ka̱ ni ka bana n avu ka̱ta̱ ka zuwa vi ciya̱ ili i na n danai. Adama a na vi ciya̱ka̱ maku ma̱ va̱ vuka a̱ ubuta̱ wu umaci u va̱, n ubuta̱ u kpaꞋa ke esheku a̱ va̱.
001	GEN	024	041	Vi ta̱ a kufuɗa kupece ka̱ci ka̱ nu n akucina a̱ va̱, vu bana baci a̱ ubuta̱ wu umaci u va̱ ɗa a iwain kuneke wu mekere ma, nannai vu buwa m ma̱shinda̱ ba.’
001	GEN	024	042	“Ana m banai a kayinva ka anana, ɗa n vasai, ‘Vuzavaguɗu, Ka̱shile ka vuzakpa vu va̱ Ibirahi, adama a̱ Ka̱shile neke mu uye n ciya̱ ili i na n ta̱wa̱i kula̱nsa̱.
001	GEN	024	043	Mpa ɗa na kashani a kayinva. Mekere ma̱ ta̱wa̱ baci kunuku mini, mi ta̱ o kufolono yi u neꞋe mu mini mo kusoꞋo kenu e ma̱diki ma̱ ni.
001	GEN	024	044	Wu ushuku baci ali u danai, “SoꞋo, mi ta̱ feu e kuneꞋe arakuma a̱ nu,” YaꞋan wo okpo mekere ma na Vuzavaguɗu u zagbakai maku ma vuzakpa vu va̱.’
001	GEN	024	045	“Babu n kotso avasa a̱ va̱ punu n ka̱bini, Ɗa Rebeka u ta̱wa̱i n ma̱diki m mini ucaniki a kavangatsu ka̱ ni ɗa u banai a kayinva kunuku mini. Ɗa n danai ni, ‘Adama a̱ Ka̱shile neꞋe mu mini mo kusoꞋo.’
001	GEN	024	046	“Ɗa u yaꞋin gogo u cipa̱ka̱i n ma̱diki ma̱ ni a kavangatsu ɗa u danai, ‘SoꞋo, mi ta̱ feu e kuneꞋe arakuma a̱ nu o soꞋo.’ N soꞋi ɗa kpamu u neꞋi arakuma a.
001	GEN	024	047	“Ɗa me ecei ni, ‘Yayi tamkpamu eshevu?’ “Ɗa wu ushuki, ‘Esheku a̱ va̱ a ɗa Betuwe maku ma Nahoru vuza na Milika u matsakai ni.’ “Ɗa n ukai ni makawani a̱ vunu vi ni koɓolo ni nshingi o obolu a̱ ni.
001	GEN	024	048	N kuɗa̱ngi ɗa n cikpai Vuzavaguɗu. N cikpai Vuzavaguɗu, Ka̱shile ka vuzakpa vu va̱ Ibirahi, a̱yi na u tonoi nu mpa derere sai a̱ ubuta̱ wu umaci u vuzakpa vu va̱ adama a na n zamaka yi kejene ko okpo vuka vu maku ma̱ ni.
001	GEN	024	049	Gogo na vi baci a kushatangu kasingai n uneki u ka̱ɗu a kubana u vuzakpa vu va̱, adama a̱ Ka̱shile dana mu, ko vi baci a kuyaꞋan, ko vi a kuyaꞋan ba, ka̱ta̱ n ciya̱ n yeve uye u kutono.”
001	GEN	024	050	Laban koɓolo n Betuwe a̱ ushuki, “Ili i nampa ta yu uta̱i a̱ ubuta̱ u Vuzavaguɗu, a̱ tsu ci n ili i na tsa kudana ba.
001	GEN	024	051	Rebeka ɗa na lo kelime ka̱ nu, ɗika yi i wala u bana wo okpo vuka vu maku ma vuzakpa vu nu, tsu na Vuzavaguɗu n ka̱ci ka̱ ni u danai.”
001	GEN	024	052	A ayin a na kagbashi ki Ibirahi ka panai ili i na a danai ɗa u kuɗa̱ngi sai iɗika ɗa u cikpai Vuzavaguɗu.
001	GEN	024	053	Ɗa kagbashi ka uta̱ka̱i n ucanuku wa azanariya n Azurufa koɓolo nu ntogu ɗa u nekei Rebeka, ɗa kpamu u neꞋi a̱na̱ku n taku kuneꞋe ki ikebe ka̱u.
001	GEN	024	054	Ɗa a̱yi n aza a na i a nwalu koɓolo ɗa lyaꞋi ɗa o soꞋi ɗa a asai lo. Ɗa u danai, ayin a na baci a jimgbai n usana, “Ka̱sukpa̱i mu m bono u vuzakpa vu va̱.”
001	GEN	024	055	Ama ɗa taku vu Rebeka n a̱na̱ku a Rebeka a danai, “YaꞋan mekere ma mo doku mo yongo n a̱ tsu ali ayin kupa ka̱ta̱ u yeve u tono ɗa̱.”
001	GEN	024	056	Ɗa u danai le, “Ka̱ta̱ i la̱nga̱sa̱ mu ayin o kubono ba a̱ ubuta̱ u vuzavaguɗu vu va̱ ba, a na Ka̱shile ka zuwai nwalu n va̱ n lyaꞋi agaꞋin, ka̱sukpa̱i mu n bono u vuzagbayin vu va̱.”
001	GEN	024	057	Ɗa a danai, “YaꞋan ci ɗeke mekere ma ci ece yi n una̱ u ni.”
001	GEN	024	058	Ɗa e ɗekei Rebeka ɗa e ecei ni, “Vi ta̱ a kufuɗa vo tono vuma vu nampa va?” Ɗa wu ushuki, “Eyeu mi ta̱ o kutono yi.”
001	GEN	024	059	Ɗaɗa a̱ ushuki Rebeka u tono le n vuka vu na vu woꞋi ni ayin a na a̱yi maku, ele n kagbashi ki Ibirahi n aza na i n a̱yi.
001	GEN	024	060	Ɗa dem vi le a zuwakai Rebeka una̱singai tsu nampa, “Taku vu tsu yaꞋan vu matsa ali a̱kpa̱n-a̱kpa̱n n a̱bunda̱i, yaꞋan ntsukaya n nu a isa utsutsu kakau wi irala i le.”
001	GEN	024	061	Ɗa Rebeka n a̱ɓa̱nki a̱ ni a̱ma̱ci ɗa a̱ ɗa̱nga̱i o foɓusoi ɗa a kumbai arakuma a ɗa o tonoi kagbashi ki Ibirahi ka n aza a̱ ni, ɗa kagbashi ka ɗikai Rebeka ɗa a lazai.
001	GEN	024	062	Gogo na Ishaku wu uta̱ ta̱ a Biya-lahi-royi, wi ishi ta̱ ida̱shi a iɗika i Negebu.
001	GEN	024	063	Wu uta̱i pulai adama a na u lapa wunla̱i n kulivi ɗa u ɗengusa̱i a̱shi ɗa we enei arakuma a̱ kuta̱wa̱.
001	GEN	024	064	Ana Rebeka u ɗengusa̱i a̱shi ɗa we enei Ishaku. Ɗa u cipa̱i gaɗi vu karakuma ka na wi ukumbi.
001	GEN	024	065	Ɗa we ecei kagbashi ki Ibirahi, “Yayi tamkpamu vuma vu nan ɗe, a nwalu adama a na u gasa n a̱ tsu?” Ɗa kagbashi ka ku ushuki ni, “Ai vuzakpa vu va̱ ɗa.” Ɗa u ɗikai ka̱ka̱la̱bi ka̱ ni ɗa u palai ka̱ci ka̱ ni.
001	GEN	024	066	Ɗa kagbashi ka ka danai Ishaku ili i na u yaꞋin ra̱ka̱.
001	GEN	024	067	Ɗa Ishaku u ɗikai Rebeka ɗa u uwakai ni a̱ ka̱pa̱m ka̱ a̱na̱ku a̱ ni Saratu, ɗa wo okpoi vuka vi ni. Ishaku kpamu ɗa u cigai vuka vi ni ka̱u. Ɗa u ciya̱i uremi u ka̱ɗu ana a̱na̱ku a̱ ni a̱ kuwa̱i.
001	GEN	025	001	Ɗa Ibirahi u zuwai vuka vi yoku kula ku ni ku ɗa Ketura.
001	GEN	025	002	Ɗa u matsakai ni Zimiran n Jokashan m Medan m Medan n Ishibaku koɓolo n Shuwa.
001	GEN	025	003	Jokashan a̱yi ɗa esheku e Sheba n Dedanu. Muku n Dedanu ele ɗa aza a Ashurim n aza a Letushim n aza a LeꞋumim.
001	GEN	025	004	Muku m Midiya ele ɗa anan Efa n Eferu n Hanoku, n Abida n Eleda. Dem vi le ntsukaya n Ketura n ɗa.
001	GEN	025	005	Ibirahi u nekei Ishaku ili yu uka̱ni i ni i na wi n i ɗa dem.
001	GEN	025	006	Ama muku n ali ma̱ a̱ma̱ci a na u zuwasai, ɗa u nekei le kuneꞋe, ali a̱yi biꞋi n wuma adama a na a̱ ka̱sukpa̱ Ishaku, ɗa o tonoi a kubana a iɗika i kasana.
001	GEN	025	007	Ibirahi u yaꞋan ta̱ a̱ya̱ amangatawun n amangatatsunkupa n a tawun. Ɗa u kuwa̱i.
001	GEN	025	008	Ibirahi u yinvikai ayinviki a ukocishi ɗa u kuwa̱i a̱ ka̱tsuma̱ ka̱ a̱ya̱ a singai. A̱ya̱ a̱ ni a yimkpa ta̱ ɗa u yongoi kpamu gbaga tsu na u gaꞋin. Ɗa u banai u cinai ikaya i ni.
001	GEN	025	009	Muku n ni Ishaku n IsumaꞋilu a̱ ciɗa̱ngi ni a kaɓatsu ka Makapele kasana m Mamure a̱ ubuta̱ u Iforono maku ma Zoharu vuza va aza Hitiya.
001	GEN	025	010	Ubuta̱ u na Ibirahi u tsulai wa aza a Hitiya, ta punu a̱ ciɗa̱ngi ni ubuta̱ u te n vuka vi ni.
001	GEN	025	011	Ana Ibirahi u kuwa̱i, ɗa Ka̱shile ka zuwakai maku ma̱ ni Ishaku una̱singai. Vuza na u yongoi ɗevu m Biya-lahi-royi.
001	GEN	025	012	Na va ɗaɗa arabali a̱ muku mi IsumaꞋilu, maku ma na maku mu usuki ma Saratu Hajara vuza va aza a Masar u matsakai Ibirahi.
001	GEN	025	013	Na va ɗaɗa ula a̱ muku mi IsumaꞋilu, a ɗanai a ɗa uteku u na a matsai le, Nebatu a̱yi ɗa maku ma iyain ma IsumaꞋilu n Kedaru n Adabelu, m Mibisam kpamu,
001	GEN	025	014	m Mishima n Duma koɓolo m Masa,
001	GEN	025	015	n Hadadu koɓolo n Tema, n Jeturu, Nafishi n Kedema.
001	GEN	025	016	Na va ɗaɗa muku mi IsumaꞋilu n ula e le, yaba dem n likuci n ka̱tsura̱ ka na wi a kulyaꞋa tsugono, ele ngono kupa ni n re n ɗa tsu na umaci u le wi.
001	GEN	025	017	A̱yi IsumaꞋilu u yaꞋan ta̱ a̱ya̱ amangatawun n kamangankupa n e cindere ɗa kpamu u yaꞋin ayinviki a ukocishi a̱ ni, ɗa wu uvukai n ikaya i ni.
001	GEN	025	018	Ntsukaya n ni a̱ da̱sa̱ngi ta̱ a uɓon u Havila a kubana a Shuru a uɓon wu uteku m Masar, vu tono baci a kubana Asiriya. Ɗa o yongoi a tsurala n otoku i le.
001	GEN	025	019	Na va ɗaɗa arabali a Ishaku maku mi Ibirahi. Ibirahi ɗa esheku a Ishaku.
001	GEN	025	020	Ayin a na Ishaku u yawai a̱ya̱ a amangere, ɗa a yaꞋin yolo n Rebeka, mekere ma Betuwe (vuza va aza a Aramiyan vu na wu uta̱i a Fada-aram). Rebeka kpamu taku vu Laban vuza va Aram ɗa.
001	GEN	025	021	Ama Rebeka madari maꞋa, ɗa Ishaku u yaꞋankai ni kavasa. Vuzavaguɗu wi isai avasa a nanlo, ɗa Rebeka u ciya̱i ka̱tsuma̱.
001	GEN	025	022	Muku n gita̱i punu kunekenei atakaci punu a̱ ka̱tsuma̱ ka uteku u le, ɗa u danai, “Yiɗa̱i nannai a̱ kuciya̱ mu?” U banai u Vuzavaguɗu n avasa adama a na u ciya̱ wu ushuki.
001	GEN	025	023	Ɗa Vuzavaguɗu u danai ni, “Iɗika i re yi ta̱ punu a̱ ka̱tsuma̱ ka̱ nu, mpeshe n na mi punu wa̱ nu va i ta̱ a kuyaꞋan tsurala. Vuza te u kulaꞋa ta̱ vuza ni, vuzagbayin va u kubono ta̱ o kutono vangu.”
001	GEN	025	024	Ana ayin a kumatsa a yawai, ɗa u matsai mpeshe olobo koci.
001	GEN	025	025	Vuza na u gita̱i kuta̱ wu uta̱i ushili, ikyamba i ni adanshi motogu me cileme maꞋa u ukai. Ɗa e neꞋi ni kula Isuwa.
001	GEN	025	026	Ɗaɗa yeve vuza ni u tonoi, n kukiye ku ni uka̱ni a̱ ka̱civa̱ ka Isuwa. Ɗa e neꞋi ni kula Yakubu. Ishaku wi ta̱ n a̱ya̱ amangatatsu ayin a na a matsai muku n nanlo.
001	GEN	025	027	Ana olobo a o gbonguroi, ɗa Isuwa wo okpoi katain ku utsura, vuma vu ucigi u kakamba. Ama, Yakubu vuma vu ka̱bini ɗa n ucigi u kpaꞋa kpamu.
001	GEN	025	028	Ishaku u laꞋa ta̱ n kuciga Isuwa, adama a inyama i na u tsu una ka̱ta̱ u bonoko a kpaꞋa. Ama, Rebeka u laꞋa ta̱ n kuciga Yakubu.
001	GEN	025	029	Kanna ke te, ana Yakubu wi a ku suꞋwan kpayan, ɗa Isuwa u yawai wana ɗai wu uta̱ a kutambu. Wi ta̱ ta na a kupana kambulu.
001	GEN	025	030	Ɗa u danai Yakubu, “NeꞋe mu ilikulyaꞋa m kpayan ku shili, n lyaꞋa mi ta̱ a kupana kambulu.” (Ɗaɗa i zuwai ɗa e ɗekei ni Edom.)
001	GEN	025	031	Ɗa Yakubu wu ushuki, “Mi ta̱ e kuneke wu, vi denke mu baci tsugbayin tsu nu, mo okpo vuza kelime vu nu.”
001	GEN	025	032	Isuwa u danai, “U gaꞋan ta̱! Mi ta̱ ɗevu n ukpa̱, yi ɗa̱i tsugbayin tsa kuyaꞋanka mu?”
001	GEN	025	033	Ɗa Yakubu u danai, “Kucina biꞋi, ve kudenke mu baci tsugbayin tsa.” Ɗa Isuwa u kucinai, ɗa u denke vangu va tsugbayin tsa.
001	GEN	025	034	Ɗa Yakubu u nekei Isuwa boroji m kpayan. U lyaꞋi ɗa u soꞋi, yeve u ɗa̱nga̱i u lazai. Ta Isuwa u yaꞋin nannai ɗa u goyoi tsugbayin ci ni.
001	GEN	026	001	Gogo na kambulu ka̱ yikpa̱ ta̱ a iɗika, ko yoku kpamu n ka na ka yaꞋin a ayin a Ibirahi. Ɗa Ishaku u banai u Abimeleki mogono ma Gera ma a Filisitiya.
001	GEN	026	002	Ɗa Vuzavaguɗu u ta̱wa̱i wi Ishaku ɗa u danai, “Ka̱ta̱ vu bana a Masar ba, shamgba a iɗika i na n danai nu vi yongo.
001	GEN	026	003	Shamgba biꞋi a iɗika i nampa ayin kenu, mi ta̱ koɓolo n avu mi ta̱ kpamu a kuzuwaka wu una̱singai. Avu nu ntsukaya n nu n ɗa mi e kuneke iɗika i nampa ra̱ka̱ ka̱ta̱ n shatangu uzuwakpani n akucina a na n yaꞋin n eshevu Ibirahi.
001	GEN	026	004	Mi ta̱ a kuzuwa ntsukaya n nu mo okpo n ka̱bunda̱i a na azangata a gaɗi, mi ta̱ kpamu e kuneke ntsukaya ma iɗika i nampa ra̱ka̱, uma aduniyan dem i ta̱ a̱ kuciya̱ una̱singai a̱ ubuta̱ u le,
001	GEN	026	005	adama a na Ibirahi u tono ta̱ kadanshi ka̱ va̱ ɗa kpamu u ka̱na̱i i na n cigai koɓolo n uye u va̱ n wila̱ u va̱ feu.”
001	GEN	026	006	Ɗa Ishaku u da̱sa̱ngi a Gera.
001	GEN	026	007	Ana uma a nanlo e ecei ni ukuna u vuka vi ni, ɗa u danai le, “Taku vu va̱ ɗa,” adama a na wi ta̱ o wovon a na wa dana, “Vuka vu va̱ ɗa,” u sheshe ta̱, “Uma a̱ ubuta̱ a a kuna mu ta̱ adama a Rebeka, adama a na wi ta̱ n tsuloboi n a̱bunda̱i.”
001	GEN	026	008	Ana Ishaku wi ɗe ali m megeshe ɗa mogono Abimeleki mogono ma aza a̱ a Filisitiya u la̱na̱i n katusu ɗa we enei Ishaku o ku oɓongusu Rebeka vuka vi ni.
001	GEN	026	009	Ɗa Abimeleki u ɗekei Ishaku ɗa we ecei ni, “Yiɗa̱i i zuwai ɗa vu kpa̱ɗa̱i kudana mu a̱yi vuka vu nu ɗa? Ama ɗa vu danai ‘Taku vu va̱ ɗa?’” Ɗa Ishaku u danai ni, “Adama a na me ene ta̱ i ta̱ a kufuɗa a kuna mu adama a̱ ni.”
001	GEN	026	010	Ɗa Abimeleki u danai, “Yiɗa̱i i zuwai ɗa vi yaꞋankai tsu nahannai? A̱ ka̱tsuma̱ ka̱ tsu vuza yoku wi ishi a kuvaku n vuka vu nu gbani ka̱ta̱ ta na u tuka̱ tsu n una̱ u wuya.”
001	GEN	026	011	Ɗa Abimeleki u dansukai uma dem ɗa u danai, “Vuza na baci de dem u saꞋwai vuma vu nampa ko vuka vi ni i ta̱ a kuna yi.”
001	GEN	026	012	A̱ ka̱ya̱ ka nanlo Ishaku u yaꞋin vica̱Ꞌa̱ ɗa u kyaꞋi ili n a̱bunda̱i adama a na Vuzavaguɗu u zuwakai ta̱ una̱singai.
001	GEN	026	013	Ɗa Ishaku wo okpoi vuza vu uciyi, ɗa uciyi u ni u ka̱na̱i kutatsa ali ɗa wo okpoi vuza vu uciyi ka̱u.
001	GEN	026	014	Wi ta̱ n ushiga wu nlala ni nkyon n agbashi n a̱bunda̱i ali ɗa aza Filisitiya a̱ ka̱na̱i tsurala n a̱yi.
001	GEN	026	015	Ɗa aza a Filisitiya a̱ ciɗa̱ngi ra̱ka̱ ayinva a na agbashi e esheku a̱ ni a̱ ga̱va̱i a ayin a Ibirahi wi ishi n wuma.
001	GEN	026	016	Ɗa Abimeleki u danai Ishaku, “Ɗenga̱ vu ka̱sukpa̱ka̱ tsu iɗika i tsu adama a na vu laꞋa ta̱ utsura u tsu.”
001	GEN	026	017	Ɗa Ishaku u ka̱sukpa̱i ubuta̱ wa ɗa u banai u zuwai ka̱pa̱m ka̱ ni a iɗika i Gera ɗa u yongoi ɗe.
001	GEN	026	018	Ɗa Ishaku u doku ɗa u ga̱va̱sa̱ka̱i ayinva a na ishi uga̱vi a ayin a esheku a̱ ni Ibirahi, adama a na aza a̱ Filisitiya a̱ sa̱nka̱ le ta̱ ana esheku a̱ ni a̱ kuwa̱i, ɗa u neꞋi le kpamu ula a na esheku a̱ ni ishi e neꞋi le.
001	GEN	026	019	Ɗa nguɓi mi Ishaku n ga̱va̱i kayinva a̱ ka̱ra̱Ꞌa̱ ɗa a̱ ciya̱i ka̱shi ka̱ mini ka singai.
001	GEN	026	020	Ɗa nguɓi n Gera n yaꞋin kanananai nu nguɓi mi Ishaku ɗa a danai, “Mini ma ma̱ tsu maꞋa” Ɗa u ɗekei ubuta̱ wa Eseke, ɗaɗa “Kanananai” adama a na ta lo a yaꞋin kanananai.
001	GEN	026	021	Ɗa a̱ ga̱va̱i kayinva ko yoku ɗa o doku a yaꞋin kanananai kpamu, Ɗa Ishaku u ɗekei kayinva ka Sitina, ɗaɗa Tsurala.
001	GEN	026	022	Ɗa u ɗa̱nga̱i ɗa u banai u ga̱va̱i ko yoku, na lo o doku a yaꞋan kanananai ba, ɗa u ɗekei kayinva ka n kula Rehobotu. Ɗaɗa “Gogo na Vuzavaguɗu u neke tsu ta̱ uba̱ruwi ka̱ta̱ tsu matsa ci yimkpa punu a iɗika ya.”
001	GEN	026	023	Lo a ubuta̱ wa ɗa Ishaku u lazai a kubana a Biyasheba.
001	GEN	026	024	N kayin ka nanlo ɗa Vuzavaguɗu u yotsongi ka̱ ci ka̱ ni wa̱ ni ɗa u danai, “Mpa ɗa Ka̱shile ke eshevu Ibirahi. Ka̱ta̱ vu pana wovon ba, adama a na mi ta̱ koɓolo n avu, mi ta̱ a kuzuwaka wu una̱singai ka̱ta̱ n zuwa ntsukaya n nu n yimkpa adama a kagbashi ka̱ va̱ Ibirahi.”
001	GEN	026	025	Ɗa Ishaku u maꞋi katalikalyuka lo a̱ ubuta̱ wa ɗa u cikpai Vuzavaguɗu. Ɗa feu u ka̱nza̱i lo ka̱pa̱m ka̱ ni, ɗa nguɓi i ni n ga̱va̱i lo kayinva.
001	GEN	026	026	A̱yi mogono Abimeleki wu uta̱i Gera ɗa u ta̱wa̱i wa̱ ni koɓolo n Ahuzatu vuza na u ci neke yi odoki n Fikolu kovonshi vo osoji.
001	GEN	026	027	Ɗa Ishaku we ecei le, “Yiɗa̱i i zuwai ɗa i ta̱wa̱i wa̱ va̱, adama a na i iwan mu ta̱ n ayin a ɗe ɗa i lokoi mu wa̱ ɗa̱.”
001	GEN	026	028	Ɗa a̱ ushuki, “Ce ene ta̱ hawun a na Vuzavaguɗu wi koɓolo n avu, i ɗaɗa i zuwai ɗa tsu danai yaꞋan ci yaꞋan uzuwakpani n avu ka̱ta̱ tsu kucinukpanai kpamu tsu dana,
001	GEN	026	029	va kusaꞋwa vuma vi te a̱ ka̱tsuma̱ ka̱ tsu ba, tsu na a̱ tsu ci ci yongo a kuyaꞋanka wu kasingai ka̱ta̱ kpamu tsu loko wu a kulaza m ma̱ta̱na̱. Gogo na avu ɗa vuza na Vuzavaguɗu u zuwakai una̱singai.”
001	GEN	026	030	Ɗa Ishaku u foɓusokoi le ka̱ɗiva̱ ɗa a lyaꞋi ɗa o soꞋi.
001	GEN	026	031	Ana kayin ka asai n usana ɗa dem vi le a yaꞋankpanai uzuwakpani n akucina. Ana o kotsoi ɗa Ishaku wu uta̱ka̱i le ɗa a̱ ka̱na̱i uye, ɗa e pecemgbenei m ma̱ta̱na̱.
001	GEN	026	032	Kanna ka nanlo ka kpamu nguɓi mi Ishaku m banai ɗa n danai ni ukuna u kayinva u na a̱ ga̱va̱i va. A danai, “Ci cinaka ta̱ mini!”
001	GEN	026	033	Ɗa Ishaku u ɗekei kayinva ka Sheba, adama a nannai kula ku likuci ka ku ɗaɗa Biyasheba ali a̱ kuta̱wa̱ anana.
001	GEN	026	034	Ana Isuwa u yawai a̱ya̱ amangere, ɗa u zuwai vuka kula ku ni ku ɗa Juditi mekere ma Beri vuza va aza Hitiya, m Basematu mekere me Elon vuza va aza Hitiya.
001	GEN	026	035	Ɗa a zuwai Ishaku n vuka vi ni Rebeka a̱ kpa̱ɗa̱i kupananai uyoꞋo.
001	GEN	027	001	A ayin a na Ishaku u kutsai ali ɗa a̱shi a̱ ni a̱ gita̱i kuyimba̱na̱. U ɗekei maku ma̱ ni ma gbayin Isuwa, u danai, “Maku ma̱ va̱.” Ɗa wu ushuki, “Mpa ɗa na.”
001	GEN	027	002	Ishaku u danai, “Ye ene ta̱ n kutsa ta̱, ukpa̱ kpamu u buwa mu m megeshe ba.
001	GEN	027	003	Ɗika ucanuku u kutambu u nu, utan m majiki ma̱ nu, ka̱ta̱ vu bana a kakamba, vu una ka mu manama.
001	GEN	027	004	YaꞋan ilikulyaꞋa i na n cigai ka̱u, ka̱ta̱ vu tuka̱ mu. Ayin a na baci n lyaꞋi i ɗa, mi ta̱ a kuzuwaka wu una̱singai u va̱, kafu n kuwa̱.”
001	GEN	027	005	Ayin a na Ishaku wi a kadanshi n Isuwa, Rebeka lo a kupana. Ana Isuwa u banai kuyaꞋan kutambu ka,
001	GEN	027	006	ɗa Rebeka u danai Yakubu, “Gogo na ɗa n kotsoi kupana eshevu a kudana Isuwa,
001	GEN	027	007	‘Tuka̱ mu n vinyama vu kakamba, ka̱ta̱ vu suꞋwanka mu kusaꞋan ku singai. Ayin a na baci n lyaꞋi ka̱ta̱ n zuwaka wu una̱singai a̱ ubuta̱ u Vuzavaguɗu, kafu n kuwa̱.’”
001	GEN	027	008	Rebeka u lyaꞋi kelime, “Maku ma̱ va̱, panaka mu, ka̱ta̱ kpamu vi yaꞋan ili i na n danai nu.
001	GEN	027	009	Bana a ushiga wu nlala, ka̱ta̱ vi ɗika muku mu nga̱ji n re n singai, adama a na n yaꞋanka eshevu kusaꞋan ku singai ku na u cigai va.
001	GEN	027	010	Ka̱ta̱ vu ɗika vu banka yi u lyaꞋa, adama a na u zuwaka wu una̱singai, kafu u kuwa̱.”
001	GEN	027	011	Ama ɗa Yakubu u danai a̱na̱ku a̱ ni Rebeka, “La̱na̱ vuza va̱ wi ta̱ n cileme n a̱bunda̱i a ikyamba i ni, mpa ta na ukpan wi ikyamba u va̱ wi ta̱ molu-molu.
001	GEN	027	012	Ta̱wa̱ baci dada u papurasa mu ɗa u yevei a na mi a kuciga kudoro yi, wi ta̱ a̱ kuka̱sukpa̱ kuzuwaka mu una̱singai ka̱ta̱ u kucikpa u zuwaka mu u gbani-gbani.”
001	GEN	027	013	Ɗa a̱na̱ku a a danai, “Ka̱sukpa̱ una̱ wa u tono mu maku ma̱ va̱, avu de tono kadanshi ka̱ va̱ ka̱ta̱ vu bana vi ciya̱ka̱ mu i na n danai.”
001	GEN	027	014	U banai u tuka̱i muku mu nga̱ji ma wa̱ a̱na̱ku wa, ɗa u suꞋwain kusaꞋan ku na esheku a a laꞋi n kuciga va.
001	GEN	027	015	Ɗa Rebeka u ɗikai motogu ma singai mo kolobo ka gbayin ka̱ ni Isuwa, ma na u laꞋi n kuciga ma na u zuwai a kpaꞋa. Ɗa u ukai maꞋa kolobo ke kenu ka̱ ni Yakubu.
001	GEN	027	016	U ukai ni ukpan u malala ma e ekiye, ɗa u palai kpamu uɓon u kuɗeku u na wi babu cileme.
001	GEN	027	017	Ɗa u nekei maku ma̱ ni Yakubu ilikulyaꞋa i na esheku a cigai va m boroji vu na u kangalai.
001	GEN	027	018	Yakubu u banai we esheku. Ɗa u danai, “Dada.” Ɗa wu ushuki u danai, “Nini ɗai maku ma̱ va̱, Avu ɗa maku ma̱ va̱ me ne?”
001	GEN	027	019	Yakubu wu ushuki, “Mpa ɗa maku ma̱ nu ma gbayin ma iyain, Isuwa. N yaꞋan ta̱ ili i na vu danai mu. Ɗenga̱ vu da̱sa̱ngu, vi lyaꞋa ilikulyaꞋa i na n tuka̱i nu, ka̱ta̱ vi zuwaka mu una̱singai u nu.”
001	GEN	027	020	Ishaku we ecei maku ma̱ ni, “Nini ɗai vi yaꞋin ɗa vi ciya̱i gogoꞋo nahannai?” Ɗa wu ushuki, “Adama a na Ka̱shile Vuzavaguɗu u neke mu ta̱ agaꞋin a singai.”
001	GEN	027	021	Ɗa Ishaku u danai Yakubu, “Ta̱wa̱ na adama a na n saꞋwa wu, maku ma̱ va̱ adama a na n yeve ko mayun avu ɗa Isuwa vu va̱ va ko avu ɗa ba.”
001	GEN	027	022	Yakubu u yawai ɗevu n esheku a̱ ni. Ana Ishaku u saꞋwai ni ɗa u danai, “Ka̱la̱ka̱tsu ka̱ nu ko yotso ta̱ ka Yakubu, ama ekiye a̱ nu n cileme ci Isuwa.”
001	GEN	027	023	U yeve an Yakubu ɗa ba, adama a na ekiye a̱ ni i ta̱ n cileme ci Isuwa. Adama a nannai ɗa u zuwakai ni una̱singai.
001	GEN	027	024	Ɗa u danai, “Avu ɗa gaji maku ma̱ va̱ ma?” Ɗa wu ushuki u danai “Mpa ɗa.”
001	GEN	027	025	“Tuka̱ mu n inyama i na vi ciya̱i va adama a na n takuma, ka̱ta̱ n zuwaka wu una̱singai.” Ɗa u bankai ni ɗa u takumai; ɗa u bankai ni m ma̱kya̱n ɗa u soꞋi.
001	GEN	027	026	Ɗa Ishaku u danai ni, “Ta̱wa̱ ɗevu vu papura mu, maku ma̱ va̱.”
001	GEN	027	027	Ɗa Yakubu u yawai ɗevu ɗa wo oɓongi ni, Ɗa Ishaku u tsumgbai ni ɗa u tsumgbai ma̱gula̱ni mo ntogu ma̱ ni, ɗa u zuwakai ni una̱singai. U danai, “M ma̱gula̱ni ma maku ma̱ va̱ mi ta̱ a na ma̱gula̱ni ma kakamba ma na Vuzavaguɗu u zuwakai una̱singai.
001	GEN	027	028	YaꞋan Ka̱shile ke neke wu ciza tsu gaɗi n uciyi wa aduniyan dem, koɓolo n ilikulya n i kusoꞋo n a̱bunda̱i.
001	GEN	027	029	YaꞋan aduniyan kakau a yaꞋanka wu tsugbashi, uma a̱ kuɗa̱nku a lyaꞋaka wu kayala. Vo okpo vuzagbayin a̱ ubuta̱ wa aza a̱ nu, yaꞋan muku ma̱ a̱na̱vu n kuɗa̱nku n lyaꞋaka wu kayala. YaꞋan aza a na a yaꞋankai nu una̱ u gbanigbani u bono we le, aza a na a zuwakai nu una̱singai u ɗa feu u tono le.”
001	GEN	027	030	Ishaku u kotsoi kuzuwaka Yakubu una̱singai. Ana u lazai, ɗa mokoshi ma̱ ni Isuwa wu uta̱i a̱ ubuta̱ u kutambu u yawai.
001	GEN	027	031	A̱yi kpamu u yaꞋin ilikulyaꞋa i ni, i na esheku a cigai va, ɗa u tuka̱i esheku a̱ ni. U danai ni, “Dada, ɗa̱nga̱ vu da̱sa̱ngu, adama a na vi lyaꞋa ilikulyaꞋa n inyama i na n tuka̱i nu va, ka̱ta̱ vu zuwaka mu una̱singai u nu.”
001	GEN	027	032	Ishaku we ecei ni, “Avu ɗa ya?” Isuwa wu ushuki, “Mpa ɗa maku ma̱ nu ma gbayin ma iyain, Isuwa.”
001	GEN	027	033	Ishaku u ka̱na̱i kuyaꞋan mereve ka̱u. Ɗa u danai, “Yayi tamkpamu wu unai inyama ya, ɗa u tuka̱i mu va? N lyaꞋa ta̱ gogo na, kafu vu ta̱wa̱. N zuwaka yi ta̱ ɗe una̱singai u va̱ gbende, u ɗa ta na uteku nannai.”
001	GEN	027	034	Ana Isuwa u panai nannai, ɗa u shika̱i n utsura. U doku u danai, “Zuwaka mu feu una̱singai u nu, Dada.”
001	GEN	027	035	Ishaku u danai ni, “Vangu vu nu vu ta̱wa̱ ta̱, ɗa u doroi mu. U ɗika ta̱ ɗe una̱singai u nu ra̱ka̱.”
001	GEN	027	036	Ɗa Isuwa u danai, “Mayun ɗa kula ku ni Yakubu, adama a na ire ɗa na u doki kudoro mu. I iyain i ɗaɗa u ɗika ta̱ tsugbayin tsu va̱, i ire kpamu ɗa wi isai una̱singai u va̱.”
001	GEN	027	037	Ɗa Ishaku u danai Isuwa, “M bonokoi ta̱ ɗe vuzagbayin vu nu, aza a̱ ni kpamu o okpo aza a na o kutono yi, n neke yi ta̱ ilya n ili i kusoꞋo dem. Yiɗa̱i i buwai i na n kufuɗa kuyaꞋanka wu gogo na, maku ma̱ va̱?”
001	GEN	027	038	Ɗa Isuwa we ecei esheku, “Dada una̱singai u te u ɗa vi n u ɗa koci?” Ɗa Isuwa u ɗengusa̱i ka̱la̱ka̱tsu ka̱ ni ɗa u shika̱i.
001	GEN	027	039	Ɗa esheku a a dansai ɗa u danai ni “KpaꞋa ku nu ka kuyaꞋan ta̱ daꞋin n uciyi wa aduniyan u nampa, ugaꞋin u ciza tsu gaɗi wa kuyawa ɗevu n avu ba.”
001	GEN	027	040	Ukpa̱ u kotokobi u ɗa va kubanka, ka̱ta̱ vo okpo kagbashi ka̱ vuza nu. Ama a ayin a na baci vi yaꞋin ugbamukaci vi ta̱ a̱ kukpa̱ɗa̱ kupanaka yi ka̱ta̱ vu takpa a̱miki a nanlo e kuɗeku ku nu.
001	GEN	027	041	Ɗa Isuwa u ka̱na̱i tsurala n Yakubu adama a una̱singai u na esheku e nekei ni. Ɗa Isuwa u sheshei n ka̱ɗu ka̱ ni, ɗa u danai, “Ayin a kpalu m ma̱shi e esheku a̱ va̱ a yawa ta̱, yaꞋan mu una̱ Yakubu.”
001	GEN	027	042	Ana a danai Rebeka ili i na Isuwa u sheshei kuyaꞋan ɗa u suki e ɗeke Yakubu, ɗa u danai ni, “Yakubu, vuza nu wi ta̱ ɗe e kusheshe uteku u na u kuna wu.
001	GEN	027	043	Gogo na maku ma̱ va̱ pana kadanshi ka̱ va̱ ka̱ta̱ vu tono kaꞋa, suma vu bana u taku vu va̱ Laban na ɗe a Haran,
001	GEN	027	044	vu da̱sa̱ngu ɗe sai ayin a na ka̱ɗu ko mokoshi ma̱ nu ka vaki.
001	GEN	027	045	Ayin a na baci wupa u mokoshi ma̱ nu u kotsoi. Mi ta̱ a̱ kusuku vuza yoku u bana u dana wu vu bono. Nini ɗai n kunamba ɗa̱ aza e re dem a kanna ke te?”
001	GEN	027	046	Ɗa Rebeka u danai Ishaku, “Mpa moꞋuta̱ n ukuna wa̱ a̱ma̱ci aza Ahitiya. Yakubu u ɗika baci vuka a̱ ka̱tsuma̱ ka uma a nampa, u kulaꞋa ta̱ n kugaꞋan wuma u va̱ u laza.”
001	GEN	028	001	Ɗa Ishaku u ɗekei Yakubu ɗa u zuwakai ni una̱singai. Ɗa u danai ni, “Ka̱ta̱ vi yaꞋan yolo n aza a KanaꞋana ba.
001	GEN	028	002	Wala gogo na a kubana Fada-aram, ɗe we eshevu a Betuwe. Ta ɗe va kubana va yaꞋan yolo. Ɗika punu a̱ ka̱tsuma̱ ke nkere n Laban, taku va̱ a̱na̱vu.
001	GEN	028	003	Ka̱shile Uba̱nga̱ri ka zuwaka wu ta̱ una̱singai vu matsa kpamu muku n a̱bunda̱i, ka̱ta̱ i yimkpa ali yo okpo umaci n a̱bunda̱i u ka̱ci ka̱ ɗa̱.
001	GEN	028	004	Ka̱shile kpamu ka zuwaka ɗa̱ una̱singai u na u zuwakai akaya a̱ ɗa̱ Ibirahi. Adama a na u neke ɗa̱ kpamu iɗika yi ida̱shi i na yi o limoci na, iɗika i na Ka̱shile ke nekei Ibirahi.”
001	GEN	028	005	Ishaku u ka̱sukpa̱i Yakubu u wala, ɗa u lazai a kubana a Fada-aram, u Laban maku me Betuwe vuza va aza a Aramiyan, taku vu Rebeka, a̱na̱ku a Yakubu n Isuwa.
001	GEN	028	006	Gogo na Isuwa we enei Ishaku u zuwaka ta̱ Yakubu una̱singai ali ɗa u zuwai ni u laza a kubana Fada-aram adama a na u ɗika ɗe vuka, ali wu oɓongi ni u danai, “Ka̱ta̱ vu ɗika vuka a KanaꞋana ba.”
001	GEN	028	007	Ɗa kpamu u yevei a na Yakubu u panakai esheku a̱ ni n a̱na̱ku a̱ ni ɗa u banai a Fada-aram.
001	GEN	028	008	Ana Isuwa we enei muku ma̱ a̱ma̱ci n KanaꞋana n uwa esheku a̱ ni Ishaku a̱ ka̱ɗu ba,
001	GEN	028	009	ɗa u banai u IsumaꞋilu u zuwai Mahalatu mekere ma maku mi Ibirahi IsumaꞋilu, taku vu Nebatu, adama a na u doku u yaꞋan vuka vi ni koɓolo n a̱ma̱ci a na wi n a ɗa.
001	GEN	028	010	Ɗa Yakubu u ka̱sukpa̱i Biyasheba, ɗa u lazai a kubana a Haran.
001	GEN	028	011	Ana u yawai a̱ ubuta̱ u yoku adama a na kanna ka̱ yikpa̱ ta̱, ɗa u ɗikai katali ko yoku, ɗa u zuwakai kaꞋa kaci, ɗa u latai.
001	GEN	028	012	Ɗa u yaꞋin alatani a na we enei idasakpatsu uzuwi gaɗi ali a̱ kuta̱wa̱ a iɗika. Ɗa alingata a̱ Ka̱shile a̱ ka̱na̱i kulivanku n a̱ cipa̱i.
001	GEN	028	013	Gaɗi vi idasakpatsu ya kpamu ɗa Vuzavaguɗu u shamgbai kashani, ɗa u danai, “Mpa ɗa Vuzavaguɗu, Ka̱shile ki Ibirahi, n Ka̱shile ki Ishaku. Mi ta̱ e kuneke wu nu ntsukaya n nu dem iɗika i na vi ivaꞋin na gogo na.
001	GEN	028	014	Ntsukaya n nu mi ta̱ o kokpo an kubuta̱ ki iɗika. Yi ta̱ a kuyimkpa ka̱ta̱ i yawa a kubana a̱ ka̱livi n kasana, n gaɗi a kubana kpamu ɗaka. Uma a aduniyan dem i ta̱ a̱ kuciya̱ kasingai adama a̱ ɗa̱, avu nu ntsukaya n nu.
001	GEN	028	015	Mi ta̱ koɓolo n avu, mi ta̱ kpamu a kinda wu, ka̱ta̱ m bonoko wu kpamu a iɗika i nampa. Mi a̱ kuka̱sukpa̱ wu ba, sai n yaꞋanka wu ili i na n yaꞋankai nu uzuwakpani.”
001	GEN	028	016	Ana Yakubu u ɗa̱nga̱i alavu, ɗa u ciɓasai. Ɗa u danai, “Mayun ɗa Vuzavaguɗu wi a̱ ubuta̱ u nampa, ama ta na mi ishi n yeve ba!”
001	GEN	028	017	Ɗa u panai wovon ɗa u danai, “Nini ɗai ubuta̱ u nampa wi? Na ubuta̱ u Ka̱shile u ɗa, ɗa kpamu utsutsu u gaɗi u ni.”
001	GEN	028	018	Ana kayin ka asai n usana ka̱li-ka̱li ɗa Yakubu u ɗikai katali ka na u zuwakai kaci ka ɗa u ɗengusa̱i kaꞋa adama a na ko okpo ka kuciɓasa, ɗa u tsungi kaꞋa maniꞋin ma zaitu a gaɗi vi ni.
001	GEN	028	019	U ɗekei ubuta̱ u nanlo wa Betelu ɗaɗa “kpaꞋa ku Ka̱shile” ama kula ku ubuta̱ ka ku ɗaɗa ki ishi Luzu.
001	GEN	028	020	Yakubu u kucinai u danai, “Ka̱shile ki baci koɓolo nu mpa, ɗa wi a kinda mu a̱ ka̱tsuma̱ ka nwalu ka nampa, ka̱ta̱ kpamu u neke mu boroji n takuma koɓolo n akashi a ku uka,
001	GEN	028	021	ali m bono a kpaꞋa ku dada vu va̱ m ma̱ta̱na̱, Vuzavaguɗu wi ta̱ o kokpo Ka̱shile ka̱ va̱ mayun,
001	GEN	028	022	katali ka nampa, ka na n zuwai tsu ma̱shikpu na, ubuta̱ wa wi ta̱ o kokpo kpaꞋa ku Ka̱shile, ili i na vi nekei mu va dem mi ta̱ e kuneke wu ugboku u te a̱ ka̱tsuma̱ ka kupa punu.”
001	GEN	029	001	Ɗa Yakubu u lyaꞋi kelime nu nwalu n ni a iɗika ya aza a kasana.
001	GEN	029	002	Ɗa we enei kayinva e keteshe n ushiga u tatsu wu nlala ivaꞋin lo, adama a na ta punu o tsu soꞋo a kayinva ka. Katali ka na a̱ ɓa̱ya̱ngi ki kayinva ka, ka ki ta̱ ka gbangam.
001	GEN	029	003	Ayin a na baci ushiga wa kakau u gasai a̱ ubuta̱ wa, nguɓi ma a̱ tsu gida̱la̱kpa̱ ta̱ katali ka a̱ una̱ u kayinva wa, adama a na e neꞋe ushiga u le mini. O kotso baci, ka̱ta̱ o bonoko katali ka punu a̱ una̱ u kayinva wa.
001	GEN	029	004	Ɗa Yakubu we ecei nguɓi ma, “Aza a̱ va̱, te ɗai i yu uta̱i?” Ɗa a̱ ushuki, “A̱ tsu tsu uta̱ ta̱ a Haran.”
001	GEN	029	005	Ɗa we ecei le, “I yeve ta̱ Laban, matsukaya ma Nahoru?” Ɗa a̱ ushuki, “Eyeu, ci yeve yi ta̱.”
001	GEN	029	006	Ɗa Yakubu u doku we ecei le, “Wi ta̱ ɗe m ma̱ta̱na̱?” Ɗa a danai, “Eyeu, wi ɗe n kadanshi ba. Mekere ma̱ ni ma na Rahila a̱ kuta̱wa̱ n ushiga wu nlala u ni.”
001	GEN	029	007	Ɗa Yakubu u danai, “Kanna de ka buwa ta̱ biꞋi, ayin o kubonoko nlala a kpaꞋa ka̱ta̱ a yawa ba, neꞋi le mini ka̱ta̱ i lyaꞋa kelime n kalina.”
001	GEN	029	008	A̱ ushuki a danai, “Tsa kuyaꞋan nannai ba, sai ayin a na ushiga wa u gasai na ra̱ka̱ ɗa a̱ gida̱la̱kpa̱i katali ka kpamu; ka̱ta̱ yeve ci neꞋe nlala ma mini.”
001	GEN	029	009	A̱yi lo a kadanshi n ele ɗa Rahila u yawai nu nlala me esheku, adama a na a̱yi maguɓi maꞋa.
001	GEN	029	010	Ana Yakubu we enei Rahila mekere ma Laban, taku va̱ a̱na̱ku, nlala kpamu n ni, ɗa u banai ɗa u gida̱la̱kpa̱i katali a̱ una̱ u kayinva wa. Ɗa u neꞋi nlala me esheku a mashani a mini.
001	GEN	029	011	Ɗa Yakubu wo oɓongi Rahila ɗa u shika̱i n ka̱la̱ka̱tsu ka̱u.
001	GEN	029	012	Adama a na u dana ta̱ Rahila a̱yi vashi ve esheku ɗa, Rebeka ɗa kpamu a̱na̱ku. Ɗa Rahila u sumai ɗa u banai u danai esheku.
001	GEN	029	013	Ana a danai Laban, Yakubu ɗa maku ma taku, ɗa u yaꞋin moloko adama a na u cina yi. Ɗa wo oɓongi ni. Ɗa u ɗikai ni a kubana a kpaꞋa ku ni. Ana Yakubu u tonukoi Laban ili dem,
001	GEN	029	014	ɗa Laban u danai ni, “Mayun avu kujini ku te ku ɗa tsu nu mpasa n te kpamu!” Ɗa u da̱sa̱ngi n Laban va ali wotoi u te.
001	GEN	029	015	Ɗa Laban u danai ni, “Adama a na vi vuza va̱ ɗa va kuyaꞋanka mu tsugbashi gbani? Dana mu ko yaꞋin ɗai n kutsupa wu.”
001	GEN	029	016	Laban ta na wi ta̱ nu nkere n re, vuzagbayin vu ɗa Liyatu, vuza kenu kpamu Rahila.
001	GEN	029	017	Liyatu wi ta̱ n ugaꞋin u a̱shi koci, ama Rahila a̱shi a gaꞋan yi ta̱ koɓolo n ikyamba i tsuloboi dem.
001	GEN	029	018	A̱yi Yakubu wi ta̱ a kuciga Rahila, ɗa u danai, “Mpa mi ta̱ a kuyaꞋanka wu ulinga ali a̱ya̱ e cindere, adama a na vi neke mu Rahila.”
001	GEN	029	019	Laban wu ushuki u danai, “U laꞋa ta̱ n kugaꞋan n neke wu a̱yi a na me neke vuza yoku kau. Adama a nannai, da̱sa̱ngu nu mpa.”
001	GEN	029	020	Ɗa Yakubu u yaꞋankai ni ulinga ali a̱ya̱ e cindere adama a na e neke yi Rahila. Ama a̱yi we ene ayin a nanlo ka̱u ba, adama a na wi ta̱ a kuciga Rahila n a̱bunda̱i.
001	GEN	029	021	Ɗa Yakubu u danai Laban, “Neke mu vuka vu va̱, ayin a na vi nekei mu a shana ta̱. Mi ta̱ a kuciga ma ɗika yi yolo.”
001	GEN	029	022	Ɗa Laban u ɗekei uma a̱ ubuta̱ wa n a̱bunda̱i, ɗa u yaꞋin ka̱ɗiva̱.
001	GEN	029	023	Ama ana kulivi ku yawai, ɗa u ɗikai Liyatu. Ɗa u nekei Yakubu, ɗa Yakubu u vaki n a̱yi.
001	GEN	029	024	Laban u neke ta̱ Liyatu maku mu usuki, kula ku ni Zilifa, adama a na u ciya̱ vuza na u kuɓa̱nka̱ yi.
001	GEN	029	025	Ana kayin ka asai, ɗa Yakubu u yaꞋin mereve ana we enei Liyatu. Ɗa we ecei Laban, “Yiɗa̱i i zuwai ɗa vi yaꞋankai mu nannai, ɗa vi nekei mu Liyatu? N yaꞋanka wu tsugbashi adama a Rahila ba? Yiɗa̱i i zuwai ɗa vu doroi mu?”
001	GEN	029	026	Ɗa Laban u danai ni, “A̱ tsu tsa̱ kugita̱ kuta̱ka̱ mekere vuza kenu a cau n vuza gbayin ba.
001	GEN	029	027	Kotso biꞋi n ayin e cindere o yolo a nampa a, ka̱ta̱ n yeve n neke wu vangu vi ni. Ama sai vu doku vi yaꞋanka mu ulinga ali a̱ya̱ e cindere.”
001	GEN	029	028	Ɗa ta na Yakubu u yaꞋin nannai. Ana kuden ku te ku kotsoi, ɗa Laban u nekei ni Rahila yolo, adama a na wo okpo vuka vi ni.
001	GEN	029	029	Laban u doku ta̱ u neke yi kabara ke mekere ko yoku kula ku ni Biliha, adama a Rahila.
001	GEN	029	030	Ɗa Yakubu u vaki n Rahila. U laꞋa ta̱ n kuciga Rahila a na wa ciga Liyatu. U doku u yaꞋankai Laban tsugbashi ali a̱ya̱ e cindere.
001	GEN	029	031	Ana Vuzavaguɗu we enei Yakubu u ciga Liyatu ka̱u ba, ɗa u ɓa̱yuwa̱i kamatsatsu ka̱ ni, u bonoi u ɓa̱ya̱ngi ka Rahila, wo okpoi madari.
001	GEN	029	032	Liyatu ta na u ka̱na̱i ka̱tsuma̱ ɗa u matsai maku mo kolobo ali ɗa u neꞋi ni kula Ruben. Ɗa u danai, “Ili i na i zuwai i ɗaɗa Vuzavaguɗu u pana ta̱ asuvayali a̱ va̱ ɗa u nekei mu maku. Mayun gogo na vali vu va̱ u kuciga mu ta̱ ka̱u.”
001	GEN	029	033	U doku u ciya̱i ka̱tsuma̱ ɗa u matsai maku mo kolobo kpamu. Ɗa u danai, “Adama a na Vuzavaguɗu u yeve ta̱ a na a iwain mu, i ɗaɗa i zuwai ɗa u doku u nekei mu maku.” U neꞋi maku ma kula Simiyon.
001	GEN	029	034	U doku u yaꞋin ka̱tsuma̱ kpamu ɗa u matsai maku mo kolobo. Ɗa u danai, “Gogo na vali u kuciga mu ta̱ mayin, adama a na m matsaka yi ta̱ olobo a tatsu.” Ɗa u neꞋi maku ma kula Levi.
001	GEN	029	035	Ali n gogo na u doku u ka̱na̱i ka̱tsuma̱ ɗa u matsai maku mo kolobo. Ɗa u danai, “Ayin a nampa n kucikpa ta̱ Vuzavaguɗu.” Adama a nannai ɗa u neꞋi maku ma kula feu Yahuza. Ɗa ta na wu uvukai n limata.
001	GEN	030	001	Ana Rahila we enei u matsaka Yakubu muku ba, ɗa u ka̱na̱i cisheꞋe m mokoshi ma̱ ni. Ɗa u danai Yakubu va, “Neke mu muku ko n kuwa̱!”
001	GEN	030	002	Yakubu u yaꞋin wupa n Rahila ɗa u danai, “Mpa Ka̱shile kaꞋa, vuza na u sa̱nka̱i nu kuciya̱ limata?”
001	GEN	030	003	Ɗa Rahila u danai ni, “Kagbashi ka̱ va̱ ka na Biliha, vaku n a̱yi adama a na u matsaka mu maku. A̱ ubuta̱ u ni u ɗa mpa n kuciya̱ muku.”
001	GEN	030	004	Ɗaɗa u nekei ni kagbashi ka̱ ni Biliha, wo okpoi vuka vi ni, ɗa Yakubu ta na u vaki n a̱yi.
001	GEN	030	005	Biliha u ciya̱i ka̱tsuma̱ ɗa u matsakai Yakubu maku.
001	GEN	030	006	Rahila u danai, “Ka̱shile ka kiɗaka mu ta̱ afada a singai, u panai ka̱la̱ka̱tsu ka̱ va̱.” Ɗa u neꞋi ni kula Dan.
001	GEN	030	007	Biliha kagbashi ka Rahila u doku u ciya̱i ka̱tsuma̱ ɗa u matsakai Yakubu maku me ire.
001	GEN	030	008	Ɗa Rahila u danai, “N yaꞋan ta̱ vishili n utsura m mokoshi ma̱ va̱, n lyaꞋa ta̱ ta na” Adama a nannai ɗa u neꞋi ni kula Nafutali.
001	GEN	030	009	Ayin a na Liyatu we enei u buwa a kumatsa ba, ɗa u ɗikai kagbashi ka̱ ni Zilifa u nekei Yakubu ko okpo yi vuka.
001	GEN	030	010	Ɗa Zilifa kagbashi ka Liyatu ka matsakai Yakubu maku mo kolobo.
001	GEN	030	011	Ɗa Liyatu u danai, “N gaꞋaka ta̱!” Ɗa u neꞋi ni kula Gadu.
001	GEN	030	012	Zilifa kagbashi ka Liyatu ka matsakai Yakubu kpamu maku me ire.
001	GEN	030	013	Ɗa Liyatu u danai, “Mi ta̱ m ma̱za̱nga̱! A̱ma̱ci i ta̱ e kuɗeke mu vuza vu ma̱za̱nga̱.” Ɗa Liyatu u neꞋi maku ma kula Ashera.
001	GEN	030	014	A ayin a vikya vi itabi, Ruben u banai a kakamba u ga̱va̱i aralu a na a kuzuwa vuka u ɗika ka̱tsuma̱, u tuka̱i Liyatu a̱na̱ku a̱ ni a kpaꞋa. Ɗa Rahila u danai Liyatu, “N folono wu ta̱ neꞋe mu aralu a kuɗika ka̱tsuma̱ a a na maku ma̱ nu ma̱ tuka̱i va.”
001	GEN	030	015	Liyatu u danai ni, “U yawa wu ba, a na vi isai mu vali? Gogo na vi a kuciga kufa̱ba̱na̱ mu aralu a kuɗika ka̱tsuma̱ a na maku ma̱ va̱ ma̱ tuka̱i mu?” Ɗa Rahila u danai, “Vali vu tsu wi ta̱ a kasa n avu anana, vi baci e kuneke mu aralu a kuɗika ka̱tsuma̱ a na maku ma̱ nu ma̱ tuka̱i.”
001	GEN	030	016	Ana Yakubu wu uta̱i a kakamba u bonoi n kulivi ku nanlo, Liyatu u banai kugasa n a̱yi. U danai ni, “Mayun anana vi ta̱ a ku asa nu mpa, adama a na vo okpo ta̱ una̱ wa aralu a kuɗika ka̱tsuma̱ a na maku ma̱ va̱ ma̱ tuka̱i.” Ɗa ta na wa asai n a̱yi kayin ka nanlo.
001	GEN	030	017	Ka̱shile ta na ka panai avasa a Liyatu, u ɗikai ka̱tsuma̱ u matsakai Yakubu maku ma tawun.
001	GEN	030	018	Liyatu u danai, “Ka̱shile ke neke mu ta̱ katsupu ka̱ va̱, adama a na n nekei vali vu va̱ kagbashi ka̱ va̱.” U neꞋi maku ma̱ ni kula Isaka.
001	GEN	030	019	Ɗa Liyatu u ka̱na̱i ka̱tsuma̱ kpamu ɗa u matsakai Yakubu maku ma̱ ta̱li.
001	GEN	030	020	Ɗaɗa Liyatu u danai, “Ka̱shile ke neke mu ta̱ kuneꞋe ku singai. Gogo na vali vu va̱ u kucikpa mu ta̱, adama a na m matsaka yi ta̱ muku mo olobo ali n ta̱li.” Ɗa u neꞋi ma kula Zabalun.
001	GEN	030	021	Ɗaɗa u yevei u matsai maku me mekere, ɗa u neꞋi kula Dina.
001	GEN	030	022	Ta lo Ka̱shile ka ciɓai n Rahila, u panai avasa a̱ ni, u ɓa̱yuwa̱i kamatsatsu ka̱ ni.
001	GEN	030	023	U ka̱na̱i ka̱tsuma̱ u matsai maku mo kolobo. U danai, “Gogo na Ka̱shile ko lokoko mu ta̱ ili i wono.”
001	GEN	030	024	U neꞋi maku ma kula Isufu. Adama a na u dana ta̱ n ka̱ɗu ka̱ ni, “Ka̱sukpa̱ Vuzavaguɗu u doku mu maku.”
001	GEN	030	025	Ana Rahila u matsai Isufu, ɗa Yakubu u danai Laban, “Ka̱sukpa̱ mu m bono a kpaꞋa ku va̱ na ɗe a iɗika i va̱.
001	GEN	030	026	Neke mu a̱ma̱ci a̱ va̱ m muku n va̱ n na n ciya̱i adama a tsugbashi tsu na n yaꞋankai nu, ka̱ta̱ n wala. Vi yeve ta̱ tsu na n yaꞋankai nu tsugbashi mayin.”
001	GEN	030	027	Ama Laban u danai ni, “Vu ushuku baci n dansa tsu nampa, n yeve ta̱ a̱ ubuta̱ u kindana a na Vuzavaguɗu u zuwakai mu una̱singai adama a̱ nu.
001	GEN	030	028	Vu dana mu ta̱ katsupu ka̱ nu, mi ta̱ a kutsupa wu.”
001	GEN	030	029	Ɗa Yakubu wu ushuki ni u danai, “Vi yeve ta̱ tsu na n yaꞋankai nu tsugbashi, n tsu na kuzuwa ku nu ku lyaꞋi kelime adama a̱ va̱.
001	GEN	030	030	Kafu n ta̱wa̱ wa̱ nu kuzuwa ku nu ki ishi gbayin ba, ama gogo na ku ɗa ku yimkpa ta̱ ka̱u. Vuzavaguɗu u zuwakai nu una̱singai a ili i na de dem n saꞋwai n ekiye a̱ va̱. Ama gogo na, wana ɗai n kufuɗa kuɓa̱nka̱ kpaꞋa ku va̱?”
001	GEN	030	031	U danai, “Yiɗa̱i n kuneke wu?” Yakubu u danai, “Mi a kuciga ili ba. Mi ta̱ a kulyaꞋa kelime n kinda ushiga u nu, vi baci a̱ kushuku n kadanshi ka na n kuneke wu.
001	GEN	030	032	Anana ka̱sukpa̱ n tono ushiga u nu ra̱ka̱ m pece a̱giri n a̱na̱ku aza a ajaku, n a̱giri a̱ lima̱ dem, ni nraɗika koɓolo nu nga̱ji aza a na i n ajaku. Ka̱sukpa̱ icuꞋu yi ili i nanlo yo okpo katsupu ka̱ va̱.
001	GEN	030	033	Na kelime vi ta̱ a kufuɗa kuyeve ko mi ta̱ m ma̱riki. Ayin a na baci vi a̱ kuta̱wa̱ adama a na vu goɗumo ili i na m ɓolongi, mi baci m maraɗika ma na mi babu ajaku, ko ma̱giri ma na mi ulima̱ ba, vi yeve a na o bokoi maꞋa.”
001	GEN	030	034	Laban wu ushuki u danai, “U gaꞋan ta̱, ka̱sukpa̱ ili yo okpo uteku u na vu danai.”
001	GEN	030	035	Ama a kanna ka nanlo Laban u pecei nga̱ji n na mi n ikari ko n ajaku. U pecei a̱na̱ku o nkyon a na i n ajaku, ka̱na̱ku ka na ka saꞋwai ɗe kumatsa kute dem, koɓolo m ma̱giri ma na mi ulima̱ dem, u pecei le u nekei muku mo olobo n ni n guɓa.
001	GEN	030	036	Ɗa Laban u foɓusoi u yaꞋin nwalu ali ayin a tatsu n ushiga u nanlo wa koɓolo m muku n ni, u ka̱sukpa̱i Yakubu daꞋin. Yakubu ta na u lyaꞋi kelime n kinda ushiga u Laban u na u buwai va.
001	GEN	030	037	Yakubu u la̱nsa̱i acaka a̱ ta̱ku a nɗanga n kantan, m ma̱ɗimbi, koɓolo n o modobi u sheꞋwei a̱va̱ e le adama a na a yaꞋan n ajaku a̱ a̱ri a ikyamba i le.
001	GEN	030	038	U zuwai a̱va̱ a nɗanga a nanlo a̱ mini a̱ ubuta̱ u na ushiga wi ilikuzuwa ya i tsu soꞋo mini. U zuwai a̱ ubuta̱ u na a ci yaꞋan mazama a̱ ta̱wa̱ baci kusoꞋo mini ma.
001	GEN	030	039	A ayin a na nlala ma a yaꞋin mazama a uɓon u na u zuwai acaka a̱ ta̱ku a nɗanga a nanlo, ɗa matsai muku n na mi n ikari koɓolo n ajaku a ikyamba i le.
001	GEN	030	040	Yakubu u pecei nkyon nu nraɗika. U zuwai a̱na̱ku o nkyon a a̱ ubuta̱ u na i a kindanai n nlala n Laban n na mi n ikari n aza a̱ lima̱. Ta u yaꞋin nannai ɗa u ciya̱ka̱i ka̱ci ka̱ ni ushiga ɗa u zuwai u ɗa kau n ushiga u Laban.
001	GEN	030	041	Ayin a na baci de dem kuzuwa ku na ki m ma̱ta̱na̱ i a kuyaꞋan mazama, Yakubu u tsu zuwaka le ta̱ acaka a nɗanga a ele e kene a̱ ubuta̱ u na e ci neꞋe le mini mo kusoꞋo, adama a na a yaꞋan mazama ma a uɓon wa acaka wa.
001	GEN	030	042	Ama u zuwaka kuzuwa ku na ki babu ma̱ta̱na̱ acaka a nɗanga a a̱ ubuta̱ u kusoꞋo mini ba. Adama a nannai, kuzuwa ku na ki m ma̱ta̱na̱ n ikari koɓolo n aza a ajaku ku ɗa kokpoi ku Yakubu. Ama ku na ki babu ma̱ta̱na̱ ku ɗa kokpoi ku Laban.
001	GEN	030	043	Ta nannai ɗa Yakubu wo okpoi vuza vu uciyi vu gbayin, wi ta̱ n ushiga u kuzuwa kakau n a̱bunda̱i, koɓolo n agbashi a̱ma̱ci n ali, n arakuma koɓolo ni njaki.
001	GEN	031	001	Gogo na Yakubu u pana ta̱ muku n Laban a kudana, “Yakubu u ɗika ta̱ ili i na esheku a̱ tsu i n i ɗa dem, uciyi u na wi n u ɗa na u ciya̱ ta̱ u ɗa a̱ ubuta̱ we esheku a̱ tsu.”
001	GEN	031	002	Yakubu feu u zuka ta̱ Laban u doku u ɗika yi tsu ka̱ja̱Ꞌa̱ ka̱ ni tsu na ishi ba.
001	GEN	031	003	Ɗa Vuzavaguɗu u danai Yakubu, “Bono a iɗika yi ikaya i nu, a̱ ubuta̱ wa aza a̱ nu. Mpa mi ta̱ koɓolo n avu.”
001	GEN	031	004	Yakubu u suki e ɗekeke yi Rahila n Liyatu a̱ ubuta̱ u na ushiga u ni wi ishi,
001	GEN	031	005	ɗa u danai le, “Me ene ta̱ esheku a̱ ɗa̱ o doku a ɗika mu n a̱miki tsu na wi ishi n ayin a ɗe ba. Ama Ka̱shile ke esheku a̱ va̱ ki ta̱ koɓolo nu mpa.
001	GEN	031	006	I yeve ta̱ n yaꞋanka ta̱ esheku a̱ ɗa̱ tsugbashi n utsura u va̱ dem,
001	GEN	031	007	Ama n nannai dem esheku a̱ ɗa̱ o doro mu ta̱ ɗa u sabaꞋi ili i na i gaꞋin i yaꞋan katsupu ka̱ va̱ ali kupa, ama Ka̱shile ke neke yi utsura u uka mu muna ba.
001	GEN	031	008	U dana baci, ‘Nlala n na mi n ajaku ele ɗa katsupu ka̱ nu,’ ka̱ta̱ nlala ma dem vi le a̱ ka̱na̱ kumatsa aza a ajaku. U dana baci kpamu, ‘Aza a ikari a ɗa o kokpo katsupu ka̱ nu,’ ka̱ta̱ nlala ma ra̱ka̱ a̱ ka̱na̱ kumatsa aza a ikari.
001	GEN	031	009	Ta nannai ɗa Ka̱shile ka ɗika nlala me esheku a̱ ɗa̱ ɗa u nekei mu.
001	GEN	031	010	“A ayin a na nlala ma a kuɗika a̱tsuma̱ ɗa n yaꞋin alatani, me enei nga̱ji n na mi a kuyaꞋan mazama ma n ajaku aza o yoku n ikari.
001	GEN	031	011	Kalingata ka̱ Ka̱shile ka yaꞋin kadanshi nu mpa a̱ ubuta̱ wa alatani u danai, ‘Yakubu,’ ɗa mu ushuki, ‘Mpa ɗa na.’
001	GEN	031	012	Ɗa u danai mu, ‘Indana, nga̱ji n na mi a kuyaꞋan mazama dem i ta̱ n ajaku koɓolo n ikari. N zuwa ta̱ ili i nanlo i yaꞋan nannai adama a na me ene ta̱ ili i na Laban wi a kuyaꞋanka wu.
001	GEN	031	013	Mpa ɗa Ka̱shile ka na ka̱ ta̱wa̱i wa̱ nu e Betelu, a̱ ubuta̱ u na vi keɗei katali ka kuciɓasa n kutsungusu kaꞋa mani ma Zaitu, ta ɗe kpamu vu kucinakai mu. Gogo na foɓuso adama a na vu bono a̱ ubuta̱ u na a matsai nu.’”
001	GEN	031	014	Ɗaɗa Rahila n Liyatu a̱ ushuki ni a danai, “Ili yi ta̱ lo ko ili yi uka̱ni i na vu ka̱sukpa̱ka̱i tsu a iɗika ye esheku a̱ tsu?
001	GEN	031	015	A̱yi u ɗika tsu tso omoci ba? U denge tsu ta̱, gogo na wu una ta̱ ikebe i na e nekei ni adama a̱ tsu.
001	GEN	031	016	Uciyi u na Ka̱shile kisai we esheku a̱ tsu u tsu u ɗa koɓolo n u muku n tsu. Gogo na yaꞋan ili i na Ka̱shile ka danai nu.”
001	GEN	031	017	Yakubu u ɗa̱nga̱i u kumbakai muku n ni n a̱ma̱ci a̱ ni a arakuma;
001	GEN	031	018	U pura̱i nlala n ni ra̱ka̱, n ucanuku u na u ciya̱i dem a Fada-aram adama a na o bono a̱ ubuta̱ we esheku a̱ ni Ishaku a iɗika i KanaꞋana.
001	GEN	031	019	Gogo na Laban u bana ta̱ kupuna cileme tsu nkyon n ni, Rahila tamkpamu u uwai ɗa u bokoi ka̱ma̱li ke esheku a̱ ni.
001	GEN	031	020	Yakubu u doroi Laban vuza va aza a Aramiyan, u kpa̱ɗa̱i kuta̱ yi e keteshe a na wi a kusuma.
001	GEN	031	021	U ɗikai ili i na wi n i ɗa dem ɗa u lazai n kafura. U pasai Kuɗolu ku Yufiretu, u lazai wi indanai a uɓon wu nsasan u Giliyadu.
001	GEN	031	022	A kanna ka tatsu a danai Laban a na Yakubu u sumai.
001	GEN	031	023	U pura̱i uma a̱ ni ɗa u kiyangi Yakubu. A kanna ke cindere ɗa a cinai ni a uɓon wu nsasan n Giliyadu.
001	GEN	031	024	Ama ɗa Ka̱shile ka danai Laban vu Aramiyan a̱ ubuta̱ wa alatani n kayin, “Suma ka̱ta̱ vu dana Yakubu va kakuna ba, ko i singai ko i gbani-gbani.”
001	GEN	031	025	Laban u lyaꞋi kaci ka Yakubu. Yakubu u vaki a uɓon wu nsasan. A̱yi Laban u vaki tamkpamu a uɓon wu nsasan u Giliyadu.
001	GEN	031	026	Laban u danai Yakubu, “Nini ɗai vu doroi mu ɗa vu ɗikai nkere n va̱ tsu a̱ma̱ci a na a̱ tsu ka̱na̱ a̱ ubuta̱ u kuvon?
001	GEN	031	027	Yiɗa̱i i zuwai ɗa vu doroi mu ɗa vu sumai n ka̱bini babu na vu danai mu? Vi ishi baci vu dana mu, mi ishi ta̱ a̱ kuka̱sukpa̱ vu laza m ma̱za̱nga̱ n ishipa, a kukucuwa medele, koɓolo n tsuwaꞋi tsu umolu.
001	GEN	031	028	Yiɗa̱i i zuwai ɗa vu kpa̱ɗa̱i kuka̱sukpa̱ mu mo oɓongu ka̱ta̱ n salama ntsukaya n va̱ m muku mi nkere n va̱? Ili i na vi yaꞋin va tsulau tsu ɗa.
001	GEN	031	029	Mi ta̱ n utsura n uwaka wu muna, ama Ka̱shile ke esheku a̱ va ka yaꞋin kadanshi nu mpa na̱yi n kayin, ‘Mi indana kadanshi ka na n kuyaꞋan n avu, ko i singai ko i gbani-gbani.’
001	GEN	031	030	Ko a na vu sumai adama a na vi ta̱ a̱ ma̱za̱nga̱ ma na ve ene kpaꞋa ke eshevu, ama yiɗa̱i i zuwai ɗa vu bokoi a̱ma̱li a̱ va̱?”
001	GEN	031	031	Ɗa Yakubu wu ushuki Laban u danai, “Adama o wovon a ɗa, adama a na n sheshe ta̱ vi ta̱ a̱ kufa̱ba̱na̱ muku mi nkere n nu e ekiye a̱ va̱ n utsura.
001	GEN	031	032	Ama vuza na baci de dem vi cinai n ka̱ma̱li ka̱ nu i ta̱ a kuna yi. E kelime ka uma a̱ tsu, vu utuka̱ mu n ili i na yi i nu dem, ka̱ta̱ vi ɗika.” Yakubu ta na u yeve a na Rahila u bokoi ka̱ma̱li ka ba.
001	GEN	031	033	Ɗa Laban u uwai a̱ ka̱pa̱m ka Yakubu kugoɗumo, wu uta̱i ɗa u uwai a ka Liyatu, wu uta̱i ɗa kpamu u uwai a̱ a̱pa̱m a̱ muku mu usuki ma, ama we ene punu ili ba. Ana wu uta̱i a̱ ka̱pa̱m ka Liyatu, ɗa u uwai a̱ ka̱pa̱m ka Rahila
001	GEN	031	034	Rahila u boko ta̱ ka̱ma̱li ka kpaꞋa ka Laban ɗa u zuwai kaꞋa a ɗaka vi ida̱sa̱mkpa̱tsu i karakuma, ɗa u da̱sa̱nki. Laban u goɗumoi ubuta̱ dem a̱ ka̱pa̱m ka̱ ni, ama we ene ka̱ma̱li ka ba.
001	GEN	031	035	Rahila u danai esheku a̱ ni, “Dada ka̱ta̱ vi yaꞋan wupa nu mpa a na m kpa̱ɗa̱i kuɗa̱nga̱ ba, adama a na mi ta̱ n kusumbu.” U la̱na̱i kpamu, ama we ene punu ka̱ma̱li a kpaꞋa ku ba.
001	GEN	031	036	Ɗa Yakubu u yaꞋin wupa ɗa u ka̱na̱i kutsunku Laban kadanshi. U danai, “Yiɗa̱i unushi u va̱? Wila̱ we ne u ɗai n koɗoi, ɗa vi kiyangi mu nannai?
001	GEN	031	037	A na vu la̱na̱i ucanuku u va̱ ra̱ka̱, yiɗa̱i vi ciya̱i punu a̱ ubuta̱ wu ucanuku wa, i na yi i kpaꞋa i nu? E keteshe na kelime ka uma a̱ va̱ n uma a̱ nu, adama a na a kiɗaka tsu afada a̱ tsu aza e re.
001	GEN	031	038	A̱ ka̱tsuma̱ ka̱ a̱ya̱ kamanga a na n yaꞋin n avu, ka̱na̱ku ka malala ka̱ a̱ri ka̱ nu ko ka̱na̱ku ka maraɗika, a̱tsuma̱ a saꞋa kulolo le ba. N takuma ka̱giri ku ushiga u nu ba.
001	GEN	031	039	Kuzuwa ku na baci nnama n kakamba mu unai, n tsu tuka̱ wu ba, mpa ɗa n ci ɗika mɓa̱la̱ n nanlo n ka̱ci ka̱ va̱. Vu tsu la̱nsa̱ ta̱ ili i na o bokoi dem e ekiye a̱ va̱, ko n kanna ko n kayin.
001	GEN	031	040	Ayin n a̱bunda̱i n tsu soꞋo ta̱ usuɗukpi u kanna n kanna, uta̱ni kpamu n kayin, ali m kpa̱ɗa̱ kufuɗa kulata.
001	GEN	031	041	Ta ukuna u yaꞋin nannai nu mpa a̱ ka̱tsuma̱ ka̱ a̱ya̱ kamanga a na n yongoi a kpaꞋa ku nu. N yaꞋanka wu ta̱ ulinga ali a̱ya̱ kupa n a̱ na̱shi adama a na n ɗika nkere n re n nu yolo. N yaꞋan ta̱ a̱ya̱ a̱ ta̱li adama a kuzuwa ku nu. Vi yongoi a kusabaꞋa sa katsupu ka̱ va̱ ali a kubana kupa.
001	GEN	031	042	Ishi baci Ka̱shile ke esheku a̱ va̱, Ka̱shile ki Ibirahi, Ka̱shile ka na ke ci neke Ili i wovon ki Ishaku ki koɓolo nu mpa ba, vi ishi ta̱ o kuloko mu n ayin a ɗe ekiye agaɗa. Ama Ka̱shile ke enei atakaci a̱ va̱ n ulinga wa ekiye a̱ va̱, ɗa ta na u dansukai nu na̱yi n kayin.”
001	GEN	031	043	Ɗa Laban wu ushuki u danai Yakubu, “A̱ma̱ci a nkere n va̱ n ɗa, muku ma feu ntsukaya n va̱ n ɗa, kuzuwa ku va̱ ku ɗa, ili i na vi e kene dem i va̱ i ɗa. Ama yiɗa̱i n kuyaꞋan anana ni nkere n va̱ n nampa, ko muku n le n na a matsai?
001	GEN	031	044	Gogo na ta̱wa̱ ci yaꞋan uzuwakpani a̱ tsu aza e re. Ka̱ta̱ ta na u ɗa wo okpo nga koɓolo nu mpa n avu.”
001	GEN	031	045	Ɗa Yakubu u ɗikai katali u shikpa̱i, adama a ili i kuciɓasa.
001	GEN	031	046	Yakubu u danai uma a̱ ni o ɓolongu atali kaginga. Ɗa a lyaꞋi ilikulyaꞋa lo ɗevu n kaginga ka atali ka.
001	GEN	031	047	Ɗa Laban u ɗekei ubuta̱ wa Jegaru-sahaduta ama Yakubu u ɗekei ubuta̱ wa Giliyadu, ɗaɗa kazana ka magan.
001	GEN	031	048	Laban u danai Yakubu, “Kaginga ka atali ka nampa ki ta̱ a kuciɓasa ka tsu dem.” I ɗaɗa i zuwai ɗa e neꞋi ubuta̱ wa kula Giliyadu.
001	GEN	031	049	E neꞋi kpamu kaginga ka atali ka kula Mizipa, Adama a na Laban u dana ta̱, “YaꞋan MalaꞋimili wi indana mpa n avu, a na ci e kenenei ba.”
001	GEN	031	050	Laban u lyaꞋi kelime n kadanshi u danai, “Vu bonoko baci nkere n va̱ ukuna u gbani ko vi yaꞋin yolo n a̱ma̱ci o yoku, ko a na n yevei ili i na yi a nwalu ba, vi yeve Ka̱shile ki ta̱ a kinda tsu.”
001	GEN	031	051	U doku u danai Yakubu kpamu, “Inda biꞋi kaginga ka atali ka nanlo, inda kpamu katali ka kuciɓasa ka nanlo ka na n shikpa̱i adama a̱ va̱ n avu
001	GEN	031	052	Kaginga ka atali ka nanlo ki ta̱ tsu nga, katali ka kuciɓasa ka nanlo feu magan maꞋa, ma kupasa kaginga ka atali ka nanlo a kubana a̱ ubuta̱ u nu adama a na n yaꞋanka wu kawuya ba. Avu feu va kupasa kaginga ka atali ka nanlo n katali ka kuciɓasa a̱ kuta̱wa̱ a̱ ubuta̱ u va̱ adama a na vi yaꞋanka mu kawuya ba.
001	GEN	031	053	YaꞋan Ka̱shile ki Ibirahi, n ka Nahoru, n Ka̱shile ke esheku e le, ka kiɗaka tsu afada.” Ɗa Yakubu u kucinai n Kula ku Ka̱shile ka na ke ci neke ili i wovon ke esheku a̱ ni Ishaku.
001	GEN	031	054	Yakubu u kiɗai ili i te i kuzuwa i ni u yaꞋankai kaginga ka gbayin ka alyuka, u ɗekei uma a̱ ni a̱ ta̱wa̱ a lyaꞋa ilikulya. Ana o kotsoi kulyaꞋa, ɗa a asai a kaginga ka gbayin ka.
001	GEN	031	055	Ana kayin ka asai n usana ɗa Laban u ɗa̱nga̱i wo oɓongi ntsukaya n ni m muku mi nkere n ni, u zuwakai le una̱singai. Ɗaɗa u salamai le ɗa u lazai o kubono a kpaꞋa.
001	GEN	032	001	Ayin a na Yakubu wi a nwalu ɗa alingata a̱ Ka̱shile o yoku a gasai n a̱yi.
001	GEN	032	002	Ana Yakubu we enei le ɗa u danai, “Na ka̱tsura̱ ka̱ Ka̱shile kaꞋa”, ɗaɗa u neꞋi ubuta̱ wa kula Mahanayim.
001	GEN	032	003	Yakubu u suki alingata a kubana u vuza ni Isuwa a iɗika i Edom,
001	GEN	032	004	u danai le: “Na ɗa ili i na i kudana vuzakpa vu va̱ Isuwa, kagbashi ka̱ nu Yakubu ka danai, ta ɗe mi o kuyongo n Laban ali m megeshe ma ɗe sai gogo na ta na.
001	GEN	032	005	Mi ta̱ n anaka, ni njaki, ni nkyon, ni nraɗika, n agbashi. N suku ta̱ akaka a nampa ciya̱ a dana vuzakpa vu va̱ a na mi a̱ kuta̱wa̱, adama a na n ciya̱ wu ushuki u ni.”
001	GEN	032	006	Ana Alingata a o bonoi u Yakubu ɗa a danai, “Tsu bana ta̱ u vuza nu Isuwa, wi ta̱ lo a̱ kuta̱wa̱ kucina wu, wi ta̱ a kuwala n uma amangatawa̱na̱shi.”
001	GEN	032	007	Ɗa Yakubu u dagazai n wovon. Ɗa u peciki uma a na i koɓolo n a̱yi ali ugboku u re, u yaꞋin nannai ni nkyon n ni, nraɗika, anaka n arakuma dem.
001	GEN	032	008	Kusheshe ku ni ku ɗaɗa, “Isuwa u ta̱wa̱ baci ɗa u niꞋwa̱nta̱ngi ugboku u iyain, ka̱ta̱ ugboku u ire tamkpamu u laꞋaka.”
001	GEN	032	009	Ɗa Yakubu u danai, “O Ka̱shile ka Dada vu va̱ Ibirahi n Ka̱shile ka Dada vu va̱ Ishaku, panaka mu. Avu Vuzavaguɗu vu danai mu, ‘Bono a iɗika i nu a̱ ubuta̱ wu umaci u nu, mi ta̱ a kuzuwa ili i yaꞋan derere a kubana wa̱ nu dem.’
001	GEN	032	010	Mpa n yawa vi yotsongu mu kenu gbani a ucigi u nu u na u kukpa̱ɗa̱ kusabaꞋa ba, koɓolo kpamu n wu ushuki u nu u na vi yotsongi mu mpa kagbashi ka̱ nu. N kalangu ka nwalu kaꞋa koci m pasai Kuyene ku Urudu, ama mpa ɗa na mo okpoi ka̱tsura̱ ke re.
001	GEN	032	011	N folono wu ta̱ isa mu a̱ ubuta̱ u vuza va̱ Isuwa. Mi ta̱ a kupana wovon u ni u na u kuta̱wa̱ wa kuna tsu ra̱ka̱, ali m muku n ina̱ku i le dem.
001	GEN	032	012	N nannai dem, ɗa vu danai mu sai vi yaꞋanka mu kasingai, ka̱ta̱ kpamu vi neke mu ntsukaya n a̱bunda̱i n na n lazai kukece an kayala ka mala.”
001	GEN	032	013	Yakubu wa asai ɗe, ɗaɗa a̱ ka̱tsuma̱ ki ili i na wi n i ɗa, ɗa u zagbai punu kuneꞋe ɗa u nekei vuza ni Isuwa,
001	GEN	032	014	a̱na̱ku a nraɗika amangatawenre nu nga̱ji kamanga, koɓolo kpamu n a̱na̱ku a nkyon amangatawenre n a̱giri kamanga,
001	GEN	032	015	a̱na̱ku a arakuma kamangankupa m muku n le, koɓolo n a̱na̱ku a anaka amangere n obomburom kupa, n a̱na̱ku a njaki kamanga n kogono kupa e le.
001	GEN	032	016	U peciki le ushiga-ushiga ɗa u zuwai agbashi a̱ ni vuza te te a ushiga dem. Ɗa u danai le, “Walai kelime ka̱ va̱, ka̱ta̱ i ka̱sukpa̱ ka̱ba̱nga̱ e mere mu ushiga u kelime n u ka̱ca̱pa̱.”
001	GEN	032	017	U danai kagbashi ka iyain, “Ayin a na baci vuza vu Isuwa u gasai n a̱ɗa̱ ɗa we ecei, ‘Yayi vuzagbayin vu ɗa̱? Te ɗai yi a kubana? Yayi n kuzuwa ku na ki kelime ka̱ ɗa̱ na?’
001	GEN	032	018	Ka̱ta̱ vu ushuku yi, ‘A Yakubu a ɗa kagbashi ka̱ nu. KuneꞋe ku ɗa u suki a kubana u vuzagbayin vi ni Isuwa. A̱yi Yakubu a̱ ka̱ci ka̱ ni wi ta̱ lo ka̱ca̱pa̱ ka̱ tsu.’”
001	GEN	032	019	U danai kagbashi ke ire ka yaꞋan feu nannai, n ka tatsu, koɓolo n aza a na a buwai i n ushiga u na a kinda feu: “I dana Isuwa feu nannai ayin a na baci i gasai n a̱yi.
001	GEN	032	020	Mayun ɗa i dana, ‘Kagbashi ka̱ nu Yakubu ki ta̱ lo ka̱ca̱pa̱ ka̱ tsu.’” Yakubu wi ta̱ e kusheshe, “Mi ta̱ a kulyaꞋa utsura u ni n kuneꞋe kakau ka, n cina yi baci u gaꞋan ba wi ta̱ a ki isa mu.”
001	GEN	032	021	U suki kuneꞋe ka kelime ka̱ ni ɗa a̱yi tamkpamu wa asai punu a̱ ka̱tsura̱ ka.
001	GEN	032	022	N kayin ka nanlo Yakubu u ɗikai a̱ma̱ci e re a̱ ni, koɓolo n agbashi a̱ a̱ma̱ci e re a nanlo a m muku n ni kupa n vuza te, ɗa u pasai kuyene ku Jaboku.
001	GEN	032	023	Ana u zuwai le a pasa kuyene ka koɓolo n ili i na wi n i ɗa dem.
001	GEN	032	024	Yakubu wo okpoi endeꞋen; ɗa vuza u yongoi a kuyaꞋan mpolo n a̱yi ali sai kayin washi.
001	GEN	032	025	Ana vuza va we enei wi a kufuɗa kulaꞋa utsura u ni ba, ɗa u gbashai Yakubu va a̱ ma̱kuta̱, ɗa ta na ugasatangi u ketele wa u sulamgbanai.
001	GEN	032	026	Ɗaɗa u danai, “YaꞋan m bana, kayin ki ta̱ a kasa.” Ama ɗa Yakubu u danai, “Mi a̱ kuka̱sukpa̱ wu vu laza ba, sai vu zuwaka mu una̱singai.”
001	GEN	032	027	Ɗa vuza va we ecei, “Yayi kula ku nu.” Ɗa wu ushuki, “Mpa ɗa Yakubu.”
001	GEN	032	028	Ɗa vuza va u danai ni, “Ili i na i ɗikai anana, kula ku nu ku buwa Yakubu ba. E kuɗeke wu ta̱ Isaraila, n tsa aza a Ibirahi kula ka ki ta̱ a kudana, vi yaꞋan ta̱ mpolo n Ka̱shile koɓolo kpamu n uma.”
001	GEN	032	029	Yakubu u danai vuza va, “Mi ta̱ ufolu u nu dana mu kula ku nu.” Ama wu ushuki, “Yiɗa̱i ɗa vi ecei kula ku va̱?” Ɗa ta na u zuwakai ni ɗe una̱singai.
001	GEN	032	030	Adama a nannai Yakubu u neꞋi ubuta̱ wa kula Peniyelu. U danai, “Me ene ta̱ Ka̱shile a̱shi n a̱shi ama m buwa ta̱ ta na n wuma.”
001	GEN	032	031	Yakubu a̱ kuka̱sukpa̱ Peniyelu kanna ta na a kuɓatsa, a kuwala nu nsa̱ga̱ɗu adama a na ketele ka̱ ma̱kuta̱ ka̱ ni ka sulamgbanai ta̱.
001	GEN	032	032	Ali a̱ kuta̱wa̱ anana, ntsukaya mi Isaraila a tsu takuma akawa e etele a na i punu a̱ ma̱kuta̱ ba, adama a na ta punu a gbashai Yakubu a akawa a nanlo a.
001	GEN	033	001	Yakubu we enei Isuwa a̱ kuta̱wa̱ n uma amangatawun a̱ na̱shi. Ɗa u pecekei Liyatu n Rahila muku ma koɓolo n agbashi e nkere e re a.
001	GEN	033	002	U zuwai agbashi e nkere e re a koɓolo m muku n le kelime, ɗa o tonoi n Liyatu m muku n ni, ɗa yevei Rahila n Isufu o kotsosoi.
001	GEN	033	003	Yakubu u lazai kelime ke le ɗa u kuɗa̱ngi u lyaꞋakai mokoshi ma̱ ni kayala a̱yi a kuyawa ɗevu n a̱yi ali kucindere.
001	GEN	033	004	Ama ɗa Isuwa u sumai u banai u gasai n a̱yi, u ba̱ra̱kpa̱i ekiye a̱ ni ɗa wo oɓongi ni, ɗa a̱ shika̱i gbende vi le.
001	GEN	033	005	Ana Isuwa u la̱na̱ki ɗa we enei a̱ma̱ci m muku, ɗa we ecei, “Ana yayi koɓolo n avu na?” Ɗa Yakubu wu ushuki, “Ele na, ele ɗa muku n na Ka̱shile ke nekei mu.”
001	GEN	033	006	Ɗa muku usuki n le a yawai ɗevu ɗa a̱ kuɗa̱ngi a lyaꞋi kayala feu;
001	GEN	033	007	Ɗa Liyatu m muku n ni a̱ ta̱wa̱i a̱ kuɗa̱ngi a lyaꞋi kayala, ɗa kpamu Isufu n Rahila o kotsosoi kuta̱wa̱ kukuɗa̱ngu kulyaꞋa kayala feu.
001	GEN	033	008	Isuwa u danai, “Yiɗa̱i ugboku-ugboku u uma u na me enei na wi a kudansa?” Ɗa Yakubu wu ushuki u danai, “Adama a na n ciya̱ kasingai wa̱ nu.”
001	GEN	033	009	Ɗa Isuwa u danai, “Ili i na mi n i ɗa i yawa mu ta̱, vuza za̱; wala n ili i na vi n i ɗa.”
001	GEN	033	010	Yakubu u danai, “A̱Ꞌa̱, n ciya̱ baci mapasa ma singai wa̱ nu, isa kuneꞋe ku va̱ ku na n tuka̱i. We ene u na me enei nu wi ta̱ adanshi Ka̱shile kaꞋa me enei, an vi isai mu tsu ka̱ja̱Ꞌa̱ ka̱ nu.
001	GEN	033	011	Adama a̱ Ka̱shile isa kuneꞋe ku na n tuka̱i nu na, Ka̱shile ka ciga mu ta̱ ɗa ki e kunekeshe mu ili i na n cigai dem.” Yakubu u lyaꞋi kelime n kugutsuka yi ali u ta̱wa̱i wi isai.
001	GEN	033	012	Ɗa Isuwa u danai, “Tsu foɓusoi tsu walai. Mi ta̱ a kuwala kelime ka̱ ɗa̱.”
001	GEN	033	013	Yakubu u danai ni, “Vi yeve ta̱ muku ma, n kuzuwa nu nlala dem ali m muku n le oꞋwo ta̱. A̱ ka̱na̱ baci kuloko le ali kanna ke te, i ta̱ a̱ kukuwa̱ ra̱ka̱.
001	GEN	033	014	Wala kelime ka̱ va̱, ka̱ta̱ mpa n tono sawu, ali n dakaka tsu na n kufuɗa koɓolo n kuzuwa ka m muku ali a kubana a̱ ubuta̱ u na n kucina wu a Edom.”
001	GEN	033	015	Ɗa Isuwa u danai, “YaꞋan n ka̱sukpa̱ka̱ wu uma a̱ va̱ o yoku.” Ama ɗa Yakubu wu ushuki, “Na lo wi n kakuna ba, mpa de n ciga ta̱ n ciya̱ kasingai wa̱ nu, wi ta̱ a kuyawa mu.”
001	GEN	033	016	A kanna ka nanlo Isuwa u gosoi o kubono a Edom.
001	GEN	033	017	Ama Yakubu u banai o Sukotu, a̱ ubuta̱ u na u maꞋakai ka̱ci ka̱ ni kpaꞋa koɓolo n ubuta̱ u kuzuwa u ni. I ɗaɗa i zuwai ɗa e neꞋi ubuta̱ wa kula Sukotu.
001	GEN	033	018	Ana Yakubu wu uta̱i FadaꞋaram ɗa u yawai Shekem m ma̱ta̱na̱ a iɗika i KanaꞋana, ɗa u shikpa̱i ka̱pa̱m ka̱ ni lo ɗevu n likuci ya.
001	GEN	033	019	A̱ muku n Hamo, esheku e Shekem, Yakubu u tsulai ubuta̱ u na u zuwai kpaꞋa ku ni ali Azurufa amangatawun.
001	GEN	033	020	Ta ɗe u maꞋi katalikalyuka ɗa u neꞋi kaꞋa kula El-elohe vi Isaraila, ɗaɗa Ka̱shile ki Isaraila.
001	GEN	034	001	A̱yi Dina mekere ma na Liyatu u matsakai Yakubu, wu uta̱i u banai kene a̱ma̱ci a aza a KanaꞋana.
001	GEN	034	002	Ana Shekem kolobo ka Hamo vuza va aza a Hiviya, vuza kelime vu uɓon u nanlo wa, we enei ni, ɗa u remei ni u yaꞋin tsugbani n a̱yi.
001	GEN	034	003	Ɗa ka̱ɗu ka̱ ni ka banai u Dina mekere ma Yakubu, ali ɗa u cigai ni ka̱u ɗa u yaꞋankai ni kadanshi ka mazama.
001	GEN	034	004	Ɗa Shekem u danai esheku a̱ ni Hamo, “Ka̱na̱ka̱ mu mekere ma nampa ma u yaꞋan vuka vu va̱.”
001	GEN	034	005	Ana Yakubu u panai e reme ta̱ mekere ma̱ ni Dina ɗa a vaki n a̱yi, muku mo olobo n ni ɗe a kaguɓa a kakamba, ɗa u paɗai bini ali sai ayin a na o bonoi.
001	GEN	034	006	Ɗaɗa Hamo esheku e Shekem a banai kuyaꞋanka Yakubu kadanshi.
001	GEN	034	007	Gogo na muku n Yakubu ele wana ɗai o bono usavu a̱ ubuta̱ u kaguɓa, ana a panai ili i a na yi lo a nwalu. Wupa u ka̱na̱i le ka̱u adama a na Shekem u yaꞋan ta̱ ili i wono wu Isaraila ana u vaki m mekere ma Yakubu, ili i na i gaꞋin kuyaꞋan ba.
001	GEN	034	008	Ama Hamo u danai le, “Kolobo ka̱ va̱ Shekem u ciga ta̱ mekere ma̱ nu. Neke yi wo okpo vuka vi ni.
001	GEN	034	009	Ci nekpenei yolo, nekei tsu nkere n ɗa̱ ka̱ta̱ a̱ tsu tamkpamu ci neke ɗa̱ nkere n tsu yolo.
001	GEN	034	010	Yi ta̱ a kufuɗa kuyongo n a̱ tsu, iɗika i tsu i ɗa lo adama a̱ ɗa̱. Yongoi punu, i yaꞋan punu tsulaga ba̱ri, ka̱ta̱ i ciya̱ ucanuku kakau.”
001	GEN	034	011	Ɗa Shekem u danai esheku a Dina n ataku, “YaꞋan n ciya̱ wi ishi a kubana wa̱ ɗa̱, mi ta̱ a kufuɗa kuneke ɗa̱ ili i na baci de dem i cigai wa̱ va̱.
001	GEN	034	012	Zuwakai mu ucanuku u mazama wa n kuneꞋe ka dem kuyaꞋan n a̱bunda̱i tsu na i cigai, mi ta̱ a kutsupa ili i na i danai mu n tsupa ɗa̱ dem. A̱ɗa̱ de i neke mu mekere ma mo okpo vuka vu va̱.”
001	GEN	034	013	Adama a na taku vi le Dina e reme yi ta̱ ɗa a yaꞋin tsugbani n a̱yi, olobo a Yakubu a̱ ushuki Shekem n esheku a̱ ni Hamo n una̱mgbi u ka̱tsuma̱.
001	GEN	034	014	A danai le, “Ili i nanlo ya kuyaꞋan wa̱ tsu ba, ci e kuneke taku vu tsu u vuza na wi babu ukiɗi u kavaja ba. Wi ta̱ o kokpo ili i wono wa̱ tsu.
001	GEN	034	015	Ci ta̱ a̱ kushuku n ukuna u nanlo ama ili i te i ɗa na, i kiɗa muku mo olobo n ɗa̱ avaja ra̱ka̱ ka̱ta̱ yo okpo uteku tsu tsu.
001	GEN	034	016	Nannai ɗa tsa kufuɗa ce neke ɗa̱ nkere n tsu ka̱ta̱ a̱ tsu feu tsu zuwa nkere n ɗa̱. Ka̱ta̱ ci da̱sa̱ngi n a̱ɗa̱ ali tso okpo vite n a̱ɗa̱ kpamu.
001	GEN	034	017	Ama yu ushuku baci kukiɗa avaja ba, ci ta̱ a kuɗika mekere ma̱ tsu ka̱ta̱ tsu lazaka.”
001	GEN	034	018	Kadanshi ke le ka yaꞋin Hamo uyo n kolobo ka̱ ni Shekem.
001	GEN	034	019	Kolobo ka̱ la̱nga̱sa̱ ayin ba, esheku feu i ta̱ a kupana uyo u ni ɗa u yaꞋin ili i na a zuwai ni u yaꞋan dem, adama a na u ciga ta̱ mekere ma Yakubu.
001	GEN	034	020	Hamo n kolobo ka̱ ni Shekem o bonoi a̱ utsutsu u likuci u le ɗa a yaꞋin kadanshi n uma a̱ likuci i le, a danai.
001	GEN	034	021	“Uma a nampa a̱ja̱Ꞌa̱ a̱ tsu a ɗa, yaꞋan tsu ka̱sukpa̱ le o yongo punu a iɗika i tsu ka̱ta̱ a yaꞋan punu tsulaga. Iɗika ya yi ta̱ n ka̱ba̱nga̱ n a̱bunda̱i ka na ka kuyawa le. I ta̱ a kufuɗa a ɗika nkere n tsu yolo ka̱ta̱ a̱ tsu kpamu tsu zuwa n le.
001	GEN	034	022	Ama uma a i ta̱ a̱ kushuku kuyongo n a̱ tsu ci yaꞋanka le baci ili i te, ci kiɗa baci avaja, tsu na ele i.
001	GEN	034	023	Nannai u kuzuwa ilikuzuwa i le, ucanuku u le nu nnama n le n na m buwai dem mo okpo n tsu ba? YaꞋain tsu ushuku n ele, ka̱ta̱ o yongo n a̱ tsu.”
001	GEN	034	024	Uma ra̱ka̱ a na banai ɗe a̱ utsutsu u likuci wa a̱ ushuki n ili i na Hamo n kolobo ka̱ ni a dansai, ɗa ta na a kiɗai muku mo olobo n na mi a̱ likuci ya dem ukpan u tsali.
001	GEN	034	025	Ana ayin a tatsu a lazai, ele aza a̱ usa̱n biꞋi a kupana mɓa̱la̱, muku n Yakubu n re, Saminu n Levi, ataku a cika a Dina, a ɗikai otokobi e le a uwai a̱ likuci ya babu vuza na u yevei, ɗa a unai muku n ali ra̱ka̱.
001	GEN	034	026	A unai Hamo n kolobo ka̱ ni Shekem ɗa a ɗikai Dina a kpaꞋa ku Shekem ɗa a lazakai.
001	GEN	034	027	Ɗa muku n Yakubu n na n buwai a yawai ɗa a cinai uma a na a unai va, o ɓosoi likuci i nanlo adama a na ta ɗe e remei taku vi le ɗa a vaki n a̱yi.
001	GEN	034	028	A ɗikai ushiga wu nlala u le n wa anaka u le koɓolo ni njaki n ili i na i buwai i le dem punu a̱ likuci ya ɗa a̱ uta̱i.
001	GEN	034	029	A ɗikai uciyi u le ra̱ka̱ koɓolo n a̱ma̱ci m muku ra̱ka̱ feu, n ili i na yi punu a iꞋuwa kakau dem.
001	GEN	034	030	Ɗaɗa Yakubu u danai Saminu n Levi, “I tuka̱ mu ta̱ n atakaci, i bonokoi mu vuza wuya a̱ ubuta̱ wa aza a KanaꞋana, n aza a Purizita a na i ida̱shi a iɗika i nampa ya. A̱ tsu ci gbayin ba, o ɓolongu baci aza a̱ vishili a̱ kuta̱wa̱ wa̱ va̱ n vishili, mpa m kpaꞋa ku va̱ i ta̱ a kuna tsu.”
001	GEN	034	031	Ama ɗa a̱ ushuki, “Nini ɗai u kubonoko taku vu tsu an kashakanlai?”
001	GEN	035	001	Ka̱shile ka danai Yakubu, “Ɗenga̱, vu bana e Betelu, vu da̱sa̱ngi ɗe. Vu maꞋaka Ka̱shile ɗe katalikalyuka a ayin a na vu sumai vu ka̱sukpa̱i vuza nu Isuwa.”
001	GEN	035	002	Ɗa Yakubu u danai aza a kpaꞋa a̱ ni koɓolo n uma a na i n a̱yi, “Vakangi a̱ma̱li a pulai a na yi n aɗa, ka̱ta̱ i takpa nshinda̱ ali i sabaꞋa akashi dem.
001	GEN	035	003	Ka̱ta̱ tsu ɗa̱nga̱, tsu laza a kubana Betelu, a̱ ubuta̱ u na n kumaꞋaka Ka̱shile ka na ka̱ ɓa̱nka̱i mu a ayin a atakaci koɓolo n ubuta̱ u na n tonoi dem katalikalyuka.”
001	GEN	035	004	E nekei Yakubu a̱ma̱li a pulai a na i n aɗa, koɓolo n ili ya atsuvu i na ishi a ukai. Yakubu u ciɗa̱ngi i ɗa dem a̱ kumi ku maɗanga ma mandai ma na mi ɗevu n Shekem.
001	GEN	035	005	Ayin a na i a kulaza, ɗa wovon u gbayin u ta̱wa̱i wa aza a̱ likuci i na yi ɗeɗevu lo dem, a kiyangu le ta na ba.
001	GEN	035	006	Ana Yakubu n uma a̱ ni a yawai a Luzu, ubuta̱ u na gogo na e ci ɗeke Betelu, a iɗika i KanaꞋana.
001	GEN	035	007	U maꞋi ɗe katalikalyuka ɗa u neꞋi ubuta̱ wa kula El Betelu, ɗaɗa Ka̱shile ke Betelu, adama a na ta ɗe Ka̱shile ka̱ ta̱wa̱i wa̱ ni a ayin a na wi a kusuma vuza ni.
001	GEN	035	008	Ana Debora vuza na u woꞋi Rebeka u kuwa̱i, ɗa a̱ ciɗa̱ngi ni a̱ kumi ku maɗanga ma mandai a gaɗi vu Betelu. Ɗa e neꞋi ubuta̱ wa kula “Mandai ma̱ ma̱shi.”
001	GEN	035	009	Ana Yakubu wu uta̱i ɗe Fada-aram o kubono KanaꞋana, ɗa Ka̱shile ko doku ko yotsongi ka̱ci ka̱ ni wa̱ ni. Ɗa u zuwakai ni una̱singai.
001	GEN	035	010	Ɗa Ka̱shile ka danai ni, “Kula ku nu ku ɗa Yakubu. Ama, o kudoku e ɗeke wu Yakubu ba. Avu ɗa Isaraila.” Ɗa u ɗekei ni ta na kula ka.
001	GEN	035	011	Ɗa Ka̱shile ka danai ni, “Mpa ɗa Ka̱shile Uba̱nga̱ri, matsai ka̱ta̱ i doku ka̱bunda̱i. Punu wa̱ ɗa̱ likuci-likuci yi ta̱ a kuta̱, nu ngono kpamu punu wa̱ ɗa̱, punu kpamu ikyamba i ɗa̱.
001	GEN	035	012	Iɗika i na n nekei Ibirahi n Ishaku, n neke wu ta̱ i ɗa avu, m muku n nu, nu ntsukaya n nu.”
001	GEN	035	013	Ɗa Ka̱shile ka lazai ka̱ ka̱sukpa̱i ni a̱ ubuta̱ u na u yaꞋin kadanshi n a̱yi.
001	GEN	035	014	Yakubu u shikpa̱i lo kashamkpatsu ka katali ka kuciɓasa a̱ ubuta̱ u na Ka̱shile ka yaꞋin kadanshi n a̱yi. U tsuwa̱nka̱i kaꞋa alyuka a ili i kusoꞋo, koɓolo m mani.
001	GEN	035	015	Yakubu u ɗekei ubuta̱ u na Ka̱shile ka yaꞋin kadanshi n a̱yi va Betelu.
001	GEN	035	016	Yakubu n aza a kpaꞋa a̱ ni a̱ ka̱sukpa̱i Betelu ɗa a lazai. Ana u buwai daꞋin a na a yawa Efarata, ɗa Rahila u ka̱na̱i a̱ga̱nda̱ a limata a̱ ni. Ɗa ta na u soꞋi atakaci a̱ ubuta̱ u limata wa.
001	GEN	035	017	Ana a̱ga̱nda̱ a limata a̱ ni a suɗukpai ka̱u, vuza na u tsu ka̱na̱ limata u danai ni, “Ka̱ta̱ vu pana wovon ba; gogo na vi ta̱ a kumatsa maku mo yoku.”
001	GEN	035	018	Ayin a na wuma u ni wi a̱ kuta̱, kafu u kuwa̱, ɗa u nekei ni Ben-oni. Ama Esheku tamkpamu ɗa e ɗekei kula ku ni Bayami.
001	GEN	035	019	Ɗa Rahila u kuwa̱i, a̱ ciɗa̱ngi ni a̱ ka̱kina̱ ku uye u kubana Efarata, a̱ ubuta̱ u na gogo na e ci ɗeke Batalami.
001	GEN	035	020	Yakubu u shikpa̱i ɗe katali ka kuciɓasa, na lo ɗaɗa katali ka kuciɓasa n kasaun ka Rahila, tsu na ki ɗe nannai ali n gogo na.
001	GEN	035	021	Ɗa Yakubu u lyaꞋi kelime, u zuwai ka̱pa̱m ka̱ ni a upashi u kumaꞋa ku ugaɗi ku Eda.
001	GEN	035	022	Ana Isaraila wi o kuyongo a uɓon u nanlo, Ruben u uwai ɗa u vaki n Biliha vuka vu gbani ve esheku, ɗa ta na Isaraila u panai kaꞋa.
001	GEN	035	023	Na ɗaɗa muku n Liyatu: Ruben, a̱yi ɗa maku ma gbayin ma Yakubu, Saminu, Levi, Yahuza, Isaka, n Zabalun.
001	GEN	035	024	Na tamkpamu muku n Rahila: Isufu n Bayami.
001	GEN	035	025	Na ɗa muku n kabara ka Rahila, Biliha: Dan n Nafutali.
001	GEN	035	026	Na feu ɗaɗa muku n Zilifa, kabara ke mekere ka Liyatu: Gadu n Ashera. Na va ɗaɗa muku n Yakubu n na a matsakai ni a Fada-aram.
001	GEN	035	027	Yakubu u banai we esheku a̱ ni Ishaku a Mamure, ɗevu n Heburon, a̱ ubuta̱ u na Ibirahi n Ishaku o yongoi.
001	GEN	035	028	Ishaku u yaꞋan ta̱ a̱ya̱ amangatawun na amanga̱na̱shi aduniyan kafu u kuwa̱,
001	GEN	035	029	ɗa u kuwa̱i a ayin a singai; muku ni ali, Yakubu n Isuwa a̱ ciɗa̱ngi ni.
001	GEN	036	001	Ele na ɗa ntsukaya n Isuwa, ko Edom.
001	GEN	036	002	Isuwa ta na u ɗikai a̱ma̱ci a̱ ni a̱ ubuta̱ wa aza a KanaꞋana, Ada a̱yi ɗa mekere mo Elon va aza a Hitiya, Oholibama mekere ma Ana maku ma Zibiyon vuza va aza a Hiviya,
001	GEN	036	003	m Basematu mekere ma IsumaꞋilu taku vu Nebatu.
001	GEN	036	004	Ada u matsakai Isuwa Elifaza, Basematu u matsakai ni tamkpamu Reyuwelu.
001	GEN	036	005	Oholibama feu u matsakai ni Jewushi, n Jalam, n Kora. Ele nanlo ɗa muku n Isuwa n na a matsakai ni a iɗika i KanaꞋana.
001	GEN	036	006	Ɗaɗa Isuwa u ɗikai a̱ma̱ci a̱ ni, olobo a̱ ni, nkere n ni, koɓolo n uma a na i a kpaꞋa ku ni dem, n ilikuzuwa i ni ra̱ka̱, n anaka a̱ ni ra̱ka̱, koɓolo n ucanuku u na u ciya̱i ra̱ka̱ a iɗika i KanaꞋana; ɗa u bonoi a iɗika i yoku daꞋin n vuza ni Yakubu.
001	GEN	036	007	U laza ta̱ adama a na ubuta̱ u na a̱yi wi n Yakubu u ɗika le ba; iɗika i na i o kuyongo i ɗika le ba, adama a kuzuwa ku le.
001	GEN	036	008	Adama a nannai Isuwa u da̱sa̱ngi a uɓon wu nsasan n Siyaru, Isuwa a̱yi ɗa ta na feu Edom.
001	GEN	036	009	Ele na ɗa ntsukaya n Isuwa, tsukaya tsa aza e Edom.
001	GEN	036	010	Ele na ɗa ula a̱ muku n Isuwa: Elifaza maku ma Ada vuka vu Isuwa, Reyuwelu maku ma Basematu vuka vu Isuwa feu.
001	GEN	036	011	Muku mo olobo n Elifaza ele ɗa, Timan, Omaru, Zefo, Gatamu, n Kenazu.
001	GEN	036	012	Elifaza kolobo ka Isuwa u zuwa ta̱ vuka vi yoku vu na vi n kula Timan ali u matsakai ni maku ma na mi n kula Ameleki. Ele nanlo ɗa muku mo olobo n Isuwa n na Ada u matsakai ni.
001	GEN	036	013	Ele na ɗa muku mo olobo n Reyuwelu; Nahatu, Zera, Shama, n Miza. Ele na ɗa kpamu muku mo olobo n Isuwa n na vuka vi ni Basematu u matsakai ni.
001	GEN	036	014	Muku mo olobo n Oholibama vuka vi Isuwa mekere ma Ana vu Zibiyon. Ele ɗa Jewushi, n Jalam, n Kora.
001	GEN	036	015	Na ɗa umaci u tsukaya tsu na tsu uta̱i a̱ ubuta̱ u Isuwa. Kolobo ka iyain ka Isuwa Elifaza a̱yi ɗa wi ishi akaya a umaci u nampa: Teman, Omaru, Zefo, Kenazu,
001	GEN	036	016	n Kora, Gatamu n Ameleki. Ele ra̱ka̱ aza a gbagbaꞋin a Elifaza a ɗa a Edom, ntsukaya n Ada vuka vi Isuwa ɗa.
001	GEN	036	017	Reyuwelu maku ma Isuwa a̱yi ɗa akaya a umaci u nampa a Edom: Nahatu, Zera, Shama, m Miza. Ele ra̱ka̱ ntsukaya m Basematu vuka vi Isuwa ɗa.
001	GEN	036	018	Na ɗa umaci u tsukaya tsu na tsu uta̱i a̱ ubuta̱ u Isuwa n vuka vi ni Oholibama, mekere ma Ana: Jewushi, Jalam, n Kora.
001	GEN	036	019	Umaci u na mpa ra̱ka̱ ele ɗa ntsukaya n na mu uta̱i a̱ ubuta̱ u Isuwa, ɗaɗa Edom.
001	GEN	036	020	Ele na ɗa olobo e Siyaru vuza va aza o Horitu, ele na i ida̱shi a iɗika ya: Lotan, n Shobalu, n Zibiyon, koɓolo n Ana,
001	GEN	036	021	n Dishon, n Eza, n Dishan feu. Ele na ɗa umaci wa aza o Horitu muku n Siyaru aza a iɗika i Edom.
001	GEN	036	022	Muku mo olobo n Lotan ele ɗa Hori n Heman. A̱yi Lotu wi ta̱ n vuza ni vuza kula Timina.
001	GEN	036	023	Muku mo olobo n Shobalu ele ɗa Alavan, n Manahatu, n Ebalu, n Shefo, koɓolo n Onamu.
001	GEN	036	024	Ele na ɗa feu muku mo olobo n Zibiyon: Ayiya n Ana. Ana vu nanlo va a̱yi ɗa we enei meyenike mu usuɗukpi na ɗe a kakamba, a ayin a na wi a kuguɓa njaki me esheku.
001	GEN	036	025	Muku n Ana n ɗa na: Dishon, n Oholibama mekere ma Ana.
001	GEN	036	026	Muku mo olobo n Dishon ele ɗa na: Hemadan, Esheban, Itiran, n Keran.
001	GEN	036	027	Muku n Eza ele ɗa Bilihan, Zavan, n Akan.
001	GEN	036	028	Muku n Dishan ele ɗa Uzu n Aran.
001	GEN	036	029	Ele na ɗa ngono n Horitu: Lotan, n Shobalu, n Zibiyon n Ana,
001	GEN	036	030	n Dishon, n Eza, n Dishan. Ele ɗa ngono n Horitu, a uteku u na e pecuki a iɗika i Siyaru.
001	GEN	036	031	Ele na ɗa ngono n na n lyaꞋi tsugono a Edom kafu ngono ma aza a Isaraila a lyaꞋa tsugono ci le ɗe.
001	GEN	036	032	Bela maku ma Beyo u lyaꞋi tsugono a Edom. Kula ku likuci ku ni ku ɗa Dinahaba.
001	GEN	036	033	Bela u kuwa̱i, ɗa Jobabu maku ma Zera vu Boza u lyaꞋi kelime n tsugono.
001	GEN	036	034	Ana Jobabu u kuwa̱i feu, ɗa Husham a iɗika ya aza a Tema wo okpoi mogono.
001	GEN	036	035	Husham feu u kuwa̱i, ɗa Hadadu maku ma Bedadu vuza na u lyaꞋi aza a Midiya n kuvon a̱ likuci i Mowabu, wo okpoi mogono. Kula ki iɗika i ni ku ɗaɗa Avitu.
001	GEN	036	036	Hadadu u kuwa̱i, ɗa Samula vu Masareka wo okpoi mogono.
001	GEN	036	037	Ana Samula feu u kuwa̱i, Shawu vu Rehobotu vu uɓon u kuyene ku Yufiretus wo okpoi mogono.
001	GEN	036	038	Shawu u kuwa̱i, ɗa Balu-hanan maku ma Akubo wo okpoi mogono.
001	GEN	036	039	Balu-hanan maku ma Akubo feu u kuwa̱i, ɗa Hadaru wo okpoi mogono. Kula ku likuci ku ni ku ɗaɗa Pawu. Kula ku vuka vi ni ku ɗaɗa Mehetabelu mekere ma Materedu a̱yi feu mekere ma Mezahabu maꞋa.
001	GEN	036	040	Ele na ɗa ngono ma aza e Edom a uteku u na umaci u le wi n uteku wu ubuta̱ u na i. Ele ntsukaya n Isuwa n ɗa. Ula e le a ɗa, Timina, n Aliva, n Jetetu,
001	GEN	036	041	Oholibama, n Ela, n Pinon,
001	GEN	036	042	n Kenezu, n Teman, m Mibizaru,
001	GEN	036	043	m Magadiyelu, n Iram. Ele na ɗa ishi ngono ma aza a Edom, n ubuta̱ u na o yongoi n uteku wi iɗika i na a̱ ka̱na̱i. A̱yi na ɗa Isuwa esheku a aza e Edom.
001	GEN	037	001	Yakubu u da̱sa̱ngi ta̱ a̱ ubuta̱ u na isheku i ni i da̱sa̱ngi a iɗika i KanaꞋana.
001	GEN	037	002	Na va wi ta̱ a kudana tsu tsumani tsu muku n Yakubu. Isufu wi ta̱ n a̱ya̱ kupa n e cindere, ɗa u ka̱na̱i kuyaꞋan kaguɓa nu nkoshi n ni, muku n Biliha nu muku n Zilifa, a̱ma̱ci e esheku a ɗa. U banai u yaꞋankai esheku vuɗaka vi yoku vu na nkoshi n ni i a kuyaꞋansa.
001	GEN	037	003	Ama, a̱yi Yakubu u laꞋa ta̱ n kuciga Isufu a̱ ka̱tsuma̱ ka̱ muku n ni dem, adama a na a̱yi ɗa a matsakai ni ukocishi. Ɗa u tsulakai ni kuminya ku singai ki ikebe.
001	GEN	037	004	Ana aza a̱ ni e enei esheku e le a laꞋa ta̱ n kuciga Isufu, ɗa a̱ ka̱na̱i wupa n a̱yi, ali a iwain kuyaꞋanka yi kadanshi ka singai.
001	GEN	037	005	Kanna ke te, Isufu u yaꞋin alatani, ɗa u danai aza a̱ ni. Ele ta na ɗa o doku ɗa a iwain ni.
001	GEN	037	006	U danai le, “Panai alatani a na n yaꞋin.
001	GEN	037	007	Ci ta̱ a kushiya mkpakulu a kashina. Ɗa makpakulu ma̱ va̱ ma ɗa̱nga̱i, ɗa ma shamgbai. Ɗa mkpakulu n ɗa̱ feu n ɗa̱nga̱i, ɗa a kanzai ma̱ va̱. Ɗa a̱ kuɗa̱nki maꞋa.”
001	GEN	037	008	Ɗa nkoshi n ni me ecei ni, “Vi ta̱ a kuciga vo kokpo mogono ma̱ tsu? Mayun ɗa wo ta na vi a kuciga va lyaꞋa kelime ka̱ tsu?” Ɗa o doku ɗa a iwain ni, adama a alatani a na u yaꞋin, ɗa u danai le.
001	GEN	037	009	Ɗa Isufu u doku ɗa u yaꞋin alatani o yoku. Ɗa u doku ɗa u danai le. Ɗa u danai, “N yaꞋan ta̱ alatani o yoku. Me ene ta̱ kanna n wotoi na azangata kupa n ke te. A̱ kuɗa̱ngi a kulyaꞋaka mu kayala.”
001	GEN	037	010	Ana u danai esheku koɓolo nu nkoshi n ni, ɗa esheku a dansukai ni. Ɗa u danai ni, “Alatani a̱ yi ɗa̱i nannai? Mayun ɗa a̱na̱vu nu mpa n aza a̱ nu, ɗa tsa kubana tsa̱ kuɗa̱nku wu?”
001	GEN	037	011	Ɗa nkoshi n ni n ka̱na̱i tsurala a̱yi. Ɗa esheku kpamu a ɗikai kadanshi ka nanlo a̱ ka̱ɗu ka̱ ni, ɗa u ka̱na̱i kuciɓasa kaꞋa mayin.
001	GEN	037	012	Ana nkoshi n ni a banai kaguɓa ka nlala me esheku n le ɗevu n Shekem.
001	GEN	037	013	Ɗa Yakubu u danai Isufu, “Nkoshi n nu a bana ta̱ kaguɓa na ɗe ɗevu n Shekem. Vi yeve ta̱ ubuta̱. Ta̱wa̱ n suku wu ɗe we le.” Ɗa Isufu danai, “To, m pana ta̱.”
001	GEN	037	014	Ɗa u danai ni, “Bana ve ene ma̱ta̱na̱ me le, ko nini ɗai i ɗe n kuzuwa ku le dem. Ka̱ta̱ vu bono vu dana mu.” Ɗa u suki ni u wala n uɓon u Ka̱ra̱Ꞌa̱ ke Heburon. Ana Isufu u yawai e Shekem,
001	GEN	037	015	ɗa u ka̱na̱i kuka̱ra̱sa̱ a kakamba ali vuza yoku u cinai ni ɗa we ecei ni, “Yiɗa̱i vi a̱ kula̱nsa̱?”
001	GEN	037	016	Ɗa wu ushuki, “Mi ta̱ a̱ kula̱nsa̱ aza a̱ va̱. Dana mu, te ɗai i a kaguɓa ka.”
001	GEN	037	017	Ɗa vuma va wu ushuki, “A̱ ka̱sukpa̱ ta̱ ɗe ubuta̱ u nampa. M panaka le ta̱ a kudana, ‘Tsu walai a kubana a Dotan.’” Ɗa Isufu u lazai a kubana wu nkoshi n ni. Ɗa u banai ɗa u cinai le a Dotan.
001	GEN	037	018	Ama ele e ene yi ta̱ ali a̱yi daꞋin. Ɗa e sheshei uteku u na a kuna yi.
001	GEN	037	019	Ɗa a danai, “Vuza va alatani ɗa na ɗe a̱ kuta̱wa̱.
001	GEN	037	020	Ta̱wa̱i tsu una yi, ka̱ta̱ tsu vakangi punu a kayinva ke te ka nampa ka. Ka̱ta̱ tsu bana tsu dana, ‘Manama mo yoku maꞋa mu unai ni.’ Ce ene uteku u na u kuyaꞋan n alatani a̱ ni.”
001	GEN	037	021	Ana Ruben u panai nannai, u ciga ta̱ ta na kisa yi. Ɗa u danai, “A̱Ꞌa̱. Tsu una yi ba.
001	GEN	037	022	Tsu vakangi ni punu a kayinva ka nampa ka. Ka̱ta̱ tsu ka̱sukpa̱ yi punu a kakamba ka. Ama, ka̱ta̱ tsu saꞋwai ni ba.” Ruben wi ta̱ a kuyaꞋan nannai, adama a na u yaꞋan baci ka̱ta̱ u bono u ɗikai yi, ka̱ta̱ u banka yi we esheku.
001	GEN	037	023	Ana Isufu u yawai a̱ ubuta̱ wu nkoshi n ni, ɗa a̱ ka̱na̱i ni. Ɗa o foɗoi ni kuminya ku singai ku na wi n ku ɗa u uki.
001	GEN	037	024	Ɗa a̱ ka̱na̱i ni, ɗa a vakangi ni a kayinva ka na ki babu mini.
001	GEN	037	025	Ana a̱ da̱sa̱ngi kulyaꞋa ilikulyaꞋa, ɗa a̱ la̱na̱i. Ɗa e enei aza a tsulaga a Ishimaila a iɗika i Midiya a̱ kuta̱wa̱ a̱ uta̱ ta̱ ta na Giliyadu. Arakuma e le kpamu n ucanuku kakau wi ili i kusaꞋan, maniꞋin ma̱ kusukuya̱, n ili i ma̱gula̱ni i singai dem. Ele ta na ta ɗe i a kubanka n u ɗa Masar.
001	GEN	037	026	Ɗa Yahuza u danai, “Yiɗa̱i tsa kuciya̱ tsu una baci vuza tsu, ɗa ci ciɗa̱ngi ni na, ka̱ta̱ uma a̱ kpa̱ɗa̱ kuyeve?
001	GEN	037	027	Ta̱wa̱i. Tsu bana tsu uta̱ka̱i ni ci ɗenkei aza a tsulaga a, ama ka̱ta̱ tsu una yi ba. Adama a na a̱yi vuza tsu ɗa mpasa n tsu kpamu.” Ɗa aza a na a buwai ɗa a̱ ushuki n kadanshi ka̱ ni.
001	GEN	037	028	Ana aza a tsulaga a, a yawai, ɗa aza a̱ ni a̱ uta̱ka̱i Isufu punu a kayinva ka, ɗa e dengei ni n ikebe ya Azurufa kamanga wa aza a tsulaga a. Ɗa a ɗikai ni a kubanka yi Masar.
001	GEN	037	029	Ana Ruben u banai a kayinva ka, u cina Isufu ba. Ɗa u ka̱na̱i ntogu n ni ɗa u karai adama a̱ una̱mgbi u ka̱tsuma̱.
001	GEN	037	030	Ɗa u banai a̱ ubuta̱ wa aza a̱ ni. Ɗa u danai, “Maku ma mi ɗe ba. Te ɗai mpa ma ɗamgba ma uwa?”
001	GEN	037	031	Ɗa a ɗikai kuminya ku Isufu, ɗa a kiɗai malala, ɗa a putalakai ku ɗa nu mpasa.
001	GEN	037	032	Ɗa a ɗikai kakashi ka kuminya ka, ɗa a bankai esheku e le. Ɗa a danai, “Ci cina ta̱ kuminya ku nampa ka a uye. La̱na̱. Vi yeve ta̱ ku ɗa ko ku maku ma̱ nu ku ɗa?”
001	GEN	037	033	U yeve ta̱ ku ɗa. Ɗa u danai, “E, ku maku ma̱ va̱ ku ɗa. Manama ma gbanigbani maꞋa mu unai ni. Mayun ɗa, manama ma me wejeleshei ni wuya-wuya.”
001	GEN	037	034	Ɗa Yakubu u karai ntogu n ni. Ɗa u shika̱i adama a na u yaꞋan kpalu ku Isufu. U yaꞋan ta̱ nannai ali ayin n a̱bunda̱i.
001	GEN	037	035	Ɗa muku n ni nu nkere dem a banai, adama a na a̱ ɓa̱nka̱ yi. Ka̱ta̱ kpamu e neꞋi kadanshi ku ugbamiwasuvu. Ama u iwain kupana. Ɗa u danai, “Mi a kucinukpa ba, sai m bana ɗe a̱ ubuta̱ wa̱ a̱kpisa̱ n a̱yi.” Ɗa u ka̱na̱i ma̱shi adama a maku mu ucigi ma̱ ni, Isufu.
001	GEN	037	036	Ele ta na aza a tsulaga a ɗa a banai ɗa e dengei Isufu a Masar, a̱ ubuta̱ u Potifa, o kovonshi vu FiriꞋauna (mogono ma gbayin ma Masar).
001	GEN	038	001	A ayin a nanlo Yahuda u lazai u ka̱sukpa̱i aza a̱ ni u banai u yongoi n vuma vi yoku vuza va aza Adulam. Kula ku vuza ka ku ɗaɗa Hira.
001	GEN	038	002	A̱ ubuta̱ wa ɗe ɗa Yahuda we enei Shuwa mekere ma aza a KanaꞋana. U ɗikai ni yolo ɗa ta na u vaki n a̱yi.
001	GEN	038	003	U yaꞋin ka̱tsuma̱ ɗa u matsai maku, ɗa u neꞋi ni kula Eri.
001	GEN	038	004	U doku u yaꞋin ka̱tsuma̱ kpamu ɗa u matsai maku mo kolobo ɗa u neꞋi ni kula Ona.
001	GEN	038	005	U doku u matsai maku mo kolobo mo yoku ɗa u neꞋi ni kula Shela. Yahuda wi ta̱ e Keziba a ayin a na u matsai Shela va.
001	GEN	038	006	Yahuda u zamakai maku ma iyain ma̱ ni Eri vuka, kula ku vuka ka ku ɗaɗa Tamaru.
001	GEN	038	007	Ama Eri maku ma Yahuda wi n ka̱ɗu ka singai a̱ ubuta̱ u Vuzavaguɗu ba, ɗa Vuzavaguɗu ta na wu unai ni.
001	GEN	038	008	Ɗa Yahuda u danai Ona, “Vaku n vuka vu vuza nu, ka̱ta̱ vi shatangu ulinga u kososo. Nannai ɗa vuza nu u kuciya̱ limata.”
001	GEN	038	009	Ama Ona u yeve ta̱ muku ma n kuyaꞋan n ni ba. Adama a nannai u vaku baci n vuka va ka̱ta̱ u tsuwa̱n ugapu ni pulai a iɗika, ta lo wa matsaka vuza ni muku.
001	GEN	038	010	Ili i na u yaꞋin va Vuzavaguɗu u pana uyoꞋo ba, ɗa ta na wu unai ni feu.
001	GEN	038	011	Ɗaɗa Yahuda u danai kejene ka̱ ni Tamaru, “Bono a kpaꞋa ke eshevu vi yongo ɗe tsu vuka vu na vali vi ni vu kuwa̱i ali sai ayin a na maku ma̱ va̱ Shela u yawai vali.” Adama a na u sheshe ta̱, “Wi ta̱ a̱ kuta̱wa̱ wa̱ kuwa̱ feu tsu nkoshi n ni.” Ɗa Tamaru u bonoi a kpaꞋa ke esheku a̱ ni.
001	GEN	038	012	A kubana megeshe ɗe ɗa vuka vu Yahuda, mekere ma Shuwa u kuwa̱i. Ana Yahuda u kotsoi kpalu ku nanlo, ɗa u banai a Timna a̱ ubuta̱ wa aza a kupuna cileme tsu nlala n ni, ka̱ja̱Ꞌa̱ ka̱ ni Hira vuza va aza Adulam feu u banai n a̱yi.
001	GEN	038	013	Vuza yoku u danai Tamaru a na esheku a vali a̱ ni a lazai a kubana a Timna a̱ ubuta̱ wa aza a kupuna cileme tsu nlala.
001	GEN	038	014	U foɗoi motogu ma na a̱ma̱ci a na ali e le a̱ kuwa̱i a tsu uka, u palai ka̱ ci ka̱ ni n ka̱ka̱la̱bi, u palai mayin, u da̱sa̱ngi a̱ utsutsu u likuci u Enayim, u na wi a uye u kubana Timna. Adama a na we ene ta̱ Shela u gbonguro ta̱ ali n gogo na a zuwa yi ta na wo okpo vuka vi ni ba.
001	GEN	038	015	Ana Yahuda we enei ni u sheshe ta̱ kashakanlai kaꞋa, adama a na u pala ta̱ a̱shi a̱ ni.
001	GEN	038	016	U yeve a na kejene ka̱ ni kaꞋa ba, u banai wa̱ ni a uɓon wu uye wa ɗa u danai, “Ta̱wa̱ n vaku n avu.” Ɗa a̱yi tamkpamu we ecei, “Yiɗa̱i vi e kuneke mu n vaku n avu?”
001	GEN	038	017	Ɗa Yahuda u danai, “Mi ta̱ a̱ kusuꞋuku wu m maku ma malala a ushiga u va̱.” Tamaru u danai, “Ko vi ta̱ n ili i na ve kuneke tsu kaguta ali sai ayin a na malala ma ma̱ ta̱wa̱i.”
001	GEN	038	018	U danai, “Yiɗa̱i n kuneke wu tsu kaguta?” Ɗa wu ushuki u danai, “Urotu u ka̱ta̱mba̱ri u na wi e kuɗeku ku nu n kalangu ka nwalu ka̱ nu.” U nekei ni ra̱ka̱, ɗa ta na u vaki n a̱yi, ali ɗa u ciya̱i ka̱tsuma̱
001	GEN	038	019	U ɗa̱nga̱i ɗa u lazai, u takpai ka̱ka̱la̱bi ka̱ ni ɗa kpamu u ukai motogu ma̱ a̱ma̱ci ma na ali e le a̱ kuwa̱ baci a tsu uka.
001	GEN	038	020	Ana Yahuda u nekei maku ma malala ka̱ja̱Ꞌa̱ ka̱ ni vuza va aza Adulam u banka, adama a na wi isa ili i na u nekei tsu kaguta ka a̱ ubuta̱ u vuka wa, we enei ta na ba.
001	GEN	038	021	We ecei uma a na i lo va, “Teɗai kashakanlai ka na ki ishi na a Enayim ɗevu n uye wa?” Ama ɗa a danai, “Kashakanlai ki ishi lo na ba.”
001	GEN	038	022	Ɗa u bonoi u Yahuda, u danai, “Me ene yi ba, ɗa feu aza a̱ likuci a a danai, ‘Kashakanlai ki ishi lo a̱ ubuta̱ wa ba.’”
001	GEN	038	023	Yahuda u danai, “Ka̱sukpa̱i ni u reme ili i na wi n i ɗa e ekiye a̱ ni, ta baci nannai ba, i ta̱ o kuzoꞋosoko tsu. N suꞋuku yi ta̱ maku ma malala, ɗa vu kpa̱ɗa̱i ku ene yi.”
001	GEN	038	024	Ana a yaꞋin wotoi u tatsu, ɗa a danai Yahuda, “Kejene ka̱ nu Tamaru u ka̱na̱ ta̱ ukuna u tsugbani, ali ta na gogo na u ciya̱i ka̱tsuma̱.”
001	GEN	038	025	Ayin a na i a̱ kuta̱ n a̱yi pulai, u suki kadanshi a kubana we esheku a vali a̱ ni, “Vuza vu ucanuku u nampa ɗa u yaꞋin mu ka̱tsuma̱.” Ɗa u danai kpamu, “Indanai, yayi n ka̱ta̱mba̱ri koɓolo n kalangu ka.”
001	GEN	038	026	Ɗa Yahuda u yevei ucanuku wa. U danai, “U laꞋa mu ta̱ n ukuna u mayun, adama a na n zuwai wo olo maku ma̱ va̱ Shela ba.” U doku u vaku n a̱yi ta na ba.
001	GEN	038	027	Ana ayin a limata a yawai ni, mpeshe mo olobo n ɗa ta na mi ni punu a̱ ka̱tsuma̱ ka.
001	GEN	038	028	Ayin a na wi a̱ ka̱tsuma̱ ka̱ a̱ga̱nda̱ a limata ya, ɗa vuza te wu uta̱ka̱i n kukiye ku ni pulai. Ɗa vuza kuka̱na̱ limata u shiyai kukiye ka n tsugbere ci shili n u danai, “A̱yi na ɗa u gita̱i ku uta̱.”
001	GEN	038	029	U bonokoi n kukiye ku ni, ɗa vuza ni wu uta̱ka̱i n ku ni. Ɗa vuza kuka̱na̱ limata u danai, “Nahannai ɗa vu ɓatsai?” Ɗa e neꞋi ni kula Pereza, ɗaɗa uɓatsuki.
001	GEN	038	030	Ɗaɗa vuza ni u ta̱wa̱i wu uta̱i n tsugbere ci shili ci ni e kukiye ku ni. Ɗa e neꞋi ni kula Zera.
001	GEN	039	001	Gogo na a ɗika ta̱ Isufu a kubana a Masar, ɗa Potifa, vuzagbayin vu kpaꞋa ku FiriꞋauna, vuza kelime va aza a kindi, vuza va aza a Masar u tsulai ni a̱ ubuta̱ wa aza Ishimaila a na a banai n a̱yi ɗe.
001	GEN	039	002	Vuzavaguɗu wi ta̱ koɓolo n Isufu, ali u ciya̱i una̱singai, u yongoi a kpaꞋa ku vuzagbayin vi ni vuza va aza a Masar.
001	GEN	039	003	Potifa u sakai we enei Vuzavaguɗu wi ta̱ koɓolo n Isufu, ɗa ta na Vuzavaguɗu u zuwakai ni una̱singai a ili i na u yaꞋin dem.
001	GEN	039	004	Isufu u ciya̱i mapasa ma singai a̱ ubuta̱ u vuzagbayin vi ni, u ka̱na̱i kutono n a̱yi. Potifa u zuwai ni wo okpo vuza kelime vu kpaꞋa vi ni, ili i na wi n i ɗa dem u nekei ni wi inda i ɗa.
001	GEN	039	005	N ayin a na u zuwai ni wo okpo vuza kelime vu kpaꞋa ku ni n vuza na u kinda ucanuku u ni feu, Vuzavaguɗu u zuwakai kpaꞋa ku Potifa una̱singai adama a Isufu. Una̱singai u Vuzavaguɗu u tonoi ili i na wi n i ɗa ra̱ka̱, i kpaꞋa koɓolo n i pulai dem.
001	GEN	039	006	U nekei Isufu ili i na wi n i ɗa ra̱ka̱ wi inda; a̱yi ili i doku i burai n ili i yoku ba, sai tsuwaꞋa tsu na u kulyaꞋa.
001	GEN	039	007	A kubana megeshe ɗa vuka vu Potifa u gita̱i kucikala yi, ɗa u banuki ni u vaku n a̱yi.
001	GEN	039	008	Ama Isufu u iwain ɗa u danai vuka vu vuzagbayin vi ni, “Inda, uteku u na vi e kene mu na vuzagbayin vu va̱ ili i burai n ili i na yi a kpaꞋa na ba, u ka̱sukpa̱ ta̱ ili i na wi n i ɗa dem e ekiye a̱ va̱.
001	GEN	039	009	Babu vuza na u laꞋi mu n tsugbayin a kpaꞋa ku nampa. Vuzagbayin vu va̱ u sa̱nka̱ mu ili ba, sai avu koci adama a na avu vuka vi ni ɗa vi. Nini ɗai n kuyaꞋan ili i gbani-gbani i nanlo, ka̱ta̱ n yaꞋan unushi u gbayin a kubana a̱ ubuta̱ u Ka̱shile?”
001	GEN	039	010	Ko a na u yaꞋankai Isufu kadanshi a kanna dem, u iwain ta na kuvaku n a̱yi, ko kuyawa ɗevu n a̱yi.
001	GEN	039	011	Kanna ke te ana u uwai a kpaꞋa kuyaꞋan ulinga u ni, babu ta na lo vuza yoku a kpaꞋa ka,
001	GEN	039	012	ɗa vuka va vu ka̱na̱i ni motogu, u danai, “Vaku nu mpa!” Ama u fa̱ta̱tsa̱i u ka̱sukpa̱ka̱i ni motogu ma e ekiye, ɗa u sumai a kubana pulai.
001	GEN	039	013	Ana we enei u ciya̱ ta̱ wi isa yi motogu ɗa kpamu u sumai,
001	GEN	039	014	u ɗekei aza a kpaꞋa a̱ ni a na a buwai ɗa u danai le, “Indai, vali vu va̱ vu tuka̱ ta̱ vuza va aza a Ibirahi adama a na u tsuwa̱nka̱ mu n ishikushi! U uwai adama a na u vaku nu mpa, ɗa n lapai una̱ n ka̱la̱ka̱tsu ka̱u.
001	GEN	039	015	Ana u panakai mu mo worokpoi ka̱u, ɗa u ka̱sukpa̱i motogu ma̱ ni nu mpa, ɗa u sumai a kubana pulai.”
001	GEN	039	016	U ɓa̱na̱i motogu ma nanlo ali sai ayin a na vuza kpaꞋa vi ni u bonoi,
001	GEN	039	017	ɗa u danai ni arabali a kpamu derere, u danai, “Kagbashi ka aza a Ibirahi, ka na vu tuka̱i tsu, u uwai adama u tsuwa̱nka̱ mu ni ili i wono;
001	GEN	039	018	Ana n lapai una̱ n ka̱la̱ka̱tsu ka̱u, u sumai a kubana pulai u ka̱sukpa̱i motogu ma̱ ni.”
001	GEN	039	019	Ana u kotsoi kupana arabali a vuka vi ni, ɗa Potifa u yaꞋin wupa ka̱u.
001	GEN	039	020	U ɗikai Isufu ɗa u zuwai ni a̱ kunu ku ugbashi a̱ ubuta̱ u na aza ugbashi o mogono i ushiyi. Ama a ayin a na Isufu wi a̱ ubuta̱ wu ugbashi,
001	GEN	039	021	Vuzavaguɗu wi ta̱ koɓolo n a̱yi, u yotsongi ni kpamu ucigi u ni n kasingai a̱ a̱shi a vuzagbayin vu na vi ci inda agbashi a.
001	GEN	039	022	Vuzagbayin vu na u ci inda agbashi a u nekei agbashi a na a buwai va dem e ekiye a̱ Isufu adama a na wi inda le feu, koɓolo n ukuna u na buwai punu dem.
001	GEN	039	023	Vuzagbayin vu na wi a kinda agbashi a u keɓece n ukuna u yoku ba, adama a na Isufu ɗa wi a kinda ili i na i buwai dem. Vuzavaguɗu u yongo ta̱ koɓolo n Isufu, ili i na baci u yaꞋin dem sai i ɗa i lyaꞋa kelime.
001	GEN	040	001	Ayin o yoku ɗe ɗa vuza kelime vi kuneke mogono ili i kusoꞋo n vuza na u tsu kangala boroji a yaꞋankai vuza kpaꞋa vi le mogono ma Masar unushi.
001	GEN	040	002	Ɗa mogono FiriꞋauna u yaꞋin wupa n ele ka̱u.
001	GEN	040	003	U ɓa̱ya̱ngi le a kpaꞋa ku vuza kelime vu kinda mogono ma, a ubuta̱ wu ugbashi u na a̱ ɓa̱ya̱ngi Isufu.
001	GEN	040	004	Vuza kelime vi kinda agbashi va u zuwai Isufu kelime ke le, u vanai le; ɗa o yongoi ɗe ali sai ayin o yoku kenu.
001	GEN	040	005	Kayin ko yoku ɗe a̱ kunu ku ugbashi ka, vuza na u ci neke mogono ili i kusoꞋo n vuza na u tsu kangala boroji vu mogono ma aza a Masar va a yaꞋin alatani, alatani a ta na a kudansa ili kakau.
001	GEN	040	006	Ana Isufu u ta̱wa̱i we le n usana, ɗa we enei i punu m ma̱za̱nga̱ ba.
001	GEN	040	007	We ecei aza a ulinga u gbagbaꞋin a FiriꞋauna, aza a na i koɓolo n a̱yi a kpaꞋa ku vuzagbayin vi ni, “Yiɗa̱i i la̱nga̱sa̱i a̱shi anana nannai?”
001	GEN	040	008	A danai ni, “Ci yaꞋan ta̱ alatani, babu vuza na u kudana tsu ili i na i a kudana.” Ɗa Isufu u danai le, “Kuyeve ili i na alatani i a kudansa ta ki a̱ ubuta̱ u Ka̱shile ba? Danai mu a ɗa.”
001	GEN	040	009	Ɗa vuzagbayin vu kuneke mogono ili i kusoꞋo u danai Isufu alatani a̱ ni, u danai, “A̱ ubuta̱ wa alatani u va̱ me enei ma̱ɗimbi ma Ayahudawa,
001	GEN	040	010	A̱ ma̱ɗimbi ma acaka a tatsu i ta̱ ɗe. Ana o kotsoi kutopo, a̱pa̱lu a yaꞋin a kubana megeshe kenu ɗa u gita̱i kumatsa.
001	GEN	040	011	Matan ma FiriꞋauna punu e ekiye a̱ va̱, ɗa n taꞋai umaci u mambulu n ka̱na̱i kupisha punu a matan ma FiriꞋauna ma, ɗa n nekei matan ma e ekiye a FiriꞋauna.”
001	GEN	040	012	Isufu u danai, “Ili i na ili i nampa yi a kudana i ɗa na: acaka a tatsu a nanlo i ta̱ a kadanshi ka ayin a tatsu.
001	GEN	040	013	A̱ ka̱tsuma̱ ka ayin a tatsu FiriꞋauna wi ta̱ kudengusa wu ka̱ta̱ u bonoko wu a̱ ubuta̱ u vuzagbayin vu nu; ka̱ta̱ avu vi neke FiriꞋauna matan ma̱ ni e ekiye, tsu na vi ishi vi ci yaꞋan ayin a na vi ci neke yi ili i kusoꞋo.
001	GEN	040	014	Ama ayin a na baci ukuna u gaꞋin nu vi ciɓa nu mpa; yaꞋanka mu kasingai ka̱ta̱ vu dansa ukuna u va̱ a̱ ubuta̱ u FiriꞋauna, adama a na a̱ uta̱ka̱ mu punu a̱ ubuta̱ u nampa.
001	GEN	040	015	Adama a na o boko mu ta̱ a iɗika ya aza a Ibirahi; ko punu na a Masar n yaꞋan ili i na i yawai a zuwa mu a ugbashi ba.”
001	GEN	040	016	Ana vuza kelime vu kukangala boroji we enei ili i na alatani a i a kudansa i gaꞋan ta̱, u danai Isufu, “Mpa feu n yaꞋan ta̱ alatani: me enei mbana ma akala n tatsu a kaci ka̱ va̱,
001	GEN	040	017	punu a mabana ma gaɗi ili yi ukangali yi ta̱ ɗe kakau i singai-singai i na a yaꞋankai FiriꞋauna, ama nnu a kulyaꞋa i ɗa a gaɗi vu kaci ka̱ va̱ ka ɗe.”
001	GEN	040	018	Isufu wu ushuki u danai, “Ili i na i a kudana i ɗa na: mbana n tatsu ma ayin a tatsu a ɗa.
001	GEN	040	019	A̱ ka̱tsuma̱ ka ayin a tatsu a nanlo FiriꞋauna wi ta̱ a kugbatya kaci ka̱ nu, ka̱ta̱ u saku keven ki ikyamba ka̱ nu a maɗanga; nnu n takuma keven ki ikyamba ka̱ nu ka.”
001	GEN	040	020	A kanna ka tatsu, ɗa kpamu kanna ka na a matsai FiriꞋauna, u yaꞋin ka̱ɗiva̱ adama a agbashi a̱ ni ra̱ka̱, ɗa u ɗengusa̱i vuza na u ci neke yi ili i kusoꞋo koɓolo n ka vuza na u tsu kangalaka yi boroji e mere ma agbashi a̱ ni.
001	GEN	040	021	U bonokoi vuza kelime vu na u ci neke mogono ili i kusoꞋo a̱ ubuta̱ u na wi ishi, ɗa u nekei FiriꞋauna matan e ekiye,
001	GEN	040	022	ama ɗa u saki vuza kelime vu kukangala boroji, derere tsu na Isufu u danai le.
001	GEN	040	023	Ama vuza kelime vu kuneke mogono ili i kusoꞋo u ciɓa biꞋi n Isufu ba, u cinukpai n a̱yi.
001	GEN	041	001	Ana a̱ya̱ e re a lazai ɗa Mogono FiriꞋauna ma yaꞋin alatani a na wi a kashani o kuɗolu ku Nilu,
001	GEN	041	002	ɗa anaka a singai e cindere a̱ uta̱i punu o kuɗolu ku Nilu ka ɗa a̱ ka̱na̱i kalina.
001	GEN	041	003	Ɗa kpamu anaka e cindere a gbanigbani ayambishi ɗa a̱ uta̱i punu e kuyene ku Nilu ɗa a shamgbai lo a̱ kucina ka aza a singai a.
001	GEN	041	004	Anaka a gbani-gbani n ayambishi a takumai aza a gbaga n ikyamba. Ɗa FiriꞋauna u jimgbai.
001	GEN	041	005	Ɗa u doku u latai kpamu, ɗa u doku u yaꞋansai alatani o yoku. Arata ilya kpamu a kakungu ke te, arata kpamu e cindere a singai uta̱ kpamu punu a̱ ubuta̱ u te.
001	GEN	041	006	Lo kpamu a̱ kucina̱ ka ɗa arata e cindere a̱ uta̱i avavau aza ana wunla̱i u kasana warai le.
001	GEN	041	007	Ɗa avavau a o soɗongi arata a singai a. Ɗa FiriꞋauna u rikpa̱i, ashe alatani a ɗa yi.
001	GEN	041	008	N usana ɗa ka̱ɗu ko mogono ka̱ na̱mgba̱i, ɗa u suki e ɗeke yi oboci n aza ugboji a Masar. Adama a na a dana yi alatani a ama babu vuza na u fuɗai u danai ni a ɗa.
001	GEN	041	009	Ɗa kagbashi ko mogono ka ka danai ni, “N ciɓa ta̱ n unushi u va̱ anana.
001	GEN	041	010	FiriꞋauna vu saꞋwa ta̱ kuyaꞋan wupa n kagbashi ka̱ nu vuza na u ci yaꞋanka wu boroji punu a kpaꞋa ku ugbashi.
001	GEN	041	011	A̱ tsu aza e re a̱ tsu ci yaꞋin alatani, alatani a̱ tsu kpamu i ta̱ a kudansa ili kakau.
001	GEN	041	012	Punu a ugbashi wa vuza va aza a Ibirahi wi ta̱ punu n a̱ tsu, kagbashi ko kosoji ka gbayin ki ta̱ punu feu. Ɗa tsu danai ni alatani a̱ tsu, ɗa u danai tsu ko yi ɗa̱i alatani a i a kudana.
001	GEN	041	013	Uteku u na u danai tsu, ta tana ili ya yo okpoi nannai. Mpa ɗa o bonokoi mu a̱ ubuta̱ wu ulinga u va̱, vuza te kpamu vuza na u tsu kangalaka mogono boroji ɗa a unai ni.”
001	GEN	041	014	Ɗa mogono ma zuwai ɗa a̱ utuka̱i n Isufu a̱ kunu ku ugbashi uta̱ka̱i ni ubuta̱ ma lo. Ana a punai ni ɗa a sabaꞋi ni ntogu, ɗa u banai e kelime ka FiriꞋauna.
001	GEN	041	015	Ɗa FiriꞋauna u danai Isufu, “N yaꞋan ta̱ alatani. Babu vuza na kpamu u fuɗai u danai mu a ɗa. Ama m pana ta̱ a dana vu tsu dana ta̱ uma alatani e le. I ɗa i zuwai ɗa n ɗekei nu.”
001	GEN	041	016	Ɗa Isufu u danai ni, “Mpa mi a kufuɗa ba. Ama Ka̱shile ki ta̱ e kuneke FiriꞋauna wu ushuki u singai.”
001	GEN	041	017	Ɗa FiriꞋauna u danai Isufu, “Alatani a ɗa na: Mpa, mi ta̱ a kashani a̱ ka̱kina̱ ke Kuyene ku Nilu.
001	GEN	041	018	Punu a̱ mini ma, ɗa anaka e cindere a̱ uta̱i punu a̱ mini ma. Aza a ikyamba molu-molu, ɗa a̱ ka̱na̱i lo kalina a̱ ubuta̱ wi ijanu, i na yi lo va.
001	GEN	041	019	Ana i lo kpamu, ɗa anaka e cindere o yoku o doku ɗa a̱ uta̱i ayambishi, babu kpamu tsuloboi. Mpa ta na ka̱ta̱ n saꞋwa kene icuꞋu ya anaka i nanlo punu na Masar ba.
001	GEN	041	020	Ɗaɗa ayambishi a anaka a gbani-gbani a, ɗa a takumai anaka a ikyamba a dem.
001	GEN	041	021	Ko a na a takumai aza a ikyamba a okpoi adanshi a takuma ili ba, i ta̱ lo n una̱mgbi u le tsu na ishi cau. Ɗaɗa n jimgbai.
001	GEN	041	022	Punu a alatani a̱ va̱ a kpamu me ene ta̱ arata a ilya e cindere a singai. Ɗa kpamu i a kakungu ke te.
001	GEN	041	023	Ɗa kpamu arata a ilya o yoku e cindere a̱ uta̱i. Avavau a alumbushi kpamu, aza a na wunla̱i u kasana wi ɗe o koꞋuso.
001	GEN	041	024	Ɗa avavau a o soɗongi arata a ilya a singai a. N danai oboci ukuna u nampa, ama babu vuza na u fuɗai u yevekei mu ukuna wa.”
001	GEN	041	025	Ɗa Isufu u danai FiriꞋauna, “Alatani a̱ nu icuꞋu i te ɗa ra̱ka̱. Ka̱shile kaꞋa ko yotsongi nu ili i na yi lo a̱ kuta̱wa̱.
001	GEN	041	026	Anaka a ikyamba a singai a ɗaɗa a̱ya̱ e cindere a singai arata e cindere kpamu ɗaɗa a̱ya̱ a singai e cindere kpamu. Alatani a i ta̱ a kadanshi ki ili i te dem.
001	GEN	041	027	Ayambishi a anaka e cindere kpamu an na uta̱i punu e kuyene ka n avavau e cindere a na wunla̱i u kasana warai ita̱ a kadanshi ka̱ a̱ya̱ e cindere feu a kambulu.
001	GEN	041	028	Ta kaꞋa ki nannai Ka̱shile ko yotsongu ta̱ FiriꞋauna i na yi lo a̱ kuta̱wa̱.
001	GEN	041	029	A̱ya̱ e cindere i ta̱ lo a̱ kuta̱wa̱, a na yaba dem u kuciya̱ ili i kulyaꞋa na Masar.
001	GEN	041	030	Ama feu a̱ya̱ e cindere a kambulu i ta̱ lo a̱ kuta̱wa̱. Uma kpamu i ta̱ a kucinukpa n uciyi u na wishi lo dem. Punu na Masar, kambulu kpamu ki ta̱ a̱ kuka̱ra̱Ꞌa̱ iɗika ya dem.
001	GEN	041	031	Wi ta̱ o kokpo adanshi ka̱ta̱ ishi a saꞋwa kuciya̱ ilikulyaꞋa ba, adama a na kambulu ka ki ta̱ a kuyimkpa ka̱u.
001	GEN	041	032	Ili i na i zuwai ɗa alatani a uta̱i ku re ɗaɗa, kadanshi ka̱ Ka̱shile kaꞋa ko foɓusoi kaꞋa n ka̱ci ka̱ ni, Ka̱shile kpamu ki ta̱ a kuyaꞋan kaꞋa m megeshe ba.
001	GEN	041	033	“Gogo na u gaꞋan ta̱ FiriꞋauna u la̱nsa̱ vuza vu ugboji n cicoꞋo, vuza na u yevei ka lyalyaꞋi, ka̱ta̱ u zuwa yi u la̱na̱ iɗika i Masar.
001	GEN	041	034	YaꞋan FiriꞋauna u zuwa aza a na a kinda iɗika. A ɗika kpamu ili i re a̱ ka̱tsuma̱ ki ili kupa i na uma a Masar a kyaꞋi dem a̱ ka̱tsuma̱ ka̱ a̱ya̱ e cindere a nanlo adama a na o foɓo.
001	GEN	041	035	YaꞋan uma o ɓolongu ilikulyaꞋa a̱ ka̱tsuma̱ ka̱ a̱ya̱ e cindere a singai a nampa a na i lo a̱ kuta̱wa̱, ka̱ta̱ o foɓo ilikulyaꞋa ya nu utsura u mogono FiriꞋauna, a zuwa i ɗa a̱ likuci i gbagbaꞋin yi iɗika ya.
001	GEN	041	036	IlikulyaꞋa i nanlo kpamu a zuwa i ɗa adama a iɗika i Masar. Adama a na uma e pece ka̱ta̱ kambulu ka̱ a̱ya̱ e cindere ka kuna le dem ba.”
001	GEN	041	037	Kadanshi ka nanlo kpamu ka zuwa ta̱ FiriꞋauna n abara a̱ ni a̱ ushuku n kadanshi ka.
001	GEN	041	038	Ɗa we ecei le, “Ci ta̱ a kufuɗa tsa̱ ciya̱ vuza tsu nampa vuza na kpamu u laꞋi ni? Vuma vu nampa kpamu wi ta̱ n ayinviki a̱ Ka̱shile.”
001	GEN	041	039	Ɗa mogono FiriꞋauna u danai Isufu, “Ci ta̱ a kufuɗa tsa̱ ciya̱ vuma vu na ayinviki a̱ Ka̱shile ki n a̱ya̱ nahannai? Babu vuza na u yawai nu ugboji n cicoꞋo tsu nu.
001	GEN	041	040	Avu ɗa vo kokpo vuzagbayin vu kefeku ko tsugono ka̱ va̱, uma a̱ va̱ kpamu i ta̱ e kuneke wu tsugbayin. Ili i na n kulaꞋaka wu i ɗaɗa kakuba ku tsugono ka̱ va̱.”
001	GEN	041	041	Ɗa FiriꞋauna u danai Isufu, “Gogo na n zuwa wu ta̱ vo okpo vuza na u kula̱na̱ iɗika i Masar.”
001	GEN	041	042	Ɗa FiriꞋauna u foɗoi makawani a̱ ka̱jivu ka̱ ni ɗa u ukai a̱ ka̱jivu ka̱ Isufu. Ɗa u ukai ni aminya a na a yaꞋin n arikinla a singai ɗa u ukai ni idolu ya azanariya e kuɗeku ku ni.
001	GEN	041	043	Ɗa FiriꞋauna u zuwai Isufu u kumba keke vo odoku vi ni wo okpoi an mogono me i re a iɗika i Masar Ɗa a̱duga̱ri o mogono a̱ ka̱na̱i kusala, “Nekei uye.” Ta a zuwai Isufu wo okpoi gomuna vu Masar nannai.
001	GEN	041	044	Ɗa FiriꞋauna u danai Isufu, “Mpa ɗa mogono, ama koɓolo n kadanshi ka̱ nu kaꞋa baci ba babu vuza na u kuɗa̱ngusa̱ kukiye ka̱ta̱ u yaꞋan ili na a iɗika i Masar.”
001	GEN	041	045	Ɗa FiriꞋauna u neꞋi Isufu kula Zafinatu Peniya ɗa u nekei ni Asenatu mekere ma Potifera ganu vu Onu wo okpo yi vuka. Isufu ta na wo okpoi vuza vu utsura a iɗika i Masar dem.
001	GEN	041	046	Ayin a nanlo Isufu wi ta̱ n a̱ya̱ kamangankupa, ana u uwai ulinga n FiriꞋauna a iɗika i Masar. Ɗa Isufu wu uta̱i u FiriꞋauna, ɗa u ka̱ra̱Ꞌi iɗika i Masar dem.
001	GEN	041	047	A̱ ka̱tsuma̱ ka̱ya̱ e cindere a nanlo ɗa ubuta̱ dem u matsai ili n a̱bunda̱i.
001	GEN	041	048	Ɗa Isufu u ka̱na̱i ki isa ilikulya n u zuwai a̱ ka̱tsuma̱ ka̱ a̱ya̱ e cindere a nanlo a̱ likuci i gbagbaꞋin i Masar. Likuci dem ɗa u zuwa a zuwai ilikulyaꞋa ya a ashina a na i uka̱ra̱Ꞌi u likuci ya.
001	GEN	041	049	Ta Isufu u zuwai ilikulyaꞋa nannai n a̱bunda̱i i ɗa i yimkpa ta̱ ali ɗa u ta̱wa̱i u ka̱sukpa̱i kukuzuku i ɗa adama a na i laꞋa ta̱ kukunzuku.
001	GEN	041	050	Kafu a̱ya̱ e cindere a nanlo a yawa a matsaka ta̱ Isufu muku mo olobo n re aza a na Asenatu mekere ma Potifera ganu vu Onu u matsakai ni.
001	GEN	041	051	Ɗa Isufu u neꞋi maku ma̱ ni kula Manasa (Ncinukpa) adama a na u dansa ta̱ n ka̱ɗu ka̱ ni, “Ka̱shile ka zuwa mu ta̱ ɗa n cinukpai n atakaci a̱va̱ dem n a kpaꞋa ke esheku a̱va̱.”
001	GEN	041	052	Maku me ire u neꞋi ni kula Ifirayimu adama a na u dana ta̱ a̱ ka̱ɗu ka̱ ni “Ka̱shile ke neke mu ta̱ muku a iɗika i na n takacikai.” (Akungusan).
001	GEN	041	053	Ayin a̱ ucuwi a iɗika i Masar o kotsoi.
001	GEN	041	054	Ɗa a̱ya̱ a kambulu a̱ gita̱i kuꞋuwa uteku tsu na Isufu u danai va. A̱ ubuta̱ u na u buwai dem, u ɗa wi ta̱ n kambulu ka gbayin. Ama a iɗika i Masar utalu wi ta̱ ɗe.
001	GEN	041	055	Ana kambulu ka̱ yikpa̱i a iɗika ɗa uma a̱ shiꞋika̱i FiriꞋauna. Ɗa FiriꞋauna u danai le a bana u Isufu i na baci u danai le dem a yaꞋan.
001	GEN	041	056	Ana kambulu ka̱ ka̱ra̱Ꞌi iɗika dem ɗa Isufu u zuwai a̱ ɓa̱yuwa̱ mpon ma adama a na e denke aza Masar ilikulya.
001	GEN	041	057	Uma n a̱bunda̱i a aduniyan a banai Masar adama ana a tsula ilikulyaꞋa e ekiye a̱ Isufu, adama a na kambulu ka ka yimkpa ta̱ a aduniyan.
001	GEN	042	001	Ana Yakubu u panai a danai ilikulyaꞋa yi ta̱ ɗe a Masar, ɗa u danai muku n ni, “Yiɗa̱i ɗa yi a mindanai uteku u ɗa̱?”
001	GEN	042	002	M pana ta̱ “Utalu wi ta̱ ɗe Masar. Banai, i tsula adama a na ci ciya̱ ilikulyaꞋa ta lo tsa̱ kukuwa̱.”
001	GEN	042	003	Isufu nkoshi n ni uma kupa a banai Masar adama a na a tsula ilikulyaꞋa.
001	GEN	042	004	Ama Yakubu u suku Bayami ba, adama a na wi ta o wovon talo ili i yoku ya̱ ciya̱ le i muna.
001	GEN	042	005	Muku n Yakubu i ta̱ a̱ ka̱tsuma̱ ka aza na a banai kutsula ilikulyaꞋa, adama a na kambulu ka̱ yikpa̱ ta̱ feu a iɗika i KanaꞋana.
001	GEN	042	006	Ayin a nanlo ta na, a zuwa ta̱ Isufu wo okpo gomuna vi iɗika i Masar. A̱yi ɗa kpamu vuza na u kudenge utalu ya a̱ ubuta̱ u uma. Ana Isufu aza a̱ ni a banai wa̱ ni, ɗa a̱ kuɗa̱nki ni, ali ɗa a̱ ka̱na̱i kulyaꞋa kayala.
001	GEN	042	007	Ana Isufu we enei aza a̱ ni, ɗa ta na u yevei le. Ama ɗa u yaꞋin adanshi u yeve le ba. Ɗa u ka̱na̱i kuyaꞋanka le kadanshi ka wuya. Ɗa we ecei le, “Te ɗai tamkpamu yu uta̱i?” Ɗa a̱ ushuki, “Tsu uta̱ ta̱ a iɗika i KanaꞋana. Tsu ta̱wa̱ ta̱ adama a na tsu tsula utalu.”
001	GEN	042	008	Isufu u yeve le ta̱, ama ele e yeve yi ba.
001	GEN	042	009	Ɗa u ciɓai n alatani a̱ ni. Ɗa u danai le, “A̱ɗa̱ omoci a ɗa, aza a na a tsu saka ubuta̱, adama a na a banka n kuvon. I ta̱wa̱ ta̱ adama a na i la̱na̱ ubuta̱ u na wi babu utsura ka̱u.”
001	GEN	042	010	Ɗa a danai ni, “A̱ a̱ vuzagbayin tsu ta̱wa̱ ta̱ adama a na tsu tsula ilikulyaꞋa
001	GEN	042	011	A̱ tsu muku n vuza te n ɗa; a̱ tsu aza usuɓi a ɗa kpamu ci; agbashi a̱ nu ka̱ta̱ a saꞋwa kubana tsusaki ba.”
001	GEN	042	012	“A̱ a̱” ɗa u danai le. “I ta̱wa̱ ta̱ adama a na ye ene tsu na iɗika i tsu yi.”
001	GEN	042	013	Ɗa a danai ni, “A̱ tsu a agbashi a̱ nu a ɗa, ci ta̱ uma kupa n aza e re. Esheku e te a ɗa kpamu, vuza na kpamu wi ida̱shi a iɗika i KanaꞋana. Auta vu tsu wi ta̱ ɗe n esheku a̱ tsu, vuza te kpamu u buwa lo ba.”
001	GEN	042	014	Ɗa Isufu u danai le, “Ɗaɗa i zuwai ɗa n danai, ‘A̱ɗa̱ aza a tsusaki ki iɗika a ɗa adama o kuvon.’”
001	GEN	042	015	Tsu na n kukondo ɗa̱ ɗa na. FiriꞋauna wi baci lo de n wuma, ya̱ kuka̱sukpa̱ ubuta̱ u nampa ba, sai i tuka̱ n vangu vu ɗa̱ na.
001	GEN	042	016	Suki vuza te a̱ ka̱tsuma̱ ka̱ ɗa̱, aza a na a buwai a shamgba na a na agbashi, ta o kukondo kadanshi ka̱ ɗa̱ nannai ci yeve ko mayun ɗa yi a kudansa. Mayun ɗa baci ta na ba, n kucina ta̱ n FiriꞋauna a̱ɗa̱ aza a tsusaki a ɗa yi.
001	GEN	042	017	Ɗa u remei le. Ɗa u zuwai le ali ayin a tatsu.
001	GEN	042	018	A kanna ka tatsu ɗa Isufu u danai le, “Ili i na i kuyaꞋan ka̱ta̱ i yaꞋan wuma i ɗa na mpa mi ta̱ o wovon u Ka̱shile.
001	GEN	042	019	A̱ɗa̱ aza a mayun a ɗa baci yi ka̱sukpa̱ vuza te vu ɗa vu shamgba na a ugbashi, aza a na a buwai a ɗika ilikulyaꞋa a banka a kpaꞋa aza na i ɗe n kambulu.
001	GEN	042	020	Ka̱ta̱ i tuka̱ mu n Auta vu ɗa̱ i yaꞋan baci nannai ta n kushuku n a̱ɗa̱ babu vuza na u kuna ɗa̱.” Ɗa Isufu aza a̱ ni a̱ ushuki kuyaꞋan nannai.
001	GEN	042	021	Ɗa a danai uteku u le n kelentsu ke le, “Mayun mpasa n vangu vu tsu n ɗa mi o kutono tsu adama a na ce ene ta̱ atakaci a̱ ni a ayin a na wi o kufolono tsu tsu ɓa̱nka̱ yi, ama ɗa ci iwain kupanaka yi. Adama a nannai mpasa n ni ɗa mi o kutono tsu.”
001	GEN	042	022	Ɗa Ruben u danai, “N dana ɗa̱ ba ka̱ta̱ i yaꞋanka maku ma nannai ba? Ɗa i iwain kupanaka mu. Anana mpasa n ni a ɗa mi o kutono tsu.”
001	GEN	042	023	E yeve a na Isufu u yeve ta̱ kelentsu ke le ba, adama a na wi ta̱ a kuyaꞋanka le kadanshi n u danai ni ili i na i a kudansa.
001	GEN	042	024	Ɗa Isufu u kpatalai a̱ ubuta̱ u yoku ɗa u ɓa̱ruwa̱i ma̱shi. Ɗa u doku ɗa u bonoi we le kpamu ɗa u yaꞋankai le kadanshi. A ɗikai Simiyon ɗa a shiyai ni lo e kelime ke le.
001	GEN	042	025	Ɗa Isufu u zuwai a shatangu a̱bufu e le nu utalu ka̱ta̱ kpamu o bonoko n yaba dem n ikebe i ni a̱ ta̱nki vi ni. Ta u yaꞋankai ni nannai.
001	GEN	042	026	Ɗa a zuwakai njaki le ucanuku ɗa a lazai.
001	GEN	042	027	A̱ ubuta̱ u na a shamgbai adama ana asa, ɗa vuza te u ɓa̱yuwa̱i ucanuku u ni ana we neke majaki ma̱ ni ilikulya, ɗa u cinai azanariya punu a ucanuku u ni.
001	GEN	042	028	Ɗa u danai aza a̱ ni, “O bonoko ta̱ n azanariya a̱ va̱,” U danai. “A ɗa na punu ucanuku u va̱.” Ɗa a̱ɗu e le a̱ muɗa̱i le ɗa a dagazai ɗa a dananai, “Yiɗa̱i Ka̱shile ka yaꞋankai tsu nahannai?”
001	GEN	042	029	Ana a yawai we esheku e le Yakubu a KanaꞋana ɗa a danai ni ili i na i ciya̱i le dem.
001	GEN	042	030	“Vuma vu na a zuwai vuzagbayin vi iɗika ya u yaꞋanka tsu ta̱ kadanshi n wupa u neke tsu ta̱ kpamu atakaci ali u danai a̱ tsu va aza tsusaki a ɗa ci.
001	GEN	042	031	Ama ɗa tsu danai ni, ‘A̱ tsu aza usuɓi a ɗa ci; aza tsusaki ki iɗika kaꞋa ci ba.
001	GEN	042	032	Ci ta̱ uma kupa n aza e re muku me esheku e te. Ama vuza te vu tsu u buwa lo n wuma ba vuza kene vu tu kpamu wi ta̱ ɗe KanaꞋana n esheku a̱ tsu.’
001	GEN	042	033	“Ɗa kpamu vuzagbayin va u danai tsu kpamu, ‘Tsu nampa tsu ɗa kpamu n kuyeve ko aza a mayun a ɗa yi: ka̱sukpa̱i vuza te ɗa̱ na nu mpa ama ɗikai ilikulyaꞋa i banka aza a kambulu a kpaꞋa ku ɗa̱.
001	GEN	042	034	Tuka̱i mu n vuza vu ukocishi vu ɗa̱ ta n kuyeve nannai a na a̱ɗa̱ aza a tsusaki ki iɗika kaꞋa yi ba, mi ta̱ o kubonoko ɗa̱ n vuma ɗa̱ ka̱ta̱ i lyaꞋa kelime n tsulaga a iɗika ya.’”
001	GEN	042	035	Ana yaba dem u tsuwa̱in ilya i ni o mopon ɗa yaba dem vi le u cinai ikebe i ni punu. Ana ele n esheku e le e enei ikebe ya ɗa a panai wovon.
001	GEN	042	036	Ɗa Yakubu u danai le, “A̱ɗa̱ ɗa i sa̱nka̱i muku n va̱. Isufu wi lo ba Simiyon kpamu wi lo ba, gogo na kpamu Bayami ɗa yi a kuciga ya ɗika. Ili dem adanshi i ɗa yi ta̱ a kuꞋiwan mu.”
001	GEN	042	037	Ɗa Ruben u danai esheku, “Vi ta̱ a kufuɗa va kuna muku n re n va̱ m bono baci n a̱yi ba. Ka̱sukpa̱ka̱ mu a̱yi wa̱ va̱, mi ta̱ o kubonoko yi na.”
001	GEN	042	038	Ama ɗa Yakubu u danai ni, “Maku ma̱ va̱ mo kutono wu a kubana na ɗe ba; vuza ni u kuwa̱ ta̱ ɗe a̱yi ɗa u buwai mu n wuma. Ili i yoku i ciya̱ ɗa baci a uye a̱ ka̱tsuma̱ ka nwalu, yi ta̱ a kuzuwa mu n kuwa̱ n ka̱tsuma̱ ka̱ lima̱,”
001	GEN	043	001	Ana kambulu ko doku ka yinkpasakai ka̱u a iɗika ya.
001	GEN	043	002	Ana o kotsoi kulyaꞋa utalu u na a banai a tsulai a Masar, ɗa esheku e le a danai le, “Banai i doku i tsulaka tsu utalu kenu.”
001	GEN	043	003	Ama ɗa Yahuda u danai le, “Vuma va u dana ta̱, ‘Yo kudoku ye kene a̱shi a̱ va̱ ba, sai i tuka̱ mu n vuza vu ukocishi vu ɗa̱ na.’
001	GEN	043	004	Vu ka̱sukpa̱ tsu baci tsu bana n vangu vu tsu ci ta̱ a kubana tsa tsulaka wu utalu.
001	GEN	043	005	Ama vi baci a̱ kuka̱sukpa̱ yi u bana ba, a̱ tsu feu ci a kubana ɗe ba, adama a na vuma va u dana tsu ta̱, ‘Yi o kudoku ye kene a̱shi a̱ va̱ ba, sai yi koɓolo n vuza ɗa̱.’”
001	GEN	043	006	Ɗa Isaraila we ecei le, “Yiɗa̱i i zuwai ɗa yi a̱ kutuka̱ mu n atakaci ali ɗa i danai ni yi ta̱ n vangu vu ɗa̱ vi yoku?”
001	GEN	043	007	A̱ ushuki, “Vuma va u ɗeke tsu ta̱ ɗa u ka̱na̱i kece tsu mayin uteku u na kpaꞋa ku tsu ki. ‘Esheku a̱ ɗa̱ i ta̱ n wuma? Yi ta̱ n vangu vu ɗa̱ vi yoku?’ Ɗa tsu ushuki keci ku ni. Nini ɗai tsu kuyeve wi ta̱ a kudana tsu sai tsu tuka̱ n vangu vu tsu?”
001	GEN	043	008	Ɗa Yahuda u danai esheku a̱ ni Isaraila, “Zuwa maku ma ma bana n a̱ tsu ci ta̱ a kulaza gogo na, adama a na avu m muku n tsu tsa̱ kukuwa̱ ba.
001	GEN	043	009	Mpa a̱ ka̱ci ka̱ va̱ mi ta̱ a kinda ma̱ta̱na̱ ma̱ ni, ve ece mu u bono baci ba. Ɗa baci m bonoi n a̱yi ba, mi ta̱ a̱ kushuku ili i na baci de dem i ciya̱i mu.
001	GEN	043	010	Ishi baci tsu la̱nga̱sa̱ ayin ba an tsu bana ta̱ ɗe tsu bono kure.”
001	GEN	043	011	Ɗa esheku a a danai, “Ta baci de nannai sai i yaꞋan ili i nam ba, ɗikai ili i singai i yoku yi iɗika i nampa ka̱ta̱ i zuwa a ajika n ɗa̱, ka̱ta̱ i banka vuza va tsu kuneꞋe, maniꞋin, n ishigi, n ili i ma̱gula̱ni, n umaci u maɗanga u Pisatashiyo, n alumo.
001	GEN	043	012	Ɗikai ikebe n a̱bunda̱i i na i laꞋi i cau ya i bonoko n ikebe i na a zuwakai ɗa̱ a ajika a̱ ɗa̱ a, u gaꞋan ba ucunukpi u ɗa le.
001	GEN	043	013	Ɗikai vangu vu ɗa̱ i laza a kubana a̱ ubuta̱ u na vuma va wi.
001	GEN	043	014	Ka̱sukpa̱ Ka̱shile ka na ki n utsura dem ka zuwa vuza va u pana asuvayali a̱ ɗa̱, ali ka̱ta̱ u bonoko ɗa̱ n vuza ɗa̱ koɓolo m Bayami ka̱ta̱ i bono koɓolo. Ama mpa unambi u ta̱wa̱ mu baci u ta̱wa̱ mu ta̱ ta na.”
001	GEN	043	015	Ɗa uma a ɗikai kuneꞋe ka ali ɗa kulaꞋi ku cau ka, ɗa feu a banai m Bayami. Ɗa a dakakai a lazai a kubana a Masar adama a na o yotsongu ka̱ci ke le u Isufu.
001	GEN	043	016	Ana Isufu we enei Bayami n ele ɗa u danai agbashi a kpaꞋa a̱ ni, “Ɗikai uma a na mpa a kubana a kpaꞋa ku va̱, kiɗakai le manama mo yoku ka̱ta̱ i suꞋwanka le, i ta̱ a kulyaꞋa anana nu mpa.”
001	GEN	043	017	Ɗa kagbashi ka ka yaꞋin tsu na a danai ni ɗa u ɗikai uma a kubana a kpaꞋa ku Isufu.
001	GEN	043	018	Uma a panai wovon n a̱bunda̱i a na a ɗikai le a kubana a kpaꞋa ku Isufu.
001	GEN	043	019	Ɗa a banai u kagbashi ka̱ Isufu ɗa a yaꞋin kadanshi n a̱yi a̱ utsutsu u kpaꞋa.
001	GEN	043	020	Ɗa a danai, “Ka̱na̱ ka̱ɗu vuzagbayin, cau tsu ta̱wa̱ ta̱ na kutsula utalu.
001	GEN	043	021	Ama ubuta̱ u na ci shamgbai kasa ɗa tsu ɓa̱yuwa̱i ucanuku u tsu ɗa ci cina ikebe i tsu punu i ɗa ta na tsu bonokoi na.
001	GEN	043	022	Tsu tuka̱ ta̱ kpamu n ikebe i yoku adama a na tsu tsula utalu kpamu ci yeve vuza na u zuwai ikebe punu a utalu wa ba a ayin a na tsu ta̱wa̱i.”
001	GEN	043	023	Ɗa kagbashi ka ka danai, “Ka̱ta̱ i dagaza ba. Ka̱ta̱ kpamu i pana wovon ba. Ka̱shile ka̱ ɗa̱ Ka̱shile ke esheku a̱ ɗa̱ u gaꞋan ba a̱yi ɗa u zuwakai ɗa̱ ikebe ya.” Ɗa wu uta̱ka̱i le n Simiyon.
001	GEN	043	024	Ɗa kagbashi ka ka ɗikai aza a̱ ni u uwakai a kpaꞋa. Ɗa u nekei le mini adama a na a saꞋa ene, ɗa kpamu u nekei njaki n le ilikulyaꞋa
001	GEN	043	025	Ɗa u foɓusoi kuneꞋe ku le ku na e kuneke Isufu a gasa baci n kanna ka, adama a na a dana le ta̱ i ta̱ a kulyaꞋa ili n a̱yi.
001	GEN	043	026	Ana Isufu u uwai a kpaꞋa ka ɗa a ɗikai kuneꞋe ku na i n kuɗa ɗa a̱ kuɗa̱ngi kelime ka̱ ni ɗa e nekei ni ku ɗa.
001	GEN	043	027	Ɗa we ecei ma̱ta̱na̱ me le u danai, “I yaꞋanka mu ta̱ kadanshi ko mokoshi me esheku a̱ ɗa̱, nini ɗai wi ɗe, u buwa ta̱ n wuma?”
001	GEN	043	028	Ɗa a̱ ushuki, “Esheku a̱ tsu kagbashi ka̱ nu u buwa ta̱ n wuma wi ta̱ ɗe kpamu m ma̱ta̱na̱.” Ɗa a̱ kuɗa̱ngi kelime ka̱ ni ɗa e nekei ni tsugbayin.
001	GEN	043	029	Ana Isufu we enei vuza ni Bayami ɗa u danai, “A̱yi na ɗa vangu vu ɗa̱ vi kenu, vuza na i yaꞋankai mu kadanshi ka? Ka̱shile ka zuwaka wu una̱singai maku ma̱ va̱.”
001	GEN	043	030	Ɗa Isufu u ɗa̱nga̱i fa̱ra̱ka̱ci adama a na ka̱ɗu ka̱ ni ka̱ ɗa̱nga̱ ta̱ adanshi u shika̱ a na we enei aza a̱ ni ɗa u uwai a̱ kunu ɗa u shika̱i.
001	GEN	043	031	Ana u kotsoi ɗa u saꞋi a̱shi a̱ ni, ɗa u danai e pecuku ilikulyaꞋa ya.
001	GEN	043	032	A zuwakai Isufu va tsuwaꞋa ci ni ubuta̱ u ni kau n aza a̱ ni, Aza a Masar a na i kulyaꞋa lo dem e le kpamu n ubuta̱ u le kau, adama a na ili yu unata u ɗa vuza va aza a Masar u lyaꞋa ilikulya n vuza va aza a Ibirahi.
001	GEN	043	033	Ɗa a̱ da̱sa̱nki Isufu aza a̱ ni e kelime ka̱ ni, uteku u na umaci u le wi vuzagbayin a kubana u vuza kenu.
001	GEN	043	034	Kirukpa ku na ki e kelime ka̱ Isufu a̱ ka̱na̱i kubanka ɗe n ilikulyaꞋa ama upecu u Bayami u laꞋa ta̱ wa̱ aza a̱ ni ali kutawun. Ɗa a lyaꞋi o soꞋi koɓolo n Isufu ɗa a panakai wuma u le uyoꞋo.
001	GEN	044	001	Ɗa Isufu u danai kagbashi ka na ki a kinda kpaꞋa ku ni; “Shatangu a̱ta̱nki e le tukpa-tukpa n utalu tsu na a kufuɗa kuɗika, ka̱ta̱ vu zuwaka yaba dem mokoko ma azanariya a̱ una̱ u ta̱nki u ni.
001	GEN	044	002	Ka̱ta̱ vu zuwa mokoko ma azanariya a̱ ta̱nki vu vuza vu ukocishi vi le n ikebe ya punu.” Ɗa u yaꞋin tsu na Isufu u danai ni.
001	GEN	044	003	Kayin a kasa ɗa u uta̱ka̱i uma a ni njaki n le.
001	GEN	044	004	Ana a lazai a bana daꞋin ka̱u ba, ɗa Isufu u danai kagbashi ka kpaꞋa ka̱ ni, “YaꞋan gogoꞋo i tono uma a nanlo a, i cina le baci ka̱ta̱ ye ece le. ‘Yiɗa̱i i zuwai ɗa i tsupai kasingai n kawuya?
001	GEN	044	005	Yiɗa̱i i zuwai ɗa i bokoi mokoko ma azanariya ma vuzagbayin vu va̱? Ma ɗa kpamu u ci yaꞋanka kutakpa ku uteku. Na va unushi u gbani-gbani u ɗa i yaꞋin.’”
001	GEN	044	006	Ana u cinai le ɗa u dansai derere tsu na a danai ni.
001	GEN	044	007	Ɗa a̱ ushuki ni, “Yiɗa̱i vi a kudana vuzagbayin? Ka̱shile ke jebeshe agbashi a̱ nu a yaꞋan ili tsu nanlo.
001	GEN	044	008	Ikebe i na ci cinai a̱ a̱ta̱nki a̱ tsu tsu bonoko ta̱ i ɗa. Yiɗa̱i kpamu i kuzuwa ɗa tso kuboko mokoko ma azanariya ma vuzagbayin vu nu?
001	GEN	044	009	Vuzagbayin, a cina baci vuza te a̱ ka̱tsuma̱ ka̱ tsu m mokoko ma nanlo yaꞋan a una yi a̱ tsu vu na tsu buwai tsu okpo agbashi a̱ ɗa̱.”
001	GEN	044	010	Ɗa vuma u danai, “To u gaꞋan ta̱ wo okpo tsu na i danai ama vuza na a cinai mokoko ma wa̱ ni, a̱yi ɗa u kokpo kagbashi aza a na a buwai i ta̱ a kulaza.”
001	GEN	044	011	Ɗa ra̱ka̱ vi le a̱ cipa̱ka̱i n ucanuku wu njaki n le, ɗa a̱ ɓa̱yuwa̱sa̱i ucanuku u le.
001	GEN	044	012	Ɗa u gita̱i u vuzagbayin a kubana u vuza kenu, ɗa a̱ ciya̱i mokoko ma a̱ ta̱nki vu Bayami.
001	GEN	044	013	Ɗa nkoshi n ni dem a karai ntogu n le adama a una̱mgbi u ka̱tsuma̱, ɗa a̱ cipa̱ka̱i ucanuku wu njaki u le ɗa a lazai o kubono a̱ likuci.
001	GEN	044	014	Ana Yahuda n aza a̱ ni a uwai a kpaꞋa ku Isufu ɗa a cinai ni punu, ɗa ra̱ka̱ vi le a̱ kuɗa̱ngi kelime ka̱ ni.
001	GEN	044	015	Ɗa Isufu u danai, “Yiɗa̱i i zuwai ɗa i yaꞋin nahannai? I yeve ta̱ mpa vuma tsu va̱ mi ta̱ a kufuɗa me ke ece ɗa̱ a ubuta̱ u tsuboci u va̱?”
001	GEN	044	016	“Yiɗa̱i tsa kudana wu vuzagbayin?” Tsu na Yahuda wu ushuki, “Nini ɗai tsa kunana? Ka̱shile kuta̱ka̱ ta̱ unushi u tsu e keteshe. Ra̱ka̱ vu tsu gogo na agbashi a̱ nu a ɗa ci, a̱ tsu n vuza na a cinai mokoko ma azanariya wa̱ ni.”
001	GEN	044	017	Ɗa Isufu u danai, “Ka̱shile ka takpaka mu n yaꞋan ili tsu nanlo! Vuza na a cinai mokoko ma wa̱ ni a̱yi ɗa u kokpo kagbashi ka̱ va̱. Aza a na a buwai i ta̱ a kufuɗa a laza i bana we esheku a̱ ɗa̱ m ma̱ta̱na̱.”
001	GEN	044	018	Ɗa Yahuda u banai u Isufu ɗa u danai, “Vuzagbayin ka̱na̱ ka̱ɗu ka̱sukpa̱ mu n yaꞋan kadanshi n avu ba̱ri. YaꞋan wupa nu mpa ba; avu vi ta̱ tsu mogono a̱ ka̱ci ka̱ nu.
001	GEN	044	019	Vuzagbayin ve ece tsu ta̱, ‘Yi ta̱ n vuza ɗa̱ ko esheku a̱ ɗa̱?’
001	GEN	044	020	Ɗa tsu ushuki, ‘Tsu buwa ta̱ lo m mokoshi me esheku a̱ tsu n vangu vu tsu kpamu vu na a matsakai ni a̱yi wana ɗai u kutsa. vuza vu ukocishi va mokoshi ma̱ ni ma̱ kuwa̱ ta̱ ɗe a̱yi ɗa wo okpoi koci n wuma a̱ ka̱tsuma̱ ka̱ muku ma̱ a̱na̱ku, esheku kpamu i ta̱ a kuciga yi n a̱bunda̱i.’
001	GEN	044	021	“Vuzagbayin ɗa vu danai tsu ‘Ta̱wa̱ n a̱yi adama a na n yeve yi.
001	GEN	044	022	Vuzagbayin tsu fuɗa ta̱ tsu dana wu maku ma ma kufuɗa wa̱ ka̱sukpa̱ esheku ba, u laza baci esheku a i ta̱ a̱ kukuwa̱.’
001	GEN	044	023	Ɗa vu danai agbashi a̱ nu, ‘Sai i ta̱wa̱ n vuza vu ukocishi vu ɗa̱ ta baci nannai ba yi a̱ kuta̱wa̱ yo kudoku ye kene a̱shi a̱va̱ ba.’
001	GEN	044	024	Ana tsu bonoi u kagbashi ka̱ nu esheku a̱ tsu ɗa tsu danai ni ili i na vu danai,
001	GEN	044	025	“Ɗa u suki tsu tsu doku tsu ta̱wa̱ tsu tsula utalu.
001	GEN	044	026	Ama ɗa tsu danai, ‘Tsa kubana ba. Tsa kene a̱shi a̱ ni ba, sai tsu bana n vangu vu tsu.’
001	GEN	044	027	“Ɗa kagbashi ka̱ nu esheku a̱ tsu u danai, ‘I yeve ta̱ Rahila muku n re n ɗa u matsakai mu koci.
001	GEN	044	028	Vuza te vi le kpamu u ka̱sukpa̱ mu ta̱ ɗe, ɗa n danai, “Mi ta̱ a kindana nnama n kakamba n wejeleshe yi ta̱ ɗe.” N doku m me ene yi ba, n ayin a na u lazai.
001	GEN	044	029	I ɗika baci a̱yi na gogo na ɗa ili i yoku i ciya̱i ni, una̱mgbi u ka̱tsuma̱ u na i kuzuwaka mu wi ta̱ a kufuɗa wa kuna mu, tsu na mi n tsukutsa na.’
001	GEN	044	030	“Vuzagbayin, adama a nannai mi a kufuɗa mo bono a̱ ubuta̱ u kagbashi ka̱ nu esheku a̱ va̱ babu maku ma ba. Dada wi ta̱ a kuciga maku ma tsu wuma u ni,
001	GEN	044	031	dada we ene mu baci babu maku ma, wi ta̱ a̱ kukuwa̱. A̱ tsu kpamu agbashi a̱ nu ci ta̱ o kusoku esheku a̱ tsu a kubana a̱ ubuta̱ wa̱ a̱kpisa̱ babu ma̱za̱nga̱.
001	GEN	044	032	Nannai ɗa koci ba, mpa kagbashi ka̱ nu n kucinaka ta̱ dada n danai mi ta̱ a kindaka yi maku ma mayin. N danai ni, ‘M bono baci m maku ma ba, ka̱sukpa̱ mpasa n ni n tono mu ko wannai.’
001	GEN	044	033	“Adama a nannai mi ta̱ o kufolono wu vuzagbayin yaꞋan mo okpo kagbashi ka̱ nu una̱ u maku wa, ka̱ta̱ maku ma mo bono n aza a̱ ni.
001	GEN	044	034	Nini ɗai n kubana u dada babu maku ma nanlo? Mi a kuciga me ene ili i gbani-gbani i na i kuciya̱ dada ba.”
001	GEN	045	001	Isufu u doku u fuɗa u ka̱na̱ asuvu a̱ ni ba, lo e kelime ka aza a̱ ni, ɗa u ɓosoi ka̱da̱wuri, ɗa u danai, “Yaba dem u neke tsu uye.” A ayin a na Isufu u danai aza a̱ ni ko a̱yi ɗa ya uma o yoku i lo ba.
001	GEN	045	002	Ka̱da̱wuri ka na u ɓosoi va ka yaꞋan ta̱ kacaꞋa ka̱u ali ɗa aza a Masar a panai, ɗa a ɗikai kadanshi ka a kubana u mogono FiriꞋauna.
001	GEN	045	003	Ɗa Isufu u danai aza a̱ ni, “Mpa ɗa Isufu. Dada u buwa ta̱ ɗe n wuma?” Ana aza a̱ ni a panai nannai aɗa a panasakai wovon ka̱u a fuɗa o doku a dansa ili ba.
001	GEN	045	004	Ɗa Isufu u danai aza a̱ ni a, “Yawai wo ɗevu nu mpa.” Ana a yawai, ɗa u danai le, “Mpa ɗa vangu vu ɗa̱ Isufu, vuza na i dengei. Ɗa a ɗikai a kubanka Masar.
001	GEN	045	005	Ama gogo na ka̱ta̱ i pana wovon ba. Ka̱ta̱ kpamu i pana wupa u ka̱ci ka̱ ɗa̱ ba, adama a na i dengei mu ta̱. Adama a na kpamu mi isa wuma i ɗa i zuwai ɗa Ka̱shile ka̱ suki mu na kelime ka̱ ɗa̱.
001	GEN	045	006	Gogo na a̱ya̱ e re a ɗa na a na kambulu ka uwai a iɗika. Gogo na a kubana a̱ya̱ a tawun a kambulu ki ta̱ lo, adama a na vicimba vi lo ba.
001	GEN	045	007	Ama Ka̱shile ka̱ suku mu ta̱ adama a na n lapula uye adama a wuma u ɗa̱ kpamu, ali nu ntsukaya n ɗa̱ dem.
001	GEN	045	008	“A̱ɗa̱ ɗa i zuwai n ta̱wa̱i na ba, ama Ka̱shile. U zuwa mu ta̱ mo okpoi vuza na u kuneke FiriꞋauna odoki, n vuzagbayin vu kpaꞋa ku ni ra̱ka̱ n gomuna vi iɗika i Masar ra̱ka̱.
001	GEN	045	009	“Gogo na, yaꞋin gogoꞋo a kubana we esheku a̱ tsu. I dana yi, ‘Ili i na Isufu, maku ma ni ma danai i ɗa na: Ka̱shile ko bonoko mu ta̱ vuzagbayin a Masar. Ta̱wa̱i na gogo na ka̱ta̱ i la̱nga̱sa̱ ayin ba.
001	GEN	045	010	Vi ta̱ kpamu o kuyongo a uɓon u Goshen a Masar i da̱sa̱ngi ɗevu nu mpa. Avu m muku n nu, nu ntsukaya n nu, nu nlala n ɗa̱ n ushiga dem n ili i na yi ni ɗa dem.
001	GEN	045	011	Mi ta̱ kpamu e kuneke ɗa̱ ili dem. Adama a na a̱ya̱ a tawun a kambulu a buwa ta̱ lo a̱ kuta̱wa̱. Ta baci nannai ba, avu m muku n nu n ili i na i buwai dem, yi ta̱ o kokpo asuvayali.’
001	GEN	045	012	“Ɗa na ye ene ta̱ n a̱shi a̱ɗa̱, avu Bayami vangu vu va̱ ve ene ta̱ n ka̱ci ka̱ nu mpa ɗa Isufu va.
001	GEN	045	013	Vu bana baci vu dana dada uteku u na mi punu n utsura a iɗika ya, dana yi kpamu i na ve enei. Dakakai i bana i ta̱wa̱ n a̱yi gogoꞋo.”
001	GEN	045	014	Ɗa u foɗo aminya a̱ ni ɗa u yikpa̱i ɗa u shika̱i, ɗa Bayami wo oɓongi ni ɗa u ka̱na̱i ma̱shi feu.
001	GEN	045	015	Ɗa wo oɓongi aza a̱ ni dem ɗa u ɗoroi ma̱shi kpamu. Ana o kotsoi ɗa aza a̱ ni a̱ ka̱na̱i kadanshi n a̱yi.
001	GEN	045	016	Ana arabali a yawai u mogono Isufu aza a̱ ni a̱ ta̱wa̱ ta̱, ɗa FiriꞋauna aza ulinga a ni a yaꞋin ma̱za̱nga̱ ka̱u.
001	GEN	045	017	Ɗa u danai Isufu, “Dana aza a̱ nu a ɗika ucanuku u le ni njaki n le a laza o kubono a iɗika i KanaꞋana.
001	GEN	045	018	Ka̱sukpa̱ a bana a ɗika limata i le ya o kubono na Masar. Mi ta̱ e kuneke ubuta̱ u singai na a Masar i ta̱ kpamu a̱ kuciya̱ ili dem i na i kuyawa le.
001	GEN	045	019	Dana le kpamu a ɗika ekeke a anaka punu a iɗika i Masar adama a na a ɗikaka muku n le n wawaꞋa n a̱ma̱ci e le, i ɗika kpamu esheku a̱ ɗa̱ a̱ kuta̱wa̱.
001	GEN	045	020	Ka̱ta̱ o oꞋuso ka̱ci ke le kuɗika kuzuwa ku yoku ba, ama ili i singai yi iɗika i Masar yi ta̱ lo e kuneke le.”
001	GEN	045	021	Ta ta na muku mi Isaraila n yaꞋin nannai tsu na mogono ma ma danai le. A̱yi Isufu kpamu u nekei le keke va anaka tsu na mogono ma danai, n ilikulyaꞋa yi nwalu.
001	GEN	045	022	Ra̱ka̱ vi le kpamu ɗa u nekei le ntogu n savu n singai, ama ɗa u nekei Bayami Azurufa amangatawun a tatsu n ntogu kpamu n tawun n tawun.
001	GEN	045	023	Ɗa u suꞋuki n esheku ili i nampa, njaki kupa n na n ɗikai ucanuku u singai wa aza a Masar: n a̱na̱ku a njaki kupa a ɗikai ilikulyaꞋa m boroji n ili i na a kuwala n a lyaꞋi a uye.
001	GEN	045	024	Ana wu tuka̱i le ɗa a lazai ɗa u danai le, “Ka̱ta̱ i yaꞋan kanananai a uye ba.”
001	GEN	045	025	Ɗa a̱ ka̱sukpa̱i Masar ɗa a lazai a kubana we esheku e le a KanaꞋana.
001	GEN	045	026	Ɗa a danai, “Isufu u buwa ta̱ n wuma! A̱yi ɗa kpamu wi ɗe a kulyaꞋa tsugono a iɗika i Masar dem” A̱yi Yakubu u fuɗa u dana ili ba, adam a na we ene ta̱ adanshi mayun ɗa ba.
001	GEN	045	027	Ana a danai ni ili i na Isufu u danai le, ana kpamu we enei ekeke a anaka a na Isufu u suki adama a na a ɗika yi a kubana a Masar, ɗa u ta̱na̱i a mɓa̱la̱ n na wi ishi nu n ɗa.
001	GEN	045	028	Ɗa u danai, “Maku ma̱ va̱ Isufu u buwa ta̱ n wuma? Mi ta̱ a kubana adam a na me ene yi kafu n kuwa̱.”
001	GEN	046	001	Yakubu u ɗikai ili i na wi n i ɗa ra̱ka̱ ɗa u lazai a kubana Biyasheba, ɗa u yaꞋin alyuka a kubana u Ka̱shile ke esheku a̱ ni Ishaku.
001	GEN	046	002	Ka̱shile ka yaꞋin kadanshi n Yakubu a̱ ka̱tsuma̱ ka alatani n kayin u danai, “Yakubu, Yakubu” Wushuki, “Mpa ɗa na.”
001	GEN	046	003	Ɗa u danai ni, “Mpa ɗa Ka̱shile, Ka̱shile ke eshevu, ka̱ta̱ vu pana wovon u kubana a Masar ba, adama a na mi ta̱ o kubonoko wu ɗe iɗika i gbayin.
001	GEN	046	004	Mi ta̱ a kubana ɗe a Masar koɓolo n avu, ka̱ta̱ n tuka̱ wu kpamu. A ayin a̱ ukpa̱ u nu kpamu ekiye a̱ Isufu a ɗaɗa a kupala a̱shi a̱ ni.”
001	GEN	046	005	Ɗa Yakubu u ka̱sukpa̱i Biyasheba. Muku n ni n zuwai ni, m muku n wawaꞋa n le, n a̱ma̱ci e le e keke va anaka vu na mogono ma Masar ma̱ suki a ɗikaka yi.
001	GEN	046	006	A ɗikai ilikuzuwa i le koɓolo n uciyi u na a̱ ciya̱i a ayin a na i a KanaꞋana, ɗa Yakubu n i limata i ni ra̱ka̱ a banai a Masar va.
001	GEN	046	007	Muku n ni, m muku m muku n ni koɓolo n a̱yi, nkere n ni, ni nkere mi nkere n ni; limata i ni dem u banai n ele a Masar.
001	GEN	046	008	Ele na ɗa ula a aza a Isaraila, Yakubu n limata i ni, aza a na a̱ ta̱wa̱i a Masar. Ruben, maku ma iyain ma Yakubu.
001	GEN	046	009	Muku mo olobo n Ruben: Enoku, Palu, Hezuron, n Kami.
001	GEN	046	010	Muku mo olobo n Simiyon ele ɗa: Jemuwelu, Jamin, Ohadu, Jaki, Zoha, n Shawu, maku ma na mekere ma KanaꞋana ma matsai
001	GEN	046	011	Muku mo olobo n Levi ele ɗa: Geshon, Kohatu, m Merari.
001	GEN	046	012	Muku mo olobo n Yahuda ele ɗa: Eri, Ona, Shela, Pereza, n Zera. Ama Eri n Ona a̱ kuwa̱ ta̱ a iɗika i KanaꞋana. Muku mo olobo n Pereza ele ɗa: Hezuron n Hamulu.
001	GEN	046	013	Muku mo olobo mi Isaka ele ɗa: Tola, Puwa, Jashubu, n Shimiron.
001	GEN	046	014	Muku mo olobo n Zabalun ele ɗa: Seredu, Elon, n Jalelu.
001	GEN	046	015	Ele na ɗa muku n Liyatu n na u matsakai Yakubu a Fada-aram, koɓolo m mekere ma̱ ni Dina. Muku n ni ra̱ka̱ olobo ni nkere i ta̱ uma kamangankupa n aza a tatsu.
001	GEN	046	016	Muku mo olobo n Gadu ele ɗa: Zifiyon, Hagi, Shuni, Ezibon, Eri, Arodu, n Areli.
001	GEN	046	017	Muku mo olobo n Ashera ele ɗa: Imuna, Ishiva, Ishivi, m Beriya. Taku vi le mekere a̱yi ɗa Shera. Muku mo olobo m Beriya ele ɗa: Heberu m Malikiyelu.
001	GEN	046	018	Ele na ɗa muku n na Zilifa u matsakai Yakubu. Zilifa a̱yi ɗa maku mu usuki ma na Laban u nekei mekere ma̱ ni Liyatu a ayin o yolo a̱ ni. Muku n ni ra̱ka̱ ele ɗa uma kupa n aza a̱ ta̱li.
001	GEN	046	019	Muku n Rahila vuka vi Yakubu ele ɗa Isufu m Bayami.
001	GEN	046	020	Muku n Isufu n na a matsakai ni a iɗika i Masar ele ɗa Manasa n Ifirayimu. A̱na̱ku e le a ɗa Asenatu mekere ma Potifera, ganu vu Onu.
001	GEN	046	021	Muku mo olobo m Bayami ele ɗa: Bela, Beka, Ashibelu, Gera, NaꞋama, Ehi, Roshi, Mupim, Hupim, n Arudu.
001	GEN	046	022	Muku kupa n aza a̱ na̱shi a nampa ntsukaya n Yakubu n ɗa n na Rahila u matsakai ni.
001	GEN	046	023	Maku ma Dan a̱yi ɗa Hushim.
001	GEN	046	024	Muku mo olobo n Nafutali ele ɗa: Jazilu, Guni, Jeza, n Shilema.
001	GEN	046	025	Muku mo olobo m Biliha vu na Laban u nekei mekere ma̱ ni Rahila u matsakai Yakubu ele ɗa uma e cindere.
001	GEN	046	026	Uma a Yakubu ra̱ka̱ a na a̱ ta̱wa̱i a Masar, aza a na i limata i ni, babu punu a̱ma̱ci a̱ muku n ni, ele ɗa uma amangatatsu n uma a̱ ta̱li.
001	GEN	046	027	Muku n Isufu, n na a matsakai ni a Masar, n re n ɗa koci; uma a kpaꞋa ku Isufu a na a̱ ta̱wa̱i a Masar gbende i ta̱ uma amangatatsu n kupa.
001	GEN	046	028	Yakubu u suki Yahuda u walaka yi kelime ciya̱ u dana Isufu u cina le a Goshen. Ana a yawai,
001	GEN	046	029	Isufu u kumbai keke va anaka a̱ ni ɗa u lazai a kubana Goshen adama a na u gasa n esheku. Ana a gasai ɗa Isufu wo oɓongi esheku n ekiye e kuɗeku, ɗa u shika̱i ali megeshe.
001	GEN	046	030	Ɗa Yakubu u danai Isufu, “Mi ta̱ a kufuɗa kukuwa̱ gogo na, a na me enei nu n wuma n a̱shi a̱ va̱.”
001	GEN	046	031	Isufu u danai vuza ni n aza a kpaꞋa ke esheku a̱ ni a na a buwai, “Mi ta̱ a kubana ma dana FiriꞋauna, n dana yi, ‘Aza a̱ va̱ n aza a kpaꞋa ke esheku a̱ va̱, ele na i a iɗika i KanaꞋana, a̱ ta̱wa̱ ta̱ wa̱ va̱.
001	GEN	046	032	Uma a nguɓi n ɗa, ele nguɓi n ɗa mi ilikuzuwa, a̱ ta̱wa̱ ta̱ n ushiga wu nlala koɓolo n wa anaka e le, n ili i na i n i ɗa dem.’
001	GEN	046	033	Ayin a na baci FiriꞋauna u ɗekei ɗa̱ ɗa we ecei, ‘Yiɗa̱i ulinga u ɗa̱?’
001	GEN	046	034	I dana, ‘Agbashi a̱ nu nguɓi mi ilikuzuwa i ɗa ali a̱ tsu biꞋi muku ali ta na gogo na, tsu na ikaya i nu i yaꞋansai.’ Nannai ɗa u kuka̱sukpa̱ wu vi yongo a uɓon u Goshen, adama a na aza a Masar i ta̱ e kene nguɓi ili yi unata.”
001	GEN	047	001	Isufu u banai u danai FiriꞋauna, “Aza a̱ va̱ n esheku a̱ va̱, n ushiga wu nlala u le n wa anaka koɓolo n ili i na i n i ɗa dem, uta̱i a iɗika i KanaꞋana; gogo na i ta̱ a iɗika i Goshen.”
001	GEN	047	002	U ɗikai aza a̱ ni uma a tawun ɗa u bankai le e kelime ka FiriꞋauna.
001	GEN	047	003	FiriꞋauna we ecei uma a, “Yiɗa̱i ulinga u ɗa̱?” Ɗa a danai FiriꞋauna, “Agbashi a̱ nu nguɓi n ɗa, tsu na ikaya i tsu ishi.”
001	GEN	047	004	O doku a danai FiriꞋauna, “Tsu ta̱wa̱ ta̱ kuyongo na adama a na kambulu ka gbayin ka̱ yikpa̱ ta̱ a iɗika i KanaꞋana, babu ilikulya adama a kuzuwa ka agbashi a̱ nu. Gogo na tsu folono wu ta̱, ka̱sukpa̱ agbashi a̱ nu a̱ da̱sa̱ngu a iɗika i Goshen.”
001	GEN	047	005	Ɗaɗa FiriꞋauna u danai Isufu, “Eshevu n aza a̱ nu a̱ ta̱wa̱ ta̱ wa̱ nu.
001	GEN	047	006	Iɗika i Masar yi ta̱ e ekiye a̱ nu; zuwa eshevu n aza a̱ nu a uɓon u na u laꞋi n ugaꞋin a iɗika ya, ka̱sukpa̱ le o yongo punu a iɗika i Goshen. Vi yeve baci i ta̱ punu n aza a utsura a̱ ka̱tsuma̱ ke le, zuwa le a inda ilikuzuwa i va̱.”
001	GEN	047	007	Ɗa Isufu u tuka̱i n esheku a̱ ni Yakubu ɗa u bankai ni a̱ ubuta̱ u FiriꞋauna, ɗa Yakubu u zuwakai FiriꞋauna una̱singai.
001	GEN	047	008	FiriꞋauna we ecei Yakubu, “A̱ya̱ a yaꞋin a ɗai nu?”
001	GEN	047	009	Ɗa Yakubu u danai FiriꞋauna, “A̱ya̱ a̱ va̱ a aduniyan i ta̱ amangatawun n kamangankupa. A̱ya̱ a̱ va̱ kenu ɗa a ɗa yi n atakaci kpamu, i kugisangu n a̱ya̱ a aduniyan a̱ a̱bunda̱i a ikaya i va̱ ba.”
001	GEN	047	010	Yakubu u zuwakai FiriꞋauna una̱singai, ɗa u lazai lo a̱ ubuta̱ u FiriꞋauna wa.
001	GEN	047	011	Isufu u zuwai esheku a̱ ni n aza a̱ ni lo, ɗa u nekei le ubuta̱ wu ida̱shi u singai punu a iɗika i Masar, a uɓon u Ramase, tsu na FiriꞋauna u danai.
001	GEN	047	012	Isufu u ciya̱ka̱i esheku, aza a̱ ni, koɓolo n aza a kpaꞋa ke esheku ra̱ka̱ ilikulya, tsu na ka̱bunda̱i ki limata i le ki.
001	GEN	047	013	Gogo na a iɗika ya ra̱ka̱ tsuwa ci ishi lo ba, adama a na kambulu ka ko gbonguro ta̱. Iɗika i Masar koɓolo n iɗika i KanaꞋana i na̱mgba̱i adama a kambulu ka.
001	GEN	047	014	Uma a KanaꞋana koɓolo n uma a Masar a unai ikebe i le a̱ ubuta̱ u kutsula ilikulya e ekiye a̱ Isufu. Ɗa Isufu wi isai ikebe i nanlo ra̱ka̱ u bankai i ɗa a kpaꞋa ku FiriꞋauna.
001	GEN	047	015	Ana a unai ikebe yi iɗika i Masar koɓolo n iɗika i KanaꞋana, aza a Masar ra̱ka̱ a̱ ta̱wa̱i u Isufu ɗa a danai, “Neke tsu ilikulya! Nini ɗai tsa kukuwa̱ avu e kene? Ikebe i tsu i kotso ta̱?”
001	GEN	047	016	Ɗa Isufu u wu ushuki, “Ikebe i ɗa̱ i kotso baci, nekei mu ilikuzuwa i ɗa̱, ka̱ta̱ n yaꞋanka ɗa̱ kasabaꞋa ki ilikulya n ilikuzuwa ya.”
001	GEN	047	017	Ɗaɗa a̱ tuka̱i n ilikuzuwa i le u Isufu; ɗa Isufu u sabaꞋakai le ilikulya ya n odoku, ushiga wu nlala, wa anaka, koɓolo ni njaki. A̱ ka̱ya̱ ka nanlo a̱ ciya̱ka̱i le ilikulya i na a sabaꞋi n ilikuzuwa i le ra̱ka̱.
001	GEN	047	018	Ana ka̱ya̱ ka nanlo ka lazai, a̱ ta̱wa̱i kpamu wa̱ ni ka̱ya̱ ke ire, a danai ni, “Ci o kusokonku vuzagbayin vu va̱ a na tsu unai ikebe i tsu ra̱ka̱ ba, ushiga wa anaka u vuzagbayin vu va̱ u ɗa. Babu ili i na i buwai tsu sai ikyamba i tsu n iɗika i tsu, vuzagbayin vu va̱.
001	GEN	047	019	Nini ɗai tsa̱ kukuwa̱ gbani avu e kene n ashina a̱ tsu feu? Tsula tsu n ashina a̱ tsu vu sabaꞋa n ilikulya. A̱ tsu n ashina a̱ tsu ci ta̱ o kokpo agbashi a FiriꞋauna; neke icuꞋu de koci adama a na tsu kuwa̱ ba, ka̱ta̱ iɗika i tsu i na̱mgba̱ gbani ba.”
001	GEN	047	020	Ɗa Isufu u tsulakai mogono iɗika kakau i na yi a Masar ra̱ka̱. A gutsakai yaba dem a Masar u denge uɓon wi iɗika i ni, adama a na kambulu ka ko gbonguro ta̱, ɗa iɗika kakau i nanlo yo okpoi iɗika i mogono ra̱ka̱.
001	GEN	047	021	Isufu u bonokoi uma a agbashi ili i na i ɗikai a uteku u nampa sai a kubana uteku u nan ɗe u Masar.
001	GEN	047	022	Uɓon wi iɗika u na u kpa̱ɗa̱i kutsula koci, ɗaɗa uɓon wi iɗika u na wi u anan ganu. Ele sai e denge uɓon wi iɗika u le ba, adama a na mogono me ci neke le ta̱ ili i na a ci lyaꞋa.
001	GEN	047	023	Isufu u danai uma a, “Ana wi gogo na n tsula ɗa̱ ta̱ n iɗika i ɗa̱ dem n nekei FiriꞋauna, icuꞋu i ɗa na; ca̱Ꞌi a iɗika ya.
001	GEN	047	024	Ayin a vikyaꞋa a yawa baci ka̱ta̱ i neke FiriꞋauna ili i te a̱ ka̱tsuma̱ ki i tawun, ka̱ta̱ i na̱shi a̱ ka̱tsuma̱ ki i tawun yo okpo i ɗa̱ adama a na i ciya̱ punu i na i kuca̱Ꞌa̱, i na i kulyaꞋa, koɓolo n iꞋuwa i ɗa̱, n limata i wawaꞋa i ɗa̱.”
001	GEN	047	025	Ɗa a danai, “Vi isa ta̱ wuma u tsu, yaꞋan ili yo okpo tsu na vu danai, vuzagbayin, ci ta̱ o kokpo agbashi a FiriꞋauna.”
001	GEN	047	026	Isufu u bonokoi ukuna wu iɗika i Masar ya ili i wila̱, ali ta na a̱ kuta̱wa̱ anana ta i ɗa yi nannai. I te a̱ ka̱tsuma̱ ki i tawun ili i kashina i FiriꞋauna i ɗa. Ashina a anan ganu a ɗa koci o kokpo a FiriꞋauna ba.
001	GEN	047	027	Ta nannai ɗa aza a Isaraila a̱ da̱sa̱ngi a iɗika i Masar a uɓon u Goshen. A̱ ciya̱i uciyi a̱ ubuta̱ wa ɗe, a matsai ka̱u ali ɗa a yimkpai.
001	GEN	047	028	Yakubu u yongoi a iɗika i Masar ali a̱ya̱ kupa n e cindere, a̱ya̱ a Yakubu a wuma a̱ ni a ɗaɗa amangatawun n amangere n e cindere,
001	GEN	047	029	Ana ayin a̱ ukpa̱ a̱ ni i a kuyawa, u ɗekei maku ma̱ ni Isufu ɗa u danai ni, “Vu pana baci uyo nu mpa, zuwa kukiye ku nu a̱ nkuta̱ n va̱ vu kucina mayun mi ta̱ a̱ kushuku ko yi ɗa̱i. Ufolu u ire u ɗaɗa dana mu ka̱ta̱ vi kucina kpamu vi a̱ kuciɗa̱ngu mu a iɗika i Masar ba.
001	GEN	047	030	Ayin a na baci n kuwa̱i, ɗika mu vu uta̱ka̱ mu punu a Masar ka̱ta̱ vu bana vi ciɗa̱ngu mu a̱ ubuta̱ u ka̱ciɗa̱ u le.” Wushuki, “Mi ta̱ a kuyaꞋan ili i na vu danai.”
001	GEN	047	031	Ɗa u danai kpamu, “Kucinaka mu,” ɗa ta na u kucinakai ni. Ɗa Isaraila u kuɗa̱ngi u za̱lika̱i kaci a uɓon u kaci u kajiba u ni.
001	GEN	048	001	A ayin o yoku a danai Isufu esheku i ta̱ ɗe nu mbanaki, ɗa u pura̱i muku n ni n re Manasa n Ifirayimu ɗa u banai ɗe.
001	GEN	048	002	Ana a danai Yakubu, “Maku ma̱ nu Isufu ma̱ ta̱wa̱ ta̱ kene wu.” Ɗa Yakubu u ɗa̱nga̱i ɗa u da̱sa̱ngi a kajiba ka̱ ni ama dikyai.
001	GEN	048	003	Ana o kotsoi ikya̱shi, ɗa Yakubu u danai Isufu, “Ka̱shile MalaꞋimili ra̱ka̱ u yotsongu ta̱ ka̱ci ka̱ ni a̱ Luzu a iɗika i KanaꞋana ɗa kpamu u zuwakai mu una̱singai.
001	GEN	048	004	Ɗa u danai mu, ‘Mi ta̱ e kuneke wu muku n a̱bunda̱i adama a na ntsukaya n nu mo okpo umaci n neke kpamu iɗika i nampa yo okpo i le ko wannai.’
001	GEN	048	005	Ɗa Yakubu u lyaꞋi kelime u danai, Isufu muku n nu n na vu matsai Masar kafu n ta̱wa̱ okpo ta̱ n va̱, Ifirayimu Manasa mokpo ta̱ aza a̱ va̱ tsu na Ruben n Simiyon i vu va̱.
001	GEN	048	006	Muku n na baci a matsai a̱ kucina̱ ku le n nu n ɗa; ili yi uka̱ni i na baci de dem a̱ ciya̱i i ta̱ a̱ kuciya̱ i ɗa a̱ ubuta̱ wi Ifirayimu m Manasa.
001	GEN	048	007	Ana mu uta̱i Pada-aram ɗa Rahila u kuwa̱i a iɗika i KanaꞋana, ɗa u ka̱sukpa̱i mu n una̱mgbi u ka̱tsuma̱ ali babu na ci yawa Efarata, ɗa n ciɗa̱ngi ni lo a uye u Efarata” (ɗaɗa feu Batalami).
001	GEN	048	008	Ana Yakubu we enei muku n Isufu ɗa u danai, “Ana yayi olobo a nan ɗe?”
001	GEN	048	009	Ɗa Isufu wu ushuki, “Na va ɗa muku n ali n na Ka̱shile ke nekei mu punu na.” Ɗa Yakubu u danai, “Tuka̱ le na wa̱ va̱ adama ana n zuwaka le una̱singai.”
001	GEN	048	010	Gogo na a̱shi a Isaraila a̱ gita̱ ta̱ kuyimba̱na̱ adama a tsukutsa. Ɗa Isufu u bankai le ɗevu n a̱yi. Ɗa Isaraila wo oɓongi le ɗa u papurasai le.
001	GEN	048	011	Ɗa Isaraila u danai Isufu, “N yeve a na mi o kudoku kene wu ba. Ɗa ta na Ka̱shile ka zuwai me enei a̱shi a̱ nu ali m muku n nu.”
001	GEN	048	012	Ɗa Isufu u ɗikai le a nkuta̱ me esheku ɗa u kuɗa̱ngi ɗa u lyaꞋi kayala lo e kelime ka̱ ni.
001	GEN	048	013	Ɗa Isufu u ɗikai aza e re dem, ɗa u zuwai Ifirayimu e kukiye ku usingai ku ni e kukiye ku ugula̱ kpamu ɗa u zuwai vuza kenu. Ɗa u zuwai Manasa a̱ ugula̱ u ni ɗa u bankai le wi Isaraila.
001	GEN	048	014	Ɗa Yakubu u pasamgbanai ekiye a̱ ni, u zuwakai kukiye ku usingai a kaci ka vuza kenu Ifirayimu, ugula̱ kpamu a kaci ka Manasa.
001	GEN	048	015	Ɗa u zuwakai Isufu una̱singai ɗa u danai, “Ka̱shile ka na Ikaya i va̱ Ibirahi n Ishaku o tonoi, Ka̱shile ka na kpamu kokpoi maguɓi ma̱ va̱ a wuma u va̱ ali a̱ kuta̱wa̱ anana,
001	GEN	048	016	kalingata ka na ki isai mu, a̱ ubuta̱ u uma a gbani-gbani u zuwaka olobo a nampa una̱singai. Ka̱sukpa̱ e ɗeke le n kula ku va̱, n kula ku ikaya i va̱ Ibirahi n Ishaku. YaꞋan a lyaꞋa kelime n kumatsa n a̱bunda̱i a yimkpa a aduniyan.”
001	GEN	048	017	Ana Isufu we enei esheku a a zuwa ta̱ kukiye ku usingai ku ni a kaci ka Ifirayimu, ka̱ɗu ka̱ ni ka ciga ba, ɗa u takpai kukiye ku ni a kaci ka Ifirayimu u zuwai ku ɗa u Manasa.
001	GEN	048	018	Ɗa Isufu u danai esheku a̱ ni, “Ta nannai ba dada! A̱yi ɗa magaji. Zuwa kukiye ku usingai ku nu a kaci ka̱ ni.”
001	GEN	048	019	Ama ɗa esheku a a iwain ɗa a danai, “N yeve ta̱ maku ma̱ va̱. A̱yi ɗa u kokpo esheku a uma n a̱bunda̱i, wi ta̱ kokpo vuma vu gbayin. Ko n nannai ntsukaya n vangu ma mi ta̱ a kulaꞋa n a̱bunda̱i, ntsukaya n ni kpamu mi ta̱ o kopko kumaci n a̱bunda̱i.”
001	GEN	048	020	Ta Isaraila u zuwakai le una̱singai a kanna ka nanlo n u danai, “N kula ku nu ku ɗa aza a Isaraila a kuyaꞋan kadanshi ku una̱singai u nampa, i ta̱ a kudana, ‘Ka̱sukpa̱ Ka̱shile ka zuwa ɗa̱ yo okpo tsu Ifirayimu m Manasa.’” Ta u zuwai Ifirayimu e kelime ka Manasa nannai.
001	GEN	048	021	Ɗa Isaraila u danai Isufu, “Mpa ɗa na n yaꞋan ta̱ ɗevu n ukpa̱, ama Ka̱shile ki ta̱ o kuyongo n avu, wi ta̱ kpamu o kubonoko wu a iɗika yi ikaya i nu.
001	GEN	048	022	Mpa mi ta̱ e kuneke wu uɓon u Shekem, ugboku u te u na u laꞋi wa aza a̱ nu, ubuta̱ u na mi isai a ekiye aza Amoriya n kotokobi ka ikaya i va̱.”
001	GEN	049	001	Ɗa Yakubu u ɗekei muku n ni ɗa u danai, “Ɓolongi na, ka̱ta̱ n dana ɗa̱ i na i kuciya̱ ɗa̱ a ayin a na a̱ kuta̱wa̱.
001	GEN	049	002	“Ɓolongi ka̱ta̱ i pana, a̱ɗa̱ muku n Yakubu, Panakai esheku a̱ ɗa̱ Isaraila.
001	GEN	049	003	“Ruben avu ɗa magaji ma̱ va̱, utsura u na wi urotu wu utsura u va̱ n tsugbayin tsa̱ a̱miki, koɓolo n utsura kpamu.
001	GEN	049	004	Vu tsu ka̱na̱ kaci ba, vi ta̱ an mala, vo kudoku vo kokpo vuza gbayin kpamu ba. Adama a na vu goyo ta̱ kajiba ke eshevu, vu ukai kaꞋa unata.
001	GEN	049	005	“Simiyon n Levi vuza ɗa n vuza ni, otokobi e le ucanuku u vishili u ɗa.
001	GEN	049	006	Wuma u va̱ ka̱ta̱ vu uwa e kusheshe ku le ba ka̱ta̱ n uwa o kuyongo ku le ba, adama a na ele una ta̱ uma n wupa u le, usuɗukpi wa̱ a̱ɗu e le u zuwai le a unai aza utsura.
001	GEN	049	007	O okpo wasasa adama a wupa u le, wupa u le u na̱mgba̱ ta̱ ka̱u ta u kupece le nannai a iɗika yi Isaraila.
001	GEN	049	008	“Avu Yahuda aza a̱ nu i ta̱ a kucikpa wu. Kukiye ku nu ki ta̱ a̱ kuka̱na̱ irala i nu. Muku mo olobo me eshevu mi ta̱ a̱ kukuɗa̱nku wu.
001	GEN	049	009	Avu Yahuda kawu ɗa vi, maku ma̱ va̱ vu unai manama ɗa vu bonoi a kakagu, vu vaku vu ba̱rukpa̱i tsu kawu, tsu kawu babu vuza na u koꞋuso wu.
001	GEN	049	010	Avu Yahuda tsugono tsa̱ kuka̱sukpa̱ kpaꞋa ku nu ba, ko kalangu ko tsugono ka̱ kuka̱sukpa̱ ntsukaya n nu ba, ali ayin a na vuza na u gaꞋin u ta̱wa̱ u yawa, ka̱ta̱ aduniyan dem o okpo a̱ ni.
001	GEN	049	011	Wi ta̱ a kushiya majaki ma̱ ni a maɗanga mi itacishi. U shiya maꞋa a kacaka ka na ka laꞋi n kugaꞋan, ka̱ta̱ u za̱Ꞌa̱ ntogu n ni m mini mu umaci wu nɗanga, u za̱Ꞌa̱ kashiyatsu ka̱ ni feu n umaci u na u shilyamgbai.
001	GEN	049	012	A̱shi a̱ ni i ta̱ a kulaꞋa ma̱ra̱ ushili, ka̱ta̱ anga a̱ ni a laꞋa mani wa̱ri.
001	GEN	049	013	“Avu Zabalun, a̱ ka̱kina̱ ka̱ mini kaꞋa va̱ kuda̱sa̱ngu, vo okpo ubuta̱ u kuzuwa antsu uteku u ni wi ta̱ a kuyawa ali a kubana uɓon u Sidon.
001	GEN	049	014	“Avu Isaka majaki maꞋa mu utsura, vi ta̱ ivaꞋin e mere ma mbana mu ucanuku.
001	GEN	049	015	We ene ta̱ ubuta̱ u kuvuka u gaꞋan ta̱, iɗika i ni yi ta̱ n uyoꞋo wi ida̱shi; ɗa u kuɗa̱ngi adama a na u zuwaka avangatsu a̱ ni ucanuku, wo okpoi kagbashi ku ulinga.
001	GEN	049	016	“Dan wi ta̱ o kokpo mogono ma̱ aza ni. Tsu umaci u yoku a Isaraila.
001	GEN	049	017	Dan wi ta̱ an koko ka na ka shamgbai ɗevu n uye, koko ko tsukono paki n uye, ka na ka tsu kapa kodoku a̱ ka̱civa̱ adama a na kakumbi ka̱ ni ka̱ yikpa̱ melene.
001	GEN	049	018	Mi ta̱ a kuvana wishi u nu Vuzavaguɗu.
001	GEN	049	019	“Avu Gadu aza a̱ ma̱ga̱la̱ka̱ i ta̱ a kubana a̱ shilika̱ n avu, ama a̱yi feu wi ta̱ a kutsupa le.
001	GEN	049	020	“Avu Ashera vi ta̱ o kokpo vuza vu uciyi n a̱bunda̱i, ali vu neꞋe ngono ilikulyaꞋa.
001	GEN	049	021	“Avu Nafutali vi ta̱ a na mereꞋe ma na a̱ ka̱sukpa̱i ba̱ri ma na ma matsai muku n singai.
001	GEN	049	022	“Avu Isufu avu ɗa maku ma̱ va̱ ma na ma tsu matsa muku, a na uyaꞋan u na wi ɗevu n kuyene ka̱ta̱ u tatsa u kumba mashilya ali u matsa ba̱ri.
001	GEN	049	023	Atain a bankai ni n vishili, a tawai ni magaba.
001	GEN	049	024	Ama utan u ni u shamgbai n utsura gbam-gbam, ɗa ekiye a̱ ni a̱ ciya̱i katsura, adama e kukiye ku utsura ku Ka̱shile ka Yakubu. N adama a Maguɓi mi Isaraila,
001	GEN	049	025	Ka̱shile ke eshevu kaꞋa vuza na u ɓa̱nka̱i nu Ka̱shile Uba̱nga̱ri vuza na u zuwakai nu una̱singai, una̱singai u mini ma gaɗi, koɓolo m mini n a̱bunda̱i ma na mi punu iɗika, una̱singai wi ilikuzuwa m muku n a̱bunda̱i.
001	GEN	049	026	Una̱singai we eshevu u laꞋa ta̱ una̱singai wu nsasan u na mi ko wannai, u laꞋi kpamu tsuloboi tsu nsasan n ko wannai. YaꞋan ili i nampa i yongo u Isufu, a̱ kuca̱n ku vuza na a zagbai a ka̱tsuma̱ ka̱ aza ni.
001	GEN	049	027	“Bayami vi ta̱ tsu kanama ka na ki n kambulu n a̱bunda̱i. N usana vi ta̱ n kutsa̱n ka̱ta̱ vu tamba inyama, n kulivi vu tsu pece ta̱ i na vi ciya̱i gbani.”
001	GEN	049	028	Na va ɗaɗa muku kupa nu nre wu umaci wi Isaraila, ili i na esheku e le a danai le i ɗa na a ayin a na u zuwakai le una̱singai, u zuwakai yaba dem vi le una̱singai tsu na u gaꞋin.
001	GEN	049	029	Ɗa Yakubu u nekei le kadanshi ka nampa u danai, “Gogo na mi ta̱ a kuciga ma bana ma cina ikaya i va̱. Ciɗa̱ngi mu n ikaya i va̱ a aɓatsu a̱ uba̱nga̱ u Iforono ka vuza vu Hitiya,
001	GEN	049	030	a kaɓatsu a̱ ka̱ba̱nga̱ ka Makapele, ɗevu m Mamure a iɗika i KanaꞋana. Ubuta̱ u na Ibirahi u tsulai a Iforono a̱ ubuta̱ u ka̱ciɗa̱ u ka vuza vu Hitiya.
001	GEN	049	031	Ta ɗe a̱ ciɗa̱ngi Ibirahi n vuka vi ni Saratu, ta ɗe a̱ ciɗa̱ngi kpamu Ishaku n Rebeka, ta ɗe kpamu n ciɗa̱ngi Liyatu.
001	GEN	049	032	Ciɗa̱ngi mu a kaɓatsu ka na ki a̱ ubuta̱ u na a tsulai wa aza a Hitiya.”
001	GEN	049	033	Ana Yakubu u kotsoi kuneke muku n ni kadanshi, ɗa u doku u vakushiki a ivaꞋantsu i ni, ɗa u yivikai ayinviki a ukocishi a̱ ni, u banai a̱ ubuta̱ wi ikaya i ni.
001	GEN	050	001	Isufu u yikpa̱i e keven ki ikyamba ye esheku ɗa wo oɓongi kaꞋa ɗa u ka̱na̱i ma̱shi.
001	GEN	050	002	Ɗa Isufu u yaꞋin kadanshi n aza ulinga wa̱ a̱guma̱ a lapula keven ke esheku, ta lo ka kushama.
001	GEN	050	003	Ɗa keven ka ka yaꞋin ayin amangere, adama a na ta a̱guma̱ aza a Masar a̱ kusa̱nka̱ ili kushama i nannai. Ɗa a yaꞋin kpalu ku ni ali ayin amangatatsunkupa.
001	GEN	050	004	A ayin a na ayin a̱ ma̱shi a shanai, ɗa Isufu u danai kpaꞋa ku mogono ma FiriꞋauna, “YaꞋankai mu ili i singai i nampa i danaka mu FiriꞋauna adama e esheku a̱ va̱.
001	GEN	050	005	‘Kafu esheku a̱ va̱ a̱ kuwa̱ u folono mu ta̱ n yaꞋanka yi uzuwakpani, mi ta̱ a kubana kuciɗa̱ngu yi a kasaun ka na u foɓusoi na ɗe a iɗika i KanaꞋana. Mi ta̱ ufolu u nu ka̱sukpa̱ mu m bana n ciɗa̱ngu esheku a̱ va̱ ka̱ta̱ m bono.’”
001	GEN	050	006	Ɗa mogono mu ushuki, “Wala vu bana vi ciɗa̱ngu eshevu tsu na vi yaꞋankai ni uzuwakpani.”
001	GEN	050	007	Ɗa Isufu u lazai adama a na u bana u ciɗa̱ngu esheku. Ayin a na u banai ɗa aza a̱ gba̱ra̱-gba̱ra̱ a FiriꞋauna m Masar o soki ni,
001	GEN	050	008	n aza a kpaꞋa a̱ ni n aza ni dem a bansai. Sai muku n kuzuwa ku le ku ɗa a̱ ka̱sukpa̱i ɗe o Goshen.
001	GEN	050	009	Aza o yoku a kumbai keke va anaka, aza o yoku odoku ɗa a banai ɗe koɓolo, uma n a̱bunda̱i ɗa a banai.
001	GEN	050	010	Ana a yawai a ulanga u kulapa utalu u Ata a kasana n Kuyene ku Urudu ɗa a̱ shika̱i lo ka̱u. Ɗa a yaꞋin lo ayin e cindere a kuyaꞋan kpalu ke esheku a̱ Isufu.
001	GEN	050	011	A ayin a na aza a KanaꞋana e enei tsu na a yaꞋin kpalu ka a̱ ubuta̱ u kulapa utalu u Ata, ɗa a danai, “Kpalu ku nampa ku suɗukpa ta̱ ka̱u a̱ ubuta̱ wa aza a Masar.” Adama a nannai ɗa e neꞋi kula ku ubuta̱ wa, Ebelu-mizarim, ɗaɗa kpalu ka aza a Masar. Ta ɗe wi a upashi u Urudu.
001	GEN	050	012	Ɗa muku n ali n Yakubu n yaꞋankai esheku e le i na u danai le a yaꞋan
001	GEN	050	013	A ɗikai keven ki ikyamba ka̱ ni ɗa a̱ ciɗa̱ngi kaꞋa a ubuta̱ wa asaun a Makapele a kasana ka Mamure a̱ ka̱ba̱nga̱ ka̱ ka̱ciɗa̱ ka na Ibirahi u tsulai a ekiye a Ifirayimu vuza va aza a Hitiya
001	GEN	050	014	Ana Isufu u kotsoi ka̱ciɗa̱ ke esheku ɗa u lazai o kubono a Masar n aza a̱ ni dem n aza a na o tonoi ni a kubana a̱ ubuta̱ u ka̱ciɗa̱ wa.
001	GEN	050	015	Ana esheku e le a̱ kuwa̱i, ɗa Isufu nu nkoshi n ni n danai, “Gogo na Isufu u dana baci yaꞋan u tsupa kawuya ka na ci yaꞋankai ni?”
001	GEN	050	016	Ɗa a̱ suꞋuki Isufu n kadanshi a danai, “Kafu esheku a̱ tsu a̱ kuwa̱ u dana ta̱,
001	GEN	050	017	ci ece wu, ‘Cinukpa n unushi u na aza a̱ nu a yaꞋankai nu tsu na cau a takacikai nu.’ Gogo na reme ka̱ɗu cinukpaka tsu unushi u na a̱ tsu agbashi a̱ Ka̱shile ke eshevu ci yaꞋankai nu.” Isufu u shika̱i ka̱u ana u panai kadanshi ka nampa.
001	GEN	050	018	Ɗa aza a̱ ni a banai ɗa a̱ kuɗa̱ngi kelime ka̱ ni ɗa a danai, “A̱ tsu ɗa na kelime ka̱ nu agbashi a̱ nu.”
001	GEN	050	019	Ama ɗa Isufu u danai, “Panai wovon ba! Mpa Ka̱shile kaꞋa?
001	GEN	050	020	Ko a na i sheshekei mu kawuya, ama Ka̱shile ko bonoko ta̱ kaꞋa ka singai, adama a na wi isa wuma wa aza a̱bunda̱i a na yi e kene anana.
001	GEN	050	021	Adama a nannai ka̱ta̱ i pana wovon ba. Mi ta̱ a kinda ɗa̱ m muku n ɗa̱,”
001	GEN	050	022	Ta ɗe Isufu m kpaꞋa ke esheku o yongoi a Masar. Isufu u yaꞋan ta̱ a̱ya̱ amangatawun n kupa aduniyan.
001	GEN	050	023	U yongo ta̱ ali ɗa we enei muku mi Ifirayimu m muku mu ntsukaya n ni. U yongo ta̱ n wuma ali ɗa wi isai muku m Makiri m Manasa u woꞋi le e ekiye a̱ ni.
001	GEN	050	024	Ɗa Isufu u danai aza a̱ ni, “Mi ta̱ ɗevu n ukpa̱, ama Ka̱shile ki ta̱ a kinda ɗa̱ ka̱ta̱ wu uta̱ka̱ ɗa̱ a iɗika i nampa, ka̱ta̱ u banka ɗa̱ a iɗika i na u yaꞋankai Ibirahi n Ishaku n Yakubu uzuwakpani.”
001	GEN	050	025	Ɗa Isufu u zuwai aza a̱ ni a yaꞋanka yi akucina. “Ayin a na baci Ka̱shile ka̱ ta̱wa̱i wa̱ ɗa̱ yi ta̱ a̱ kupura̱ etele a̱ va̱ i walaka.”
001	GEN	050	026	Ɗa Isufu u kuwa̱i a Masar. Wi ta̱ n a̱ya̱ amangatawun n kupa. Ɗa a̱ tsungi keven ka̱ Isufu a̱guma̱ a na a̱ kusa̱nka̱ kushama, ɗa a zuwa kaꞋa akpati vu kuzuwa keven.
#
# BOOK	002	EXO	Exodus	Kuta̱
002	EXO	001	001	Na va ɗaɗa ula a̱ muku mo olobo n Yakubu aza na a banai a iɗika i Masar n esheku e le, yaba dem n aza a kpaꞋa ku ni.
002	EXO	001	002	Ele ɗa Ruben, n Saminu, n Levi, koɓolo n Yahuza,
002	EXO	001	003	n Isaka, n Zabalun, koɓolo m Bayami,
002	EXO	001	004	n Dan, n Nafutali, n Gadu, koɓolo n Ashera.
002	EXO	001	005	Dem vu le ele ɗa tsukaya amangatatsunkupa, koɓolo n Isufu vuza na ta ɗe wi ida̱shi a Masar va.
002	EXO	001	006	M megeshe ɗe ɗa Isufu n aza a̱ ni n uma a na o yongoi a ayin a nanlo dem a̱ kuwa̱i.
002	EXO	001	007	Ama ɗa aza a Isaraila a̱ ka̱na̱i kumatsansanai ali ɗa a yimkpai n a̱bunda̱i. Ɗa iɗika dem i shanai n ele, ɗa o okpoi aza a utsura a na va kucina a̱ ubuta̱ dem.
002	EXO	001	008	A̱ya̱ n a̱bunda̱i a lazai ɗa mogono ma savu ma lyaꞋi tsugono a Masar vuza na u saꞋwai kuyeve Isufu n ili i na u yaꞋin ba.
002	EXO	001	009	Ɗa u danai uma a̱ ni, “La̱na̱i, aza a Isaraila a yimkpa ta̱ n a̱bunda̱i, ali i a kuciga ku laꞋa tsu utsura.
002	EXO	001	010	Ta̱wa̱i tsu la̱nsa̱i uye u na tsa kushamkpa le, ɗa baci ba i ta̱ a ku laꞋa tsu a̱ ka̱bunda̱i. Ta̱wa̱ baci kuvon kuɗa̱nga̱, i ta̱ a kufuɗa o ɓolongu una̱ n irala i tsu ka̱ta̱ a̱ shilika̱ n a̱ tsu ali a suma a̱ Ka̱sukpa̱ka̱ tsu iɗika ya.”
002	EXO	001	011	A ayin a nanlo ɗa aza a Masar, a zuwai aza a̱ kula̱na̱ agbashi e neke aza a Isaraila ulinga wu utsura. Ɗa a zuwai le a maꞋakai FiriꞋauna likuci i Pitom n Ramase, ubuta̱ u na u kuzuwa ucanuku.
002	EXO	001	012	Ama tsu na i o kudoku le atakaci a ulinga ɗa ta na feu ele i o kudoku kuyimkpasaka n ka̱bunda̱i nannai. Adama a ili i nanlo, ɗa aza a Masar o doku a panasakai wovon wa aza a Isaraila ka̱u.
002	EXO	001	013	Ɗa aza a Masar o doku e nekei le ulinga n a̱bunda̱i babu asuvayali.
002	EXO	001	014	A zuwai wuma u le wo okpoi n atakaci ka̱u, a̱ ubuta̱ u kuna̱na̱ ciꞋin n kuyaꞋan ki iputa̱ n ulinga wa ashina e le u na u buwai dem. A pana asuvayali e le ba, ko kenu.
002	EXO	001	015	Ɗa mogono ma Masar ma danai Sifira m Puwa, aza a na a̱ tsu ka̱na̱ limata ya a̱ma̱ci ya aza a Ibirahi,
002	EXO	001	016	“Yi baci a̱ kuka̱na̱ limata i vuka va aza a Ibirahi i zuka mekere ma baci i ka̱sukpa̱ yi n wuma, kolobo ka baci ta na yu una.”
002	EXO	001	017	Ama a̱ma̱ci e re a nampa a panai wovon u Ka̱shile, o tono kadanshi ko mogono ba, ɗa a̱ ka̱sukpa̱i olobo a n wuma.
002	EXO	001	018	Ɗa mogono ma Masar ma me ɗekei aza a̱ kuka̱na̱ limata a ɗa we ecei le. “Yiɗa̱i i zuwai ɗa i yaꞋin nannai, i ka̱sukpa̱i muku n ali ma n wuma?”
002	EXO	001	019	Ɗa a̱ ushuki, “Vuzagbayin, a̱ma̱ci aza Ibirahi i tsa a̱ma̱ci a aza a Masar ba, i ta̱ n ugbamiwasuvu, a tsu matsa ta̱ kpamu muku n le kafu ci yawa.”
002	EXO	001	020	Adama a nanlo ɗa Ka̱shile ka zuwakai aza a̱ kuka̱na̱ limata ya una̱singai, ɗa aza a Isaraila o doki n ka̱bunda̱i n utsura kpamu.
002	EXO	001	021	Adama a na aza a kula̱na̱ limata a pana ta̱ wovon u Ka̱shile, ɗa Ka̱shile ke nekei le limata i ka̱ci ke le.
002	EXO	001	022	Ɗa FiriꞋauna u nekei aza a̱ ni dem kadanshi ka nampa, “Maku mo kolobo ma aza a Ibirahi ma na baci a matsai dem a vakangu maꞋa o Kuyene ku Nilu, ama a̱ ka̱sukpa̱ muku mi nkere n wuma.”
002	EXO	002	001	A̱ ka̱tsuma̱ ka ayin a nampa, vuza va aza e Levi vi yoku u zuwai mekere ma aza e Levi.
002	EXO	002	002	Ɗa vuka va vi yaꞋin ka̱tsuma̱ ɗa u matsai maku mo kolobo. Ana we enei maku ma mi ta̱ n tsuloboi, ɗa u sokongi maꞋa ali wotoi u tatsu.
002	EXO	002	003	Ama ana we enei wa kufuɗa wo doku wo foɓo yi ba, ɗa u la̱nsa̱i mabana mi ikiku, ɗaɗa u paɗarai maꞋa n cirupa̱ tsu kacimba n cirupa̱ tsu nɗanga. Ɗa u zuwai maku ma punu, ɗa u bankai maꞋa a̱ ka̱kina̱ ko Kuyene ku Nilu ɗa u zura̱ngi maꞋa a kajanu.
002	EXO	002	004	Ɗa taku u shamgbai daꞋangi adama a na we ene ko yiɗa̱i i kulyaꞋa maku ma.
002	EXO	002	005	Ɗa mekere ma FiriꞋauna ma banai kusumbu ɗe o Kuɗolu ku Nilu. Ana agbashi e nkere n ni i a̱ kuka̱ra̱Ꞌa̱sa̱ punu a̱ ka̱kina̱ ko kuɗolu ka, ɗa we enei mabana punu uzura̱ngi a̱ mita̱. Ɗa u suki kagbashi kete ka bana ka ɗikaka yi maꞋa.
002	EXO	002	006	Ana u ɓa̱yuwa̱i maꞋa ɗa we enei mereɓu a̱ ma̱shi, ɗa u panai asuvayali a̱ ni, ɗa u danai, “Na va maku ma aza a Ibirahi maꞋa.”
002	EXO	002	007	Ɗa taku va u yawai, ɗa we ecei ni, “M bana n la̱nsa̱ka̱ wu vuka va aza a Ibirahi, vuza na u ku woꞋoko wu maku ma?”
002	EXO	002	008	Ɗa wu ushuki, “E, bana.” Ɗa u banai gogo lo, ɗa u la̱nsa̱i a̱na̱ku a maku a.
002	EXO	002	009	Ana a̱na̱ku a maku a yawai, ɗa mekere ma FiriꞋauna ma danai ni, “Ɗika mereɓu ma ka̱ta̱ vu woꞋoko mu maꞋa, ka̱ta̱ n tsupa wu.” Ɗa ta na a̱na̱ku a a ɗikai maku ma ɗa o woꞋokoi ni maꞋa.
002	EXO	002	010	Ana maku ma mo gbonguroi, ɗa u ɗikai ni u bankai mekere ma FiriꞋauna, ɗa wo okpoi maku ma̱ ni. Ɗa u neꞋi ni kula Musa, u danai, “Adama a na mu uta̱ka̱ yi ta̱ a̱ mini.”
002	EXO	002	011	Ana Musa u shanai utsura, kanna ke te wu uta̱i adama a na u bana we ene aza a̱ ni aza a Ibirahi. Ɗa u cinai le a kuyaꞋan ulinga wu utsura u tsugbashi. Ɗa kpamu we enei vuza va aza a Masar a kulapa vuza ni vuza va aza a Ibirahi.
002	EXO	002	012	Ana Musa u la̱na̱i dem we ene lo vuza a kinda yi ba, ɗa wu unai vuza va aza a Masar va, ɗa u ciɗa̱ngi ni lo.
002	EXO	002	013	Ana kayin ka asai, ɗa wu uta̱i kpamu, ɗa u banai ɗe, ɗa we enei aza a Ibirahi a̱ vishili a uteku u le. Ɗa we ecei vuza na ka̱ ni ka gaꞋin ba, “Yiɗa̱i i zuwai ɗa vi a kulapa vuza nu?”
002	EXO	002	014	Ɗa u danai, “Yayi u zuwai nu vo okpo mogono ma̱ tsu n kayaꞋin ka afada ka̱ tsu? Ko vi ta̱ a kuciga va kuna mu uteku tsu na vu unai vuza va aza a Masar na̱yin?” Ɗa wovon u ka̱na̱i Musa, ɗa u danai, “Ashe uma e yeve ta̱ ili i na n yaꞋin va.”
002	EXO	002	015	Ana FiriꞋauna u panai nannai, ɗa u la̱nsa̱i an wa kuna Musa. Ɗa Musa u sumai ɗa u banai ɗa u da̱sa̱ngi a iɗika i Midiya. Ana u yawai ɗe, ɗa u da̱sa̱ngi a̱ una̱ u kayinva.
002	EXO	002	016	Ganu va aza a Midiya wi ta̱ ni nkere n cindere. Ɗa a banai kukenuku mini adama a na a shatangu okotsu a na e ci neꞋe ushiga we eshekpu e le mini.
002	EXO	002	017	Ɗa nguɓi n yoku n yawai, ɗa o lokoi le. Ama ɗa Musa u ɗa̱nga̱i ɗa u ɓa̱nka̱i nkere ma, ɗa u ronoi mini u shatangi okotsu a, ɗa u neꞋi ushiga u le.
002	EXO	002	018	Ana nkere ma m bonoi we eshekpu e le Reyuwe, ɗa we ecei le, “Yiɗa̱i ɗa i bonoi gogoꞋo nannai anana?”
002	EXO	002	019	Ɗa a̱ ushuki, “Vuza va aza a Masar vi yoku ɗa u ɓa̱nka̱i tsu e ekiye a nguɓi n nanlo ma. Ali ɗa u ronokoi tsu mini ma na ci neꞋi ushiga u tsu.”
002	EXO	002	020	Ɗa we ecei nkere n ni, “Te ɗai vuza va wi? Yiɗa̱i i zuwai ɗa i ka̱sukpa̱i ni ɗe? Banai i ɗeke yi u ta̱wa̱ u lyaꞋa ilikulyaꞋa.”
002	EXO	002	021	Ɗa Musa wu ushuki kuyongo n vuma va. Ɗa ta na vuza va u nekei ni mekere Zipura ciya̱ wo okpo yi vuka.
002	EXO	002	022	Ɗa Zipura u matsai maku mo kolobo, ɗa Musa u neꞋi ni kula Goshum, ɗaɗa, “N yaꞋan ta̱ limoci a iɗika i pulai.”
002	EXO	002	023	A̱ya̱ n a̱bunda̱i a lazai, ɗa mogono ma Masar ma̱ kuwa̱i. Ama aza a Isaraila a buwa ta̱ a̱ yura̱ adama a atakaci a ugbashi e le, ɗa a lapai una̱. Ɗa malapa mu una̱ me le adama a̱ uɓa̱nki, ma banai a̱ Ka̱shile.
002	EXO	002	024	Ɗa Ka̱shile ka panai yura̱ i le, adama a na u ciɓa ta̱ n uzuwakpani u ni n Ibirahi n Ishaku n Yakubu.
002	EXO	002	025	Ɗa Ka̱shile ke enei atakaci a aza Isaraila, ɗa u panai asuvayali e le.
002	EXO	003	001	Kanna ke te, Musa a̱yi a kaguɓa ku ushiga wa akaya a̱ ni Jeturo, ganu vu Midiya. Ɗa u banai kaguɓa ka a uɓon u meremune, ɗa u banai a kusan ku Ka̱shile ku na e ci ɗeke Horebu.
002	EXO	003	002	Ta ɗe kalingata ka Vuzavaguɗu kuta̱i punu wa̱ ni a ma̱vuku ma na ma̱ ka̱na̱i akina a. Ana Musa we enei nannai ɗa u yaꞋin mereve adama a na maɗanga ma ma̱ ka̱na̱ ta̱ akina ama ma̱ kula̱ ba.
002	EXO	003	003	Ɗa u sheshei, “Nini ɗai maɗanga ma ma̱ kpa̱ɗa̱i kukula̱? Ili i mereve i ɗa, yaꞋan m bana ɗevu me ene.”
002	EXO	003	004	Ana Vuzavaguɗu we enei u bana ta̱ kula̱na̱ maɗanga ma, ɗa Ka̱shile ke ɗekei ni punu a maɗanga ma, “Musa! Musa!” Ɗa Musa wu ushuki, “Mpa ɗa na.”
002	EXO	003	005	Ɗa Ka̱shile ka danai, “Ka̱ta̱ vu yawa ɗevu ba. Foɗo ataka a̱ nu, adama a na ubuta̱ u na vi a kashani na lo va, ubuta̱ u ciɗa u ɗa.
002	EXO	003	006	Ɗa u doku u danai, mpa ɗa Ka̱shile ke eshevu, Ka̱shile ki Ibirahi, Ka̱shile ki Ishaku n Ka̱shile ka Yakubu.” Ɗa Musa u za̱lika̱i kaci ka̱ ni, adama a na wi ta̱ a kupana wovon u kugasa a̱shi n Ka̱shile.
002	EXO	003	007	Ɗa Vuzavaguɗu u danai ni, “Me ene ta̱ atakaci a uma a̱ va̱ na ɗe a Masar. M pana ta̱ malapa mu una̱ me le, adama a atakaci a na i o kusoꞋo e ekiye a aza a̱ kula̱na̱ agbashi a Masar. Mi ta̱ ta na e kukeɓece adama e le.
002	EXO	003	008	Tsu nanlo n ta̱wa̱ ta̱ adama na mi isa le e ekiye aza a Masar. Ka̱ta̱ mu uta̱ka̱ le a̱ ubuta̱ u nampa, m banka le a iɗika i na i laꞋi n ugaꞋin n a̱bunda̱i, iɗika i na yi m maniꞋin n tsuta̱ iɗika ya aza a KanaꞋana, n aza a Hitiya, n aza a Amoriya, n aza a Periziya, n aza a Hiviya, n aza a Jebusiya.
002	EXO	003	009	Gogo na ma̱shi ma aza a Isaraila ma̱ ta̱wa̱ ta̱ wa̱ va̱, me ene ta̱ kpamu uteku u na aza a Masar i a kutakacika le.
002	EXO	003	010	Gogo na, mi ta̱ a̱ kusuku wu u FiriꞋauna, adama a na vu bana vu uta̱ka̱ n uma a̱ va̱ aza a Isaraila punu a Masar.”
002	EXO	003	011	Ama ɗa Musa u danai Ka̱shile, “Mpa ɗa tamkpamu ya, an ma kubana u FiriꞋauna adama a na mu utuka̱ aza a Isaraila punu a Masar?”
002	EXO	003	012	Ɗa Ka̱shile ka danai, “Mi ta̱ koɓolo n avu. Na ɗa urotu u na u kokpo wa̱ nu, a kudana mpa ɗa n suki nu, vu uta̱ka̱ baci n uma a̱ va̱ a Masar, yi ta̱ e kuneke Ka̱shile tsugbayin a kusan ku nampa.”
002	EXO	003	013	Ɗa Musa wu ushuki Ka̱shile, “Gogo na ta̱wa̱ baci m bana wa aza a Isaraila, ɗa n danai le, ‘Ka̱shile ki ikaya ka̱ ɗa̱ ka̱ suku mu ta̱ n ta̱wa̱ wa̱ ɗa̱.’ E ece mu baci, ‘Yayi kula ku ni?’ Yiɗa̱i tamkpamu ma kudana le?”
002	EXO	003	014	Ɗa Ka̱shile ku ushuki Musa “MPA ƊA N CI YAꞋAN MPA. Ɗaɗa ili i na va kudana aza a Isaraila, ‘MPA ƊA u suku mu ta̱ wa̱ ɗa̱.’”
002	EXO	003	015	Ka̱shile ka danai Musa kpamu, “Dana aza a Isaraila, ‘Vuzavaguɗu Ka̱shile ki ikaya i ɗa̱, Ka̱shile ki Ibirahi, n Ka̱shile ki Ishaku, n Ka̱shile ka Yakubu a̱yi ɗa u suki mu wa̱ ɗa̱.’ Na va ɗaɗa kula ku va̱ ayin dem a kubana ko wannai, kula ku na uma a kuciɓa nu mpa ali nu ntsukaya dem.
002	EXO	003	016	“Gogo na bana vu ɓolongu aza a̱ gba̱ra̱-gba̱ra̱ a aza a Isaraila a̱ ubuta̱ u te ka̱ta̱ vu dana le, ‘Vuzavaguɗu Ka̱shile ki ikaya i ɗa̱, Ka̱shile ki Ibirahi, n ki Ishaku, n ka Yakubu ko yotsongi ka̱ci ka̱ ni wa̱ va̱ ɗa u danai mu, mpa me ene ta̱ ra̱ka̱, ili i na aza a Masar i a kuyaꞋanka ɗa̱.
002	EXO	003	017	N yaꞋan ta̱ uzuwakpani mi ta̱ a̱ ku utuka̱ ɗa̱ a̱ ka̱tsuma̱ ka atakaci ka̱ ɗa̱ punu na a Masar a kubana a iɗika ya aza a KanaꞋana, n aza a̱ Hitiya, n aza Amoriya, n aza a Piritiza, n aza a Heviya, n Jebusiya, a iɗika i na yi m maniꞋin n tsuta̱.’
002	EXO	003	018	“Uma a i ta̱ a kupanaka wu. Ka̱ta̱ avu nu nkoshi m gba̱ra̱-gba̱ra̱ i bana u mogono ma aza a Masar i dana yi, ‘Vuzavaguɗu Ka̱shile ka aza a Ibirahi ko yotsongu ta̱ ka̱ci ka̱ ni wa̱ tsu. Adama a nannai, ka̱sukpa̱ ci yaꞋan nwalu e meremune ali ayin a tatsu, adama a na ci yaꞋanka Ka̱shile Vuzavaguɗu vu tsu alyuka.’
002	EXO	003	019	Ama n yeve ta̱ mogono ma Masar ma̱ kuka̱sukpa̱ ɗa̱ i laza ba, sai n gutsuka yi nu utsura u va̱.
002	EXO	003	020	Mi ta̱ a kuyaꞋan ulinga n utsura u va̱ ka̱ta̱ n takacika aza a Masar, n yaꞋan ili i mereve kakau ra̱ka̱. Ka̱ta̱ mogono ma me yeve kuka̱sukpa̱ ɗa̱ i wala.
002	EXO	003	021	“Mi ta̱ a kuzuwa aza a Masar a yaꞋanka uma a̱ va̱ ili i singai. I ta̱ a kuyaꞋanka ɗa̱ kuneꞋe, yi baci a kulaza ya kulaza e ekiye agaɗa ba.
002	EXO	003	022	Vuka dem vi ta̱ a kubana u vuka va aza a Masar vu na vi ɗevu m kpaꞋa ku ni n vuka dem vu na vi ida̱shi wa̱ ni, ka̱ta̱ we ece yi ili ya azanariya ko ya azurufa ko akashi a kuꞋuka. A na i kuꞋuka muku mo olobo m muku mu nkere n ɗa̱, nannai ɗa i kulaza n uciyi wa aza a Masar.”
002	EXO	004	001	Ɗa Musa wu ushuki, “A̱ ushuku baci nu mpa tamkpamu ba, ko ɗa a iwain kupanaka mu. A dana baci, ‘Vuzavaguɗu u ta̱wa̱ wa̱ nu ba.’”
002	EXO	004	002	Ɗa Vuzavaguɗu we ecei ni, “Yiɗa̱i vi n i ɗa e ekiye a̱ nu na lo va?” Ɗa Musa u danai, “Kalangu kaꞋa.”
002	EXO	004	003	Ɗa Vuzavaguɗu u danai, “Vakangu kaꞋa a iɗika.” Ɗa Musa u vakangi kaꞋa a iɗika, ɗa ka vazai koko! Ɗa u docoi n ka̱ca̱pa̱ u ka̱sukpa̱i kaꞋa.
002	EXO	004	004	Ɗa Vuzavaguɗu u danai ni, “Banka n kukiye ku nu vu ka̱na̱ winja u koko wa.” Ɗa Musa u bankai n kukiye ku ni, ɗa u ka̱na̱i koko ka, ɗa koko ka ko bonoi kalangu e ekiye a̱ ni.
002	EXO	004	005	Ɗa Vuzavaguɗu u danai ni, “YaꞋan ili i mereve i nampa, adama a na a̱ ushuku n Vuzavaguɗu Ka̱shile ki ikaya i le, Ka̱shile ki Ibirahi, n Ka̱shile ki Ishaku, n Ka̱shile Yakubu ko yotsongu ta̱ ka̱ci ka̱ ni wa̱ nu.”
002	EXO	004	006	Ɗaɗa kpamu Vuzavaguɗu u danai, “Uka kukiye ku nu o motogu ma̱ nu.” Ɗa Musa u ukai kukiye ku ni punu, ɗa wu uta̱ka̱i kukiye ka ɗa kokpoi wa̱ri n ukutu.
002	EXO	004	007	Ɗa Vuzavaguɗu u danai, “Gogo na bonoko ku ɗa punu o motogu ma.” Ana u bonokoi n ku ɗa punu, ɗa wu uta̱ka̱i, ɗa ku bonoi ciɗa ci ikyamba i na i buwai.
002	EXO	004	008	Ɗa Vuzavaguɗu u danai, “A iwan baci kushuku n avu, ko kushuku n ili i mereve yu ugiti, i ta̱ a̱ kushuku n ili i mereve i ire ya.
002	EXO	004	009	Ɗa baci a iwain kushuku n ili i mereve ire i nampa ya, ko kupana ka̱la̱ka̱tsu ka̱ nu, kenuku mini punu o Kuyene ku Nilu, ka̱ta̱ vu tsungu a iɗika i ɗekpu. Mini ma na vi kenuki va, mi ta̱ o kokpo mpasa lo a iɗika i ɗekpu ya.”
002	EXO	004	010	Ama ɗa Musa u danai Vuzavaguɗu, “Vuzavaguɗu vu va̱, n ci yaꞋan kadanshi ka̱ta̱ kaꞋa ku uta̱ mayin ba, ali n ayin a ɗe ko n gogo na ana vi yaꞋin kadanshi nu mpa. N ci yaꞋan ta̱ kadanshi sawu koɓolo n cikeku kpamu.”
002	EXO	004	011	Ɗaɗa Vuzavaguɗu u danai ni, “Yayi u nekei vuma una̱? Yayi kpamu u bonokoi ni kebebe ko kagulani? Yayi u nekei ni a̱shi ko uyimba̱? Mpa ɗa Vuzavaguɗu ba?
002	EXO	004	012	Gogo na bana, mi ta̱ a̱ kuɓa̱nka̱ wu tsu na va kuyaꞋan kadanshi ka̱ta̱ n dana wu ili i na va kudansa.”
002	EXO	004	013	Ama ɗa Musa u danai, “Vuzavaguɗu yaꞋan wupa ba, suku vuza yoku u bana.”
002	EXO	004	014	Ɗa Vuzavaguɗu u yaꞋin wupa m Musa, ɗa u danai, “Haruna mokoshi ma̱ nu tamkpamu vuza va aza e Levi? N yeve ta̱ u tsu dansa ta̱ mayin. Wi ta̱ lo a uye adama a na i gasa, wi ta̱ feu a kuyaꞋan ma̱za̱nga̱, we ene wu baci.
002	EXO	004	015	Vi yaꞋan kadanshi n a̱yi, ka̱ta̱ vu tonuko yi i na u kudana. N kuɓa̱nka̱ ɗa̱ ta̱ n i na i kudansa n i na i kuyaꞋan.”
002	EXO	004	016	A̱yi ɗa u kokpo vuza na u kuyaꞋanka uma kadanshi n una̱ u nu. Avu vi ta̱ o kokpo an Ka̱shile wa̱ ni, vu dana yi ili i na u kudansa.
002	EXO	004	017	Ama ka̱ta̱ vu ɗika kalangu ka nampa vu walaka, adama a na ka ɗaɗa va kuyaꞋanka ili i mereve.
002	EXO	004	018	Ɗa Musa u bonoi wa akaya a̱ ni Jeturo ɗa u danai ni, “YaꞋan m bono biꞋi me ene aza a̱ va̱ na ɗe a Masar ko a buwa ta̱ ɗe n wuma.” Ɗa Jeturo wu ushuki, “Bana vu bono m ma̱ta̱na̱.”
002	EXO	004	019	Musa a̱yi biꞋi a Midiya Vuzavaguɗu u dana yi ta̱, “Laza vu bono a Masar adama a na aza a na i a kuciga a kuna wu va a̱ kuwa̱ ta̱ ɗe ra̱ka̱.”
002	EXO	004	020	Ɗa Musa u ɗikai muku mo olobo n ni n vuka vi ni ɗa u kumbakai le a majaki, ɗa u ka̱na̱i uye o kubono a iɗika i Masar. Ɗa u ɗikai kalangu ka̱ ni e ekiye a̱ ni.
002	EXO	004	021	Ɗa Ka̱shile ka danai Musa kpamu, “Vi yawa baci a Masar vi yaꞋan ili i mereve i na n nekei nu utsura u kuyaꞋan e kelime ka FiriꞋauna. Ama mi ta̱ a kuzuwa yi wo okpo n ugbamukaci, wa̱ kuka̱sukpa̱ uma a̱ va̱ a laza ba.
002	EXO	004	022	Ka̱ta̱ vu dana FiriꞋauna, ‘Ili i na Vuzavaguɗu n danai i ɗaɗa na, uma a Isaraila i ta̱ tsu maku mo kolobo ma iyain ma̱ va̱,
002	EXO	004	023	N dana wu ta̱, “Ka̱sukpa̱ yi u laza adama a na u yaꞋanka mu a̱ga̱nda̱.” Ama vi iwan baci kuka̱sukpa̱ yi u laza, gogo na mi ta̱ a kuna maku ma iyain ma̱ nu.’”
002	EXO	004	024	Ana Musa u shamgbai a kasa a̱ ubuta̱ u yoku n limata i ni, a ayin a na i a̱ ka̱tsuma̱ ka nwalu ke le, ɗa Ka̱shile ka cinai ni ɗa u ɗa̱nga̱i kuna yi.
002	EXO	004	025	Ɗa Zipura vuka Musa u la̱nsa̱i katali ka alyu ɗa u kiɗai kavaja ka maku ma̱ ni, ɗa u saꞋwakai ene a Musa, ɗa u danai, “Mpasa n nampa mo okpo ta̱ urotu wu ushiyi u yolo u tsu mayun ɗa.”
002	EXO	004	026	Ana u danai, “Vali vu savu vu na a shiyai yolo n urotu wu mpasa,” wi ta̱ a kuyaꞋan kadanshi ku ukiɗi u kavaja. Ɗaɗa Vuzavaguɗu u ka̱sukpa̱i Musa n wuma.
002	EXO	004	027	Ama kafu ayin a nanlo, Vuzavaguɗu u danai Haruna, “Bana e meremune vi cina Musa.” Ana u banai ɗa u gasai m Musa a kusan ku Ka̱shile, ɗa u rabasai ni ɗa wo oɓongi ni.
002	EXO	004	028	Ɗa Musa u danai Haruna ili i na Vuzavaguɗu u danai ni dem u bana u dana. Ɗa kpamu u yotsongi ni ili i mereve i na Ka̱shile ka zuwai ni u yaꞋan.
002	EXO	004	029	Ɗa Musa n Haruna a banai a Masar, ɗa o ɓolongi nkoshi m gba̱ra̱-gba̱ra̱ mi Isaraila.
002	EXO	004	030	Ɗa Haruna u danai le ra̱ka̱ ili i na Vuzavaguɗu u danai Musa, ɗa ta na Musa u yaꞋin lo ili i mereve ya a̱ a̱shi e le.
002	EXO	004	031	Ɗa ta na a̱ ushuki. Ana a panai Vuzavaguɗu wi ta̱ a kuciɓa n ele koɓolo n atakaci a na i kpamu o kusoꞋo, ɗa a̱ ɗa̱nga̱i ɗa a̱ kuɗa̱ngi, ɗa a cikpai Ka̱shile.
002	EXO	005	001	Ana o kotsoi kudansa nu nkoshi ma aza Isaraila, ɗa Musa n Haruna a banai u FiriꞋauna ɗa a danai ni, “Ili i na Vuzavaguɗu Ka̱shile ka aza a Isaraila u danai i ɗa na, ‘Ka̱sukpa̱ uma a̱ va̱ a bana a yaꞋanka mu ka̱ɗiva̱ ɗe e meremune.’”
002	EXO	005	002	Ɗa FiriꞋauna we ecei “Yayi Vuzavaguɗu vu nanlo, vuza na n kupana kadanshi ka̱ ni ali ka̱ta̱ n ka̱sukpa̱ aza a Isaraila a laza? Mpa n yeve Vuzavaguɗu vu nanlo ba. Ma̱ a̱ kuka̱sukpa̱ ɗa̱ i laza ba.”
002	EXO	005	003	Ama ɗa Musa n Haruna a̱ ushuki a danai, “Ka̱shile ka aza Ibirahi u yotsongu ta̱ ka̱ci ka̱ ni wa̱ tsu. Tsu folono wu ta̱ yaꞋan ci yaꞋan nwalu ali ayin a tatsu a kakamba adama a na tsu bana ci yaꞋanka Ka̱shile Vuzavaguɗu vu tsu alyuka. Ci yaꞋan baci nannai ba, wi ta̱ a kuna tsu m ma̱dukpa̱ ko n kotokobi.”
002	EXO	005	004	Ama ɗa mogono ma Masar me ecei Musa n Haruna, “Adama a̱ yiɗa̱i yi a̱ kusa̱nka̱ uma kuyaꞋan ulinga u le? Kai! Bonoi ubuta̱ wu ulinga!”
002	EXO	005	005	Ɗa FiriꞋauna u lyaꞋi kelime n kadanshi, “Gogo na aza a Isaraila a yimkpa ta̱ ali a laꞋi aza a Masar n ka̱bunda̱i, ɗa yi a kuciga kusa̱nka̱ le ulinga.”
002	EXO	005	006	A kanna ka nanlo ka, ɗa FiriꞋauna u danai aza e kelime a kinda agbashi a Masar, n aza kinda ulinga u tsugbashi wi Isaraila.
002	EXO	005	007	“Ka̱sukpa̱i kuneke uma a nampa ciꞋiwa̱ adama a na a yaꞋanka iputa̱ tsu na a kiwanai. Ka̱sukpa̱i le a bana a̱ la̱nsa̱ n ka̱ci ke le.
002	EXO	005	008	Zuwai le a yaꞋan ka̱bunda̱i ki iputa̱ ka tsu na a kiwanai, ka̱ta̱ i jebeke le ka̱bunda̱i ki iputa̱ ka ba. Wonvoli u ɗa le, i ɗaɗa i zuwai ɗa i a kuyaꞋanka mu ma̱shi n ka̱sukpa̱ le a bana a kakamba a yaꞋanka Ka̱shile ke le alyuka.
002	EXO	005	009	Nekei le ulinga wa atakaci ka̱ta̱ a lyaꞋa kelime n kuyaꞋan, nannai wi ta̱ a kuzuwa le a̱ kpa̱ɗa̱ kuciya̱ kofon ka na a kupana aꞋuwa a nampa.”
002	EXO	005	010	Ɗa aza a kinda ulinga u tsugbashi n aza a kinda agbashi a banai ɗa a danai uma ili i na FiriꞋauna u danai. “Mi o kudoku me neke ɗa̱ ciꞋiwa̱ ba.
002	EXO	005	011	Banai i la̱nsa̱ tsu ɗa n ka̱ci ka̱ ɗa̱ a̱ ubuta̱ u na baci de dem i kuciya̱ tsu ɗa. Ama i lyaꞋa kelime n kuyaꞋan ka̱bunda̱i ki iputa̱ tsu na cau yi ishi a kuyaꞋansa.”
002	EXO	005	012	Ɗa uma a a wacuwai a kubana a̱ ubuta̱ dem punu a iɗika i Masar a̱ kula̱nsa̱ ili i na a ci yaꞋanka ciꞋiwa̱.
002	EXO	005	013	Ama aza a kinda ulinga u tsugbashi wa o doku a gbarai le ka̱u, ɗa a̱ ka̱na̱i kudana le. “Kanna de dem i yaꞋan iputa̱ tsu ka̱bunda̱i ka na yi ishi i ci yaꞋansa tsu ayin a na e ci neke ɗa̱ ciꞋiwa̱.”
002	EXO	005	014	Ɗa aza e kelime a kinda agbashi a Masar a fabai aza Isaraila aza a na i a kinda aza ulinga u tsugbashi wa, ɗa e ecei. “Yiɗa̱i i zuwai ɗa i kpa̱ɗa̱i kuzuwa agbashi a a yaꞋan iputa̱ na̱yin ko anana a shatangu tsu na ishi a kuyaꞋansa?”
002	EXO	005	015	Ɗa aza a kinda ulinga u tsugbashi a Isaraila a banai u FiriꞋauna ɗa a̱ sa̱la̱ka̱i ni. “Yiɗa̱i i zuwai ɗa vi yaꞋankai agbashi a̱ nu nannai?
002	EXO	005	016	Babu vuza na u nekei tsu ciꞋiwa̱, ɗa kpamu a danai tsu ‘YaꞋin iputa̱ tsu na cau yi ishi a kuyaꞋansa.’ A̱ ka̱na̱i kulapasa tsu gbani na lo ta na unushi u tsu u ɗa ba, unushi u uma a̱ nu a ɗa.”
002	EXO	005	017	Ɗa FiriꞋauna wu ushuki, “Na lo dem i yoku i ɗa ba, wonvoli u ɗa. Ɗaɗa yi a kudanasa, ‘YaꞋan tsu bana ci yaꞋanka Vuzavaguɗu alyuka.’
002	EXO	005	018	Walai i bono a̱ ubuta̱ wu ulinga. Babu vuza na u kuneke ɗa̱ ciꞋiwa̱, ama mayun ɗa sai i yaꞋan ka̱bunda̱i ki iputa̱ tsu na yi ishi i ci yaꞋansa.”
002	EXO	005	019	Aza a kinda aza ugbashi a Isaraila e yeve ta̱ gogo na a uwa ta̱ a̱ ka̱tsuma̱ ka atakaci a gbayin, ana a danai le, “Ka̱ta̱ i jebe ka̱bunda̱i ki iputa̱, i kpa̱ɗa̱ kuyawa tsu na cau yi ishi i ci yaꞋansa a kanna dem ba.”
002	EXO	005	020	Ana a̱ uta̱i a̱ ka̱sukpa̱i FiriꞋauna, ɗa a gasai m Musa n Haruna aza a na ishi ɗe a kuvana le.
002	EXO	005	021	Ɗa a danai Musa n Haruna va, “YaꞋan Vuzavaguɗu we ene ili i na i yaꞋin ka̱ta̱ u yaꞋanka ɗa̱ afada. I zuwai tso okpoi nu mpasa m gbani-gbani u FiriꞋauna nu nkoshi m gba̱ra̱-gba̱ra̱ n ni feu. Gogo na i ɗikai kotokobi ɗa i nekei le e ekiye adama a na a una tsu.”
002	EXO	005	022	Ɗa Musa u bonoi u Vuzavaguɗu ɗa u danai, “Vuzavaguɗu, yiɗa̱i i zuwai ɗa vi nekei uma a̱ nu atakakaci nannai? Yiɗa̱i i zuwai ɗa vu suki mu?
002	EXO	005	023	Ali n ayin a na m banai u FiriꞋauna n kula ku nu adama a na n yaꞋanka yi kadanshi, u doku ta̱ u zuwaka uma a̱ nu atakaci n a̱bunda̱i. Ko ili vi keɓece adama a na vi isa le ba.”
002	EXO	006	001	Ɗa Vuzavaguɗu u danai Musa, “Gogo na ve kene ta̱ ili i na n kuyaꞋanka FiriꞋauna. N kukiye ku utsura ku va̱ wi ta̱ a̱ kuka̱sukpa̱ le a wala, n utsura u va̱ wi ta̱ a̱ kuta̱ka̱ le punu a iɗika ya.”
002	EXO	006	002	Ka̱shile ka danai Musa, “Mpa ɗa Vuzavaguɗu.
002	EXO	006	003	N yotsongu ta̱ ka̱ci ka̱ va̱ wi Ibirahim, n Ishaku, n Yakubu, tsu Ka̱shile MalaꞋimili. Ama n ka̱sukpa̱ e yeve mu n utsura u kula ku va̱ ku Vuzavaguɗu ba.
002	EXO	006	004	N YaꞋan ta̱ uzuwakpani n ele n kuneke le iɗika i KanaꞋana, i na a̱ da̱sa̱ngi a kuyaꞋan limoci.
002	EXO	006	005	Gogo na m pana ta̱ yura̱ ya aza a Isaraila, aza na aza a Masar a zuwai a ugbashi, ɗa n ciɓai nu uzuwakpani u va̱.
002	EXO	006	006	Adama a nannai, dana aza a Isaraila, ‘Mpa ɗa Vuzavaguɗu, mi ta̱ a̱ kuta̱ka̱ ɗa̱ a̱ ka̱tsuma̱ ka atakaci ka aza a Masar, ka̱ta̱ n neke ɗa̱ uba̱ruwi a̱ ubuta̱ u tsugbashi wa, ka̱ta̱ mi isa ɗa̱ n utsura we ekiye a̱ va̱, ka̱ta̱ n neke le atakaci a gbayin.
002	EXO	006	007	Ka̱ta̱ m bonoko ɗa̱ uma a̱ va̱, ka̱ta̱ mpa tamkpamu mo okpo Ka̱shile ka̱ ɗa̱. Ɗaɗa i kuyeve a na mpa ɗa Vuzavaguɗu vu ɗa̱ n Ka̱shile ka̱ ɗa̱, vuza na wu utuka̱i ɗa̱ a̱ ka̱tsuma̱ ka atakaci ka aza a Masar.
002	EXO	006	008	Mi ta̱ a kubanka ɗa̱ a iɗika i na n yaꞋin akucina n kuneke Ibirahim, n Ishaku n Yakubu. Mi ta̱ e kuneke ɗa̱ i ɗa yo okpo ya ili yi uka̱ni i ɗa̱. Mpa ɗa Vuzavaguɗu.’”
002	EXO	006	009	Musa u danai aza a Isaraila kadanshi ka nampa, ama ɗa a iwain kupanaka yi adama a una̱mgbi u ka̱tsuma̱ n atakaci a na i o kusoꞋo a̱ ubuta̱ wu ugbashi.
002	EXO	006	010	Ɗa Vuzavaguɗu u danai Musa,
002	EXO	006	011	“Bana vu dana FiriꞋauna mogono ma Masar u ka̱sukpa̱ uma a Isaraila a̱ uta̱ punu a iɗika i ni.”
002	EXO	006	012	Ama ɗa Musa wu ushuki Vuzavaguɗu, “Uma a Isaraila a panaka mu baci ba, nini ɗai tamkpamu FiriꞋauna u kupanaka mu, mpa na mi a kadanshi n cikeku?”
002	EXO	006	013	Ama ɗa Vuzavaguɗu u danai Musa n Haruna kakuna adama a aza a Isaraila n FiriꞋauna mogono ma Masar. U danai le a̱ uta̱ka̱ n aza a Isaraila punu a iɗika i Masar.
002	EXO	006	014	Na va ɗaɗa nkoshi m gba̱ra̱-gba̱ra̱ mi iꞋuwa ya aza a Isaraila. Muku mo olobo n Ruben, maku ma iyain mi Isaraila ele ɗa, Enoku m Palu, n Hezuron, n Karimi. Ele na ɗa okpoi mogbodo mo Ruben.
002	EXO	006	015	Muku mo olobo n Simiyon ele ɗa Jemuwelu, n Jamin, n Ohadu, n Jaki, n Zoharu, n Shawu, vuza na vuka va aza a KanaꞋana vu matsai, na va ɗaɗa mogbodo ma Simiyon.
002	EXO	006	016	Na va ɗaɗa ula a̱ muku mo olobo n Levi, yaba dem n tsumani ci ni, ele ɗa Geshon, n Kohatu, m Merari. Levi wi ta̱ n a̱ya̱ amangatawun n kamangankupa n e cindere kafu u kuwa̱.
002	EXO	006	017	Muku mo olobo n Geshon yaba dem m mogbodo ma̱ ni ele ɗa Libini n Shime.
002	EXO	006	018	Muku mo olobo n Kohatu ele ɗa Amuram n Iziharu n Heburon n Uziyelu. Kohatu u yaꞋan ta̱ a̱ya̱ amangatawun n kamangankupa n tatsu, kafu u kuwa̱.
002	EXO	006	019	Muku mo olobo m Merari, ele ɗa Mahali m Mushi. Ele ɗa umaci u Levi, yaba dem m mogbodo ma̱ ni.
002	EXO	006	020	Amuram u zuwai Jokabe taku ve esheku a̱ ni, ɗa u matsakai ni Haruna m Musa. Amuram wi ta̱ n a̱ya̱ amangatawun n kamangankupa n e cindere kafu u kuwa̱.
002	EXO	006	021	Muku mo olobo n Iziharu ele ɗa Kora, n Nefeku, n Zikiri.
002	EXO	006	022	Muku mo olobo n Uziyelu ele ɗa Mishayel, n Elizafan, n Sitiri.
002	EXO	006	023	Haruna u zuwai Elisheba mekere ma Aminadabu vangu vu Nashon, ɗa u matsakai ni Nadabu, n Abihu, n Eliyaza, n Itama.
002	EXO	006	024	Muku mo olobo n Kora ele ɗa Asiru, n Elikana, n Abiyasafa. Na va ɗaɗa mogbodo ma Kora.
002	EXO	006	025	Eliyaza maku ma Haruna u zuwai mekere me Putiyelu, ɗa u matsakai ni Finihasu. Aza na okpoi aza a̱ gba̱ra̱-gba̱ra̱ a iꞋuwa i Levi m mogbodo me le.
002	EXO	006	026	Haruna vu nampa va m Musa va, ele ɗa aza a na Vuzavaguɗu u yaꞋankai kadanshi, “Uta̱ka̱i n aza a Isaraila a iɗika i Masar ka̱tsura̱-ka̱tsura̱.”
002	EXO	006	027	Musa n Haruna ele ɗa a yaꞋin kadanshi n FiriꞋauna mogono adama a na u ka̱sukpa̱ a̱ uta̱ka̱ n aza a Isaraila a iɗika i Masar.
002	EXO	006	028	A kanna ka na Vuzavaguɗu u yaꞋin kadanshi m Musa a iɗika i Masar,
002	EXO	006	029	u danai ni, “Mpa ɗa Vuzavaguɗu, dana FiriꞋauna mogono ma Masar ili i na n danai nu dem.”
002	EXO	006	030	Ama Musa u danai Vuzavaguɗu, “A na wo okpoi mpa mi ta̱ a kadanshi n cikeku, nini ɗai FiriꞋauna u kupanaka mu?”
002	EXO	007	001	Ɗa Vuzavaguɗu u danai Musa, “Pana, mi ta̱ o kubonoko wu an Ka̱shile u FiriꞋauna. Mokoshi ma̱ nu Haruna wi ta̱ o kokpo an keneki ka na ka kuyaꞋan kadanshi n una̱ u nu.
002	EXO	007	002	Vu dana yi ili i na n tonokoi nu dem. Ka̱ta̱ a̱yi Haruna u dana FiriꞋauna u ka̱sukpa̱ aza a Isaraila a̱ uta̱ punu a iɗika i ni.
002	EXO	007	003	Ama mi ta̱ a kuzuwa FiriꞋauna ugbamukaci. Ka̱ta̱ n doku kpamu urotu wi ili i mereve i va̱, a iɗika i Masar,
002	EXO	007	004	ko n nannai FiriꞋauna wi ta na a kupanaka ɗa̱ ba. Ka̱ta̱ mpa n neke aza a Masar atakaci n a̱bunda̱i, ka̱ta̱ mu uta̱ka̱ uma a̱ va̱ aza a Isaraila kakau.
002	EXO	007	005	Ayin a na baci m ba̱ra̱kpa̱i kukiye ku va̱ wa aza a Masar, ciya̱ mu utuka̱ n aza a Isaraila a̱ ka̱tsuma̱ ke le, i ta̱ e kuyeve a na mpa ɗa Vuzavaguɗu.”
002	EXO	007	006	Musa n Haruna a yaꞋin tsu na Vuzavaguɗu u danai le.
002	EXO	007	007	A ayin a na a banai a yaꞋankai FiriꞋauna kadanshi, Musa wi ta̱ n a̱ya̱ amanga̱na̱shi. A̱yi Haruna tamkpamu wi ta̱ n a̱ya̱ amanga̱na̱shi n a tatsu.
002	EXO	007	008	Ɗa Vuzavaguɗu u danai Musa n Haruna,
002	EXO	007	009	“FiriꞋauna u dana baci, ‘YaꞋin ili i mereve,’ vu dana Haruna, ‘Ɗika kalangu ka̱ nu, vu vakangu kaꞋa a iɗika e kelime ka FiriꞋauna.’ kaꞋa ki ta̱ a kuvaza koko.”
002	EXO	007	010	Ɗa Musa n Haruna a banai u FiriꞋauna a yaꞋin ili i na Vuzavaguɗu u danai le. Ana a yawai, ɗa Haruna u vakangi kalangu ka̱ ni lo a̱ ubuta̱ u FiriꞋauna n anan taji a̱ ni, ɗa ta na ka vazai koko.
002	EXO	007	011	Ɗa FiriꞋauna u ɗekei aza e kuyeve n aza a̱ kula̱na̱ a̱ ni, n oboci a aza a Masar, ɗaɗa a̱ ka̱na̱i kuyaꞋan ili i mereve i nanlo feu derere.
002	EXO	007	012	Yaba dem vi le feu ɗa u vakangi kalangu ka̱ ni a iɗika ɗa ta na a vazai oko. Ama ɗa kalangu ka Haruna ko soɗongi alangu e le ra̱ka̱.
002	EXO	007	013	Ko n nannai, ɗa FiriꞋauna u doku ɗa u yaꞋin ugbamukaci, ɗa u kpa̱ɗa̱i kupanaka le, uteku u na Vuzavaguɗu u danai ɗe.
002	EXO	007	014	Ɗa Vuzavaguɗu u danai Musa, “FiriꞋauna wi ta̱ n ugbamukaci n a̱bunda̱i, u iwain kuka̱sukpa̱ uma a̱ va̱ a laza.
002	EXO	007	015	Bana u FiriꞋauna n usana, ayin a na wi a̱ kuta̱ a kubana e kuyene ku Nilu. Ka̱ta̱ vu vana yi ɗe a̱ ka̱ga̱Ꞌin ka̱ kuyene ka, vi ɗika kalangu ka na ka vazai koko ka.
002	EXO	007	016	Ka̱ta̱ vu dana yi, ‘Vuzavaguɗu Ka̱shile ka aza a Ibirahim, u suku mu ta̱ wa̱ nu u danai vu ka̱sukpa̱ uma a̱ va̱ a wala a bana a cikpa mu na ɗe e meremune, ama ali n gogo na vu iwain kushuku.
002	EXO	007	017	Pana ili i na Vuzavaguɗu u danai, nannai ɗa ve kuyeve a na mpa ɗa Vuzavaguɗu. N kalangu ka na ki e kukiye ku va̱ na, mi ta̱ a kulapa mini ma̱ Nilu ka̱ta̱ mo bono mpasa.
002	EXO	007	018	Adan a na i punu a̱ mini ma i ta̱ a̱ kukuwa̱, mini kpamu mi ta̱ o kokpo n ushami tsu na aza Masar a kufuɗa o doku o soꞋo mini ma ba.’”
002	EXO	007	019	Ɗaɗa Vuzavaguɗu u danai Musa, “Dana Haruna ‘U ɗika kalangu ka̱ ni, ka̱ta̱ u shamgba u sapangu nɗolu m Masar ni nyeneke n adaɓa n ayinva a na o koꞋi dem. I ta̱ o kokpo mpasa, ali m mini ma na mi lo a̱ ndiki n okotsu koɓolo n ogbodo a iɗika i Masar dem.’”
002	EXO	007	020	Ɗa Musa n Haruna a yaꞋin tsu na Vuzavaguɗu u danai le a yaꞋan. Ɗa Haruna u ɗengusa̱i kalangu ka̱ ni lo e kelime ka FiriꞋauna n anan taji a̱ ni dem lo a kinda. Ɗa u lapai Kuyene ku Nilu, ɗa ko okpoi mpasa.
002	EXO	007	021	Adan a na i punu a̱ mini ma a̱ kuwa̱i. Ɗa mini ma shamai ka̱u, ali aza a Masar a fuɗa o doku soꞋo ba. Ɗa mini dem a iɗika i Masar mo okpoi mpasa.
002	EXO	007	022	Ama oboci a Masar a̱ ka̱na̱i kuyaꞋan ili i tsuboci i le, ɗa feu o bonokoi mini ma mpasa. Ɗa ka̱ɗu ka FiriꞋauna ko doku ka gbamasakai, u ciga kupanaka Musa ele n Haruna ba, tsu na Vuzavaguɗu u danai.
002	EXO	007	023	Ɗa FiriꞋauna u lazai o kubono e kefeku ka̱ ni, ko ka̱ɗu ka̱ ni ka̱ muɗa̱ adama a ili i nampa ya ba.
002	EXO	007	024	Ɗa aza a Masar dem a̱ ga̱va̱i ayinva a̱ ka̱ga̱Ꞌin ke kuyene ku Nilu a̱ kula̱nsa̱ mini mo kusoꞋo adama a na o doku a fuɗa o soꞋo mini me kuyene ma ba.
002	EXO	007	025	Ayin e cindere a lazai ana Vuzavaguɗu u la̱nga̱sa̱i Kuyene ku Nilu.
002	EXO	008	001	Ɗa Vuzavaguɗu u danai Musa, “Bana u FiriꞋauna ka̱ta̱ vu dana yi, ‘Ili i na Vuzavaguɗu u danai i ɗaɗa na, ka̱sukpa̱ uma a̱ va̱ a wala adama a na a̱ ciya̱ a bana a cikpa mu.
002	EXO	008	002	Ama vu sa̱nka̱ le baci kulaza, mi ta̱ a̱ kutuka̱ m ma̱dukpa̱ mo opoɗo punu a iɗika i nu dem.
002	EXO	008	003	Kuyene ku Nilu ki ta̱ a kushana n opoɗo. I ta̱ a̱ kuta̱ ka̱ta̱ a uwa e kefeku ka̱ nu, n kunu ku kasa ku nu ali a gaɗi vu kajiba ka̱ nu, n iꞋuwa ya aza a̱ gba̱ra̱-gba̱ra̱ a ulinga a̱ nu, n uma a̱ nu ra̱ka̱. I ta̱ kpamu a kuꞋuwa e kenle ka̱ kuya̱na̱ koɓolo m masasu ma kulapaka kiya ka akala dem.
002	EXO	008	004	Opoɗo a i ta̱ a kuɗikpangusu n a carai nu n uma a̱ nu dem, koɓolo n aza a̱ gba̱ra̱-gba̱ra̱ a̱ nu feu.’”
002	EXO	008	005	Ɗa Vuzavaguɗu u danai Musa, “Dana Haruna, ‘Ɗengusa̱ kalangu ka na ki e kukiye ku nu vu sapangu nɗolu dem, ni nyeneke, n adaɓa. Opoɗo i ta̱ a̱ kuta̱ a Masar, ka̱ta̱ a pala iɗika ya.’”
002	EXO	008	006	Ɗa Haruna u ɗengusa̱i kukiye ku ni, ɗa u sapangi nɗolu m Masar dem, ɗa a̱ uta̱ka̱i n opoɗo a na a palai ubuta̱ dem.
002	EXO	008	007	Ɗa oboci e le feu ɗa a yaꞋin nannai n utsura u le, a zuwai opoɗo a̱ uta̱i punu a iɗika ya.
002	EXO	008	008	Ɗa FiriꞋauna u ɗekei Musa n Haruna ɗa u danai le, “Folonokoi mu Vuzavaguɗu adama a na u takpaka mu ma̱dukpa̱ mo opoɗo ma mpa n uma a̱ va̱, mi ta̱ a̱ kuka̱sukpa̱ uma a̱ nu a wala a bana a yaꞋanka Vuzavaguɗu alyuka.”
002	EXO	008	009	Ɗa Musa u danai FiriꞋauna, “N neke wu ta̱ tsugbayin. Zagba ayin a na vi cigai n folono Vuzavaguɗu adama a̱ nu n uma a̱ nu, ciya̱ avu m kpaꞋa ku nu yu uvuka m ma̱dukpa̱ mo opoɗo ma, ka̱ta̱ a̱ ka̱sukpa̱ a na i o Kuyene ku Nilu koci.”
002	EXO	008	010	Ɗa FiriꞋauna u danai, “Mkpa vu nampa.” Ɗa Musa u danai, “M pana ta̱, mi ta̱ a kuyaꞋan tsu na vu danai, adama a na vu yeve ta̱ babu vuza na wi lo tsu Vuzavaguɗu Ka̱shile ka̱ tsu.
002	EXO	008	011	Opoɗo a i ta̱ a̱ kuka̱sukpa̱ wu m kpaꞋa ku nu, n aza a̱ gba̱ra̱-gba̱ra̱ a̱ nu, n uma a̱ nu, a na o kokpo koci a ɗaɗa a na i o Kuyene ku Nilu.”
002	EXO	008	012	Ana Musa n Haruna a̱ uta̱i ɗa a̱ ka̱sukpa̱i FiriꞋauna, ɗa Musa u yaꞋin kavasa a kubana u Vuzavaguɗu ciya̱ u takpa ma̱dukpa̱ mo opoɗo ma na u tuka̱i FiriꞋauna.
002	EXO	008	013	Ɗa Ka̱shile ka yaꞋin tsu na Musa u folonoi, ɗa opoɗo a na i a kpaꞋa n a na i o oyonto n ashina dem a̱ kuwa̱i.
002	EXO	008	014	Ɗaɗa o ɓolongi opoɗo a otoro-otoro, ali ɗa iɗika ya yo okpoi n ushami.
002	EXO	008	015	Ama ana FiriꞋauna we enei ukuna wo opoɗo wa u jebe ta̱, ɗa u doku u yaꞋin ugbamukaci. U panaka Musa n Haruna ba, uteku tsu na Vuzavaguɗu u danai ɗe.
002	EXO	008	016	Ɗa Vuzavaguɗu u danai Musa, “Dana Haruna, ‘Ɗengusa̱ kalangu ka̱ nu ka̱ta̱ vu lapa iɗika. Kubuta̱ ki iɗika ku na ku ɗa̱nga̱i ki ta̱ o kokpo ikurukpatai a iɗika i Masar ra̱ka̱.’”
002	EXO	008	017	Ɗa ta na a yaꞋin nannai, ana Haruna u ɗengusa̱i kalangu ka̱ ni, ɗa u lapai iɗika ɗa kubuta̱ ku ɗa̱nga̱i. Ɗa ta na ko okpoi ikurukpatai, ɗa ikurukpatai ya i ka̱na̱i kutakacika uma a Masar ra̱ka̱, ali nu nnama n le dem. Ɗa kubuta̱ ki iɗika ka dem ko okpoi ikurukpatai.
002	EXO	008	018	Ama ana oboci e le a cigai kuyaꞋan nannai n ciboci ci le, a fuɗa ba. Ko n nannai dem, ɗa ikurukpatai i ka̱na̱i kutakacika uma nu nnama.
002	EXO	008	019	Ɗa oboci a danai FiriꞋauna, “Na va gbani ɗa ba, kukiye ku Ka̱shile ku ɗa.” Ama ka̱ɗu ka FiriꞋauna ko doku ka gbamasakai, ali ɗa u iwain kupana. Uteku u na Vuzavaguɗu u danai ɗe.
002	EXO	008	020	Ɗa Vuzavaguɗu u danai Musa, “Ɗenga̱ mkpaꞋa n usana, vu gasa n FiriꞋauna ayin a na wi a kubana e kuyene ka, ka̱ta̱ vu dana yi, ‘Ili i na Vuzavaguɗu u danai i ɗaɗa na, ka̱sukpa̱ uma a̱ va̱ a laza a bana a yaꞋanka mu a̱ga̱nda̱.
002	EXO	008	021	Vu ka̱sukpa̱ baci uma a̱ va̱ a lazai ba, mi ta̱ a̱ kusuꞋuku ɗa̱ n ka̱kuma̱ ka ayun, avu n aza a̱ nu, n aza a̱ gba̱ra̱-gba̱ra̱ a̱ nu dem, n iꞋuwa i le. Punu a iꞋuwa ya aza a Masar yi ta̱ a kushana n ayun, ali a̱ kimba̱i iɗika dem.
002	EXO	008	022	“‘Ama a kanna ka nanlo, mi ta̱ a kukanza iɗika i Goshon a̱ ubuta̱ u na uma a̱ va̱ i, ayun a kusaꞋwa ɗe ba. Adama a na vi yeve a na mpa Vuzavaguɗu mi ta̱ kpamu punu a iɗika i nampa.
002	EXO	008	023	Mi ta̱ a kuzuwa urotu u na u kupecuku uma a̱ va̱ n uma a̱ nu, urotu wi ili i mereve i nampa yi ta̱ a̱ kuta̱wa̱ makpaꞋa.’”
002	EXO	008	024	Ɗa ta na Vuzavaguɗu u yaꞋin nannai. U suꞋuki m ma̱dukpa̱ ma ayun a kubana e kefeku ka FiriꞋauna, n iꞋuwa ya aza a̱ gba̱ra̱-gba̱ra̱ a̱ ni a Masar dem, ɗa iɗika ya kpamu i ka̱na̱i kuna̱mgba̱ n ka̱kuma̱ ka ayun ka.
002	EXO	008	025	Ɗa FiriꞋauna u ɗekei Musa n Haruna u danai, “Banai i yaꞋanka Ka̱shile ka̱ ɗa̱ ka alyuka punu na a iɗika ya.”
002	EXO	008	026	Ɗaɗa Musa u danai, “Nannai va u yaꞋan ba. Alyuka a na tsa kuyaꞋanka Ka̱shile Vuzavaguɗu vu tsu i ta̱ o kokpo ili yu unata a kubana wa aza a Masar. E ene tsu baci a kuyaꞋan alyuka a ili yu unata n a̱shi e le, i a kuvara tsu n atali ba?
002	EXO	008	027	U gaꞋan ta̱ ci yaꞋan nwalu n ayin a tatsu e meremune, ci yeve ci yaꞋanka Vuzavaguɗu Ka̱shile ka̱ tsu alyuka tsu na u danai.”
002	EXO	008	028	Ɗa FiriꞋauna u danai, “N kuka̱sukpa̱ ɗa̱ ta̱ i bana i yaꞋanka Vuzavaguɗu Ka̱shile ka̱ ɗa̱ alyuka e meremune. Ama ka̱ta̱ i bana daꞋin ba, gogo na yaꞋankai mu kavasa biꞋi feu.”
002	EXO	008	029	Ɗa Musa u danai, “N ka̱sukpa̱ baci na mi ta̱ a kuvasa u Vuzavaguɗu ka̱ta̱ mkpaꞋa u takpa ma̱dukpa̱ ma ayun ma u FiriꞋauna, n aza a̱ gba̱ra̱-gba̱ra̱ a̱ nu, n uma a̱ nu dem. Ama mi ta̱ a kuɓarangu wu, ka̱ta̱ vu doku vi ya̱nsa̱ tsu ba, vu doku vu sa̱nka̱ uma kubana kuyaꞋanka Ka̱shile ke le alyuka ba.”
002	EXO	008	030	Ɗa Musa u ka̱sukpa̱i FiriꞋauna, u banai u yaꞋin kavasa a kubana u Vuzavaguɗu ciya̱ u takpa ma̱dukpa̱ ma.
002	EXO	008	031	Vuzavaguɗu u yaꞋin tsu na Musa u folonoi, ɗa u takpai ma̱dukpa̱ ma ayun ma u FiriꞋauna, n aza a̱ gba̱ra̱-gba̱ra̱ a̱ ni, n uma a̱ ni dem ko kayun ke te ka buwa ba.
002	EXO	008	032	Ama FiriꞋauna u doku u yaꞋin ugbamukaci, u ka̱sukpa̱ uma a a laza ba.
002	EXO	009	001	Ɗa Vuzavaguɗu u danai Musa, “Bana u FiriꞋauna vu dana yi ili i na Vuzavaguɗu u danai, ‘Ili i na Vuzavaguɗu Ka̱shile ka aza Ibirahi ka danai i ɗaɗa na, “Ka̱sukpa̱ uma a̱ va̱ a laza adama a na a bana a cikpa mu.”
002	EXO	009	002	Ama vi iwan baci kuka̱sukpa̱ le, ɗa vi lyaꞋi kelime n kuka̱na̱ le,
002	EXO	009	003	Vuzavaguɗu wi ta̱ a̱ kusuku m ma̱dukpa̱ a̱ ubuta̱ wi ilikuzuwa i ɗa̱ i na i tsu guɓa, nraɗika, ni njaki, n odoku, n arakuma, n anaka koɓolo ni nkyon.
002	EXO	009	004	Ama Vuzavaguɗu wi ta̱ a kukanza kuzuwa ka aza a Isaraila ka̱ta̱ u ka̱sukpa̱ ka aza a Masar, adama a na ko kuzuwa ku te ka aza a Isaraila ki lo a̱ kukuwa̱ ba.’”
002	EXO	009	005	Vuzavaguɗu u zuwai ayin ɗa u danai, “MkpaꞋa mi ta̱ a kuyaꞋan ili i nampa punu a iɗika ya.”
002	EXO	009	006	Ana kayin ka asai, ɗa ta na Vuzavaguɗu u yaꞋin nannai. Ɗa kuzuwa ka aza a Masar ra̱ka̱ ku kuwa̱i, ama ko winja u te u kuzuwa wa aza Isaraila u kuwa̱ ba.
002	EXO	009	007	Ɗa FiriꞋauna u zuwai uma adama a na o goɗumo, ɗa a cinai mayun ɗa, ko manama me te ma aza a Isaraila ma̱ kuwa̱ ba. Ama FiriꞋauna u buwa ta̱ n ugbamukaci, u iwain kuka̱sukpa̱ uma a a laza.
002	EXO	009	008	Ɗa Vuzavaguɗu u danai Musa n Haruna, “Shatangi ekiye a̱ ɗa̱ n kokomo ka na ki lo e kenle, ka̱ta̱ Musa u bula̱ngu kaꞋa lo a̱ wunla̱i a̱ a̱shi a FiriꞋauna.
002	EXO	009	009	Kubuta̱ ku kokomo ka ki ta̱ a̱ kuka̱ra̱Ꞌa̱ a iɗika i Masar dem. Ayin a nanlo mɓa̱la̱ ma amici mi ta̱ a̱ kuka̱na̱ ikyamba i uma nu nnama dem, punu a iɗika i Masar.”
002	EXO	009	010	Ɗa e kenuki kokomo e kenle ɗa a lazai a banai a̱ ubuta̱ u FiriꞋauna, ɗa Musa u vishangi kokomo ka a̱ wunla̱i e kelime ka FiriꞋauna, ɗa gogo lo amici a̱ ka̱na̱i yaba dem a̱ ubuta̱ wa ali nu nnama dem.
002	EXO	009	011	Ali n oboci a feu a fuɗa a shamgba kelime ka Musa ba, adama a na ele feu amici a̱ ka̱na̱ le ta̱ koɓolo n aza a Masar a na a buwai dem.
002	EXO	009	012	Ama ɗa Vuzavaguɗu u doku u zuwai FiriꞋauna u yaꞋin ugbamukaci ɗa u iwain kupanaka le, uteku tsu na Vuzavaguɗu u danai Musa ɗe.
002	EXO	009	013	Ɗa Vuzavaguɗu u danai Musa, “Ɗa̱nga̱ mkpaꞋa n usana vu bana u FiriꞋauna vu dana yi, ‘Ili i na Vuzavaguɗu u danai i ɗaɗa na, “Ka̱sukpa̱ uma a̱ va̱ a laza a bana a cikpa mu.
002	EXO	009	014	Ko kpamu n gogo na mi ta̱ a̱ kusuꞋuku wu m ma̱dukpa̱, avu n aza gba̱ra̱-gba̱ra̱ a̱ nu, n uma a̱ nu dem. Adama a na vi yeve babu vuza na wi tsu va̱ punu a aduniyan dem.
002	EXO	009	015	Mi ishi baci de m faba wu ɗe n uma a̱ nu m ma̱dukpa̱, vi ishi a kubuwa lo n wuma a aduniyan a nampa ba.
002	EXO	009	016	Ama n ka̱sukpa̱ wu ta̱ n wuma adama a na n yotsongu wu utsura u va̱. Ka̱ta̱ uma a sala kula ku va̱ aduniyan ra̱ka̱.
002	EXO	009	017	Ama ali n gogo na vu buwai a kucikpa ka̱ci ka̱ nu, ɗa vi iwain kuka̱sukpa̱ le a laza.
002	EXO	009	018	MkpaꞋa nahannai mi ta̱ o kuyoꞋo mini ma atali ma wuya-wuya ma na ka̱ta̱ a saꞋwai kuyoꞋo ba, ali n ayin a na a yaꞋin iɗika i Masar.
002	EXO	009	019	Dana uma o bonoko n ilikuzuwa i nu n ili i na vi ni ɗa pulai dem a kpaꞋa, adama a na vuza na baci ko manama ma na mi pulai ma na mini ma atali ma saꞋwai mi ta̱ a̱ kukuwa̱.”’”
002	EXO	009	020	Aza a gba̱ra̱-gba̱ra̱ a FiriꞋauna o yoku a na i a kupana wovon wi ili i na Vuzavaguɗu u danai, ɗa a yaꞋin gogoꞋo o bonokoi agbashi e le n kuzuwa ku le asuvu a kpaꞋa.
002	EXO	009	021	Ama aza a na a̱ kpa̱ɗa̱i kukeɓece n kadanshi ka Vuzavaguɗu a̱ ka̱sukpa̱i kuzuwa ku le n agbashi e le feu pulai.
002	EXO	009	022	Ɗa Vuzavaguɗu u danai Musa, “Ɗengusa̱ kukiye ku nu a kubana gaɗi adama a na mini ma atali ma̱ yikpa̱ u uma dem nu nnama n ica̱Ꞌa̱shi ya ashina a Masar.”
002	EXO	009	023	Ɗa Musa u ɗengusa̱i kalangu ka̱ ni gaɗi, ɗa Vuzavaguɗu u yaꞋin ulaɗi u gbangam u na u tsu akana ali a̱ kuta̱wa̱ a iɗika, ɗa u lapai akpanga ɗa u yoꞋi mini ma atali a iɗika i Masar dem.
002	EXO	009	024	Mini ma atali n ulaɗi ka̱u nannai, u saꞋwa kuyaꞋan a iɗika i Masar ba. Nava ɗaɗa mini ma atali ma gbani-gbani ma na a saꞋwai kuyaꞋan a iɗika i Masar ali n ayin a na e yevei ubuta̱ u nanlo n kula Masar.
002	EXO	009	025	A iɗika i Masar dem mini ma atali ma̱ la̱nga̱sa̱i ili i na yi e keteshe ra̱ka̱, uma nu nnama dem. Ma̱ la̱nga̱sa̱i ica̱Ꞌa̱shi dem, ali mo koɗosoi nɗanga ra̱ka̱.
002	EXO	009	026	Ama ubuta̱ u na u kpa̱ɗa̱i kuyoꞋo mini ma atali ma koci u ɗaɗa Goshon, ubuta̱ u na aza a Isaraila i.
002	EXO	009	027	Ɗa FiriꞋauna u suki a bana e ɗeke Musa n Haruna, ɗa u danai, “Gogo na n yaꞋan ta̱ unushi, Vuzavaguɗu mayun ɗa wi, ama mpa n uma a̱ va̱ ci n ukuna u mayun ba.
002	EXO	009	028	Tsu folono wu ta̱ folonoko tsu Vuzavaguɗu, akpanga m mini ma atali ma na Ka̱shile ka̱ suꞋuki tsu va ma yawa tsu ta̱. Mi ta̱ a̱ kuka̱sukpa̱ ɗa̱ i laza gogo na, yo kudoku ya shamgba na ba.”
002	EXO	009	029	Ɗa Musa wu ushuki, “Gogo na mu uta̱ baci pulai vi likuci mi ta̱ a̱ kuɗa̱ngusa̱ ekiye a̱ va̱ gaɗi n vasa. Ayin a na baci mini ma atali n akpanga a shamgbai vi ta̱ e kuyeve iɗika ya yi ta̱ ekiye a Vuzavaguɗu.
002	EXO	009	030	Ama n yeve ta̱ avu n aza gba̱ra̱-gba̱ra̱ a̱ nu ya kupana wovon u Ka̱shile Vuzavaguɗu ba.”
002	EXO	009	031	A ayin a na lo falas m bali a̱ na̱mgba̱ ta̱ ra̱ka̱ adama a̱ mini ma atali ma, bali a̱ kupusa̱ falas tamkpamu a kuyaꞋan a̱pa̱lu.
002	EXO	009	032	Ama alkama n ityawan i na̱mgba̱ ba adama a na ayin e kugeꞋwe e le a yawa ba.
002	EXO	009	033	Ana Musa u ka̱sukpa̱i ubuta̱ u FiriꞋauna a pulai vi likuci ɗa u ɗengusa̱i ekiye a̱ ni gaɗi, ɗa u ka̱na̱i avasa u Vuzavaguɗu. Ɗaɗa mini ma atali n akpanga a shamgbai, ɗa mini ma̱ ka̱sukpa̱i kuyoꞋo a iɗika ya dem.
002	EXO	009	034	Ana FiriꞋauna we ene mini, m mini ma atali n akpanga a ma laza ta̱, ɗa u yaꞋin unushi kpamu. A̱yi n aza a̱ gba̱ra̱-gba̱ra̱ a̱ ni a kpanduki a̱ɗu e le.
002	EXO	009	035	Ɗa FiriꞋauna u doku u kpanduki ka̱ɗu ka̱ ni, ɗa u sa̱nka̱i aza a Isaraila ku laza, uteku u na Vuzavaguɗu u danai Musa ɗe.
002	EXO	010	001	Ɗa Vuzavaguɗu u danai Musa, “Bana u FiriꞋauna adama a na mpa m kpanduku ta̱ ka̱ɗu ka̱ ni n aza a̱ gba̱ra̱-gba̱ra̱ a̱ ni, adama a na n yaꞋan ili i mereve i nampa e mere me le,
002	EXO	010	002	adama a ili i nampa, yi ta̱ a kufuɗa ya dana muku n ɗa̱ nu ntsukaya n ɗa̱ nu n tsu na n yaꞋin wuya-wuya n aza a Masar n tsu na n yaꞋin ili i mereve i va̱. A̱ɗa̱ kpamu ta i kuyeve nannai a na mpa ɗa Vuzavaguɗu.”
002	EXO	010	003	Ɗa Musa n Haruna a banai u FiriꞋauna ɗa a danai ni, “Ili i na Vuzavaguɗu Ka̱shile ka aza Ibirahi ka danai i ɗaɗa na, ‘Ali wannai ɗai va̱ kuka̱sukpa̱ kuyaꞋan a̱ra̱ɗi a kubana a̱ va̱? Ka̱sukpa̱ uma a̱ va̱ a laza, adama a na a bana a cikpa mu.
002	EXO	010	004	Vi iwan baci kuka̱sukpa̱ uma a̱ va̱ a laza, mkpaꞋa mi ta̱ a̱ kutuka̱ n akyuꞋun a iɗika i nu.
002	EXO	010	005	I ta̱ a kuyimkpa ali a pala iɗika dem ali babu vuza na u kufuɗa we kene iɗika ya, ka̱ta̱ a takuma ilikulyaꞋa i na yi ishi lo i na mini ma atali ma nusai, nu nɗanga n na mi o kugbomguro a ashina a̱ ɗa̱.
002	EXO	010	006	I ta̱ a kushana a iꞋuwa i nu n iꞋuwa ya aza a gba̱ra̱-gba̱ra̱ koɓolo n iꞋuwa ya aza a Masar dem. Ili i nampa ko ikaya i nu ko anan dada a̱ nu n ayin a na a̱ ta̱wa̱i a iɗika i nampa ali a̱ kuta̱wa̱ anana, ka̱ta̱ a saꞋwa kene i ɗa ba.’” Ɗa Musa u lazai u ka̱sukpa̱i FiriꞋauna.
002	EXO	010	007	Ɗa nkoshi m gba̱ra̱-gba̱ra̱ n FiriꞋauna a danai ni, “Wana ɗai vuma vu nampa u kuka̱sukpa̱ kuzuwaka tsu maza? Ka̱sukpa̱i aza Isaraila a bana a cikpa Ka̱shile Vuzavaguɗu vi le. Gogo na i yeve a na iɗika i Masar i na̱mgba̱i ba?”
002	EXO	010	008	Ɗa o bonokoi Musa n Haruna u FiriꞋauna, ɗa u danai le, “Yi ta̱ a ku fuɗa ya bana ya cikpa Ka̱shile Vuzavaguɗu vu ɗa̱.” Ama danai mu, anan yayi a kubana n a̱ɗa̱?
002	EXO	010	009	Ɗa Musa wu ushuki, “Ci ta̱ a kubana ra̱ka̱ vu tsu mma̱ci nu nkoshi m muku mo olobo ni nkere n tsu dem. Ci ta̱ a kuɗika nkyon n tsu nu nraɗika, n anaka adama a na ci ta̱ a kuyaꞋan ka̱ɗiva̱ ka na tsa kucikpa Vuzavaguɗu.”
002	EXO	010	010	Ɗa FiriꞋauna u danai, “Vuzavaguɗu ɗa koci u kuɓa̱nka̱ ɗa̱ n ka̱sukpa̱ ɗa̱ baci i bana n a̱ma̱ci a̱ ɗa̱ koɓolo m muku dem, wi ta̱ a kuyaꞋan yi ta̱ n kusheshe ku gbani-gbani.
002	EXO	010	011	A̱Ꞌa̱ ta nannai ba. Ali a ɗa koci a kubana a yaꞋanka Vuzavaguɗu a̱ga̱nda̱, adama a na ɗaɗa ili i na i folonoi.” Ɗa o lokoi Musa n Haruna punu a̱ ubuta̱ u FiriꞋauna.
002	EXO	010	012	Ɗa Vuzavaguɗu u danai Musa, “Ɗengusa̱ kukiye ku nu vu sapangu iɗika i Masar adama a na ka̱kuma̱ ka akyuꞋun ka ka pala iɗika ya dem, ka̱ta̱ kpamu a takuma ili i na yi punu a iɗika i Masar dem i na mini ma atali ma nusai.”
002	EXO	010	013	Ɗa Musa u ɗengusa̱i kalangu ka̱ ni a uɓon wi iɗika i Masar, ɗa Ka̱shile ka̱ suki wunla̱i a kasana u ta̱wa̱i punu a iɗika ya n kanna ka nanlo ka n kayin ka̱ ni dem. A kubana usana ɗa wunla̱i u kasana wa u tuka̱i n akyuꞋun.
002	EXO	010	014	Ɗaɗa a̱ ka̱ra̱Ꞌi a iɗika i Masar dem a shatangi iɗika ya palili. Ka̱ta̱ a saꞋwa kene icuꞋu i ma̱dukpa̱ i nanlo ba, ili i nanlo kpamu yo kudoku ya̱ ta̱wa̱ a iɗika i nanlo ba.
002	EXO	010	015	Ɗa akyuꞋun a a palai ubuta̱ dem ali iɗika i lima̱na̱i adama akyuꞋun. A takumai ica̱Ꞌa̱shi dem n umaci wu nɗanga n na mini ma atali ma nusai. Babu ka̱vuku ka̱ ta̱ku ka̱ mita̱ ko ka maɗanga ka na ka buwai punu a iɗika i Masar.
002	EXO	010	016	Ɗa FiriꞋauna u yaꞋin gogoꞋo u ɗekei Musa n Haruna ɗa u danai le, “N nusaka ta̱ Ka̱shile Vuzavaguɗu vu ɗa̱ n a̱ɗa̱ dem.
002	EXO	010	017	Gogo na cinukpakai mu unushi u nampa, ka̱ta̱ i vasa a kubana u Ka̱shile Vuzavaguɗu vu ɗa̱ u takpa atakaci a̱ ukpa̱ a nampa.”
002	EXO	010	018	Ɗa Musa u ka̱sukpa̱i kefeku ka FiriꞋauna ɗa u banai u vasai u Vuzavaguɗu.
002	EXO	010	019	Ɗa Vuzavaguɗu u sabaꞋi wunla̱i wa u bonokoi u ɗa wunla̱i u ka̱livi wu utsura, u na u pura̱ngi akyuꞋun a a kubana a Mala ma Shili. Ko kakyuꞋun ke te ka buwa a iɗika i Masar ba.
002	EXO	010	020	Ama ɗa Vuzavaguɗu u kpandusuki ka̱ɗu ka FiriꞋauna ka kpamu, ali ɗa u sa̱nka̱i aza a Isaraila a kulaza.
002	EXO	010	021	Ɗa Vuzavaguɗu u doku u danai Musa, “Ɗengusa̱ kukiye vu sapangu gaɗi adama a na ka̱yimbi ka kpaɓam ka pala iɗika i Masar dem, ka̱yimbi ka na kpamu ka̱ mikina̱i ali adanshi uma i ta̱ a kufuɗa a saꞋwa kaꞋa.”
002	EXO	010	022	Ɗa ta na Musa u ɗengusa̱i kukiye ku ni u sapangi gaɗi, ɗa ka̱yimbi ka palai Masar kpaɓam, ali ayin a tatsu.
002	EXO	010	023	A̱ ka̱tsuma̱ ka ayin a nanlo babu vuza na u kene toku ko u bana ubuta̱ u yoku. Ama aza a Isaraila i ta̱ ɗe n kutashi a̱ ubuta̱ u na i dem.
002	EXO	010	024	Ɗaɗa FiriꞋauna u suki e ɗekeke yi Musa, ɗa u danai ni, “Banai i cikpa Vuzavaguɗu. Ko a̱ma̱ci a̱ ɗa̱ m muku n ɗa̱ i ta̱ a kufuɗa a bana n a̱ɗa̱, kuzuwa ku ɗa̱ ku ɗa koci i kuka̱sukpa̱.”
002	EXO	010	025	Ama ɗa Musa u danai, “Mayun ɗa vu ka̱sukpa̱ tsu tsu bana ci yaꞋan alyuka koɓolo n kuneꞋe ku kusongu u Vuzavaguɗu Ka̱shile ka̱ tsu.
002	EXO	010	026	Kuzuwa ku tsu dem ki ta̱ a kubana n a̱ tsu. Babu winja u na u kokpo. Tsa kuyaꞋan ta̱ ulinga n ku yoku a̱ ubuta̱ u kucikpa Vuzavaguɗu Ka̱shile ka̱ tsu. Sai ayin a na ci yawai ɗe, ɗa ce kuyeve ili i na tsa ku cikpaka Vuzavaguɗu.”
002	EXO	010	027	Ama ɗa Vuzavaguɗu u doku u zuwai FiriꞋauna u yaꞋin ugbamukaci kpamu, ɗa u sa̱nka̱i le ku laza.
002	EXO	010	028	Ɗaɗa FiriꞋauna u danai Musa, “Ɗenga̱ mu lo! Ka̱ta̱ vu doku vi yawa ɗevu nu mpa kpamu ba! Kanna ka na baci n gasai muku n a̱shi n avu, vi ta̱ a̱ kukuwa̱.”
002	EXO	010	029	Ɗa Musa wu ushuki ɗa u danai, “Tsu na vu danai dem derere ɗa, mpa ma o kudoku ma yawa ɗevu n avu ba.”
002	EXO	011	001	Gogo na Vuzavaguɗu u danai Musa, “N kutuka̱ ta̱ ma̱dukpa̱ mo yoku u FiriꞋauna n uma a Masar. Ayin a nanlo, wi ta̱ a̱ kushuku ɗa̱ i laza. U ka̱sukpa̱ ɗa̱ baci i laza, wi ta̱ o kuloko ɗa̱ gbende-gbende.
002	EXO	011	002	Dana uma a Isaraila, ali n a̱ma̱ci dem, o folono aza a Masar a na i ida̱shi koɓolo e neke le ili i na a yaꞋin n azurufa n azanariya.”
002	EXO	011	003	Ɗa Vuzavaguɗu u zuwai aza a Isaraila a̱ ciya̱i wishi e ekiye a aza a Masar. Musa feu n ka̱ci ka̱ ni u ciya̱i tsugbayin ka̱u e ekiye a aza gba̱ra̱-gba̱ra̱ a FiriꞋauna n aza a Masar a na a buwai dem.
002	EXO	011	004	Ɗa Musa u danai FiriꞋauna, “Ili i na Vuzavaguɗu u danai i ɗaɗa na, kayin ke pece baci, mi ta̱ a̱ kuka̱ra̱Ꞌa̱ iɗika i Masar.
002	EXO	011	005	Maku ma iyain me le dem mi ta̱ a̱ kukuwa̱, a̱ gita̱ a maku ma FiriꞋauna, vuza na wi o tsugono, a kubana a maku ma iyain ma kagbashi ka maku ma vuka ma na ma yawai kiya. Ali m maku ma iyain mi ilikuzuwa i na a̱ gita̱i kumatsa dem.
002	EXO	011	006	Uma a Masar ra̱ka̱ i ta̱ a̱ kushika̱ n yoroli u laꞋa tsu na ka̱ta̱ a saꞋwai kuyaꞋan ba. Ili i nanlo yo kudoku ya̱ ta̱wa̱ kpamu ba.
002	EXO	011	007	Ama a̱ ka̱tsuma̱ ka aza a Isaraila mesheꞋe ma kuyaꞋanka vuma ko manama wali ba. Ta lo i kuyeve a na Vuzavaguɗu wi a kinda aza a Isaraila kau n aza a Masar.
002	EXO	011	008	Anan taji a̱ nu a nampa ra̱ka̱ i ta̱ a̱ kuta̱wa̱ wa̱ va̱, ka̱ta̱ a̱ kuɗa̱nku mu a dana, ‘Wala! Laza n uma a̱ nu ra̱ka̱,’ Ayin a nanlo, n yeve n laza.” Ɗa Musa u yaꞋin wupa ka̱u, ɗa u ka̱sukpa̱i FiriꞋauna.
002	EXO	011	009	Ɗa Vuzavaguɗu u danai Musa, “FiriꞋauna wa kupanaka wu ba, adama a na ili i mereve i va̱ i yimkpa n a̱bunda̱i a iɗika i Masar.”
002	EXO	011	010	Musa n Haruna a yaꞋin ili i mereve i gbagbaꞋin i nampa dem e kelime ka FiriꞋauna. Ama Vuzavaguɗu u zuwai FiriꞋauna u yaꞋin ugbamukaci. FiriꞋauna u ka̱sukpa̱ aza a Isaraila a laza a̱ ka̱sukpa̱ iɗika i ni ba.
002	EXO	012	001	Ele lo biꞋi a Masar va, ɗa Vuzavaguɗu u danai Musa n Haruna,
002	EXO	012	002	Ili i na i ɗikai anana, wotoi u nampa u ɗaɗa ɗa̱ wotoi u iyain u ka̱ya̱.
002	EXO	012	003	Salaka aza a Isaraila ra̱ka̱, dana le a kanna ka kupa ko wotoi u nampa, vuma dem u la̱nsa̱ ma̱giri ma na mi ushan u kenu, adama a aza a kpaꞋa a̱ ni.
002	EXO	012	004	KpaꞋa ku na baci ke enei ka kufuɗa kukotso ma̱giri ma uteku u ni ba, u ɓolongu m kpaꞋa ku na ki ɗevu n a̱yi, e pecuku maꞋa uteku u ka̱bunda̱i ka uma ka na ka kutakuma inyama ya.
002	EXO	012	005	Ma̱giri ma na i kuzagba mo okpo ma̱ ka̱ya̱ me te kpamu babu usa̱n, ama wi ta̱ a kufuɗa kokpo maraɗika ko mokyon.
002	EXO	012	006	I yaꞋan ka̱ɓa̱na̱ ka nlala n nanlo mayin, sai a̱ kulivi ku kanna ka kupa n ka̱ na̱shi o wotoi u iyain u nampa. Ka̱ta̱ yaba dem a Isaraila u kiɗa malala ma̱ ni a kpaꞋa ku ni kafu ubuta̱ u lima̱na̱.
002	EXO	012	007	Ka̱ta̱ e kenuku mpasa ma a ɗarukpa akambu n gaɗi vu urotu wu utsutsu u kefeku wi iꞋuwa i le, a̱ ubuta̱ u na a kutakuma inyama ya.
002	EXO	012	008	N kayin ka nanlo, i zungu nlala ma, ka̱ta̱ i takuma n a̱vuku a na i n okono, m boroji vu babu yisiti kpamu.
002	EXO	012	009	Ka̱ta̱ i takuma inyama ya ta̱ku ko usa̱kpi ba, ama i zungu inyama ya ra̱ka̱ koɓolo n kaci n ekpete m ma̱la̱ki dem.
002	EXO	012	010	Ka̱ta̱ kagimi ka buwa ali a kubana usana ba. Kagimi ka buwa baci, i songu kaꞋa kafu usana.
002	EXO	012	011	Nannai ɗa ya kutakuma i ɗa, nu ntogu n ɗa̱ u uki, n ataka u uki e ene a̱ ɗa̱, n alangu e ekiye a̱ ɗa̱. Yi ta̱ a kutakuma i ɗa m moloko, adama a na Ka̱ɗiva̱ ka Kupasamgbanai ka Vuzavaguɗu kaꞋa.
002	EXO	012	012	N kayin ka nanlo, mi ta̱ a̱ kuka̱ra̱Ꞌa̱ ubuta̱ wa aza a Masar, ka̱ta̱ mu una maku ma iyain dem ma aza a Masar, muku n ali n iyain nu nnama n na a̱ gita̱i kumatsa dem. Mi ta̱ a kuyaꞋanka a̱ma̱li a aza a Masar afada. Adama a na mpa ɗa Vuzavaguɗu.
002	EXO	012	013	Mpasa n ɗaɗa n kokpo urotu a iꞋuwa i na yi dem. Me ene baci mpasa n nanlo, mi ta̱ a kupasa ɗa̱. Babu ma̱dukpa̱ mu ukpa̱ ma na ma̱ kuciya̱ ɗa̱ a ayin a na baci n tuka̱i aza a Masar n atakaci.
002	EXO	012	014	“I kuyongo ta̱ a kuciɓasa n kanna ka nampa a̱ ka̱ya̱ dem. I yaꞋansa ka̱ɗiva̱ ka nampa ka u Vuzavaguɗu, ali a kubana wu ntsukaya n na i kuta̱wa̱ ya matsa ka̱ta̱ wo okpo ɗa̱ wila̱ u na i kutono ayin dem.
002	EXO	012	015	Ali ayin e cindere a̱ɗa̱ a kutakuma boroji vu na vi n yisiti ba. Kanna ka iyain, yu uta̱ka̱ n yisiti a iꞋuwa i ɗa̱. Vuza na baci u takumai boroji vu yisiti a̱ ka̱tsuma̱ ka ayin e cindere a nanlo i ta̱ o kuloko yi a̱ ka̱tsuma̱ ka aza a Isaraila.
002	EXO	012	016	A kanna ka iyain ka̱ ka̱ɗiva̱ ka, n kanna ke cindere i yaꞋan oɓolo a ciɗa. Ka̱ta̱ i yaꞋan ulinga a̱ ka̱tsuma̱ ka ayin a nanlo ba, sai de i foɓuso ili i na i ku lyaꞋa koci yi ɗa ya kuyaꞋan.
002	EXO	012	017	Ka̱ta̱ i ciɓasa n kanna ka̱ ka̱ɗiva̱ ko boroji vu babu yisiti ka nampa, adama a na a kanna ka nanlo kaꞋa mu uta̱ka̱i ɗa̱ a iɗika i Masar kumaci-kumaci. A̱ kugita̱ anana ali m muku n ɗa̱ nu ntsukaya n ɗa̱ dem, yi ta̱ a kuciɓasa n kanna ka nampa wo okpo ɗa̱ wila̱.
002	EXO	012	018	O wotoi u iyain a kanna ka ayin kupa n a̱ na̱shi n kulivi i takuma boroji vu babu yisiti, ali a kubana n kulivi ku kanna ka kamanga n ke te.
002	EXO	012	019	A̱ ka̱tsuma̱ ka ayin e cindere a nanlo, ka̱ta̱ a cina yisiti a iꞋuwa i ɗa̱ ba. Vuza na baci a cinai a kutakuma ili i na yi n yisiti, ko komoci ko a̱ ka̱tsuma̱ ka uma a Isaraila, lokoi ni punu a̱ ka̱tsuma̱ ka uma a Isaraila.
002	EXO	012	020	A̱ ka̱tsuma̱ ka ayin nanlo a̱ ubuta̱ u na yi ida̱shi dem, ka̱ta̱ i takuma ili i na yi n yisiti ba, i takuma boroji vu na vi babu yisiti.”
002	EXO	012	021	Ɗa Musa u ɗekei nkoshi m gba̱ra̱-gba̱ra̱ mi Isaraila dem, ɗa u danai le, banai i zagba nlala n na i kukiɗa n limata i kpaꞋa i ɗa̱ ma̱ ka̱ɗiva̱ ma Kupasamgbanai.
002	EXO	012	022	Yaba dem u tsuwa̱n mpasa m malala ma̱ ni a masasu. Ka̱ta̱ u pitiku una̱ u izobu punu a mpasa ma. U yeve u vishangu a̱ utsutsu u kefeku, gaɗi n akambu dem. Ka̱ta̱ vuza wu uta̱ utsutsu u kefeku u kpaꞋa u ni ba, ali a kubana usana.
002	EXO	012	023	Ayin a na baci Vuzavaguɗu wi a̱ kuka̱ra̱Ꞌa̱ adama a na wu una aza a Masar, wi ta̱ e kene mpasa gaɗi n akambu a̱ utsutsu u kefeku u ɗa̱, ka̱ta̱ u pasa u ka̱sukpa̱ ɗa̱. U kuka̱sukpa̱ kuni ka ka uwa a iꞋuwa i ɗa̱ ka̱ta̱ wu una ɗa̱ ba.
002	EXO	012	024	I tono ili i nampa adama a na yo okpo ili i kutono i ɗa̱ nu ntsukaya n ɗa̱, ayin dem.
002	EXO	012	025	Ayin a na baci i yawai a iɗika i na Vuzavaguɗu u yaꞋankai ɗa̱ uzuwakpani u kuneke ɗa̱, ka̱ta̱ i lyaꞋa kelime n kuciɓasa n ka̱ɗiva̱ ka nampa.
002	EXO	012	026	Muku n ɗa̱ me ece ɗa̱ baci, “Yiɗa̱i ka̱ɗiva̱ ka nampa ka ki o kuyotsongusu?”
002	EXO	012	027	Ka̱ta̱ i dana le, na va ka̱ɗiva̱ ka kupasamgbanai ka alyuka ka na Vuzavaguɗu wu uta̱ka̱i tsu a iɗika i Masar. Ɗa wu unai aza a Masar ama ɗa u ka̱sukpa̱i iꞋuwa i tsu. Ɗa uma a̱ kuɗa̱ngi ɗa a cikpai ni.
002	EXO	012	028	Ɗa aza a Isaraila a yaꞋin derere tsu na Vuzavaguɗu u danai Musa n Haruna.
002	EXO	012	029	N kayin ka gbayin, ɗa Vuzavaguɗu wu unai ngaji ma aza a Masar ra̱ka̱. U gita̱i m magaji ma FiriꞋauna vuza na wi ida̱shi a kakuba ko tsugono, ali a kubana a magaji ma vuza na wi ɗe ushiyi a̱ kunu ku ugbashi, koɓolo m muku n iyain mi ilikuzuwa ra̱ka̱.
002	EXO	012	030	FiriꞋauna n anan taji a̱ ni koɓolo n aza a Masar ra̱ka̱ a̱ ɗa̱nga̱i n kayin, ɗa a̱ ka̱na̱i ma̱shi n yoroli a iɗika i Masar ra̱ka̱, adama a na ukpa̱ u kawuriya u ɗa.
002	EXO	012	031	FiriꞋauna u suki a bana e ɗeke Musa n Haruna n kayin ka nanlo, u danai, “Ɗenga̱i i Ka̱sukpa̱ka̱ mu uma a̱ va̱, a̱ɗa̱ n uma a̱ ɗa̱ aza a Isaraila yaꞋin tsu na i danai va, banai i cikpa Vuzavaguɗu.
002	EXO	012	032	Ɗikai kuzuwa ku ɗa̱ n ushiga wu nlala n anaka tsu na vu danai. Ama ka̱ta̱ i zuwaka mu una̱singai biꞋi, ka̱ta̱ i laza.”
002	EXO	012	033	Ɗa ta na aza a Masar a gbagbalai uma a a yaꞋan moloko a̱ uta̱ punu a iɗika, ɗa a danai, “Ta baci nannai ba, ci ta̱ a̱ kukuwa̱ ra̱ka̱.”
002	EXO	012	034	Uma a Isaraila a ɗikai kiya ku na ki uzuɓuki n yisiti ba, ɗa a̱ tsungi ku ɗa nvene n le ɗa a̱ ka̱ta̱la̱i punu a ucanuku u le, ɗa o woki a avangatsu e le.
002	EXO	012	035	Ɗa aza a Isaraila a yaꞋin tsu na Musa u danai le a yaꞋan. Ɗaɗa e ecei aza a Masar ili ya azurufa, koɓolo n azanariya, koɓolo n aminya.
002	EXO	012	036	Vuzavaguɗu u zuwai aza a Isaraila a̱ ciya̱i wishi a̱ ubuta̱ wa aza a Masar. Ɗa e nekei le ili i na e ecei le dem. Ta aza a Isaraila a̱ pura̱i uciyi n a̱bunda̱i wa aza a Masar nannai.
002	EXO	012	037	Ɗa uma a Isaraila a̱ ɗa̱nga̱i a̱ ka̱sukpa̱i Ramase, a̱ ka̱na̱i uye a kubana o Sukotu. Ka̱bunda̱i ka uma ka na a walai e ene ele ɗa a̱kpa̱n amangatawa̱nta̱li ali biꞋi koci, babu a̱ma̱ci m muku.
002	EXO	012	038	Ka̱bunda̱i ka uma ka aza na i aza a Isaraila ba, ɗa o tonoi le, ushiga wa anaka nu nlala u tonoi le feu.
002	EXO	012	039	Ɗa a yaꞋin boroji vu na vi yisiti ba n kiya ku na a̱ uta̱ka̱i a iɗika i Masar. Boroji vu babu yisiti, adama na uta̱ka̱ le ta̱ m moloko a iɗika i Masar, a̱ ciya̱ o foɓusoko ka̱ci ke le ilikulyaꞋa ko boroji ba.
002	EXO	012	040	Muku mi Isaraila a̱ da̱sa̱ngu ta̱ a iɗika i Masar, ali a̱ya̱ amangatawa̱na̱shi n kamangankupa.
002	EXO	012	041	A kanna ku ukocishi ka̱ a̱ya̱ amangatawa̱na̱shi n kamangankupa ka nanlo, ɗaɗa Vuzavaguɗu wu uta̱ka̱i n uma a̱ ni a iɗika i Masar ka̱tsura̱-ka̱tsura̱.
002	EXO	012	042	N kayin ka nanlo ka ɗa Vuzavaguɗu u zuwai a̱shi adama a na wu uta̱ka̱ le a iɗika i Masar. Kayin ka nampa, ka Vuzavaguɗu kaꞋa, adama a nannai aza a Isaraila ra̱ka̱ i ta̱ a kuzuwaka kayin ka nanlo ka a̱shi ali a kubana wu ntsukaya n na n kuta̱wa̱.
002	EXO	012	043	Ɗa Vuzavaguɗu u danai Musa n Haruna, na va ɗaɗa wila̱ u ka̱ɗiva̱ ka kupasamgbanai, Ka̱ta̱ i ka̱sukpa̱ komoci ka lyaꞋa ilikulyaꞋa ya ba.
002	EXO	012	044	Ama kagbashi dem ka na i tsulai wi ta̱ a kufuɗa wa lyaꞋa ilikulyaꞋa ya, wi baci n ukiɗi u kavaja.
002	EXO	012	045	Komoci ka na baci ka̱ cipa̱i wa̱ ɗa̱ ko vuza zamalinga, wa kulyaꞋa ilikulyaꞋa ya ba.
002	EXO	012	046	“I takuma inyama ya punu a asuvu a kpaꞋa ku te, ka̱ta̱ a̱ uta̱ka̱ n i ɗa pulai ba, ka̱ta̱ kpamu i takuma inyama ya i ɓoso etele a ba.
002	EXO	012	047	Uma a Isaraila ra̱ka̱ a yaꞋansa ka̱ɗiva̱ ka nampa.
002	EXO	012	048	Komoci ka na baci ki punu ida̱shi n a̱ɗa̱ ɗa u cigai kuyaꞋan feu ka̱ɗiva̱ ka kupasamgbanai ka Vuzavaguɗu, mayun ɗa maku ma vali ma na mi a kpaꞋa ku ni dem u ciya̱ ukiɗi u kavaja. Ka̱ta̱ ayin a nanlo u yeve u uwa a̱ ubuta̱ u ka̱ɗiva̱ wa koɓolo n a̱ɗa̱, wo okpo ta̱ vuza likuci feu. Mavali dem ma na a kiɗai kavaja ba, ka̱ta̱ u lyaꞋa ilikulyaꞋa ya ba.
002	EXO	012	049	Wila̱ u ka̱na̱ ta̱ yaba dem ko vuza likuci ko komoci ka na ki punu ida̱shi n a̱ɗa̱.”
002	EXO	012	050	Ɗa muku mi Isaraila n yaꞋin tsu na Vuzavaguɗu u danai Musa n Haruna.
002	EXO	012	051	A kanna ka nanlo ka ɗa Vuzavaguɗu wu uta̱ka̱i m muku mi Isaraila a iɗika i Masar, ka̱tsura̱-ka̱tsura̱.
002	EXO	013	001	Vuzavaguɗu u danai Musa,
002	EXO	013	002	“Maku ma iyain ma vuma ma aza a Isaraila, ko vuma ko manama, ma̱ va̱ maꞋa, vu neke maꞋa a kubana wa̱ va̱.”
002	EXO	013	003	Ɗa Musa u danai uma a, “Ciɓasai n kanna ka nampa ka na yu uta̱i a iɗika i Masar, a̱ ubuta̱ wu ugbashi, n utsura u Vuzavaguɗu wu uta̱ka̱i ɗa̱, ɗa u tuka̱i ɗa̱ na. Ka̱ta̱ i takuma boroji vu na vi n yisiti ba.
002	EXO	013	004	A kanna ka nampa ko wotoi u Abibu ka ɗaɗa yu uta̱i a iɗika i Masar.
002	EXO	013	005	A ayin a na baci Vuzavaguɗu u bankai ɗa̱ a iɗika i uma i KanaꞋana, n Hitiya n Amoriya n Hiviya n Jebusiya, i na u kucinakai ikaya i nu u kuneke wu i ɗa. Iɗika i na yi m maniꞋin n tsuta̱, ka̱ta̱ vi yaꞋan ka̱ɗiva̱ vu ciɓasa n kanna ko wotoi ka nampa ka a̱ ka̱ya̱ dem.
002	EXO	013	006	I takuma boroji vu na a yaꞋin n yisiti ba ali ayin e cindere, a kanna ke cindere, i yaꞋan ka̱ɗiva̱ ka u Vuzavaguɗu.
002	EXO	013	007	Yi ta̱ a kutakuma boroji vu babu yisiti va ali ayin e cindere, a̱ ka̱tsuma̱ ka ayin a nanlo, ka̱ta̱ a cina ili i na yi n yisiti a̱ ka̱tsuma̱ ka̱ ɗa̱, ko punu a̱ ubuta̱ u na yi dem ba.
002	EXO	013	008	A kanna ka nanlo ka ɗa va kudana maku ma̱ nu, ‘Ili i na i zuwai ɗa mi kuyaꞋan ka̱ɗiva̱ ka nampa ka, ka ɗaɗa adama a ili i na Vuzavaguɗu u yaꞋankai mu, wu utuka̱i mu a iɗika i Masar.’
002	EXO	013	009	Ka̱ɗiva̱ ka nampa ki ta̱ o kokpo an urotu e kukiye ku nu, n ili i kuciɓasa kpamu a̱ kuca̱n ku nu adama a na wila̱ u Vuzavaguɗu u yongo punu a̱ ka̱ɗu ka̱ nu, ka̱ta̱ vu dansa n una̱ u nu. Adama a na Vuzavaguɗu ɗa wu utuka̱i nu a iɗika i Masar n utsura u gbayin.
002	EXO	013	010	Yi ta̱ a kuciɓasa n kanna ka̱ ka̱ɗiva̱ ka nampa ka a ayin a na a zuwai, a̱ ka̱ya̱ lakam.
002	EXO	013	011	“Ayin a na baci Vuzavaguɗu u tuka̱i ɗa̱ a iɗika i KanaꞋana, ɗa u nekei ɗa̱ i ɗa, uteku tsu na u yaꞋin uzuwakpani n a̱ɗa̱ n ikaya i ɗa̱ u kuneke ɗa̱ ta̱ iɗika ya,
002	EXO	013	012	ka̱ta̱ i neke Vuzavaguɗu umaci u iyain u muku n ali n vuma, koɓolo n umaci u iyain u muku n ali wu nnama adama a na n Vuzavaguɗu n ɗa.
002	EXO	013	013	Kogono ka majaki dem ka na a̱ gita̱i kumatsa vi ta̱ a kufuɗa va tsupa m maku ma malala. Ama vi ciga baci kuyaꞋan nannai ba, vu koɗo majaki ma kuɗeku. Ama maku ma vuma dem vi ta̱ a kufuɗa va tsupa maꞋa.
002	EXO	013	014	“A kubana a ayin o yoku maku ma̱ nu me ece wu baci, ‘Yiɗa̱i na va?’ U shuku yi, ‘N utsura u Vuzavaguɗu u ɗa wu uta̱ka̱i tsu a iɗika i Masar, a̱ ubuta̱ u na ci ishi a tsugbashi.
002	EXO	013	015	Ana FiriꞋauna u yaꞋin ugbamukaci, ɗa u iwain kuka̱sukpa̱ tsu tsu laza. Ɗa Vuzavaguɗu wu unai muku n ali n na a̱ gita̱i kumatsa n vuma nu nnama dem a Masar. I ɗaɗa i zuwai ɗa ci a kuyaꞋanka muku n iyain mu nnama alyuka u Vuzavaguɗu. Ka̱ta̱ tsu tsupaka maku ma iyain ma vuma dem a̱ ubuta̱ u Vuzavaguɗu.’
002	EXO	013	016	Na va wi ta̱ o kokpo an urotu e kukiye ku nu n ili i kuciɓasa a̱ kuca̱n ku nu, a na Vuzavaguɗu wu uta̱ka̱i tsu a iɗika i Masar n utsura u gbayin u kukiye ku ni.”
002	EXO	013	017	Ana FiriꞋauna u ka̱sukpa̱i uma a lazai, Ka̱shile ka̱ ka̱sukpa̱ le o tono n uye wa asuvu ba, u na u walai a iɗika ya aza a̱ Filisitiya. Adama a na Ka̱shile ka dana ta̱, “I ta̱ a kufuɗa kusabaꞋa a̱ɗu e le ka̱ta̱ a suma o kubono a Masar ayin a na baci e enei kuvon.”
002	EXO	013	018	Ɗa Ka̱shile ko tonoi n ele a uye u na u tonoi m meremune u na u walai a Mala ma Shili. Ayin a na aza a Isaraila a̱ ka̱sukpa̱i Masar i ta̱ ufoɓushi a na osoji o kuvon.
002	EXO	013	019	Ɗa Musa u ɗikai etele a̱ Isufu, adama a na a̱yi Isufu u zuwa ta̱ ɗe muku mi Isaraila a kucina u danai, “Mayun Vuzavaguɗu wi ta̱ a̱ kuta̱wa̱ wa̱ ɓa̱nka̱ ɗa̱, ka̱ta̱ i ɗika etele a̱ va̱ ayin a na baci yi a kulaza kuka̱sukpa̱ ubuta̱ u nampa.”
002	EXO	013	020	Ɗa muku mi Isaraila n ka̱sukpa̱i Sukotu, ɗa a banai a̱ da̱sa̱ngi e Etam a̱ ka̱kina̱ kafu a uwa e meremune.
002	EXO	013	021	N kanna Vuzavaguɗu u tsu wala ta̱ kelime ke le n kabashi ke keleshu adama a na u yotsongu le uye, n kayin tamkpamu u wala n ele n kabashi ke keleshu ka kutashi ka akina. Adama a na e ene ubuta̱, ciya̱ a fuɗa a yaꞋan nwalu n le n kanna n kayin dem.
002	EXO	013	022	Vuzavaguɗu u takpa kabashi ke keleshu n kanna ko ka kutashi ka akina n kayin a̱ ubuta̱ u uma a̱ ni ba.
002	EXO	014	001	Ɗaɗa Vuzavaguɗu u danai Musa,
002	EXO	014	002	“Dana aza a Isaraila a kpatala o bono ka̱ca̱pa̱ a vaku a Pi-hahiro ɗevu n likuci i Bal-zefon. Ubuta̱ wa wi ta̱ e mere ma̱ likuci i Magidolu m mala.
002	EXO	014	003	FiriꞋauna u sheshe ta̱, ‘Uma a Isaraila i ta̱ ɗe a̱ kuka̱ra̱Ꞌa̱sa̱ keberiketi a iɗika ya, meremune ma̱ ka̱na̱i le ta̱.’
002	EXO	014	004	Mi ta̱ a kuzuwa FiriꞋauna u yaꞋan ugbamukaci, wi ta̱ a kuguva le, utsura u na n kulyaꞋa FiriꞋauna n osoji a̱ ni wi ta̱ o kokpo ukuna u tsugbayin a kubana wa̱ va̱. Nannai ɗa aza a Masar e kuyeve a na mpa ɗa Vuzavaguɗu.” Ɗa aza Isaraila a yaꞋin tsu na a danai le.
002	EXO	014	005	Ana a danai mogono ma Masar uma a a laza ta̱, a̱yi n aza a̱ gba̱ra̱-gba̱ra̱ a̱ ni a yaꞋansakai a̱ɗu e le ɗa a danai. “Yiɗa̱i i zuwai ɗa ci yaꞋin ili i tsulau nannai, ɗa tsu ka̱sukpa̱i aza a Isaraila a lazai? Ɗa tso okpoi na babu aza a na a kuyaꞋanka tsu tsugbashi!”
002	EXO	014	006	Ɗa FiriꞋauna u zuwai o foɓusoi ekeke o odoku o kuvon a̱ ni n osoji a̱ ni kpamu.
002	EXO	014	007	Ɗa u ɗikai ekeke o odoku o kuvon amangatawa̱nta̱li a singai, koɓolo n ekeke o odoku a Masar a na a buwai dem. Yaba dem n kovonshi vi ni.
002	EXO	014	008	Ɗa Vuzavaguɗu u doku u zuwai FiriꞋauna mogono ma Masar ma yaꞋin ugbamukaci, adama a nannai, ɗa u ka̱na̱i kukiyangu aza a Isaraila a na i a kulaza n ka̱ɗu ke le ida̱shi.
002	EXO	014	009	Ɗaɗa aza a Masar n ekeke o odoku o kuvon a FiriꞋauna ra̱ka̱, n aza a na a tsu kumba odoku a. A kiyangi aza a Isaraila ɗa a cinai le a vaki a̱ ka̱kina̱ ka Mala ma Shili ɗevu m Pi-hahiro a kapashi ko yoku ka Bal-zefon.
002	EXO	014	010	Ana FiriꞋauna wi a kuyawa ɗevu, ɗa aza a Isaraila a kpatalai a̱shi ɗa enei aza a Masar a̱ kuta̱wa̱ a̱ ka̱ca̱pa̱ ke le. Ɗa wovon u ka̱na̱i le n a̱bunda̱i, ɗa a lapai una̱ a kubana u Vuzavaguɗu.
002	EXO	014	011	Ɗa aza a Isaraila a danai Musa, “Yiɗa̱i i zuwai ɗa vi yaꞋankai tsu nannai, vu uta̱ka̱i tsu a iɗika i Masar, vu tuka̱i tsu na adama a na tsu kuwa̱ e meremune? Asaun i ɗe a Masar a na a̱ kuciɗa̱ngu tsu ba? Yiɗa̱i i zuwai ɗa vu zuwai tsu tsu ka̱sukpa̱i iɗika i Masar?
002	EXO	014	012	Tsu dana wu ukuna u nampa a̱ tsu biꞋi na ɗe a Masar ba? Wi ishi ta̱ a kulaꞋa n kugaꞋan vu ka̱sukpa̱ tsu ci yaꞋanka aza a Masar tsugbashi, an tsa̱ kuwa̱ na e meremune.”
002	EXO	014	013	Ama Musa u danai uma a, “Ka̱ta̱ i pana wovon ba. Shamgbai de bini a̱ ubuta̱ u na yi de dem, Vuzavaguɗu wi ta̱ a kisa ɗa̱ anana. Uteku n anana yo kudoku ye kene aza a Masar a nampa ba.
002	EXO	014	014	Vuzavaguɗu n ka̱ci ka̱ ni wi ta̱ a̱ kushilika̱ka̱ ɗa̱, a̱ɗa̱ ka̱ta̱ i yaꞋan ili i yoku ba.”
002	EXO	014	015	Ɗaɗa Vuzavaguɗu u danai Musa, “Yiɗa̱i i zuwai ɗa vi a̱ kushiꞋa̱ka̱ mu? Dana uma a lyaꞋa kelime nu nwalu.
002	EXO	014	016	Ka̱ta̱ vu ɗengusa̱ kalangu ka̱ nu vu sapangu mala ma, ma mi ta̱ e kupece adama a na aza Isaraila a wala punu e mere a iɗika yu uɗekpu.
002	EXO	014	017	Mi ta̱ a kuzuwa aza a Masar o okpo n ugbamukaci ka̱u ali ka̱ta̱ a̱ ɗa̱nga̱ adama a na o tono le. A ayin a nanlo ɗa ma̱ kuciya̱ tsugbayin a̱ ubuta̱ u FiriꞋauna n osoji a̱ ni dem n ekeke o odoku a̱ ni n akumbi e ekeke o odoku a feu.
002	EXO	014	018	A ayin a na baci n ciya̱i tsugbayin u FiriꞋauna n ekeke o odoku a̱ ni ali n akumbi e le, ɗaɗa aza a Masar e kuyeve a na mpa ɗa Vuzavaguɗu.”
002	EXO	014	019	Kalingata ka̱ Ka̱shile ka na ka tsu wala kelime ka aza o kuvon a Isaraila, ɗa u bonoi ka̱ca̱pa̱ ke le. Ɗa feu kabashi ke keleshu ka na ki o kutono le va feu ke sheruwengi ko bonoi ka̱ca̱pa̱ ke le.
002	EXO	014	020	Ɗa keleshu ka ka shamgbai e mere ma aza a Masar n aza a Isaraila. E kuneke ka̱yimbi a kakambu ka aza a Masar, kutashi tamkpamu a kakambu ka aza a Isaraila. Ta keleshu ke pecei uma a nannai n kayin babu uteku u na a kuyawanai ɗeɗevu.
002	EXO	014	021	Ɗa Musa u tsu ɗengusa̱ kukiye ku ni a gaɗi vu mala. Ɗa Vuzavaguɗu u suki n wunla̱i wu utsura u kasana u na u gita̱i kulapa a̱ ka̱tsuma̱ ka kayin ka nanlo dem, ali ɗa mini ma me pecei ugboku u re. Ɗa mere ma mo okpoi uɗekpu.
002	EXO	014	022	Ɗa aza a Isaraila a walai punu e mere a mala ma a iɗika i ɗekpu m mashilya ma̱ mini a kakambu ku usingai n ku ugula̱ dem.
002	EXO	014	023	Ɗa aza a Masar a kiyangi le, koɓolo n odoku a FiriꞋauna, koɓolo n ekeke o odoku o kuvon n akumbi a, ɗa o tonoi le a kuꞋuwa punu e mere ma mala ma.
002	EXO	014	024	Ama n usana ka̱u kafu kayin ka asa, ɗa Vuzavaguɗu ɗe gaɗi vi keleshu ka akina ɗa u la̱na̱ki osoji a aza a Masar, ɗa u ka̱na̱i kuzuwa wovon a̱ a̱ɗu e le, ɗa a̱ ripula̱i.
002	EXO	014	025	Ɗa anci e ekeke e le a̱ ka̱na̱i kuliɓa o kolyoꞋo, o doku a fuɗa a wala ba. Adama a nannai, ɗa aza a Masar a̱ ka̱na̱i ku dananai, “YaꞋan tsu suma tsu ka̱sukpa̱ uma a nanlo nannai, adama a na Vuzavaguɗu wi ta̱ a̱ vishili n a̱ tsu adama e le.”
002	EXO	014	026	Ɗaɗa Vuzavaguɗu u danai Musa, “Ɗengusa̱ kukiye ku nu a gaɗi vu mini va adama a na mo bono ma pala aza a Masar ra̱ka̱ n ekeke o odoku e le koɓolo n akumbi o odoku a dem.”
002	EXO	014	027	Ubuta̱ biꞋi ka̱li-ka̱li ɗa Musa u ɗengusa̱i kukiye ku ni ɗa u sapangi mala, gogo lo ɗa mini mo bonoi uteku u na ma mi ishi. Aza a Masar a gbagbalai adama a na a isa ka̱ci ke le, ɗa Vuzavaguɗu u niꞋwa̱nta̱ngi le punu ra̱ka̱ a mala ma.
002	EXO	014	028	Ɗa mini ma mo bonoi ɗa ma palai ekeke o odoku a FiriꞋauna n akumbi a dem koɓolo n osoji a FiriꞋauna a na o tonoi aza a Isaraila a kuꞋuwa a mala ma. Ko vuza te u laꞋa ba.
002	EXO	014	029	Ama aza a Isaraila a walai a iɗika i ɗekpu, ɗa mini ma ma yaꞋin nshilya n re me te a̱ ugula̱ me te a usingai.
002	EXO	014	030	A kanna ka nanlo, ɗa Vuzavaguɗu wi isai aza a Isaraila e ekiye aza a Masar. Ɗa aza a Isaraila e enei even a ikyamba ya aza a Masar a̱ ka̱kina̱ ka mala ka.
002	EXO	014	031	Ana aza a Isaraila e enei utsura u gbangam u na Vuzavaguɗu u yotsongi aza a Masar, ɗa a panai wovon u Vuzavaguɗu. Ɗa o doku ɗa e nekei a̱ɗu e le u Vuzavaguɗu m Musa kagbashi ka̱ ni.
002	EXO	015	001	Ɗa Musa n aza a Isaraila a yaꞋin vishipa vu nampa va a kubana a̱ ubuta̱ u Vuzavaguɗu, mi ta̱ a kuyaꞋan vishipa vu kucikpa Vuzavaguɗu, adama a na a̱yi ɗa u ciya̱i ulyaꞋi u gbayin. U vakangi kodoku n kakumbi ka̱ ni dem a mala.
002	EXO	015	002	Vuzavaguɗu ɗa katsura ka̱ va̱ a̱yi ɗa kpamu vishipa vu va̱, a̱yi ɗa wishi u va̱. A̱yi ɗa Ka̱shile ka̱ va̱, mi ta̱ a kucikpa yi, Ka̱shile ke esheku a̱ va̱, n kucikpa yi ta̱.
002	EXO	015	003	Vuzavaguɗu kovonshi kaꞋa, kula ku ni ku ɗa feu Vuzavaguɗu.
002	EXO	015	004	Ekeke o odoku a FiriꞋauna n osoji a̱ ni, u vakangi le a mala. Aza a̱ gba̱ra̱-gba̱ra̱ a uzagbi a FiriꞋauna u niꞋwa̱nta̱ngi le a Mala ma Shili.
002	EXO	015	005	Ɗa mini mu uga̱vi ma palai le, ɗa a liɓai sai ɗaka tsu katali.
002	EXO	015	006	Kukiye ku singai ku nu Vuzavaguɗu ki ta̱ n tsugbayin n utsura, n kukiye ku singai ku nu ku ɗaɗa vu la̱nga̱sa̱i irala.
002	EXO	015	007	N tsugbayin tsu utsura tsu nu tsu ɗa vu poloi aza a na i a tsurala n avu. Ɗa vu tsunki le wupa u nu, vu songi le n akina a̱ nu tsu mita̱ me ɗekpu.
002	EXO	015	008	N utsura wa ayinviki a na a̱ uta̱i a̱ vunu vu nu, ɗa mala mo ɓolongi a̱ ubuta̱ u te. Mini ma̱ a̱bunda̱i mo bonoi ma yaꞋin mashilya, mala ma̱ kutsa̱i an katali e mere ma mala ma.
002	EXO	015	009	“Vurala vi le vu danai, ‘N kusaɓa le ta̱, n kulyaꞋa le ta̱, n ku pecuku ta̱ ucanuku wa, n kuɗika ta̱ ili i na mi a kuciga, n kutala ta̱ kotokobi ka̱ va̱ ka̱ta̱ ekiye a̱ va̱ a una le.’
002	EXO	015	010	Ama ɗa vu uvula̱i n ayinviki a̱ nu, ɗa mala ma palai le, ɗa a liɓai tsu ka̱ta̱mba̱ punu a̱ mini ma gbayin.
002	EXO	015	011	“Yayi a̱ ka̱tsuma̱ ka̱ a̱ma̱li wi uteku tsu nu Vuzavaguɗu? Yayi wi uteku tsu nu a̱ ka̱tsuma̱ ka tsugbayin n ciɗa, n utsura n tsugbayin a kuyaꞋan ili i mereve?
002	EXO	015	012	Vu ba̱ra̱kpa̱i kukiye ku usingai ku nu ɗa iɗika i soɗongi le.
002	EXO	015	013	“N ucigi u gbayin u nu u ɗa vu ci yaꞋan kaguɓa ka uma a̱ nu a na vi isai. A̱ ka̱tsuma̱ ku utsura u nu u ɗa va kuguɓa le a kubana ubuta̱ wi ida̱shi u ciɗa u nu.
002	EXO	015	014	Iɗika kakau yi ta̱ a kupana ka̱ta̱ i dagaza, una̱mgbi u ka̱tsuma̱ u ka̱na̱ ta̱ aza a Filisitiya.
002	EXO	015	015	Ngono n Edom mi ta̱ a kudagaza, aza a̱ gba̱ra̱-gba̱ra̱ a Mowabu i ta̱ a̱ kulima̱ adama atakaci, aza KanaꞋana i ta̱ a̱ kuniꞋwa̱n,
002	EXO	015	016	wovon n udagaji wi ta̱ a kuka̱na̱ le. Ama adama a utsura u kukiye ku nu, i ta̱ a kushamgba n utsura an katali, ali sai ayin a na uma a̱ nu a lazai, Vuzavaguɗu, ali sai ayin a na uma a na vu uta̱ka̱i a lazai.
002	EXO	015	017	Vi ta̱ a̱ kuɗika le ka̱ta̱ vu shikpa̱ le, a kusan ku nu, ubuta̱ u na avu Vuzavaguɗu vu lapulukai ka̱ci ka̱ nu, A̱ A̱Ꞌisa̱ a na avu Vuzavaguɗu, vu lapulukai ka̱ci ka̱ nu.
002	EXO	015	018	Vuzavaguɗu wi ta̱ a kulyaꞋa tsugono, ali ayin babu uteku.”
002	EXO	015	019	Ana odoku a FiriꞋauna n ekeke o odoku n akumbi e le a uwai a mala ma, ɗa Vuzavaguɗu u bonokoi m mini ma, u palai le m maꞋa, ama aza a Isaraila a walai a iɗika i ɗekpu punu e mere ma mala ma.
002	EXO	015	020	Ɗa taku vu Haruna Miriyamu keneki, u ɗikai ma̱ka̱nlu e ekiye a̱ ni ɗa ta na a̱ma̱ci n a̱bunda̱i o tonoi ni, a̱ ka̱na̱i tsuwaꞋi n e jeꞋi.
002	EXO	015	021	Ɗa Miriyamu u yaꞋin vishipa vu nampa, “Ci yaꞋankai Vuzavaguɗu vishipa, adama a na a̱yi ɗa u ciya̱i ulyaꞋi u gbayin. A̱yi ɗa u niꞋwa̱nta̱ngi odoku n akumbi e le dem a mala.”
002	EXO	015	022	Ɗaɗa Musa u tonoi n aza a Isaraila, ana a̱ ka̱sukpa̱i Mala ma Shili, ɗa u zuwai le a wala e meremune ma na e ci ɗeke Shuru. A yaꞋan ta̱ ayin a tatsu, ele a kuwala e meremune ma nanlo ama e ene mini ba.
002	EXO	015	023	Ana a yawai a Mara a fuɗa o soꞋo mini ma ba, adama a na mini ma mi ta̱ n okono. (I ɗaɗa i zuwai ɗa e ɗekei ubuta̱ wa Mara.)
002	EXO	015	024	Ɗa uma a yaꞋankai Musa mololo, a danai, “Yiɗa̱i tsa ɗamgba tso soꞋo?”
002	EXO	015	025	Ɗa Musa u shiꞋika̱i Vuzavaguɗu, ɗa Vuzavaguɗu u yotsongi ni kacaka ka maɗanga. Ɗa u ɗikai u vakangi kaꞋa punu a̱ mini ma, ɗa mini ma mo bonoi uyoꞋo. A̱ ubuta̱ wa ɗe ɗa Vuzavaguɗu u nekei le kupiꞋisa n wila̱, ɗa kpamu u kondoi le.
002	EXO	015	026	Ɗa u danai, “I pana baci ka̱la̱ka̱tsu ka Vuzavaguɗu Ka̱shile ka̱ ɗa̱ mayin, ɗa i yaꞋin ili i na i gaꞋin ni kpamu, ɗa i tonoi ili i na u danai derere. Ɗa kpamu i tonoi wila̱ u ni ra̱ka̱, mpa mi a̱ kutuka̱ ɗa̱ n ila̱nishi tsu na n suꞋuki aza a Masar ba, adama a na mpa ɗa Vuzavaguɗu vu na u tsu potsotongu ɗa̱.”
002	EXO	015	027	Ɗaɗa uma a a yawai e Elim, a̱ ubuta̱ u na wi n a̱shi a̱ mini kupa n e re ni nshuwa amangatatsunkupa. Ɗa a vaki lo ɗevu n ubuta̱ u mini wa.
002	EXO	016	001	Aza a Isaraila ra̱ka̱ a̱ ka̱sukpa̱i Elim, ɗa a banai e meremune ma na e ci ɗeke Sin. Wi ta̱ e mere me Elim n Sinai. Ili i nanlo i yaꞋan ta̱ a kanna ke gendu ko wotoi u ire ana a̱ uta̱i a Masar.
002	EXO	016	002	E meremune ma ɗe, ɗa aza a Isaraila ra̱ka̱ a yaꞋankai Haruna m Musa mololo.
002	EXO	016	003	Aza a Isaraila a danai le, “Wi ishi ta̱ a kulaꞋa n kugaꞋan Vuzavaguɗu wu una tsu ɗe a Masar. Adama a na a Masar ɗe ci ci lyaꞋa ta̱ ili i na ci cigai n inyama dem ayin tutu. Ama vu tuka̱i tsu na e meremune, adama a na vu una tsu n kambulu.”
002	EXO	016	004	Ɗa Vuzavaguɗu u danai Musa, “Mi ta̱ a kuzuwa ilikulya i yikpa̱ a iɗika tsu na o ci yoꞋo mini, kanna dem vuza wu uta̱ u ciya̱ ilikulyaꞋa i na i kuyawa yi a kanna. Tsu nampa tsu ɗa n kukondo le ko a kufuɗa o tono kadanshi ka̱ va̱ ko a kufuɗa ba.
002	EXO	016	005	A kanna ka̱ ta̱li o ɓolongu ilikulya i na i kuyawa una̱ u kulyaꞋa kure, i laꞋa uteku tsu na i ishi a ci yaꞋansa, ka̱ta̱ a lapula i ɗa.”
002	EXO	016	006	Ɗa Musa n Haruna a danai uma a, “Anana n kulivi ku nampa yi ta̱ e kuyeve an Vuzavaguɗu a̱yi ɗa vuza na wu uta̱ka̱i ɗa̱ a iɗika i Masar,
002	EXO	016	007	n usana yi ta̱ e kene tsugbayin tsu Vuzavaguɗu, adama a na a̱yi u pana ta̱ ka̱sa̱la̱ ka na yi a kuyaꞋansa ayin dem. A̱ tsu ɗa anan ya, ali ɗa yi a kuyaꞋanka tsu mololo?”
002	EXO	016	008	Ɗa Musa u danai kpamu, “Yi ta̱ e kuyeve a na a̱yi ɗa Vuzavaguɗu ayin a na baci u nekei ɗa̱ boroji vu na yi a kuciga dem n usana ɗa kpamu u nekei ɗa̱ inyama n kulivi. Adama a na u pana ta̱ mololo ma na i yaꞋankai ni. A̱ tsu ɗa anan ya? Vuzavaguɗu ɗa yi a kuyaꞋanka mololo, a̱ tsu ɗa ba.”
002	EXO	016	009	Ɗa Musa u danai Haruna, “Dana umaci wa aza a Isaraila ra̱ka̱, ‘Ta̱wa̱i u Vuzavaguɗu gbende vu ɗa̱, adama a na u pana ta̱ mololo ma̱ ɗa̱.’”
002	EXO	016	010	Ana Haruna wi a kadanshi n uma a Isaraila ra̱ka̱, ɗa a̱ la̱na̱i uɓon u meremune, ɗa e enei tsugbayin tsu Vuzavaguɗu e eleshu.
002	EXO	016	011	Vuzavaguɗu u danai Musa,
002	EXO	016	012	“M pana ta̱ ka̱sa̱la̱ ka aza a Isaraila ka. Dana le, ‘N kulivi, yi ta̱ a̱ kuciya̱ inyama i kutakuma, n usana dem yi ta̱ a̱ kuciya̱ ilikulya. Ta lo i kuyeve a na mpa ɗa Vuzavaguɗu Ka̱shile ka̱ ɗa̱.’”
002	EXO	016	013	N kulivi ku nanlo, ɗa nroni n ta̱wa̱i n kimba̱i le ra̱ka̱. Ɗa n usana, ciza tsu matsai n a̱bunda̱i tsu ka̱ra̱Ꞌi ubuta̱ u na i va.
002	EXO	016	014	Ana ciza tsu sa̱ruwa̱i tsu kotsoi, ɗa ili i yoku wa̱ri tsu egele yo okpoi lo a iɗika ya.
002	EXO	016	015	Ana aza a Isaraila e enei nannai, ɗa e ecenei, “Yiɗa̱i tamkpamu nannai?” Adama a na ishi e yeve ili ya ba. Ɗa Musa u danai le, “Ilikulya i ɗa Vuzavaguɗu u nekei ɗa̱ i lyaꞋa.
002	EXO	016	016	Ili i na Vuzavaguɗu u danai i ɗaɗa na, ‘Yaba dem u ɓolongu tsu na u kuyawa yi kulyaꞋa. Kenuki mokoko me te adama a uteku u ka̱bunda̱i ka na ki punu a̱ ka̱pa̱m ka.’”
002	EXO	016	017	Ɗa aza a Isaraila a yaꞋin tsu na a danai le, aza o yoku o ɓolongi n a̱bunda̱i aza o yoku kpamu kenkeꞋen.
002	EXO	016	018	Ana a gisangushi i ɗa n kakpanu, ɗa yaba dem u ciya̱i tsu na u kuyawa yi. Aza a na o ɓolongi n a̱bunda̱i a buwa n ili ba, aza a na o ɓolongi kenu ɗa a buwai n i na i kuyawa le. KpaꞋa dem kuciya̱i tsu na ki a kuciga.
002	EXO	016	019	Ɗa Musa u danai le, “Ka̱ta̱ vuza u lyaꞋa u buwaka adama a mkpaꞋa ba.”
002	EXO	016	020	Ama aza o yoku a iwan ta̱ kupana, ɗa o foɓoi i yoku ali a kubana usana. Azun a shanai punu ali i ɗa i gita̱i kuta̱ ushami u gbani-gbani, ɗa ta na Musa u yaꞋin wupa n ele.
002	EXO	016	021	Usana dem yaba dem u tsu ɓolongu ta̱ i na u cigai, ama i na i buwai kanna ka suɗukpa baci ka̱ta̱ i derikpe.
002	EXO	016	022	A kanna ka̱ ta̱li yaba dem u ɓolongi ali ugboku u re wu nkokoꞋo n re tsu na ishi o tsu ɓolongu, ɗa nkoshi m gba̱ra̱-gba̱ra̱ m banai u Musa ɗa a danai ni.
002	EXO	016	023	Ɗa u danai le, “Ili i na Vuzavaguɗu u danai i ɗaɗa na, mkpaꞋa kanna ka Ashibi kaꞋa ka ciɗa kanna ka kuvuka, kangalai ili i na i kukangala ka̱ta̱ kpamu i laluku i na kpamu i kulaluku, zuwai ili i na i buwai dem a kubana usana u yoku.”
002	EXO	016	024	O foɓoi ilikulya ya tsu na Musa u danai le, ana kayin ka asai ilikulya ya i shama ba, i uwa feu azuꞋun ba.
002	EXO	016	025	Ɗa Musa u danai le, “LyaꞋi i ɗa anana, adama a na anana kanna ka Ashibi kaꞋa kanna ka kuvuka ka na kpamu e nekei Vuzavaguɗu, ye kene ilikulya lo pulai a iɗika ba.
002	EXO	016	026	Yi ta̱ a kufuɗa ye kene ilikulya pulai ali ayin a̱ ta̱li ama a kanna ka Ashibi i kene ili ba.”
002	EXO	016	027	A kanna ke cindere aza o yoku a banai adama a na o ɓolongu ilikulya ama e ene ili ba.
002	EXO	016	028	Ɗa Vuzavaguɗu u danai Musa, “Wannai ɗai uma a̱ va̱ a̱ kuka̱sukpa̱ kuꞋiwan kadanshi ka̱ va̱ n kuyotsongusu ku va̱?
002	EXO	016	029	Ciɓai a na Vuzavaguɗu ɗa u nekei ɗa̱ Ashibi. I ɗaɗa i zuwai ɗa u nekei ɗa̱ ilikulya i na i kuyawa ɗa̱ ali ayin e re. Yaba dem vu ɗa̱ u da̱sa̱ngu a kpaꞋa a kanna ke cindere ka nanlo ka̱ta̱ wu uvuka u bana a̱ ubuta̱ ba.”
002	EXO	016	030	Ɗa uma a a uvukai a kanna ke cindere.
002	EXO	016	031	Ɗaɗa uma a Isaraila e ɗekei ilikulya ya mana, I ɗa yi ta̱ kenkeꞋen wa̱ri ci igeɓetsu, uyoꞋo ce emeshe a̱ ishigi.
002	EXO	016	032	Ɗa Musa u danai uma, ili i na Vuzavaguɗu u danai i ɗaɗa na, “Vuzavaguɗu u danai, ‘Foɓoi mokoko me te ma mana, adama a na mi ta̱ a kuciga ntsukaya n na n kuta̱wa̱ me ene, e yeve icuꞋu yi ilikulya i na n nekei ɗa̱ a ayin a na yi e meremune a na mu uta̱ka̱i ɗa̱ a Masar.’”
002	EXO	016	033	Ɗa Musa u danai Haruna, “Kenuku mana vi yoku vu zuwa e kedele a̱ ubuta̱ u na ci ci yaꞋanka Ka̱shile a̱ga̱nda̱ adama a ntsukaya n na mi lo a̱ kuta̱wa̱.”
002	EXO	016	034	Tsu na Vuzavaguɗu u danai, ɗa Haruna u zuwai vu ɗa e kelime ka Akpati vu Uzuwakpani, adama a na vi yaꞋan wadani.
002	EXO	016	035	Aza a Isaraila a yaꞋan ta̱ a̱ya̱ amangere ele a kulyaꞋasa mana, sai ayin a na a yawai a̱ likuci i na uma i ida̱shi. A lyaꞋasa ta̱ mana ali sai ayin a na a yawai a̱ ka̱kina̱ ka KanaꞋana.
002	EXO	016	036	Mokoko mi ta̱ derere n ugboku u te u ifa.
002	EXO	017	001	Uma a Isaraila ra̱ka̱ a̱ ka̱sukpa̱i une u Sin, ɗa a̱ ka̱na̱i uye a kubana a̱ ubuta̱ kakau tsu na Vuzavaguɗu u danai le. Ɗa a vaki lo kpamu e Refidim, ama mini mi lo a na uma o kusoꞋo ba.
002	EXO	017	002	Ɗa uma a yaꞋankai Musa mololo. A danai, “Neke tsu mini mo kusoꞋo.” Ɗa Musa wu ushuki, “Yiɗa̱i ɗa yi a̱ kuyaꞋanka mu mololo? Yiɗa̱i kpamu i zuwai ɗa yi o kukondo Vuzavaguɗu vu ɗa̱?”
002	EXO	017	003	Adama a na i ta̱ a kupana kakuli a̱ ubuta̱ u nanlo, ɗa a yaꞋankai Musa mololo. A danai, “Yiɗa̱i i zuwai ɗa vu uta̱ka̱i tsu a Masar adama a na a̱ tsu m muku n tsu, n kuzuwa ku tsu, tsu kuwa̱ na n kakuli?”
002	EXO	017	004	Ɗa Musa u sa̱la̱ka̱i Vuzavaguɗu, u danai, “Nini ɗai n kuyaꞋan n uma a nampa? I ta̱ ɗevu a na a vara mu a una.”
002	EXO	017	005	Ɗa Vuzavaguɗu wu ushuki Musa, “Bana e kelime ka uma ka kenu. Vu ɗika nkoshi m gba̱ra̱-gba̱ra̱ n yoku i walaka n kalangu ka̱ nu e kukiye ka na vu lapakai Kuyene ku Nilu ka.
002	EXO	017	006	N kuyongo ta̱ n avu a kakpanlai ka Kusan ko Horebu. Lapa kakpanlai ka, mini mi ta̱ a̱ kuta̱ adama a na i soꞋo n uma a̱ nu.” Ɗa ta na Musa u yaꞋin nannai a̱ a̱shi o nkoshi m gba̱ra̱-gba̱ra̱ mi Isaraila.
002	EXO	017	007	Ɗa u ɗekei ubuta̱ wa Masaha m Mariba, adama a na ta ɗe aza a Isaraila a yaꞋin mololo, ɗa kpamu o kondoi Vuzavaguɗu, a danai, “Vuzavaguɗu wi ta̱ n a̱ tsu ko ta nannai ba?”
002	EXO	017	008	Aza e Emeleki a banai wa aza a Isaraila e Refidim adama a na a yaꞋan kuvon.
002	EXO	017	009	Ɗa Musa u danai vuza yoku vuza na e ci ɗeke Jesuwa, “Zagba uma a̱ tsu o yoku a na a kubana vishili n aza e Emeleki. MkpaꞋa mi ta̱ a kushamgba gaɗi vu masasan a kinda ɗa̱ n kalangu ka̱ Ka̱shile e ekiye a̱ va̱.”
002	EXO	017	010	Ɗaɗa Jesuwa u shilika̱i n aza e Emeleki tsu na Musa u danai ni. Ɗa Musa n Haruna n Horu a banai gaɗi vu masasan.
002	EXO	017	011	Uteku u na Musa u ɗengusa̱i ekiye a̱ ni ta ta na nannai aza a Isaraila a̱ ka̱na̱i kulyaꞋa aza e Emeleki n kuvon. Ama u cipa̱ka̱ baci ekiye a̱ ni, ayin a nanlo a ɗa aza e Emeleki a̱ kuka̱na̱ kulyaꞋa le tamkpamu.
002	EXO	017	012	Ana ekiye a Musa o oꞋoi, ɗa a̱ la̱nsa̱i katali ɗa a zuwakai ni u da̱sa̱ngi. Ɗa Haruna n Horu e keɓei ni ekiye ku te ku te adama a na ekiye a o yongo uɗengushi ali kanna ka̱ yikpa̱i.
002	EXO	017	013	Nannai ɗa Jesuwa u lyaꞋi aza e Emeleki n kuvon.
002	EXO	017	014	Ɗa Vuzavaguɗu u danai Musa, “Ɗana arabali a nampa tsu na vi lyaꞋi aza Emeleki, ka̱ta̱ vi keceke Jesuwa adama a na a ciɓa ka̱ta̱ a cinukpa n aza Emeleki ra̱ka̱-ra̱ka̱ aduniyan ko wannai.”
002	EXO	017	015	Ɗa Musa u maꞋi katalikalyuka ɗa u neꞋi ubuta̱ wa kula, “Vuzavaguɗu ɗa urotu u keleje u va̱.”
002	EXO	017	016	Ɗa u danai, “A̱ ɗengusa̱ ta̱ urotu u keleje u Vuzavaguɗu gaɗi, Vuzavaguɗu wi ta̱ a kulyaꞋa kelime n kushilika̱ n aza a Emeleki tsukaya kakau a kubana.”
002	EXO	018	001	A̱yi Jeturo ganu va aza a Midiya akaya a Musa, u pana ta̱ ili i na Ka̱shile ka yaꞋankai Musa n aza Isaraila, tsu na wu uta̱ka̱i le a iɗika i Masar.
002	EXO	018	002	Ana Musa u danai vuka vi ni Zipura u bana we ene esheku, ɗa Jeturo akaya a̱ ni a rabasai ni,
002	EXO	018	003	m muku n ni n re. Maku me te kula ku ni ku ɗa Goshum adama a na Musa u dana ta̱, “Mo okpo ta̱ komoci a iɗika i na yi i va̱ ba.”
002	EXO	018	004	Ɗa u neꞋi maku me te ma feu kula Eliyaza, ɗa u danai adama a na, “Ka̱shile ke esheku a̱ va̱ a̱yi ɗa ka̱ɓa̱nki ka̱ va̱ wi isa mu ta̱ a̱ ubuta̱ u kotokobi ka FiriꞋauna.”
002	EXO	018	005	Ayin a nanlo, a̱yi Jeturo akaya a Musa n vuka vu Musa va m muku dem a̱ ta̱wa̱i kene yi e meremune a̱ ubuta̱ u na u vaki ɗevu n kusan ku Ka̱shile.
002	EXO	018	006	Jeturo u suku ta̱ akaka u Musa u danai, “Mpa, akavu mi ta̱ lo a̱ kuta̱wa̱ n vuka vu nu m muku n re n nu feu.”
002	EXO	018	007	Ana a yawai ɗa Musa u banai e kelime ka akaya a̱ ni, ɗa u kuɗa̱ngi ɗa wo oɓongi ni. Ana o kotsoi ikya̱shi ɗa a lazai a uwai a̱ ka̱pa̱m ka̱ ni.
002	EXO	018	008	Ɗaɗa u danai akaya a ra̱ka̱ ili i na Vuzavaguɗu u yaꞋin n FiriꞋauna koɓolo n aza a Masar ra̱ka̱ adama a aza a Isaraila, n atakaci a na e enei a uye, n tsu na Ka̱shile ki isai le.
002	EXO	018	009	A̱yi Jeturo u yaꞋan ta̱ ma̱za̱nga̱ ka̱u a na u panai ili i singai i na Vuzavaguɗu u yaꞋankai aza a Isaraila, a na wi isai le e ekiye a aza a Masar.
002	EXO	018	010	Ɗa u danai, “Cikpai Vuzavaguɗu, vuza na wi isai nu e ekiye aza a Masar koɓolo n ekiye a FiriꞋauna. Koɓolo n vuza na wi isai aza a Isaraila e ekiye aza a Masar.
002	EXO	018	011	Gogo na n yeve ta̱ Vuzavaguɗu u laꞋa ta̱ a̱ma̱li a na a buwai dem, adama a na wi isa le ta̱ e ekiye a aza a na a takacikai le n tsugoyi.”
002	EXO	018	012	Ɗa Jeturo, akaya a Musa u tuka̱i n alyuka o kusongu koɓolo n kuneꞋe u Ka̱shile. Ɗa Haruna nu nkoshi m gba̱ra̱-gba̱ra̱ ma aza a Isaraila a banai adama a na a lyaꞋa ilikulya ɗe n Jeturo akaya a Musa, e kelime ka̱ Ka̱shile.
002	EXO	018	013	Kanna ke ire, ɗa Musa wo okpoi vuza va afada vu uma, ɗa uma a shamgbai n usana sai kulivi dem adama a afada.
002	EXO	018	014	Ana akaya a Musa e enei ili i na Musa wi a kuyaꞋanka uma, ɗa u danai, “Yiɗa̱i va kuyaꞋan n uma a nampa? Nini ɗai avu endeꞋen va̱ kuda̱sa̱ngu a kuyaꞋanka uma a nampa afada, uma a na i kashani ili i na i ɗikai usana ali a kubana kulivi?”
002	EXO	018	015	Ɗa Musa wu ushuki, “A̱ ta̱wa̱ ta̱ wa̱ va̱ adama a na e yeve ili i na Ka̱shile ki a kuciga a yaꞋan.
002	EXO	018	016	Ayin a na baci de dem a yaꞋin mawansa ɗa a̱ ta̱wa̱i wa̱ va̱, n tsu uwa ta̱ e mere me le ka̱ta̱ n tonuko le ili i na wila̱ u Ka̱shile u dansai.”
002	EXO	018	017	Ɗa akaya a Musa a danai ni, ili i na vi a kuyaꞋan i ɗa i gaꞋan ba.
002	EXO	018	018	Avu n uma a na i a̱ kuta̱wa̱ a̱ nu gbani ɗa yi o koꞋwuso ka̱ci ka̱ ɗa̱. Avu ulinga u laꞋa wu ta̱ a̱bunda̱i, vi a kufuɗa u ɗa avu endeꞋen nu ba.
002	EXO	018	019	Panaka mu gogo na, n kuneke wu ta̱ odoki ka̱ta̱ kpamu Ka̱shile ka̱ ɓa̱nka̱ wu. Vi ta̱ o kokpo ka̱suki ka uma a̱ ubuta̱ u Ka̱shile, ka̱ta̱ vu dana yi ma̱shi me le,
002	EXO	018	020	ka̱ta̱ avu vi yotsongu le wila̱ u Ka̱shile, ka̱ta̱ vi yaꞋanka le kuyotsongusu adama a uteku u na a kuwala, n ili i na i gaꞋin a yaꞋan.
002	EXO	018	021	Ama zagba uma a̱ usuɓi punu a̱ ka̱tsuma̱ ka uma ka. Ali a na i a kupana n wovon u Ka̱shile, i kpamu a kuyaꞋan ukuna u mayun, a ci ciga kulyaꞋa uma ba. Ka̱ta̱ vu zuwa le o okpo aza e kelime a ugboku uma ka̱kpa̱n ke te ke te, n uma amangatawun a tawun, n uma amangerenkupa n kupa koɓolo n uma ugboku kupa-kupa kpamu.
002	EXO	018	022	Vu zuwa le o okpo aza a afada a uma ayin tutu, ama kadanshi ka na baci ka laꞋi le dem a̱ tuka̱ wu n kaꞋa. Kadanshi ka na ka laꞋi utsura u le ba a yaꞋan kaꞋa, na lo va ɗaɗa u kuzuwa ulinga u nu u jebe adama a na i ta̱ a̱ kuɓa̱nka̱ wu.
002	EXO	018	023	Vu tono baci ukuna u nampa, ɗa Ka̱shile ka zuwai nu kpamu vi yaꞋin nannai, a̱ɗa̱ yo koꞋo ba, uma a nampa dem i ta̱ o kubono a kpaꞋa n kadama ke le ukoci.
002	EXO	018	024	Ɗa Musa va u panakai akaya a̱ ni, ɗa u yaꞋin ili i na u danai ni ra̱ka̱.
002	EXO	018	025	Ɗa u zagbai uma a usuɓi a̱ ka̱tsuma̱ ka umaci wa aza Isaraila dem ɗa u zuwai le aza e kelime. U zuwai le o okpo aza o kutono n ugboku uma ka̱kpa̱n ke te ke te, n uma amangatawun a tawun, n uma amangerenkupa n kupa koɓolo n uma ugboku kupa-kupa kpamu.
002	EXO	018	026	Ɗa o okpoi tsa a aza a afada a kubana ubuta̱ u uma ayin dem, ili i na baci i laꞋi le a banka Musa ama kadanshi ka wawaꞋa a dansa kaꞋa we le.
002	EXO	018	027	Ana Musa n akaya a̱ ni Jeturo e pecemgbenei ɗa Jeturo va u ka̱na̱i uye o kubono a kpaꞋa.
002	EXO	019	001	A wotoi u tatsu ana aza a Isaraila a̱ ka̱sukpa̱i Masar, a kanna ka nanlo ɗa a yawai e meremune ma Sinai.
002	EXO	019	002	Ayin a na a̱ ka̱sukpa̱i Refidim, ɗa a yawai e meremune ma Sinai ɗa a vaki lo ɗevu n kusan.
002	EXO	019	003	Ɗa Musa u kumbai ɗe adama a na u cina Ka̱shile Vuzavaguɗu, ɗa Vuzavaguɗu u ɗekushei ni punu a kusan ka, ɗa u danai ni, “Ili i na va kubana va dana ntsukaya n Yakubu i ɗaɗa na, koɓolo n ili i na va kudana aza a Isaraila:
002	EXO	019	004	‘Avu a̱ ka̱ci ka̱ nu ve ene ta̱ ili i na n yaꞋankai aza a Masar. Uteku u na kajimba ka ci ɗika muku n ni e evelyu a̱ ni, ta feu n ɗikai ɗa̱ nannai ɗa n tuka̱i ɗa̱ na wa̱ va̱.
002	EXO	019	005	Gogo na yu ushuku baci kupanaka mu ka̱ta̱ kpamu i tono uzuwakpani u va̱, yi ta̱ o kokpo uma a̱ va̱ a na a laꞋi n kusuɓa̱ a̱ ka̱tsuma̱ ka aduniyan ra̱ka̱, n nannai dem aduniyan gbende a̱ va̱ a ɗa.
002	EXO	019	006	Yi ta̱ o kokpo tsugono tsu anan ganu tsu va̱, n iɗika i ciɗa i va̱.’ Na ɗaɗa akaka a na va kudana aza a Isaraila.”
002	EXO	019	007	Ana Musa u cipa̱i a kusan ka, ɗa u bonoi u ɗekei nkoshi m gba̱ra̱-gba̱ra̱, ɗa u tonokoi le ra̱ka̱ ili i na Vuzavaguɗu u danai ni.
002	EXO	019	008	Ɗa uma a gbende a̱ ushuki, a danai, “Ci ta̱ a kuyaꞋan ili dem i na Vuzavaguɗu u danai.” Ɗa Musa u bonokoi Vuzavaguɗu ili i na uma a a danai.
002	EXO	019	009	Ɗa Vuzavaguɗu u danai Musa, “Mi ta̱ a̱ kucipa̱ wa̱ nu tsu keleshu ku uguyi ka̱ a̱miki, ka̱ta̱ uma a panaka mu a kadanshi n avu, ciya̱ a̱ ushuku n avu.” Ɗa Musa u doku u danai Vuzavaguɗu kpamu ili i na uma a danai.
002	EXO	019	010	Ɗa Vuzavaguɗu u danai Musa, “Bana a̱ ubuta̱ u uma a̱ nu ka̱ta̱ vu takpa le nshinda̱ dem anana nu mkpaꞋa. Vu zuwa le a̱ za̱Ꞌa̱ aminya e le,
002	EXO	019	011	ka̱ta̱ o foɓuso a kanna ka tatsu, adama a na a kanna ka nanlo kaꞋa Vuzavaguɗu u kucipa̱ gaɗi vu Kusan ku Sinai a̱ a̱shi a uma.
002	EXO	019	012	Vu zuwaka le uteku n kusan ku nanlo ka vu ka̱ra̱Ꞌa̱ka̱, ka̱ta̱ vu dana le, ‘YaꞋin mayin ka̱ta̱ i yawa ɗevu ko i saꞋwa kusan ka ba. Vuza na u banai u saꞋwai, i ta̱ a kuna yi.
002	EXO	019	013	Mayun vuma vu nanlo i ta̱ a kuvara yi n atali ko a tawa yi n aya, ka̱ta̱ a saꞋwa yi n kukiye ba. Ko vuma ɗa baci ko manama a̱ kuka̱sukpa̱ yi n wuma ba.’ I ta̱ a kufuɗa kubana a kusan ka a ayin a na baci a panai a̱ lika̱i kavana ka̱ ka̱giri.”
002	EXO	019	014	Ana Musa u cipa̱i a kusan ka ɗa u takpai yaba dem nshinda̱, ɗa a̱ za̱Ꞌi aminya e le.
002	EXO	019	015	U danai le, “Foɓusoi ka̱ci ka̱ ɗa̱ adama a kanna ka tatsu, ka̱ta̱ kpamu i vaku n a̱ma̱ci a̱ ɗa̱ ba.”
002	EXO	019	016	N usana a kanna ka tatsu, ɗa akpanga nu mkpayayan n ulaɗi a̱ cipa̱i lo. Ɗa keleshu ka̱ a̱miki ka̱ kimba̱i gaɗi vu kusan va. Ɗa uma a panai ciliki tsu kavana n kacaꞋa ka̱u. Ana uma ra̱ka̱ a panai ili i nanlo dem, ɗa e jeꞋekei ikyamba.
002	EXO	019	017	Ɗa Musa wu uta̱ka̱i le a̱ a̱pa̱m e le, adama a na a gasa n Ka̱shile, ɗa a shamgbai lo ɗaka vu kusan va.
002	EXO	019	018	Ɗa ka̱nga̱ ka palai Kusan ku Sinai adama a na Vuzavaguɗu u cipa̱ ta̱ lo uteku tsa akina. Ka̱nga̱ kpamu adanshi i ta̱ o kusongu kumaꞋa ɗa ka̱ ɗa̱nga̱i gaɗi. Ɗa kusan ka ku gba̱ɗa̱i.
002	EXO	019	019	Ɗa izumgbi i ciliki i kavana i doki ka̱u. Ɗa Musa u yaꞋin kadanshi, ɗa Ka̱shile ku ushuki ni an kakpanga.
002	EXO	019	020	Ɗa Vuzavaguɗu u cipa̱i a Kusan ku Sinai, ɗa u ɗekei Musa u kumba a gaɗi vu Kusan va. Ɗa Musa u kumbai kusan ka.
002	EXO	019	021	Ɗa Vuzavaguɗu u danai ni, “Cipa̱ vu bana vu ɓarangu uma a mayin ka̱ta̱ a pasa uteku wa adama a na a dana yaꞋan e ene mu ba, a yaꞋan baci nannai uma n a̱bunda̱i i ta̱ a̱ kukuwa̱.
002	EXO	019	022	Ko anan ganu a na a kiwanai kuyawasa ɗevu n Vuzavaguɗu u gaꞋan ta̱ takpaka biꞋi ka̱ci ke le nshinda̱, ko Vuzavaguɗu u yaꞋan wupa n ele ka̱ta̱ wu una le.”
002	EXO	019	023	Ɗa Musa wu ushuki Vuzavaguɗu, “Ko vuza u kukumba a Kusan ku Sinai ka ba, adama a na vu ɓarangu tsu ta̱ ɗe, vu danai ‘I zuwa uteku i ka̱ra̱ka̱ Kusan ka ka̱ta̱ i la̱na̱ ku ɗa ciya̱ ku yaꞋan ciɗa.’”
002	EXO	019	024	Ɗa Vuzavaguɗu u danai Musa, “Cipa̱ vu bana vu ta̱wa̱ n Haruna na u shamgba n avu. Ama anan ganu n aza a na a buwai ka̱ta̱ a dana i ta̱ a kuciga kupasa uteku wa adama a na a̱ ta̱wa̱ na ba, ta baci nannai ba mi ta̱ a kuyaꞋan wupa ka̱ta̱ mu una le.”
002	EXO	019	025	Ɗaɗa Musa u cipa̱i, ɗa u danai uma ili i na Vuzavaguɗu u danai.
002	EXO	020	001	Ɗa Ka̱shile ka yaꞋin kadanshi ka nampa ra̱ka̱.
002	EXO	020	002	“Mpa ɗa Vuzavaguɗu Ka̱shile ka̱ ɗa̱, vuza na wu uta̱ka̱i ɗa̱ a Masar a iɗika i na yi ishi a ugbashi.
002	EXO	020	003	“Ka̱ta̱ vu tono ka̱ma̱li ba, sai mpa Ka̱shile endeꞋen.
002	EXO	020	004	“Ka̱ta̱ vi yaꞋanka ka̱ci ka̱ nu a̱ma̱li o yoku a na o yotsoi ili i na yi gaɗi ko iɗika ko i na yi a̱ mini ba.
002	EXO	020	005	Ka̱ta̱ vu kuɗa̱nku le ko vu cikpa le ba. Mpa ɗa Vuzavaguɗu Ka̱shile endeꞋen, Ka̱shile ka na ka̱ tsu kpa̱ɗa̱ kuciga cisheꞋe. Vuza na u kutakacika muku adama a̱ unushi wu isheku i le, ali ntsukaya n tatsu ali a kubana n na̱shi ele na a iwain mu,
002	EXO	020	006	Ama a̱ɗa̱ na i cigai mu ɗa i tonoi wila̱ u va̱, mi ta̱ o kuyotsongu ucigi a kubana u muku ali a ntsukaya nu ntsukaya.
002	EXO	020	007	“Ka̱ta̱ vu ka̱na̱ kuɗeke kula ku Vuzavaguɗu gbani ba. Adama a na mpa Vuzavaguɗu mi ta̱ a kutakacika vuza na u yaꞋin nannai.
002	EXO	020	008	“Zuka n kanna ka Ashibi, ka̱ta̱ vu ka̱na̱ kaꞋa ciɗa mayin.
002	EXO	020	009	Ayin a̱ ta̱li i ta̱ lo, a na avu va kuyaꞋan ulinga.
002	EXO	020	010	Ama kanna ke cindere dem ka Vuzavaguɗu Ka̱shile ka̱ nu kaꞋa, adama a nannai ka̱ta̱ vi yaꞋan ulinga ba, ko avu, ko maku ma̱ nu kolobo ko mekere, ko kagbashi ka̱ nu kolobo ko mekere, ko kuzuwa ku nu, ko komoci ka kpaꞋa ka̱ nu dem.
002	EXO	020	011	A ayin a̱ ta̱li a ɗaɗa Vuzavaguɗu u yaꞋin ili i nampa gaɗi n iɗika m mala n ili dem, ɗa wu uvukai a kanna ke cindere. Ɗa Vuzavaguɗu u zuwakai kaꞋa una̱singai ɗa kanna ka Ashibi ko okpoi kanna ka ciɗa.
002	EXO	020	012	“Cikpa eshevu n a̱na̱vu, adama a na vi yongo ayin n a̱bunda̱i a iɗika i na Vuzavaguɗu Ka̱shile ka̱ nu ki e kuneke wu.
002	EXO	020	013	“Ka̱ta̱ vu una vuza ba.
002	EXO	020	014	“Ka̱ta̱ vi yaꞋan tsugbani n vuka vu vuza ba.
002	EXO	020	015	“Ka̱ta̱ vi yaꞋan uboki ba.
002	EXO	020	016	“Ka̱ta̱ vu dana vuza kakuna ka aꞋuwa ba.
002	EXO	020	017	“Ka̱ta̱ vu cikala kisa kpaꞋa ku vuza nu ba. Ka̱ta̱ vi yaꞋan a̱shi a wuya n vuka vu vuza nu ba, ko kagbashi ka̱ ni, ko anaka a̱ ni, ko majaki ma̱ ni, ko ili i yoku i ni ba.”
002	EXO	020	018	Ana uma a panai akpanga n ulaɗi nu mkpanyanya n ciliki tsa avana, ɗa e enei ka̱nga̱ ka̱ kimba̱i kusan ka, ɗaɗa uma a panai wovon ali e jeꞋekei ikyamba ɗa a shamgbai daꞋin.
002	EXO	020	019	Ɗa uma a a danai Musa “Avu yaꞋan kadanshi n a̱ tsu, a̱ tsu ta na tsa kupanaka wu ta̱, ama ka̱ta̱ vu ka̱sukpa̱ Ka̱shile ka yaꞋan kadanshi n a̱ tsu ba, talo tsa̱ kuwa̱.”
002	EXO	020	020	Ɗa Musa u danai uma a “Ka̱ta̱ i pana wovon ba, Ka̱shile ka̱ ta̱wa̱ ta̱ adama a na u kondo ɗa̱, ka̱ta̱ kpamu i pana wovon u ni talo ya yaꞋan unushi.”
002	EXO	020	021	Ɗa uma a a shamgbai daꞋin Musa tamkpamu u doki u yawai ɗevu n keleshu ka na ki n ka̱yimbi kpaɓam a̱ ubuta̱ u na Ka̱shile ki.
002	EXO	020	022	Ɗa Vuzavaguɗu u danai Musa, “Dana aza a Isaraila ili i nampa, ‘Ye ene ta̱ n ka̱ci ka̱ ɗa̱ ana n yaꞋin kadanshi n a̱ɗa̱ na ɗe gaɗi.
002	EXO	020	023	Ka̱ta̱ i yaꞋanka ka̱ci ka̱ ɗa̱ ka̱ma̱li ka azurufa ko ka azanariya adama a na i cikpa le ba, sai mpa koci.
002	EXO	020	024	I maꞋaka mu katalikalyuka ka n ciꞋin ta ɗe i kuyaꞋanka mu alyuka o kusongu n alyuka a na a̱ kutuka̱ m ma̱ta̱na̱, maraɗika ko mokyon ko kanaka a̱ ubuta̱ u na mpa n zagbai i ciɓasa n kula ku va̱, mi ta̱ a̱ kuta̱wa̱ wa̱ ɗa̱ ka̱ta̱ n zuwaka ɗa̱ una̱singai.
002	EXO	020	025	Yi baci a kumaꞋaka mu katalikalyuka ka, ka̱ta̱ i maꞋaka n atali a na e sheꞋwei ba. I sheꞋwe baci n ili i kusheꞋweke, ki ta̱ o kokpo ili yu unata wa̱ va̱.
002	EXO	020	026	Ka̱ta̱ i maꞋaka mu katalikalyuka ki idasakpatsu ba, adama na ka̱ta̱ i ka̱sukpa̱ ciyampa tsu ɗa̱ e keteshe a ayin a na yi a kukumba ba.’
002	EXO	021	001	“Na va ɗaɗa wila̱ u na ve kuneke uma a Isaraila.
002	EXO	021	002	Vu tsula baci kagbashi ka mavali ka aza a Ibirahi, wi ta̱ a kuyaꞋan tsugbashi a̱ya̱ a̱ ta̱li, a̱ ka̱ya̱ ke cindere vi ta̱ e kuneke yi uba̱ruwi, u kutsupa kpamu ili i yoku ba.
002	EXO	021	003	U ta̱wa̱ baci endeꞋen ni, wi ta̱ a kufuɗa wa laza endeꞋen ni, ama u ta̱wa̱ baci n vuka vi ni, wi ta̱ kpamu a kufuɗa wa laza n vu ɗa.
002	EXO	021	004	Vuzakpa vi ni vu ɗa baci u yaꞋankai ni yolo, ɗa u matsakai ni muku mo olobo ko nkere, vuka va m muku n ni i ta̱ o kokpo n vuzakpa vi ni, a̱yi vuza va wi ta̱ a kufuɗa wa laza endeꞋen ni.
002	EXO	021	005	Ama a̱yi kagbashi ka kuta̱ baci e keteshe ɗa u danai mpa mi ta̱ a kuciga Vuzakpa vu va̱, n vuka va m muku ma, n kulyaꞋa ta̱ kelime n kuyaꞋanka wu tsugbashi,
002	EXO	021	006	ka̱ta̱ Vuzakpa vi ni u banka yi a̱ ubuta̱ u kucikpa Ka̱shile. Ka̱ta̱ u banka yi a̱ utsutsu ko a muntsa mu utsutsu, a̱yi vuzakpa va ka̱ta̱ u ta̱sa̱ yi atsuvu n vubele. Kagbashi ka wi ta̱ a kulyaꞋa kelime n kuyaꞋanka yi tsugbashi ali sai ukpa̱ u ni.
002	EXO	021	007	“Vuza u denge baci mekere ma̱ ni ɗa mo okpoi kagbashi, e kuneke maꞋa uba̱ruwi tsu na a ci yaꞋanka maku mavali ba.
002	EXO	021	008	Mekere mo doku baci ma luwa vuzakpa vi ni vu na u tsulai ni va ba, wi ta̱ a kufuɗa kuka̱sukpa̱ e neke yi katsupu ka̱ ni, wi n kofon ka na wo kudoku we denge yi a iɗika i limoci ba, adama a na u koɗo ta̱ uzuwakpani u ni.
002	EXO	021	009	Vuzakpa va u tsula baci mekere ma ta na adama o kolobo ka̱ ni, u kucikpa u ɗika yi adanshi mekere ma̱ ni maꞋa ma na u matsai.
002	EXO	021	010	U zuwa baci vuka vi yoku ta na, ka̱ta̱ u sa̱nka̱ kagbashi ka vuka ka ilikulya, ko akashi a kuꞋuka, ko ugaꞋin wu ida̱shi i yolo ba.
002	EXO	021	011	U fuɗa baci ta na u yaꞋanka yi ili i tatsu i nampa ya ba, wi ta̱ a kufuɗa wa laza tsa agisana a vuza vu uba̱ruwi babu kutsupa ki ili i yoku.
002	EXO	021	012	“Vuza na baci u lapai vuza ali sai ukpa̱, a̱yi feu i ta̱ a kuna yi.
002	EXO	021	013	Ama n kusheshe ku ni ku ɗa baci wu unai ni ba, ɗa Ka̱shile ka zuwai ili ya yo okpoi nannai, mi ta̱ o kuyotsongu wu ubuta̱ u na vuza va u kubana u ciya̱ u laꞋaka n wuma u ni.
002	EXO	021	014	Ama vuza va wu una baci vuza va n kuyeve ku ni, ka̱ta̱ i takpa yi punu a̱ ubuta̱ u katalikalyuka ka̱ va̱, ka̱ta̱ yu una yi.
002	EXO	021	015	“Vuza na baci u lapai esheku ko a̱na̱ku i ta̱ a kuna yi.
002	EXO	021	016	Vuza na baci u bokoi vuza, ko a cinai ni n vuma va e ekiye a̱ ni ko wana ɗai u denge vuza va, a̱yi vuza na u yaꞋin uboki wa ka̱ta̱ yu una yi.
002	EXO	021	017	Vuza na baci kpamu u shikai esheku ko a̱na̱ku i ta̱ a kuna yi.
002	EXO	021	018	“Ali i baci a̱ vishili ɗa vuza te va u varai toku n katali ko u lapai ni n ka̱kuꞋun, vuza va ta na u kuwa̱ ba, ama ɗa u vaki adama a ulapi.
002	EXO	021	019	Vuza va u ɗa̱nga̱ baci ali ɗa u gita̱i kuwala n kalangu, vuza na u lapai ni va wi ta̱ a kulaꞋaka, ama wi ta̱ a kutsupa vuza na u ukai muna ma adama a ayin a na u la̱nga̱sa̱i ni, ka̱ta̱ kpamu u lyaꞋa kelime n kuyaꞋan ciba ci ni sai ayin a na u potsoi ra̱ka̱-ra̱ka̱.
002	EXO	021	020	“Vuza u lapa baci kagbashi ka mavali ko ka mavuka n kalangu sai ukpa̱ i ta̱ a kutakacika yi.
002	EXO	021	021	Kagbashi ka kuwa̱ baci ba, ɗa kucikpa u potsoi a kanna ke te ko a̱ ka̱tsuma̱ ka ayin e re, a ku kiɗaka vuzakpa va afada ba, adama a na kagbashi ka̱ ni kaꞋa.
002	EXO	021	022	“Ali i baci a̱ vishili ɗa a ukai vuka vu na vi n ka̱tsuma̱ muna ɗa ali ka̱tsuma̱ ka kuta̱i, ama a uka yi baci muna ma kau ba, vali vu ni vu ɗa u kudana ili na a kutsupa yi, ka̱ta̱ kayaꞋinkafada u yeve u kiɗa ili na i gaꞋin a tsupa.
002	EXO	021	023	Ama a̱yi vuka va u ciya̱ baci muna mo yoku wuya-wuya, i ta̱ a kutakacika vuza va tsu na muna ma ma yaꞋin wuma n wuma.
002	EXO	021	024	Ka̱shi a tsupa n ka̱shi, kanga a tsupa n kanga, kukiye a tsupa n kukiye, kune a tsupa n kune feu,
002	EXO	021	025	Vu uka baci vuza muna avu feu i ta̱ a ku yaꞋanka wu muna, vu songu baci vuza avu feu ta a kuyaꞋanka wu nannai, vu lapa baci vuza feu a lapa wu.
002	EXO	021	026	“Vuza u dukpa̱ baci kagbashi ka mavali ko ka mavuka a̱ ka̱shi, ali ɗa ka̱ na̱mgba̱i wi ta̱ e kuneke yi uba̱ruwi adama a̱ ka̱shi ka.
002	EXO	021	027	Ta kpamu nannai u fa̱da̱ baci kanga ka kagbashi ka mavali ko mavuka, wi ta̱ e kuneke yi uba̱ruwi adama a kanga ka.
002	EXO	021	028	“Kanaka ka̱ sunwa̱n baci mavali ko vuka ali sai ukpa̱, ka̱ta̱ a vara kanaka ka n atali sai ukpa̱, ama ka̱ta̱ a takuma i nyama i ni ba, ka̱ta̱ kpamu a takacika vuza vu kanaka va ba.
002	EXO	021	029	Kanaka ka kiwana baci ta na m ma̱sunka̱, ali ɗa a danai vuza va, a̱yi tana u yaꞋan ili i yoku ba, ali ɗa kanaka ka kunai mavali ko mavuka, i ta̱ a kuvara kanaka ka a una, ka̱ta̱ a una feu vuza va.
002	EXO	021	030	A dana baci ta na a tsupa le ikebe, ta ta na nannai u kutsupa le ta̱ ili na a danai ni dem adama a na u ciya̱ wi isa wuma u ni
002	EXO	021	031	Ta kpamu a kuyaꞋan nannai kanaka kuna baci kolobo ko mekere.
002	EXO	021	032	Kanaka kuna baci kagbashi ka mavali ko mavuka, a̱yi vuza kanaka va u kutsupa ta̱ vuzakpa vu kagbashi va ikebe ya azurufa kamangankupa, ka̱ta̱ kpamu a vara kanaka n atali sai ukpa̱.
002	EXO	021	033	“Vuza u ga̱va̱ baci kpenle ɗa u ka̱sukpa̱i ku ɗa babu u ciɗa̱ngi ali ɗa kanaka ka walai lo ko majaki, ɗa ke derecei ka̱ yikpa̱i punu,
002	EXO	021	034	vuza na u ga̱va̱i kpenle ka wi ta̱ a kutsupa vuza vu kanaka va ili na baci de dem a kiɗakai ni u tsupa, ama vuza na u ga̱va̱i kpenle ka a̱yi ɗa u ku ɗika keven ki ikyamba ka.
002	EXO	021	035	“Kanaka ka̱ sunwa̱n baci vutoku ali sai ukpa̱ i ta̱ e kudenge yi, vuza na wi n wuma wa ka̱ta̱ e pece ikebe ya derere, ta kpamu a kuyaꞋan n inyama i kanaka ka na ka̱ kuwa̱i va nannai e pece i ɗa derere.
002	EXO	021	036	E yeve baci ta na kanaka ka ka kiwana ta̱ n kusuwa̱nsa̱ otoku, vuza kanaka va ta na u yaꞋan ili i yoku ba, wi ta̱ a kutsupa. A̱yi vuza na wu unai kanaka wi ta̱ a kuɗika keven ki ikyamba i kanaka ya yo okpo i ni.”
002	EXO	022	001	“Vuza u boko baci kanaka ko malala, ɗa u kiɗai ko u dengei, wi ta̱ a kutsupa anaka a tawun a̱ una̱ u kanaka ke te ka na u bokoi va, malala ma baci kpamu, wi ta̱ a kutsupa n na̱shi a̱ una̱ u malala me te ma na u bokoi va.
002	EXO	022	002	A̱ ka̱na̱ baci koboki a̱yi a kuciga kuꞋuwa kuyaꞋan uboki ɗa a lapai ni ali ɗa u kuwa̱i, vuza na wu unai ni va, u yaꞋan unushi u munuka ba,
002	EXO	022	003	ili ya i yaꞋan baci nannai n kanna, vuza na wu unai koboki ka, u yaꞋan ta̱ unushi u munuka. A̱ ka̱na̱ baci koboki wi ta̱ a kutsupa ili na u bokoi va ra̱ka̱. Wi baci ta na n ili na u kutsupaka ba, a kucikpa e denge yi an kagbashi adama a na ciya̱ u tsupa.
002	EXO	022	004	A̱ ciya̱ baci ta na manama ma na u bokoi va ko kanaka ko majaki ko malala e ekiye a̱ ni n wuma, u kutsupa ta̱ ili na u bokoi va ali kure.
002	EXO	022	005	“Vuza u banka baci n kuzuwa ku ni kalina ɗa u ka̱sukpa̱i ku ɗa ku yaꞋin koli a kashina ko kashina ki itacishi ka vuza. A̱yi vuza vi ilikuzuwa ya, sai u ɗika ili i singai a̱ ka̱tsuma̱ ki ili kashina ko i kashina ka nɗanga ka̱ ni adama a na u tsupa ili na kuzuwa ku ni ka ku la̱nga̱sa̱i.
002	EXO	022	006	“Vuza u zuwa baci akina a kashina ka̱ ni ɗa a lalai a kubana a kashina ko vutoku, ali ɗa ma̱ga̱n ma̱ ya̱nji ko ilya i kashani ko kashina ka ra̱ka̱ ka̱ kula̱i, a̱yi vuza na u zuwai akina a u kutsupa ta̱ ili i na i kula̱i va.
002	EXO	022	007	“Vuza u neke baci vuza ni vu na i ida̱shi ɗeɗevu koɓolo ikebe ko ucanuku u foɓuko yi, ɗa o bokoi ili ya, koboki ka a̱ ka̱na̱ yi baci sai u tsupa ili ya ali kure.
002	EXO	022	008	A̱ ka̱na̱ baci ta na koboki ka ba, a̱yi vuza kpaꞋa vu na e nekei u foɓo ili ya, sai u bana u yotsongu ka̱ci ka̱ ni a̱ ubuta̱ u kayaꞋinkafada, adama a na o goɗumo yi ko kukiye ku ni ki ta̱ punu a uboki wa ko ki punu ba.
002	EXO	022	009	Aza e re i baci a kanananai ki ili i te, ko kanaka, ko majaki, ko malala, ko motogu ko ili na i puwa̱nka̱i, ɗa vuza te u danai, ‘I ɗaɗa na’ U gaꞋan ta̱ a bana e kayaꞋinkafada u goɗumo, vuza na baci ta na a̱ ka̱na̱i n unushi wi ta̱ a kutsupa vuza ni va ali kure.
002	EXO	022	010	“Vuza u neke baci vuza ni na i ida̱shi ɗevu koɓolo ka̱ɓa̱na̱ ka majaki ko kanaka ko malala ɗa ma̱ kuwa̱i ko ma̱ ciya̱i usa̱n ko ma̱ puwa̱nka̱i babu ta na vuza na we enei,
002	EXO	022	011	ele aza e re e le i ta̱ a kubana e kelime ka Vuzavaguɗu, ka̱ta̱ vuza na e nekei ka̱ɓa̱na̱ ka u yaꞋan akucina, a na o kuyotsongu wi punu n kukiye a ili i vuza ni ya ba. A̱yi vuza vi ili va mayun ɗa wu ushuku n akucina a, i o kudoku kpamu a tsupa yi ili ba.
002	EXO	022	012	Vuza na e nekei ka̱ɓa̱na̱ ka ɗa baci ta na o bokoi e ekiye a̱ ni, wi ta̱ a kutsupa vuza vi ili va.
002	EXO	022	013	Manama ma kakamba ma baci ta na mu unai kanaka ka ko malala ma, ka̱ta̱ vu tuka̱ n keven ki ikyamba ka adama a na a vuza vi ili va u ciya̱ we ene. A kutsupa yi kanaka ko malala ma na manama ma kakamba ma mu unai va ba.
002	EXO	022	014	“Vuza u kopuku baci ili kuzuwa u vutoku vu na i ida̱shi ɗeɗevu koɓolo ɗa ili ya i ciya̱i usa̱n ko i kuwa̱i, a ayin a na vuza vi ili va wi lo ba. Vuza na u kopuki va wi ta̱ a kutsupa ugana u na a kiɗakai ni ra̱ka̱.
002	EXO	022	015	Ama vuza vi ili ya wi baci ta na lo, wa̱ kuciya̱ katsupu ba. Ama u tsupa baci ikebe adama a na u yaꞋan ulinga n ilikuzuwa ya, ikebe i nanlo i ɗa i kokpo una̱ u katsupu wa.
002	EXO	022	016	“Mavali ma̱ ya̱nsa̱ baci mavuka ma na mi n tsukere ci ni ɗa mi babu kamana kpamu ali u vaki n a̱yi, sai ta na u tsupa yi ikebe i mazama i ni, a̱yi ɗa kpamu u kuzuwa yi wo okpo vuka vu ni.
002	EXO	022	017	Ama esheku ta na a̱ sa̱nka̱ baci, ikebe i yolo i na u la̱nga̱sa̱i ni i ɗaɗa u kutsupa koci.
002	EXO	022	018	“Ka̱ta̱ i ka̱sukpa̱ vuka vu na vi nu nkunu n wuma ba.
002	EXO	022	019	“Vuza na baci u yaꞋin tsugbani m manama i ta̱ a kuna yi.
002	EXO	022	020	“Vuza na baci u yaꞋin alyuka u ka̱ma̱li, ba a̱ ubuta̱ u Vuzavaguɗu ba, a una yi.
002	EXO	022	021	“Ka̱ta̱ vu takacika komoci ko vu doro yi ba, ama vu ciɓa avu feu vi yaꞋan ta̱ ida̱shi i limoci a iɗika i Masar.
002	EXO	022	022	Ka̱ta̱ vu takacika a̱ma̱ci a na ali e le a̱ kuwa̱i ko muku n na mmaci n le n kuwa̱i ba.
002	EXO	022	023	Vi yaꞋan baci ta na nannai a̱ shika̱ baci a kubana wa̱ va̱ mi ta̱ a kupanaka le.
002	EXO	022	024	Wupa u va̱ wi ta̱ a̱ kuɗa̱nga̱, ka̱ta̱ mu una ɗa̱ n kotokobi. A̱ma̱ci a̱ ɗa̱ i ta̱ o kokpo agapa. Muku n ɗa̱ kpamu i ta̱ o kokpo mkpan.
002	EXO	022	025	“Vu neke baci Vuza okopu a ikebe a̱ ka̱tsuma̱ ka uma a̱ va̱ a̱ ubuta̱ wa aza a unambi a na i punu a̱ ka̱tsuma̱ ka̱ ɗa̱, ka̱ta̱ vu la̱nsa̱ punu kodokpotsu a ili na vu kopuki va ba.
002	EXO	022	026	Vi isa baci ogbodo a kupalaka uta̱ni u vuza nu tsu uzuwi u kaguta, u gaꞋan ta̱ vu bonoko n aɗa kafu kanna ka̱ yikpa̱,
002	EXO	022	027	adama a na ɗaɗa u kupalaka ka̱ci ka̱ ni, vu bonoko baci ta na n aɗa ba, yiɗa̱i u tsusaki? Ɗa baci u lapai una̱ a kubana wa̱ va̱. Mi ta̱ a kupanuka yi adama a na mpa vuza va asuvayali ɗa.
002	EXO	022	028	“Ka̱ta̱ vi yaꞋan kadanshi ki ishikushi u Ka̱shile ka̱ nu, ko vi shika vuza na wi a kulyaꞋa tsugono a̱ ka̱tsuma̱ ka̱ ɗa̱ ba.
002	EXO	022	029	“Ka̱ta̱ vu sa̱nka̱ mu kuneꞋe ki ili i kashina i nu m ma̱kya̱n ma na vi ciya̱i feu ba. Mayun ɗa vi neke mu maku ma iyain ma̱ nu ma na a̱ gita̱i kumatsa.
002	EXO	022	030	Ta kpamu nannai vu tuka̱ m medendem ma na a̱ gita̱i kumatsa, m mokyon ma̱ nu. Vu ka̱sukpa̱ maku ma na a matsai va ma yaꞋan ayin e cindere a̱yi biꞋi koɓolo n a̱na̱ku, a kanna ka̱ kunla̱i i tuka̱ mu.
002	EXO	022	031	“Yi ta̱ o kokpo uma a ciɗa a̱ va̱. Ka̱ta̱ i takuma inyama i na manama ma kakamba mu unai ba, na lo va u gaꞋan ta̱ i taɗuku nsheꞋe.
002	EXO	023	001	“Ka̱ta̱ vi yaꞋan utonu n kadanshi ka aꞋuwa ba, ka̱ta̱ kpamu vu ɓolongu una̱ n uma a gbani-gbani adama a na vu ushuku n kadanshi ka aꞋuwa ba.
002	EXO	023	002	Ka̱ta̱ vu ushuku kutono ka̱bunda̱i ka uma adama a na i yaꞋan ili i gbani-gbani ba. Vi baci kpamu e kuneke ngan a̱ ubuta̱ u kayaꞋinkafada, ka̱ta̱ vu sabaꞋa kadanshi ka mayun adama a na vu tono i na ka̱bunda̱i ka cigai ba.
002	EXO	023	003	Ka̱ta̱ vu laꞋa n kuciga vuza vu unambi a̱ ubuta̱ u kadanshi ka afada a̱ ni ba.
002	EXO	023	004	“Vu cina baci kanaka ko majaki ma vurala vu nu a kuciga kupuwa̱nka̱ yi, ɗika vu banka yi.
002	EXO	023	005	Ve ene baci majaki ma vuza na u iwain nu ma̱ yikpa̱i n ucanuku ali ɗa u tsugbai ni, ka̱ta̱ vu ka̱sukpa̱ maꞋa ba. Vu bana vu ɓa̱nka̱ yi m maꞋa.
002	EXO	023	006	“Ka̱ta̱ vu sabaꞋa ukuna u mayun a̱ ubuta̱ wa aza a unambi a̱ nu a̱ ubuta̱ wa afada ba.
002	EXO	023	007	YaꞋan daꞋin n kadanshi ka nsata ma aꞋuwa, ka̱ta̱ vu una vuza na wi babu unushi ko vuza vu usuɓi ba. Adama a na mpa mi ta̱ a̱ kilukpa̱ vuza na u yaꞋin unushi u nanlo dem.
002	EXO	023	008	Ka̱ta̱ vi yaꞋan n kalyaꞋa ba, adama a na kalyaꞋa ka tsu zuwa wu ta̱ vi yimba̱na̱ vu kpa̱ɗa̱ kene ili i na yi derere mayin. KalyaꞋa ka tsu zuwa ta̱ vuma vu usuɓi u kpa̱ɗa̱ ku uta̱ka̱ ili i mayun e keteshe.
002	EXO	023	009	“Ka̱ta̱ vu takacika komoci ba, adama a na a̱ɗa̱ a̱ ka̱ci ka̱ ɗa̱ i yeve ta̱ tsu na limoci yi, yi ishi ta̱ a̱ limoci a iɗika i Masar.
002	EXO	023	010	“A̱ya̱ a̱ ta̱li a ɗa va kuyaꞋan avu a̱ kuca̱Ꞌa̱ kashina ka̱ nu n vi kyaꞋi ili i na vi ca̱Ꞌi va,
002	EXO	023	011	ama a̱ ka̱ya̱ ke cindere vu ka̱sukpa̱ ubuta̱ wa wu uvuka. Ka̱ta̱ aza a unambi a̱ ka̱tsuma̱ ka̱ ɗa̱ a̱ ciya̱ feu ili i na a kulyaꞋa punu. Ili i na baci tamkpamu i buwai nnama n kakamba n ciya̱ feu a takuma. Ta feu va kuyaꞋan n kashina ki itacishi n kashina ka Zaitu ka̱ nu nannai.
002	EXO	023	012	“Ayin a̱ ta̱li a ɗa va kuyaꞋan ulinga, a kanna ke cindere ka ɗaɗa va kuvuka, adama a na anaka, ni njaki n nu a̱ ciya̱ feu a uvuka. Ka̱ta̱ muku ma agbashi a na a matsakai ɗa̱ n omoci a na i punu ida̱shi wa̱ ɗa̱ ele feu a ciya̱ a uvuka.
002	EXO	023	013	“Zuwai atsuvu i pana mayin n ili i na n danai. Ka̱ta̱ i ɗeke ula a̱ a̱ma̱li o yoku ba, ka̱ta̱ kpamu yu ula le punu a̱ una̱ u ɗa̱ ba.
002	EXO	023	014	“Ka̱ya̱ lakam yi ta̱ a kuyaꞋan ka̱ɗiva̱ ka nampa ali kutatsu, adama a na i neke mu tsugbayin.
002	EXO	023	015	I yaꞋan ka̱ɗiva̱ ka nampa ko boroji vu na vi n yisiti ba, i ta̱kuma boroji vu babu yisiti va ali ayin e cindere, tsu na n danai ɗa̱. I yaꞋan ka̱ɗiva̱ ka nampa a ayin a na i zuwai a̱ ka̱ya̱ lakam a̱ ka̱tsuma̱ ko wotoi u Abibu, adama a na a wotoi u nanlo u ɗaɗa yu uta̱i a iɗika i Masar. Ka̱ta̱ vuza u ta̱wa̱ wa̱ va̱ ekiye agaɗa ba.
002	EXO	023	016	I yaꞋansa ka̱ɗiva̱ ka ayin a vukyaꞋa, n avaꞋinka a iyain a̱ ica̱shi i kashina i ɗa̱. Ka̱ta̱ a uteku, i ciɓasa kpamu n ka̱ɗiva̱ ka libani i vutara a ayin a na baci i ɓolongushi ili i kashina i ɗa̱.
002	EXO	023	017	A̱ ka̱ya̱ dem mavali mi ta̱ a̱ kuta̱wa̱ a̱ ubuta̱ u Vuzavaguɗu Uba̱nga̱ri kutatsu.
002	EXO	023	018	“Ka̱ta̱ i yaꞋanka mu alyuka a mpasa koɓolo n ili i na a yaꞋin n yisiti ba. Ka̱ta̱ feu i ka̱sukpa̱ ushuma punu a inyama ya alyuka, ya asa ali a kubana a usana ba.
002	EXO	023	019	“Vu tuka̱ n avaꞋinka a na a laꞋi n kugaꞋan a ili i kashina i na i gita̱i kugeꞋwe i nu a kpaꞋa ku Vuzavaguɗu Ka̱shile ka̱ nu. “Ka̱ta̱ kpamu vu suꞋwan maku ma maraɗika ma na mi a kapa mani ma̱ a̱na̱ku a̱ ni ba.
002	EXO	023	020	“La̱na̱, mpa n kusuku ta̱ kalingata kelime ka̱ nu adama a na wi indana wu a̱ ubuta̱ u na vi a nwalu dem, ciya̱ vi yawa m ma̱ta̱na̱ a̱ ubuta̱ u na n foɓusokoi nu.
002	EXO	023	021	Ka̱ta̱ vu zuwa atsuvu kpamu vu pana mayin n ili i na u kudana. Ka̱ta̱ i shilika̱ n kadanshi ka̱ ni ba, adama a na a̱yi wa kucinukpaka ɗa̱ n ugbamukaci u nanlo ba. Adama a na kula ku va̱ ki ta̱ punu wa̱ ni.
002	EXO	023	022	“Vu panaka yi baci mayin ɗa vi yaꞋin i na n danai, mi ta̱ o kokpo vurala a̱ ubuta̱ wi irala i nu, mi ta̱ kpamu a kuꞋiwan aza a na a iwain nu.
002	EXO	023	023	“Kalingata ka̱ va̱ ki ta̱ a kuwala kelime ka̱ ɗa̱, ka̱ta̱ u tono n a̱ɗa̱ u tuka̱ ɗa̱ a iɗika ya aza Amoriya, n aza a Hitiya, n aza a Periziya, n aza a KanaꞋana n aza a Hiwiya n Jebusiya. Mi ta̱ a kuna le ra̱ka̱.
002	EXO	023	024	Ka̱ta̱ i kuɗa̱nku a̱ma̱li e le ko i cikpa le ba, ka̱ta̱ i tono ili i gbani-gbani i na i a kuyaꞋan ba. I fa̱da̱ a̱ma̱li a ka̱ta̱ i ɓoso atali a na a tsu lyuka kpamu miri-miri.
002	EXO	023	025	I cikpa Vuzavaguɗu Ka̱shile ka̱ ɗa̱ koci, i yaꞋan baci nannai mi ta̱ a kuzuwaka ɗa̱ una̱singai wi ili kulyaꞋa m mini. Mi ta̱ a kuraɗa iɓa̱lishi i na i kuta̱wa̱ wa̱ ɗa̱ dem.
002	EXO	023	026	Babu vuka vu na ka̱tsuma̱ ka̱ ni ka̱ kuta̱ a̱ ka̱tsuma̱ ka̱ ɗa̱, a̱ kuciya̱ punu kpamu madari a iɗika i ɗa̱ ba. Mi ta̱ a kuzuwa ɗa̱ i yongo n a̱ya̱ kau.
002	EXO	023	027	Mi ta̱ a̱ kusuku ili i na i kuneke wovon a iɗika i na i kureme dem kafu i yawa ɗe, ka̱ta̱ a̱ ripula̱. Mi ta̱ a kuzuwa irala i ɗa̱ ra̱ka̱ a kpatala ka̱ta̱ a suma.
002	EXO	023	028	Mi ta̱ a̱ kusuku itata e kelime ka̱ ɗa̱, adama a na i loko aza a Hiwiya n aza a KanaꞋana n aza a Hitiya.
002	EXO	023	029	Ama a̱ ka̱ya̱ ke te kaꞋa n kuloko le ba, ta lo iɗika ya yo kokpo an agali, ka̱ta̱ nnama n kakamba ma n yimkpa ali n lyaꞋa utsura u ɗa̱ ba.
002	EXO	023	030	Kenu-kenu ɗa mi o kuloko le, ali i yimkpa tsu na i kufuɗa ya lyaꞋa utsura wi iɗika ya, ka̱ta̱ i ɗa yo okpo i ɗa̱.
002	EXO	023	031	Mi ta̱ a kuzuwa uteku wa u gita̱ a mala ma shili a kubana a mala ma aza a̱ Filisitiya̱, a kubana gaɗi vu meremune a kubana e kuyene ku Yufiretu. Mi ta̱ e kuneke ɗa̱ uma a na i ida̱shi a iɗika ya e ekiye a̱ ɗa̱, ka̱ta̱ i loko le punu kelime ka̱ ɗa̱.
002	EXO	023	032	Ka̱ta̱ i yaꞋan uzuwakpani n ele ko n a̱ma̱li e le ba.
002	EXO	023	033	Ka̱ta̱ i ka̱sukpa̱ a̱ da̱sa̱ngu punu a iɗika ya ba, i ka̱sukpa̱ baci ta na i ta̱ a kuzuwa ɗa̱ i yaꞋanka mu unushi. Adama a na i ta̱ a kuzuwa ɗa̱ i yaꞋanka a̱ma̱li e le tsugbashi, i ta̱ o kokpo kpamu an maza wa̱ ɗa̱.”
002	EXO	024	001	Ɗaɗa Vuzavaguɗu u danai Musa, “Ta̱wa̱ i kumba na gaɗi avu n Haruna, n Nadabu n Abihu n aza a̱ gba̱ra̱-gba̱ra̱ amangatatsunkupa a aza a Isaraila, i shamgba daꞋin ka̱ta̱ i cikpa mu.
002	EXO	024	002	Musa endeꞋen a̱yi ɗa u kuyawa ɗevu nu mpa, aza a na a buwai ka̱ta̱ a gbaga ɗevu ba, ka̱ta̱ kpamu aza a Isaraila a na a buwai feu a kumba kusan ka n a̱yi ba.”
002	EXO	024	003	Ana Musa u banai u danai uma ukuna u wila̱ n udani u Vuzavaguɗu, ɗa uma a ushiki n ka̱la̱ka̱tsu ke te ɗa a danai, “Ci ta̱ a kuyaꞋan ili i na Vuzavaguɗu u danai dem.”
002	EXO	024	004	Ɗa Musa u ɗanai ili i na Vuzavaguɗu u danai ni ra̱ka̱. Ɗa u ɗa̱nga̱i n usana ka̱li-ka̱li ɗa u maꞋi katalikalyuka ɗaka vu kusan va. Ɗa u darai atali kupanere o okpoi agisana a kumaci kupanure ka aza i Isaraila.
002	EXO	024	005	Ɗa u suki olobo o yoku a aza i Isaraila a yaꞋan alyuka o kusongu, ka̱ta̱ kpamu a lyuka obomburon tsa alyuka a̱ ma̱ta̱na̱ a kubana a̱ ubuta̱ u Vuzavaguɗu.
002	EXO	024	006	Ɗa Musa u pecei mpasa mu nnama n na a kiɗai va ku re, n te u tsungi e nvene, n te kpamu ɗa u vishangushi n ɗa a katalikalyuka.
002	EXO	024	007	Ɗaɗa u ɗikai Katagarda ku Uzuwakpani ɗa u kecekei uma a. Ɗaɗa a̱ ushuki, “E, ci ta̱ a kuyaꞋan ra̱ka̱ ili i na Vuzavaguɗu u danai tsu ci yaꞋan, ka̱ta̱ kpamu tsu tono i ɗa.”
002	EXO	024	008	Ɗa Musa u ɗikai mpasa ma ɗa u vishanki uma ɗa u danai, “Mpasa n nampa ma n ɗaɗa n na n kuyotsongu uzuwakpani u na Vuzavaguɗu u yaꞋin n a̱ɗa̱ a na u nekei ɗa̱ wila̱ wa.”
002	EXO	024	009	Musa n Haruna n Nadabu n Abihu, n aza a̱ gba̱ra̱-gba̱ra̱ a Isaraila amangatatsunkupa a kumbai a kusan ka.
002	EXO	024	010	Ɗa e enei Ka̱shile ki Isaraila. A ɗaka va adasukpatsu a̱ ni va adanshi wingingi wa atali u na e ci ɗeke safaya a kutasa kelyu-keylu uteku tsu mindatsu ma na mi a kakana kanna.
002	EXO	024	011	Aza a̱ gba̱ra̱-gba̱ra̱ a Isaraila e enei Ka̱shile, ama kukiye ku Ka̱shile ku saꞋwa le ba, ɗa a lyaꞋi n o soꞋi a̱ ubuta̱ u Vuzavaguɗu.
002	EXO	024	012	Ɗa Vuzavaguɗu u danai Musa, “Ta̱wa̱ vi cina mu gaɗi vu kusan na, ka̱ta̱ vi shamgba punu, mi ta̱ e kuneke wu nshemberu ma atali n na mi uɗani n wila̱ u na n ɗanai, adama a na i yotsongusu uma.”
002	EXO	024	013	Ɗa Musa n ka̱ɓa̱nki ka̱ ni Jesuwa o foɓusoi, ɗa Musa u kumbai kusan ku Ka̱shile ka.
002	EXO	024	014	Ɗa u danai nkoshi m gba̱ra̱-gba̱ra̱, “Vanai tsu na, sai ayin a na tsu bonoi. Haruna n Horu i ta̱ o kokpo n a̱ɗa̱, vuza na baci wi n kadanshi u bana we le.”
002	EXO	024	015	Ana Musa u kumbai kusan ka, ɗa eleshu a palai kusan ka.
002	EXO	024	016	Ɗa tsugbayin tsu Vuzavaguɗu ci cipa̱i lo a Kusan ku Sinai. Ali ayin a̱ ta̱li eleshu a palai kusan ka, ɗa a kanna ke cindere, ɗa Vuzavaguɗu punu e eleshu a u ɗekei Musa.
002	EXO	024	017	A̱ ubuta̱ wi Isaraila wa lo, ɗa e enei tsugbayin tsu Vuzavaguɗu ci yotsoi akina a na i a kulyaꞋa gaɗi vu kusan.
002	EXO	024	018	Ɗa eleshu a palai Musa a ayin a na wi a kukumba gaɗi ka̱u a kusan ka. Ɗaɗa u shamgbai ɗe, ali ayin amangere kanna n kayin.
002	EXO	025	001	Ɗa Vuzavaguɗu u danai Musa,
002	EXO	025	002	“Dana aza a Isaraila a̱ tuka̱ mu n kuneꞋe ku le. Avu ɗa va kisaka mu kuneꞋe ka u yaba dem vu na ka̱ɗu ka̱ ni ku ushuki kuneke.
002	EXO	025	003	Na va ɗaɗa kuneꞋe ku na i kisa we le, azanariya, azurufa koɓolo n iyum i shili,
002	EXO	025	004	mini mu usuni, mini ma̱ ma̱ɗiya̱, m mini ma̱ ma̱jigi, n arikinla a singai, n cileme tsu nraɗika,
002	EXO	025	005	n ukpan wu nkyon u na a̱ rumbuki n garula, n ukpan wu nraɗika u singai, m maɗanga me megele,
002	EXO	025	006	m maniꞋin ma̱ ka̱la̱nji adama a̱ ma̱kuni, n icita adama a maniꞋin me kerengu, n ili i ma̱gula̱ni,
002	EXO	025	007	n atali o onis, n atali a na a buwai a singai a singai adama a na a paɗara efodu m mabambata ma̱ ma̱ka̱nga̱ ma efodu ma.
002	EXO	025	008	Vu zuwa le a maꞋaka mu ubuta̱ wi ida̱shi u ciɗa, ka̱ta̱ mpa n da̱sa̱ngu punu n ele.
002	EXO	025	009	Vi yaꞋan Ma̱va̱li ma Kuciɓa n Ka̱shile ma nampa n ili i na i buwai dem derere ci iyoci tsu na n kuyotsongu wu.
002	EXO	025	010	“Vu zuwa uma a yaꞋan Akpati va, m maɗanga me megele. Ugaɗi u ni u yawa udashi u tatsu n udyawi amangatatsu n kupa n u tawun, wanshi u ni kpamu udashi u re n udyawi kamanga n u tawun, kashani ka̱ ni ka yawa udashi u re n udyawi kamanga n u tawun.
002	EXO	025	011	Vu kuma kucina̱ ku ni n suvu a̱ ni dem n azanariya koci, ka̱ta̱ vu gece ka̱ga̱Ꞌin ku una̱ u ni wa kpamu n azanariya.
002	EXO	025	012	Ka̱ta̱ vu luwa̱ nkawani ma azanariya n na̱shi, ka̱ta̱ vu uka n ɗa e ene a akpati va. Nkawani n re a kakambu ka nampa n re a kakambu ka nan ɗe.
002	EXO	025	013	Ka̱ta̱ i yaꞋan kpamu alangu nu nɗanga mi ngele, ka̱ta̱ i kuma a ɗa n azanariya.
002	EXO	025	014	I uka alangu a punu a asuvu a nkawani ma Akpati ma, adama a ika̱na̱tsu i kuɗika.
002	EXO	025	015	Alangu a nampa ta punu o kuyongo u uki a nkawani ma akpati ma, ka̱ta̱ vuza u toɗo a ɗa ba.
002	EXO	025	016	Ka̱ta̱ i zuwa punu nshemberu ma atali n re n na mi n kadanshi ku ukuna u wila̱ wa, n na n kuneke wu.
002	EXO	025	017	“Vi yaꞋan ka̱kuya̱mkpa̱tsu ka kutsupa unushi ka n azanariya koci, ugaɗi u ni u yawa udashi u tatsu n udyawi amangatatsunkupa n u tawun, wanshi u ni kpamu udashi u re n udyawi kamanga n u tawun.
002	EXO	025	018	Vi yaꞋan Corobi vu re n azanariya a na a yimai, ka̱ta̱ vu zuwa i ɗa a akambu e re dem a̱ ka̱kuya̱mkpa̱tsu ka Akpati ka.
002	EXO	025	019	Ka̱ta̱ a yaꞋan i ɗa, i te a kakambu ka nampa i te kpamu a kakambu ka nan ɗe, i yaꞋan i ɗa u matyangi punu n ka̱kuya̱mkpa̱tsu ka akpati ka.
002	EXO	025	020	I zuwa ili ya a mindanai a kinda ka̱kuya̱mkpa̱tsu ka, i zuwa evelyu e le ubapi uɗengushi adama a na a pala ka̱kuya̱mkpa̱tsu ka.
002	EXO	025	021	Ka̱ta̱ vu zuwa punu nshemberu ma atali n na mi uɗani n kadanshi ka ukuna u wila̱ wa, u na mpa n kuneke ɗa̱, ka̱ta̱ vu kuya̱ngu n ka̱kuya̱mkpa̱tsu ka Akpati ka.
002	EXO	025	022	A gaɗi vu ka̱kuya̱mkpa̱tsu ka e mere me Corobi vi re vu na vi gaɗi va akpati vu wila̱ va, mi ta̱ a kugasa n avu ɗe ka̱ta̱ n neke wu wila̱ u va̱ ra̱ka̱ adama a uma a Isaraila.
002	EXO	025	023	“Ka̱ta̱ vi yaꞋan kirukpa ku maɗanga me megele, ugaɗi u ni u yawa udashi u tatsu, wanshi u ni u yawa udashi u te n kagimi. Ka̱ta̱ kashani ka̱ ni ka yawa udashi u re n udyawi kamanga n u tawun.
002	EXO	025	024	Ka̱ta̱ vu paɗara vu ɗa n azanariya koci, vu maꞋa ka̱ga̱Ꞌin ku una̱ ka n azanariya a̱ kuka̱ra̱Ꞌa̱.
002	EXO	025	025	Ka̱ta̱ vu sheꞋwe ili tsu makawani a̱ kuka̱ra̱ka̱, ka̱ta̱ wanshi u ni u laza kataka ke kukiye ba. Ka̱ta̱ vu tono ka̱ga̱Ꞌin ka vu maꞋa kaꞋa n azanariya.
002	EXO	025	026	Luwa̱ nkawani n na̱shi ma azanariya, ka̱ta̱ vu uka n ɗa ɗe a ngon n na̱shi n kirukpa ma dem.
002	EXO	025	027	I koɓo nkawani ma ɗevu n nshikpu ma, adama a na a̱ ɓa̱na̱ alangu a na a ci ɗikaka kirukpa ka.
002	EXO	025	028	Vi yaꞋan ashamkpatsu a m maɗanga me megele, ka̱ta̱ vu paɗara n azanariya, a ɗaɗa a kuɗika kirukpa ka.
002	EXO	025	029	Ka̱ta̱ vi yaꞋan apara ni nvene n atan a na a yaꞋin n azanariya koci, koɓolo kpamu nu nsasu n a̱ka̱na̱tsu n na a tsu yaꞋanka ulinga a̱ ubuta̱ u kutsungu ili i kuɗarukpa alyuka o kusoꞋo.
002	EXO	025	030	Ayin tutu vi ta̱ a kuzuwa punu Boroji vu na o foɓusoi adama va̱.
002	EXO	025	031	“Vi yaꞋan kashamkpatsu ka̱ ma̱kuni ka n azanariya koci a na a yimai, kashamkpatsu ka n anci a̱ ni, iyoci ya̱ a̱pa̱lu a̱ ni, mɓom n ni n uba̱zukpi u ni wokpo ubuta̱ u te.
002	EXO	025	032	YaꞋan acaka a̱ ta̱li a uta̱ ɗe a kakambu ka̱ ni, acaka a tatsu a kashamkpatsu ka̱ ma̱kuni ka a̱ uta̱ a kakambu ke te, acaka a tatsu kpamu a kakambu ka na ka buwai.
002	EXO	025	033	AtaꞋan, a tatsu a na a yaꞋin n iyoci ya̱ a̱pa̱lu a alumo, nu mɓom, nu uba̱zukpi, okpo a kacaka ke te, a tatsu a kacaka ka nan ɗe, ta u kuyaꞋan nannai ra̱ka̱ na acaka a̱ a̱ta̱li a na uta̱i a kashamkpatsu ka.
002	EXO	025	034	Ɗe a kashamkpatsu ka i ta̱ a kuyaꞋan atan a̱ na̱shi n iyoci ya̱ a̱pa̱lu a alumo nu uɓomi koɓolo nu uba̱zukpi u ni.
002	EXO	025	035	Moɓom me te mi ta̱ a kuyaꞋan a ɗaka vu kacaka ku ugiti, ka na ku uta̱i a kashamkpatsu ka̱ ma̱ ma̱kuni, moɓom me ire a ɗaka vu kacaka ke ire, moɓom ma tatsu kpamu a kacaka ka tatsu, dem vi le acaka a̱ ta̱li.
002	EXO	025	036	Moɓom ma n acaka a i ta̱ umatyangbani n kashamkpatsu ka na a yimai n azanariya koci.
002	EXO	025	037	MaꞋan nkuni n cindere ka̱ta̱ vu zuwa le gaɗi adama a na akana ubuta̱ e kelime ke le.
002	EXO	025	038	Ikaɓatsu i kukima̱ka̱ akina a, n a̱mbu a, a yaꞋan a ɗa n azanariya koci.
002	EXO	025	039	Ka̱ta̱ vi yaꞋan ashamkpatsu a̱ nkuni a̱ ni n ikoɓomgushi i le n azanariya koci a na a̱miki e le a yawai kilo kamangankupa n vu na̱shi.
002	EXO	025	040	Vu fuɗa vi yaꞋan ili ya uteku ci iyoci i na n yotsongi nu ɗe a kusan ka.
002	EXO	026	001	“Ka̱ta̱ vu maꞋa Ma̱va̱li ma̱ Ka̱shile ma n akashi a̱ utsutsu a singai kupa a na a yaꞋin n arikinla n tsugbere tsa akaɗa tsu mini mu usuni n tsu mini ma̱ ma̱ɗiya̱ n tsu mini ma garula. Ka̱ta̱ kacaꞋi ka yaꞋan akashi a n tsuzogu ci Corobi.
002	EXO	026	002	Akashi a a yaꞋan ushan dem derere, ugaɗi udashi amangere n u re wanshi kpamu udashi u ta̱li.
002	EXO	026	003	Ka̱ta̱ i jilya̱ akashi a̱ utsutsu a tawun a̱ ubuta̱ u te, i yaꞋan kpamu nannai n aza a tawun a na a buwai va.
002	EXO	026	004	Avu yaꞋanka akashi a̱ utsutsu a nroki n kusaku m mini mu usuni a̱ ka̱ga̱in ku uteku, a zuwa n ɗa a akashi a̱ utsutsu a na a̱ jilya̱i a̱ ubuta̱ u te wa ali n ugboku u ire wa dem.
002	EXO	026	005	Vi jilya̱ka̱ kakashi ku utsutsu ku uɓolongi ka nroki n kusaku amangerenkupa. Nannai ɗa kpamu va kuyaꞋan n kakashi ka na ka buwai va nu nroki amangerenkupa feu, nroki n kakambu ka nan ɗe a kindasanai nu nroki n kakambu ka nampa.
002	EXO	026	006	Vi yaꞋan ika̱na̱tsu n azanariya ali amangerenkupa, vu ɓolongu ugboku u re wa n ashiyatsu a, adama a na Ma̱va̱li ma Kuciɓa n Ka̱shile ma yaꞋan me te kpukuru.
002	EXO	026	007	“Ka̱ta̱ kpamu vu lapula akashi a̱ utsutsu n cileme tsu nraɗika, adama a̱ Ma̱va̱li mo Oɓolo ma na a kupalaka gaɗi vu Ma̱va̱li ma Vuzavaguɗu ma, akashi kupa n ke te ɗa va kuyaꞋan.
002	EXO	026	008	Akashi a̱ utsutsu kupa n ke te a nampa dem a yaꞋan derere, ugaɗi u yaꞋan udashi amangere n u tawun, ka̱ta̱ wanshi u yawa udashi u ta̱li.
002	EXO	026	009	Vu ɓolongu akashi a̱ utsutsu a tawun a nanlo a dem a̱ ubuta̱ u te, ka̱ta̱ o okpo kakashi ke te. Ka̱ta̱ akashi a̱ ta̱li a na a buwai na lo va feu vu ɓolongu le ubuta̱ u te tsu kakashi ke te ko yoku. Vu gosomgbonoi kakashi ka̱ ta̱li ka kure e kelime ka̱ Ma̱va̱li ka.
002	EXO	026	010	Vu jilika̱ akashi a na o ɓolongi tsu una̱ u te wa dem nroki n kusaku a uteku, ali amangerenkupa, nannai ɗa kpamu va kuyaꞋan n ugboku u na u buwai.
002	EXO	026	011	“Vi ta̱ a kuyaꞋan ika̱na̱tsu n viyum vi shili ali amangerenkupa vu zuwa moroki dem a̱ ubuta̱ u kushiya u ni. N uye u nampa, ma̱va̱li ma mi ta̱ o kokpo n uye u te koci o ɓolongu ka̱ta̱ o okpo ma̱va̱li me te.
002	EXO	026	012	Kagimi ka kakashi ka na baci ka pasai ko ka buwai, i ta̱ a kusaku kaꞋa a̱ kucina̱ ku ma̱va̱li ka.
002	EXO	026	013	Vi ta̱ a̱ kuka̱sukpa̱ udashi u te n kagimi u ta̱lukpa̱ u ka̱na̱ ka̱ta̱la̱la̱ adama a na u pala ma̱va̱li ma ra̱ka̱-ra̱ka̱.
002	EXO	026	014	Vi yaꞋan ka̱ɓa̱ya̱mkpa̱tsu ka̱ ma̱va̱li ma n ukpan wu nkyon u na a̱ rumbuki m mini ma garula. Vi yaꞋan kpamu ka̱ɓa̱ya̱mkpa̱tsu ko yoku ka singai n ukpan wu nraɗika.
002	EXO	026	015	“Vi yaꞋan muntsa mu utsutsu u ma̱va̱li wa m maɗanga me megele, vi shikpa̱ le kashani.
002	EXO	026	016	Muntsa mu utsutsu dem ma yawa udashi gendu, wanshi kpamu u yawa udashi u re n udyawi kamanga n u tawun,
002	EXO	026	017	n aguta ere uzuwi derere n vutoku. Ta va kuyaꞋan muntsa mu utsutsu u ma̱va̱li ma̱ Ka̱shile ma nannai.
002	EXO	026	018	Vi yaꞋan muntsa mu utsutsu kamanga adama a na a̱ ka̱na̱ akashi a a uɓon u ɗaka u ma̱va̱li wa.
002	EXO	026	019	Ka̱ta̱ vi yaꞋan kpamu ida̱sa̱mkpa̱tsu n azurufa ali amangere, ebelyu e re a ɗaka va̱ a̱ga̱Ꞌin a̱ utsutsu dem, yaba dem vi le n kokoɓotsu ka na ka̱ kuka̱na̱ le mayin.
002	EXO	026	020	A uɓon u gaɗi u ma̱va̱li ma̱ Ka̱shile ma, vi yaꞋan kpamu iga̱Ꞌin a̱ utsutsu kamanga,
002	EXO	026	021	n ubuta̱ wi ida̱sa̱mkpa̱tsu wa azurufa ali amangere, aza e re a̱ kumiꞋi ku ka̱ga̱Ꞌin ku utsutsu dem.
002	EXO	026	022	Vi yaꞋan iga̱Ꞌin a̱ utsutsu a̱ ta̱li, a̱ kucina̱ a̱ ka̱livi ka̱ Ma̱va̱li ka.
002	EXO	026	023	Vi yaꞋan kpamu muntsa mu utsutsu n re adama a na a̱ ka̱na̱ uɓon wu ngon a̱ kucina̱ ku Ma̱va̱li ka.
002	EXO	026	024	Iga̱Ꞌin a̱ utsutsu o ngon a nanlo a, o ɓolongu a ɗa kure, ili i na i gita̱i punu ɗaka ali a kubana gaɗi, a gasa ɗe gaɗi a̱ ubuta̱ u makawani me te, ka̱ta̱ o okpo mogon me te. Ta vo kuɓolongu ngon ma mo okpo nannai.
002	EXO	026	025	Ka̱ta̱ iga̱Ꞌin a̱ utsutsu a a̱ ɗa̱nga̱ kunla̱i n ida̱sa̱mkpa̱tsu ya azurufa a̱ ida̱shi e le gendu n ke te. Ida̱sa̱mkpa̱tsu i re i re a ɗaka va̱ iga̱Ꞌin a̱ utsutsu dem.
002	EXO	026	026	“Ka̱ta̱ vi yaꞋan aburakpatsu a tawun m maɗanga ma a megele, adama iga̱Ꞌin a̱ utsutsu a na a yaꞋin va a kakambu ka̱ ma̱va̱li ka,
002	EXO	026	027	a tawun kpamu adama a kakambu ke te ka na ki a uɓon u ɗaka, a tawun o yoku kpamu a kakambu ku uteku ka nan ɗe, ka na ki a̱ ka̱livi.
002	EXO	026	028	Kaburakpatsu ka na ki e mere ma̱ iga̱Ꞌin a̱ utsutsu a, i ta̱ a kupasamgbanai a̱ kugita̱ uteku u nampa ali a kubana a uteku u nan ɗe.
002	EXO	026	029	Vu kuma iga̱Ꞌin a̱ utsutsu a n azanariya, vu zuwa nkawani ma azanariya n na n kuka̱na̱ aburakpatsu a. Ka̱ta̱ kpamu vu kuma aburakpatsu a n azanariya.
002	EXO	026	030	Ta va kuyaꞋan Ma̱va̱li ma̱ Ka̱shile ma nannai ci iyoci i na n yotsongi nu a kusan ka.
002	EXO	026	031	“Vi yaꞋan kakashi ku tsutsu n arikinla n tsugbere tsu mini mu usuni, n tsugbere tsu na ci a na mini ma̱ ma̱ɗiya̱ n tsugbere tsu mini ma garula n tsugbere tsa akaɗa, ka̱ta̱ i yaꞋan ci Corobi n tsuzogu tsu na kacaꞋi ku uyevi ka yaꞋin.
002	EXO	026	032	Ka̱ta̱ vu saku ɗe kakashi ku utsutsu ka gbayin ka a̱ nshikpu n na̱shi m maɗanga ma megele n na a kumai n azanariya, ɗa kpamu a zuwai le a ida̱sa̱mkpa̱tsu i na a yaꞋin n azurufa.
002	EXO	026	033	Vu saku kakashi ku utsutsu ka a ɗaka vu nroki n na a darai adama a kupalaka ma̱va̱li ma. Ka̱ta̱ vu zuwa punu akpati vu wila̱ va, a̱ kucina̱ ku kakashi ku utsutsu ka. Kakashi ku utsutsu ka ɗaɗa ke kupece ubuta̱ u ciɗa n ubuta̱ u na u laꞋi n ciɗa.
002	EXO	026	034	Vu zuwa ka̱kuya̱mkpa̱tsu ka ku tsupaka unushi ka a akpati vu wila̱ punu a̱ ubuta̱ u na u laꞋi n ciɗa va.
002	EXO	026	035	Vu zuwa kirukpa n tsupulai tsu kakashi ku utsutsu a uɓon u gaɗi u Ma̱va̱li wa, ka̱ta̱ vu zuwa kashamkpatsu ka̱ ma̱kuni vu pasamgbanai ma̱va̱li ma a uɓon u ɗaka.
002	EXO	026	036	“Vi yaꞋan kakashi ku utsutsu u kuꞋuwa a̱ ka̱pa̱m wa nannai n arikinla n tsugbere tsu na ci an mini mu usuni, n tsu na ci yotsoi an mini ma̱ ma̱ɗiya̱ n tsugbere tsu mini ma garula, n tsugbere tsa akaɗa tsu singai. Ka̱ta̱ kacaꞋi ka kala kakashi ka.
002	EXO	026	037	Vi ta̱ a kuyaꞋanka kakashi ka nshikpu m maɗanga ma megele, ka̱ta̱ vu kuma n azanariya. Ka̱ta̱ vu saku kakashi ka nu nroki ma azanariya, n ida̱sa̱mkpa̱tsu i tawun i le i na a yaꞋin n iyum i shili.
002	EXO	027	001	“Vi yaꞋan katalikalyuka ka m maɗanga ma megele, ugaɗi u ni u yawa udashi u cindere n kagimi, wanshi kpamu nannai udashi u cindere n kagimi. Uɗa̱ngi u ni u yaꞋan udashi u na̱shi n kagimi, wanshi n ugaɗi u katalikalyuka ka u yaꞋan feu derere.
002	EXO	027	002	Vi yaꞋan avana a ngon n na̱shi n ni dem, adama a na avana a o okpo umatyangbani ubuta̱ u te punu n katalikalyuka ka, ka̱ta̱ vu kuma kaꞋa n vuyum vi shili.
002	EXO	027	003	Vu maꞋa mgbodo n na a̱ ku tsuwa̱nsa̱ka̱ kokomo ka katalikalyuka ka, n ikenekpetsu ya akina, n apara, n ikaɓatsu, n a̱mbu a̱ kupura̱ka̱ cikina, ili i nampa ya a yaꞋan i ɗa n iyum i shili.
002	EXO	027	004	Ka̱ta̱ vi yaꞋan katalikalyuka n kazatsu n viyum vi shili, ɗe atusu a ka̱ta̱ vu uka nkawani mi iyum i shili n na̱shi adama a ngon n na̱shi n katalikalyuka ka.
002	EXO	027	005	Vu zuwa kazatsu ɗaka, adama a na u pala katalikalyuka ka kagimi.
002	EXO	027	006	Vi yaꞋan alangu a̱ kuɓa̱na̱ka̱ katalikalyuka ka m maɗanga ma megele vu kuma maꞋa n viyum vi shili.
002	EXO	027	007	Vu uka alangu a punu a nkawani ma, akambu e re dem adama a na a̱ ciya̱ a yaꞋanka ulinga a ayin a na baci i a kuɗika katalikalyuka ka.
002	EXO	027	008	Vi yaꞋan katalikalyuka ka n kungu nu nɗanga n na e sheꞋwei n na mi wanshi, ka̱ta̱ vu yaꞋan tsa akpati vu na vi n ka̱ɓa̱ya̱mkpa̱tsu ba, tsu na n yotsonki nu a kusan ka.
002	EXO	027	009	“Ka̱ta̱ vi yaꞋan Ulanga u Ma̱va̱li ma kuciɓa n Ka̱shile ma, a saku ɗe kakashi ka na a yaꞋin n arikinlai n tsugbere tsu singai tsa. A uɓon u ɗaka kpamu ugaɗi u kakashi wa u yawa udashi amangatawun,
002	EXO	027	010	ka̱ta̱ a saku ɗe akashi a a̱ nshikpu mi iyum i shili kamanga, aza a na a zuwai a anci e le a na a yaꞋin n iyum i shili a na i kamanga feu. Vu saku akashi a̱ utsutsu a nu nroki n na a yaꞋin n azurufa koɓolo nu nkawani.
002	EXO	027	011	Ta kpamu i kuyaꞋan nannai n tsu gaɗi a kakashi ka na a kusaku va, ka yaꞋan udashi amangatawun n amangerenkupa, nu nshikpu kamanga, ida̱sa̱mkpa̱tsu i le a yaꞋan i ɗa n iyum i shili kamanga feu. Nkawani n awin, a yaꞋan a ɗa n azurufa.
002	EXO	027	012	“N tsu ukocishi u ka̱livi u kakashi wa wanshi u ni u yaꞋan udashi amangatatsunkupa n u tawun n nshikpu kupa n ida̱sa̱mkpa̱tsu kupa feu a yaꞋan a ɗa n azanariya.
002	EXO	027	013	N uɓon u kasana a̱ ubuta̱ u na utsutsu wi, udashi u yawa amangatatsunkupa n u tawun.
002	EXO	027	014	Akashi a kakambu ke te ku utsutsu ka ugaɗi u ni u yawa udashi kamanga n u re n kagimi, ka̱ta̱ i saku ɗe kaꞋa a ashamkpatsu a tatsu ka̱ta̱ i kiyangu le a̱ ida̱sa̱mkpa̱tsu i tatsu ya.
002	EXO	027	015	Ta kpamu nannai n kakambu ka nan ɗe. Ukambu u re wu utsutsu wa, a saku ɗe akashi a na i n ugaɗi u na u yawai udashi kamanga n u re n kagimi koɓolo n ashamkpatsu a tatsu n ida̱sa̱mkpa̱tsu a tatsu feu.
002	EXO	027	016	A utsutsu u kuꞋuwa a ulanga u Ma̱va̱li ma kuciɓa n Ka̱shile ma, ugaɗi u ni u yawa udashi kamangankupa. Ka̱ta̱ a yaꞋan kakashi n arikinla n tsugbere tsu na ci tsu mini mu usuni, n tsu na ci yotsoi mini ma garula, n tsu mini ma̱ ma̱ɗiya̱, n tsugbere tsa akaɗa. Ka̱ta̱ a caꞋa n igani, ka̱ta̱ a saku ɗe kaꞋa a yaꞋanka le ashamkpatsu a̱ na̱shi n ida̱sa̱mkpa̱tsu i na̱shi.
002	EXO	027	017	Ashamkpatsu ra̱ka̱ a na a̱ ka̱ra̱Ꞌi a ulanga u Ma̱va̱li ma kuciɓa n Ka̱shile ma, ka̱ta̱ a shiya le n awin a azurufa. Okoɓotsu e le o okpo a na a yaꞋan n azurufa feu, ida̱sa̱mkpa̱tsu yo okpo i na a yaꞋin n iyum i shili.
002	EXO	027	018	Ugaɗi wu ulanga wu uteku u Ma̱va̱li wa ra̱ka̱ u yawa udashi amangatawun n amangerenkupa, wanshi u ni u yaꞋan udashi amangatatsunkupa n u tawun, kashani ka̱ ni ka yawa ubapi u cindere n kagimi. Ka̱ta̱ a̱ ka̱ra̱ka̱ uteku wu uba̱nga̱ wa n kakashi ka na a yaꞋin n arikinla a singai, n anci a̱ iyum e le.
002	EXO	027	019	Ucanuku u na a kuyaꞋanka ulinga u Ma̱va̱li wa dem, n aguta a na a̱ kushukpa̱ka̱ Ma̱va̱li ma, a uteku wu ulanga u Ma̱va̱li wa feu a yaꞋan i ɗa n iyum i shili.
002	EXO	027	020	“Vu dana muku mi Isaraila a̱ tuka̱ m maniꞋin ma zaitu ma na a pishai mayin adama a kutasukusu ma̱kuni ma ayin tutu.
002	EXO	027	021	Ka̱ta̱ i zuwa kashamkpatsu ka̱ ma̱kuni a̱ ubuta̱ u Ma̱va̱li mo Oɓolo wa n tsu pulai tsu kakashi ka na a palakai Akpati vu Uzuwakpani vu na vi a̱ ubuta̱ u ciɗa wa. Haruna m muku mo olobo n ni, ele ɗa a̱ kula̱na̱ ma̱kuni ma akina ma kanna n kayin dem, adama a na mo yongo a kakana e kelime ka Vuzavaguɗu. Na va ɗaɗa wila̱ u uma Isaraila, i tono u ɗa ali nu ntsukaya n na i kumatsa.
002	EXO	028	001	“Ɗeke vuza nu Haruna m muku molobo n ni, Nadabu n Abihu n Eliyaza n Itama. Vu zagbaka mu ele, ka̱ta̱ vu uta̱ka̱ le a̱ ka̱tsuma̱ ka̱ muku mi Isaraila, adama a na o okpo anan ganu aza na a kuyaꞋanka mu ulinga.
002	EXO	028	002	Ka̱ta̱ vu jilya̱ka̱ mokoshi ma̱ nu Haruna ntogu n singai n tsugbayin, n na n kuyotsongu uzagbi u ni.
002	EXO	028	003	YaꞋan kadanshi n eyevi dem aza a na n nekei kuyeve a̱ ubuta̱ u kujilya̱, a yaꞋanka Haruna motogu adama a kavasa ke kerengu, adama a na wo okpo ganu vu na u kuyaꞋanka mu ulinga.
002	EXO	028	004	Na va ɗaɗa ntogu n na a̱ kujilya̱ka̱ yi, ma na mi n mabanbata n efodu, n eleje, m motogu ma gbayin mu ugaɗi m motogu ma gbati mi igani ma na a caꞋi n ekiye, m ma̱kuꞋun ma tsuganu n kashiyatsu. A̱ jilya̱ka̱ mokoshi ma̱ nu Haruna ntogu n kavasa ke kerengu ka nampa, m muku n ni adama a na a yaꞋanka mu ulinga u tsuganu.
002	EXO	028	005	Aza na a̱ kujilya̱ ntogu ma a yaꞋan ulinga n tsugbere tsu na a ci yaꞋanka kucaꞋa tsa azanariya tsu na ci an mini mu usuni, n tsu na ci yotsoi mini ma garula n tsu mini ma̱ ma̱ɗiya̱, n arikinla a singai.
002	EXO	028	006	“Ka̱ta̱ a̱ jilya̱ efodu va n tsugbere tsu kucaꞋa tsa azanariya, tsu na ci an mini mu usuni n tsu na ci yotsoi an mini ma̱ ma̱ɗiya̱ m mini ma garula n arikinla a singai, ulinga u ka̱jili ku usuɓi.
002	EXO	028	007	Ma yaꞋan n eleje a avangatsu e re ugasatangbani wu ngon n re adama a kushiya.
002	EXO	028	008	Ogoni a na a yaꞋankai kaɗambura ku ucaꞋi ko tsuzogu ka, ko yotso kujilya̱ ku motogu ku efodu ka, ka̱ta̱ ka yaꞋan umatyangbani ɗe n efodu va, tsa a azanariya, m mini mu usuni, n tsu mini ma garula, koɓolo n arikinla a singai.
002	EXO	028	009	Vu ɗika atali o onis e re, ka̱ta̱ vu ka̱ra̱ ɗe ula a̱ muku mi Isaraila,
002	EXO	028	010	vu ka̱ra̱ ula a̱ ta̱li e le ɗe a katali ke te m motonosonoi tsu na a matsai le, ula a̱ ta̱li a na a buwai ka̱ra̱ le feu a katali ka na ka buwai.
002	EXO	028	011	Vu ka̱ra̱ ɗe ula a̱ muku mi Isaraila a atali e re a, tsu na kesheꞋwi ka tsu ɗana a̱ ka̱ta̱mba̱ri. Vi ta̱ a kuzuwa katali dem ka na a yaꞋin n tsuzogu tsa azanariya a̱ kuka̱ra̱Ꞌa̱.
002	EXO	028	012	Ka̱ta̱ a shiya a ɗa a avangatsu a efodu a adama a na o okpo atali a kuciɓasa a̱ muku mi Isaraila. Haruna wi ta̱ a kuɗika ula a nampa a avangatsu a̱ ni ka̱ta̱ mpa Vuzavaguɗu n ciɓa ayin a na baci u banai e kelime ka̱ va̱.
002	EXO	028	013	Vi ta̱ a kuzuwa katali dem ka na a yaꞋin n tsuzogu tsa azanariya a̱ kuka̱ra̱Ꞌa̱
002	EXO	028	014	n ikani ya azanariya i re, uɓishi an kawin ka̱ta̱ vu ɓolongu le punu m muntsa mu utsutsu ka.
002	EXO	028	015	“Vi yaꞋan mabambata ma afada, ulinga u keyevi n tso ogoni e efodu, ka̱ta̱ vu yaꞋan maꞋa n azanariya, tsu mini mu usuni, m mini ma̱ ma̱ɗiya̱ n arikinla a na a yaꞋin n tsugbere.
002	EXO	028	016	Kakashi ka na a ku caꞋa va, akambu a i ta̱ a kuyaꞋan derere n aza na a buwai, wanshi udyawi kuci ka̱ta̱ vu ka̱ta̱la̱ kaꞋa kure.
002	EXO	028	017	Ka̱ta̱ vu dara ɗe atali a singai a singai akariki a̱ na̱shi. A kakariki ka iyain vu dara ɗe, karneliyan, n tofa, n zumurudu,
002	EXO	028	018	a kakariki ke ire a dara ɗe kirisola, n safaya n daimon,
002	EXO	028	019	a kakariki ka tatsu ɗa a dara ɗe Jesinta, n agata, n amati,
002	EXO	028	020	a kakariki ka na̱shi ɗa a dara ɗe, berila, n onika, n yasfa. Katali dem ka̱ta̱ a zuwa kaꞋa punu a̱ ka̱ga̱Ꞌin ku utsutsu u kenu u na a yaꞋin a azanariya a.
002	EXO	028	021	I ta̱ a kuzama atali kupa n e re, ka̱ta̱ a ka̱ra̱ ɗe ula a umaci a̱ muku mi Isaraila a katali ke te ke te dem. Ula a nampa i ta̱ o kokpo urotu.
002	EXO	028	022	Ka̱ta̱ vi yaꞋanka mabambata ma ikani yu ucaꞋi i tsu tsuzogu tsa awin, a na a yaꞋin n azanariya koci.
002	EXO	028	023	Vi yaꞋan nkawani n re ma azanariya n na o kukoɓo ɗe a̱ iga̱Ꞌin e re a mabambata ma.
002	EXO	028	024	Ka̱ta̱ vu shiya ɗe awin e re a azanariya a ɗe a nkawani n re m mabambata ma.
002	EXO	028	025	Ugasatangbani u re wu uteku wi ikani u re wa, vi shiya u ɗa ɗe a̱ ubuta̱ u re wa, ka̱ta̱ vu koɓo le n tsu kelime a̱ ubuta̱ u te n efodu va.
002	EXO	028	026	Ka̱ta̱ vi yaꞋan nkawani n re ma azanariya, ka̱ta̱ vu koɓo ɗe n ɗa ɗe uteku u re u mabanbata ma, n asuvu a ukoci ɗevu n efodu va.
002	EXO	028	027	Vi yaꞋan nkawani n re ma azanariya ka̱ta̱ vu koɓo le n kelime ka efodu va, a uɓon u ɗaka wa avangatsu, derere a ubuta̱ u na nroki n kaɗambura ko tsuzogu ka efodu ka ki.
002	EXO	028	028	Ka̱ta̱ i shiya ɗe mabanbata nu nkawani n ni ɗe a nkawani n efodu koɓolo n awin a̱ mini mu usuni, adama a na wo okpo ulinga u keyevi ka kucaꞋa ka awin ke efodu, adama a na ka̱ta̱ mabambata ma ma̱ ta̱wa̱ ma̱ ba̱ɗa̱ a efodu va ba.
002	EXO	028	029	Ayin a na baci Haruna wi a kuꞋuwa a̱ ubuta̱ u na u laꞋi n ciɗa, ka̱ta̱ Vuzavaguɗu u ciɓa n ula a̱ muku mi Isaraila a̱ ka̱ɗu ka̱ ni. Adama a na wo okpo ili i kuciɓasa ko wanai.
002	EXO	028	030	Ka̱ta̱ vu zuwa punu feu Yurim n Tumi punu a mabanbata, adama a na o yongo punu a̱ ka̱ɗu ka Haruna a ayin a na baci u banai e kelime ka Vuzavaguɗu. Nannai ɗa Haruna u kuyongo n ili i na i kusheshe ukuna u na Vuzavaguɗu u cigai a̱ kuka̱ra̱ka̱ punu a̱ ka̱ɗu ka̱ ni, a ayin a na baci de dem wi e kelime ka Vuzavaguɗu.
002	EXO	028	031	“Ka̱ta̱ vi yaꞋan motogu mu caꞋi mu ugaɗi ma efodu ma, m mini mu usuni ra̱ka̱.
002	EXO	028	032	Ka̱ta̱ a yaꞋan kuɗeku ku motogu ka, ucaꞋi u ni u yaꞋan ka̱gba̱ta̱ra̱, ta lo wa̱ ta̱wa̱ wa kara.
002	EXO	028	033	Ɗe a̱ iga̱Ꞌin o motogu ma, n tsu ɗaka, vi cindala ɗe tsuzogu tsu umaci u maɗanga ma na a tsu ɗeke ruman, n tsu mini mu usuni, n tsu ma̱ɗiya̱, n tsu mini ma garula, n tsugbere tsu ucaꞋi n tsuzogu tsu singai.
002	EXO	028	034	E gere ɗe alingi n umaci u ruman o motonosonoi a̱ kuka̱ra̱Ꞌa̱ ugupi u motogu wa.
002	EXO	028	035	Ka̱ta̱ Haruna u uka motogu ma nampa ma ayin a na baci wi a kuyaꞋan ulinga e kelime ka Vuzavaguɗu. Ka̱ta̱ a pana ma̱shi ma alingi ma a ayin a na baci wi a kuꞋuwa, n ayin a na baci wi a̱ kuta̱ a̱ ubuta̱ u ciɗa e kelime ka Vuzavaguɗu ta lo wa̱ kuwa̱.
002	EXO	028	036	“Vi yaꞋan maganda ma kaci n azanariya koci, ka̱ta̱ vu ka̱ra̱ ɗe iɗani i nampa, uteku tsu uzuwi u kukiye u ka̱ta̱mba̱ri tsu nampa, ‘ILI I CIƊA U VUZAVAGUƊU.’
002	EXO	028	037	Ka̱ta̱mba̱ri ka azanariya ka, a shiya kaꞋa n kawin ka na ki tsu mini mu usuni a gaɗi vo oroli a.
002	EXO	028	038	Ta ta na nannai Haruna u kapa baci oroli a, ta ɗe e kene iɗani ya a̱ kuca̱n ku ni. Ta kpamu nannai u kuɗika a̱miki a̱ unushi u uma a Isaraila ayin a na i e kuneke kuneꞋe ku le ku ciɗa. Ta ɗe iɗani i kuyongoso ɗe a̱ kuca̱n ku Haruna adama a na Vuzavaguɗu u ciya̱ wi isa kuneꞋe ku le.
002	EXO	028	039	“Vi yaꞋan motogu me kenu ma, n arikinla a singai, ka̱ta̱ vi yaꞋan kpamu oroli n arikinla a singai feu, ka̱ta̱ vi yaꞋan kaɗambura ko tsuzogu tsu ucaꞋi we ekiye.
002	EXO	028	040	“Yi ta̱ a kuyaꞋanka muku n Haruna ntogu n kenkeꞋen, n ashiyatsu, nu nkunkuꞋun, nu ntogu n na n kuneke le tsugbayin n tsuloboi.
002	EXO	028	041	Vu uka Haruna m muku n ni ucanuku u nampa wa, ka̱ta̱ vu sukumaka le maniꞋin vu zuwa le o okpo ciɗa ka̱ta̱ vu erengu le ciya̱ a yaꞋanka mu ulinga u tsuganu.
002	EXO	028	042	Vi yaꞋanka le acaka a gbati-gbati n arikinla a na a kuyawa a̱ka̱nga̱tsu a̱ ciya̱ a yaꞋanka ciyampa.
002	EXO	028	043	Haruna m muku n ni a uka ucanuku wa a ayin a na baci i a kuꞋuwa a̱ Ma̱va̱li mo Oɓolo ko a ayin a na i a kuyawa ɗevu n katalikalyuka adama a na a yaꞋan ulinga a̱ ubuta̱ u Ciɗa, ta lo o ronoko ka̱ci ke le unushi u na u kutuka̱ le n ukpa̱. Na lo va wi ta̱ o kokpo wila̱ u ko wanai u Haruna nu ntsukaya n na n kuta̱wa̱ ka̱ca̱pa̱ ka̱ ni.
002	EXO	029	001	“Ili i na va kuyaꞋanka Haruna m muku n ni a̱ ubuta̱ u kavasa ke kerengu i ɗaɗa na, adama a na a yaꞋanka mu ulinga u tsuganu. Vu ɗika maku mo kobomburon ni ngiri e re n na mi babu uꞋiwin u Ka̱shile.
002	EXO	029	002	Ka̱ta̱ vi yaꞋan ulinga n kiya ku alkama ku na ku geꞋwei neruru babu yisiti, ka̱ta̱ a yaꞋan boroji, n akala a na a̱ zuɓuki n kiya ku maniꞋin ma zaitu, n emeshe a na i ujaꞋangi m maniꞋin.
002	EXO	029	003	Ka̱ta̱ vu zuwa punu ili ya a mabana vu banka, koɓolo n kobomburon n ngiri ma a̱ ubuta̱ u ciɗa wa.
002	EXO	029	004	Ka̱ta̱ vu tuka̱ Haruna m muku n ni a utsutsu u Ma̱va̱li wa ka̱ta̱ vu sumba̱ le m mini.
002	EXO	029	005	Ka̱ta̱ vu uka Haruna ntogu ma. Vi gita̱ m motogu ma asuvu mu ugaɗi, ka̱ta̱ vu tono m motogu ma gaɗi ma gbati, ka̱ta̱ vu tono n efodu m mabambata ka̱ta̱ vu shiya n ashiyatsu a na a caꞋi n igani ya.
002	EXO	029	006	Ka̱ta̱ a kapaka yi oroli a kaci, ka̱ta̱ a shiyaka yi ɗe a ashiyatsu a azanariya m maganda a kaci.
002	EXO	029	007	Ka̱ta̱ vu ɗika maniꞋin me kerengu vu sukuya̱ka̱ yi a kaci.
002	EXO	029	008	Vu tuka̱ m muku ma ka̱ta̱ vu uka le ntogu ma asuvu ma,
002	EXO	029	009	Ka̱ta̱ vu shiyaka yaba dem kashiyatsu ka kaɗambura, vu kapaka le nkunkuꞋun ma. Ta va kuzagba Haruna m muku n ni nannai. Ulinga u tsuganu wi ta̱ o kokpo u le a̱ wila̱ kowanai. Nannai ɗa va kuyaꞋanka Haruna m muku n ni kavasa ke kerengu.
002	EXO	029	010	“Vu tuka̱ m maku mo kobomburon ka a̱ ubuta̱ u Ma̱va̱li mo Oɓolo, Haruna m muku n ni i ta̱ a kukiyangu ɗe ekiye a gaɗi vu maku mo kobomburon ka.
002	EXO	029	011	Ka̱ta̱ vu kiɗa kobomburon ka e kelime ka Vuzavaguɗu a̱ utsutsu u Ma̱va̱li mo Oɓolo ma,
002	EXO	029	012	Vu dyaɓa mpasa n kobomburon ma a̱ ka̱jivu ka̱ta̱ vu sura ɗe n ɗa a avana a katalikalyuka ka, n na tamkpamu m buwai a̱ tsungu punu a ɗaka vu kumiꞋi ku katalikalyuka ka.
002	EXO	029	013	Ka̱ta̱ vu takpa ushuma u na u palai ciꞋin tsu ka̱tsuma̱ tsa, n ubuta̱ u singai wa asuvu, n ukambu wa asuvu, n muku n ka̱tsuma̱ n re ma koɓolo n ushuma u le, i songu a gaɗi vu katalikalyuka ka.
002	EXO	029	014	Ama inyama i na i buwai i kobomburon ya koɓolo n ukpan, n a̱wiya̱n dem, vu banka i ɗa pulai vu likuci ka̱ta̱ vu songu ɗe i ɗa, ɗaɗa alyuka a̱ unushi.
002	EXO	029	015	“Vu ɗika ka̱giri ke te, ka̱ta̱ Haruna m muku n ni a kiyangu ɗe ekiye e le.
002	EXO	029	016	Vu kiɗa ka̱giri ka, ka̱ta̱ vu keɗengu mpasa ma vu vishangu a akambu dem a katalikalyuka ka.
002	EXO	029	017	Ka̱ta̱ vu kiɗa ka̱giri ka akiɗi-akiɗi, vu za̱Ꞌa̱ ili i ka̱tsuma̱ koɓolo n ekpete, ka̱ta̱ vu zuwa kaci ka ubuta̱ u te koɓolo n akiɗi a na a buwai.
002	EXO	029	018	Vu songu ka̱giri ka ra̱ka̱ a katalikalyuka, alyuka o kusongu a ɗa a Vuzavaguɗu, a̱ ma̱gula̱ni, alyuka a na o songi n akina adama a Vuzavaguɗu.
002	EXO	029	019	“Ɗika ka̱giri ka na ka buwai va, Haruna m muku n ni a kiyangu ɗe ekiye e le a kaci ka ka̱giri ka.
002	EXO	029	020	Ka̱ta̱ vu kiɗa ka̱giri ka vu keɗengu mpasa n ni ma, vu kenuku mpasa ma vu tsungu iga̱Ꞌin melegu ma kutsuvu ku singai ku Haruna. A dyaɓaka muku n ni mpasa ma kpamu a̱ a̱jivu a gbagbaꞋin a usingai e ekiye e le n a̱jivu a gbagbaꞋin e ene a usingai e le. Ka̱ta̱ ayin a nanlo vu vishangu n na m buwai a akambu dem a katalikalyuka ka.
002	EXO	029	021	Vu kenuku ɗe mpasa ma a gaɗi vu katalikalyuka ka ka̱ta̱ vu na̱na̱ n ɗa m maniꞋin me kerengu. Ka̱ta̱ vu vishanku Haruna nu ntogu n ni, ka̱ta̱ vu vishanku muku n ni nu ntogu n le, ta o kokpo ciɗa nannai nu ntogu n le.
002	EXO	029	022	“Vu takpa ushuma u ka̱giri wa, n ushuma u winja, n ushuma u na u palai ili i ka̱suma̱, n u na u palai asuvu, m muku n ka̱tsuma̱ n re dem n ushuma u le, koɓolo m ma̱kuta̱. (Na va ɗaɗa ka̱giri ka adama a kavasa ke kerengu.)
002	EXO	029	023	Ka̱ta̱ vu ɗika ka̱kutsu ko boroji ke te n emeshe a na a putalai m maniꞋin, n kakala ke te punu a mabana ma na mi m boroji vu na vi n yisiti ba, vu na a zuwai e kelime ka Vuzavaguɗu.
002	EXO	029	024	Vu zuwa ili i nampa ya dem e kukiye ku Haruna m muku n ni, ele tamkpamu a yaꞋan alyuka a̱ ɗengusa̱ gaɗi tsa alyuka a̱ kuɗa̱ngusa̱ e kelime ka Vuzavaguɗu.
002	EXO	029	025	Ka̱ta̱ vi isa i ɗa e ekiye le kpamu, ka̱ta̱ vu songu le a katalikalyuka ɗe gaɗi va alyuka o kusongu ci ili i ma̱gula̱ni a̱ ubuta̱ u Vuzavaguɗu. Na va alyuka akina ɗa u Vuzavaguɗu.
002	EXO	029	026	“Vi ɗika ma̱ka̱nga̱ ma malala ma na a kiɗai adama a kavasa ka kerengu ku Haruna ka, ka̱ta̱ vu ɗengusa̱ gaɗi adama a na wo okpo alyuka e kelime ka Vuzavaguɗu. Ma̱ka̱nga̱ ma nampa ma mi ta̱ o kokpo ma̱ nu.
002	EXO	029	027	Ka̱ta̱ vu zuwa i ɗa adama a kavasa ke kerengu ka Haruna m muku n ni. Ɗaɗa ma̱ka̱nga̱ ma malala ma m ma̱kuta̱ ma na a yaꞋankai alyuka a̱ ɗengusa̱i u Vuzavaguɗu wa.
002	EXO	029	028	Na va wi ta̱ o kokpo upecu u Haruna m muku ni u ayin dem a na baci aza Isaraila a̱ ta̱wa̱i kuyaꞋan alyuka a̱ ma̱ta̱na̱ e kelime ka Vuzavaguɗu.
002	EXO	029	029	“Ntogu n ciɗa n Haruna mi ta̱ o kokpo ili yi uka̱ni, a̱ kugita̱ a̱ muku n ni ali a kubana ntsukaya n ni. Ntogu n nanlo n ɗa a kuyaꞋanka ulinga a kubana u vuza na baci dem a zagbai.
002	EXO	029	030	Maku ma na baci de dem ma ɗikai uka̱ni a ulinga u tsuganu i ta̱ a kuꞋuka ntogu n nampa ali ayin e cindere, a ayin a na baci de i a kuyaꞋanka mu ulinga a̱ ubuta̱ u Ma̱va̱li mo Oɓolo.
002	EXO	029	031	“Ka̱ta̱ vu ɗika ka̱giri ka na a kuyaꞋanka kavasa ke kerengu, ka̱ta̱ vu suꞋwan inyama ya a̱ ubuta̱ u ciɗa wa.
002	EXO	029	032	Haruna ɗa koci m muku n ni a kutakuma i nyama ya, koɓolo m boroji vu na vi a mabana a̱ utsutsu u Ma̱va̱li mo Oɓolo ma.
002	EXO	029	033	Ele ɗa koci a kutakuma inyama ya m boroji vu na a̱ tuka̱i adama a kutakpa ku unushi, n kavasa kerengu ku le. Babu vuza pulai vu na u kutakuma ili i nampa adama a na ili i ciɗa i ɗa.
002	EXO	029	034	Inyama ya ko boroji va vu buwa baci ali a kubana usana, ka̱ta̱ o songu i ɗa. O kudoku a takuma i ɗa ba, adama a na ili i ciɗa i ɗa.
002	EXO	029	035	“Tsu nampa tsu ɗa va kuyaꞋanka Haruna m muku n ni kavasa ke kerengu, derere tsu na n danai nu. Ka̱ɗiva̱ ke kerengu ka nampa ka ki ta̱ a kuyaꞋan ali ayin e cindere.
002	EXO	029	036	A̱ ka̱tsuma̱ ka ayin e cindere a nampa a kanna dem yi ta̱ a kuyaꞋan alyuka a kutakpa unushi n kobomburon. Vu zuwa katalikalyuka ka kokpo ciɗa nannai, vu putala kaꞋa m maniꞋin ma zaitu.
002	EXO	029	037	Ayin e cindere avu a kuyaꞋan nannai, avu a kuyaꞋansa alyuka a kutakpa unushi wa adama a na katalikalyuka ka kokpo ciɗa. Katalikalyuka ka kokpo ili i na i laꞋi n ciɗa, ili i na baci de dem i saꞋwai kaꞋa i ɗa yi ta̱ o kokpo ciɗa.
002	EXO	029	038	“Na va ɗaɗa ili i na va kulyuka katalikalyuka ayin tutu. A kanna dem vu lyuka muku mu ngiri n re aza a na i n ka̱ya̱ kete-kete.
002	EXO	029	039	Vi lyuka me te n usana, me te kpamu n kulivi.
002	EXO	029	040	N ka̱giri ka iyain dem, vu neke kakpanu ke te ka kiya ku alkama ku na ku geꞋwei neruru a̱ zuɓuki m maniꞋin ma zaitu kedele ke te. Ka̱ta̱ kpamu vu tsungu kedele ke te ka̱ ma̱kya̱n adama a alyuka a ili i kusoꞋo.
002	EXO	029	041	Ma̱giri ma na ma buwai ma na va ku lyuka n kulivi ka, vi ta̱ a kulyuka maꞋa n ishina, koɓolo n alyuka a ili i kusoꞋo, uteku tsu na a yaꞋin n usana. I ta̱ o kokpo ili i ma̱gula̱ni n uyoꞋo a kubana a̱ ubuta̱ u Vuzavaguɗu. Na va ɗaɗa kuneꞋe ka alyuka ka akina ku Vuzavaguɗu.
002	EXO	029	042	Alyuka o kusongu a nampa i ta̱ a kulyaꞋa kelime ali nu ntsukaya n na i kumatsa. I yaꞋan a ɗa a̱ ubuta̱ u Vuzavaguɗu a̱ utsutsu u Ma̱va̱li mo Oɓolo ma, ta lo n kugasa n a̱ɗa̱ ka̱ta̱ n yaꞋan kadanshi kpamu n a̱ɗa̱.
002	EXO	029	043	Ta ɗe n kugasa n uma a Isaraila, kutashi ku tsugbayin ku va̱ ki ta̱ a kakana a̱ ubuta̱ wa ka̱ta̱ u ɗa wo okpo ciɗa.
002	EXO	029	044	Mi ta̱ a kuzuwa Ma̱va̱li mo Oɓolo n katalikalyuka ka ko okpo ubuta̱ u ciɗa. Ka̱ta̱ n zuwa Haruna m muku n ni okpo aza ciɗa a na a kuyaꞋanka mu ulinga u tsuganu.
002	EXO	029	045	Mi ta̱ a̱ kuda̱sa̱ngu koɓolo n uma a Isaraila adama a na mo okpo Ka̱shile ke le.
002	EXO	029	046	I ta̱ e kuyeve a na mpa ɗa Vuzavaguɗu Ka̱shile ke le. Mpa ɗa kpamu mu uta̱ka̱i le a iɗika i Masar adama a na n ciya̱ n da̱sa̱ngu punu we le. Mpa ɗa Vuzavaguɗu Ka̱shile ke le.
002	EXO	030	001	“Vi yaꞋan katalikalyuka ka na o kusonku ili i ma̱gula̱ni m maɗanga me megele.
002	EXO	030	002	Ugaɗi u ni u yawa udashi u te n kagimi, wanshi u ni kpamu udashi u te n kagimi, ugaɗi u ni n wanshi u ni u yaꞋan derere. Uɗa̱ngi u ni u yawa ubapi u tatsu. Ngon n na̱shi n katalikalyuka ka ka̱ta̱ vi yaꞋan ɗe avana umatyangbani punu.
002	EXO	030	003	Ka̱ta̱ vu paɗara gaɗi n akambu dem n avana n azanariya koci, ka̱ta̱ vu lapula ka̱ga̱Ꞌin ku una̱ u ni n azanariya a̱ ku ka̱ra̱Ꞌa̱ka̱.
002	EXO	030	004	Ka̱ta̱ vi yaꞋan nkawani n re ma azanariya adama a katalikalyuka ɗaka va̱ ka̱ga̱Ꞌin, akambu e re dem a na a̱ ka̱na̱i nshikpu n na a ci ɗikaka katalikalyuka ka.
002	EXO	030	005	I yaꞋan ashamkpatsu a nu nɗanga m megele ka̱ta̱ i paɗara a ɗa n azanariya.
002	EXO	030	006	Ka̱ta̱ vu zuwa katalikalyuka ko kusonku ili i ma̱gula̱ni e kelime ka kakashi ka na ka kpadai akpati vu wila̱ va, ɗevu n ka̱kuyenkpa̱tsu ka kutsupa unushi ubuta̱ u na n kugasa n a̱ɗa̱.
002	EXO	030	007	Usana lakam Haruna u uwa baci adama a na u lapulasaka nkuni ma, wi ta̱ o kusongu ili ma̱gula̱ni a katalikalyuka ka.
002	EXO	030	008	N kulivi dem ayin a na wi a kutasuku nkuni ma ka̱ta̱ u songu ili i ma̱gula̱ni ya kpamu. Na va wi ta̱ o kokpo ili ma̱gula̱ni i na yo kuyongo a̱ kukula̱ ayin dem a kubana a̱ ubuta̱ u Vuzavaguɗu ali a kubana n tsukaya n na n kuta̱wa̱.
002	EXO	030	009	Ka̱ta̱ vi yaꞋan kuneꞋe ki ili i ma̱gula̱ni i gbani-gbani ba, ko alyuka o kusongu ko alyuka a ili i kashina ko ta na alyuka a ili i kusoꞋo ba.
002	EXO	030	010	Ku te a̱ ka̱ya̱ dem Haruna u bonoko katalikalyuka ciɗa nu mpasa n na u kutsungu punu a avana a̱ na̱shi a. Vi ta̱ a kuyaꞋan ili i nampa ya nu mpasa mo obomburom n na a yaꞋankai alyuka a kucinukpaka unushi, i yaꞋansa ili i nampa ya ali a kubana ntsukaya n ɗa̱, na va ɗaɗa katalikalyuka ka ciɗa a̱ ubuta̱ u Vuzavaguɗu.”
002	EXO	030	011	Ɗaɗa Vuzavaguɗu u danai Musa,
002	EXO	030	012	Ayin a na baci vi e kukece uma a Isaraila, vuza na baci e kecei dem wi ta̱ a kutsupa katsupu ku unushi a̱ ubuta̱ u Vuzavaguɗu adama a wuma u ni. Nannai babu ma̱dukpa̱ ma na ma̱ kuta̱wa̱ we le a ayin a na baci a̱ ciya̱i ukeci.
002	EXO	030	013	Yaba dem vuna e kecei e mekecu wi ta̱ a̱ kutsupa ili nampa, kagimi ka kagisamkpatsu ka azurufa, ka̱ta̱ a̱ kunzuku m mokokoꞋo ma na mi a̱ ubuta̱ u ciɗa ma na a̱miki a̱ ni a yawai kamanga. Yaba dem wi ta̱ a̱ kutuka̱ n kuneꞋe ku nampa a̱ ubuta̱ u Vuzavaguɗu.
002	EXO	030	014	Vuza na baci de e kecei e meketsu, ɗa u yawai a̱ya̱ kamanga a kubana gaɗi, wi ta̱ a kuyaꞋanka Vuzavaguɗu kuneꞋe.
002	EXO	030	015	I baci a kuyaꞋan kuneꞋe ku nampa, vuza vu uciyi u tsupa u pasatangu tsu na a gisanki ba, vuza vu unambi feu u tsupa u gusa̱ tsu na a gisanki va ba.
002	EXO	030	016	Vi isa ikebe i katsupu ka adama a̱ unushi u nanlo a̱ ubuta̱ wa aza a Isaraila, adama a na i ɗa va kuyaꞋanka ulinga u kulapula Ma̱va̱li mo Oɓolo. Wo okpo ili na Vuzavaguɗu u kuciɓasa n aza a Isaraila, adama na u bonoko wuma u ɗa̱ ciɗa.
002	EXO	030	017	Ɗa Vuzavaguɗu u danai Musa,
002	EXO	030	018	“Vi yaꞋan kasasu ki iyum i shili n kashamkpatsu ka̱ ni feu n iyum i shili adama a̱ kuza̱Ꞌa̱. Vu zuwa kaꞋa e mere ma̱ Ma̱va̱li mo Oɓolo n katalikalyuka, ka̱ta̱ vu tsungu punu mini.
002	EXO	030	019	Haruna m muku n ni ta lo a kusaꞋa ekiye n ene e le.
002	EXO	030	020	Kafu a uwa a̱ Ma̱va̱li mo Oɓolo sai a saꞋasa biꞋi ka̱ci ke le m mini ta lo a̱ kuwa̱. Ko kpamu kafu a yawa ɗevu n katalikalyuka ka adama a na a yaꞋan alyuka o kusongu u Vuzavaguɗu.
002	EXO	030	021	Ka̱ta̱ a saꞋa ekiye n ene e le, ta lo a̱ kukuwa̱. Na va ɗaɗa wila̱ u ayin dem a̱ kugita̱ u Haruna ali a̱ kuta̱wa̱ ntsukaya n na n kuta̱wa̱.”
002	EXO	030	022	Ɗa Vuzavaguɗu u danai Musa,
002	EXO	030	023	“La̱nsa̱ ili i wali i nampa, kilo vu ta̱li vi mini ma̱ mur, kilo vu tatsu vu sinamon vu ma̱gula̱ni, n kilo vu tatsu vu mita̱ ma̱ ma̱gula̱ni,
002	EXO	030	024	n kilo vu ta̱li vu kasiya vu ma̱gula̱ni, n ka̱kunzukpa̱tsu ka azurufa ka na i a kuyaꞋanka ulinga a̱ ubuta̱ u ma̱va̱li, koɓolo n edele a̱ na̱shi a maniꞋin ma zaitu.
002	EXO	030	025	Vi yaꞋan ili i nampa ya yo okpo maniꞋin me kerengu ciɗa, usatari n ili i ma̱gula̱ni.
002	EXO	030	026	M maniꞋin ma nampa ma ɗaɗa va̱ kutsunku Ma̱va̱li ma, n akpati vu wila̱ va.
002	EXO	030	027	Kirukpa ka n ucanuku wu ulinga u ni, n kashamkpatsu ka̱ ma̱kuni ka n ikoɓomgushi i ni, n katalikalyuka ko kusongu maniꞋin ma̱ ma̱gula̱ni,
002	EXO	030	028	katalikalyuka ko kusongu alyuka n ucanuku wu ulinga u ni ra̱ka̱, n kasasu n kashamkpatsu ka̱ ni.
002	EXO	030	029	Ka̱ta̱ vi erengu le adama a na o okpo aza a na a laꞋi n ciɗa, adama a na ili i na baci i saꞋwa le dem yi ta̱ o kokpo ciɗa.
002	EXO	030	030	“Vu putalaka Haruna m muku n ni maniꞋin me kerengu, ka̱ta̱ vi erengu le o okpo aza a an a kuyaꞋanka mu ulinga u tsuganu.
002	EXO	030	031	Vu dana muku mi Isaraila ili i nampa ya, ‘Na va ɗaɗa maniꞋin me kerengu ma ciɗa, a̱ kugita̱ anana ali a kubana ntsukaya n ɗa̱.
002	EXO	030	032	Ka̱ta̱ a̱ tsunku ikyamba i vuma gbani ba, ka̱ta̱ kpamu vuza u yaꞋan maniꞋin mo yoku tsu nanlo ba. Adama na maniꞋin ma ciɗa maꞋa, ka̱ta̱ yi indana i ɗa ci ili i ciɗa.
002	EXO	030	033	Vuza na baci u yaꞋin maniꞋin tsu nanlo ko a̱ tsunki vuza na wi ganu ba, i ta̱ a kutakpa yi a̱ ubuta̱ u uma.’”
002	EXO	030	034	Ɗaɗa Vuzavaguɗu u danai Musa, “Ɗika ili i wali i ma̱gula̱ni, cirupa̱, n onika, n galbanum, ka̱ta̱ vu satara n ili i wali i ma̱gula̱ni ya koɓolo n ili ma̱gula̱ni i aluban, vu kunzuku maꞋa derere,
002	EXO	030	035	n ili i nanlo i ɗa va kuyaꞋanka ili ma̱gula̱ni ya, tsu na vuza na u ci yaꞋan ili i ma̱gula̱ni u ci yaꞋan, ka̱ta̱ u bula̱ngu punu mkpaɗi. Ka̱ta̱ yo okpo ili ma̱gula̱ni i ciɗa i na a pishai.
002	EXO	030	036	Vu kenuku punu kenu ka̱ta̱ vu soyo luɓa̱-luɓa̱, vu vishanku akpati vu uzuwakpani vu na vi punu a̱ Ma̱va̱li mo Oɓolo ma na mi a̱ ubuta̱ u na n kugasa n avu. Ili i ma̱gula̱ni i nampa ya yi ta̱ o kokpo ili na i laꞋi n ciɗa wa̱ ɗa̱.
002	EXO	030	037	Ka̱ta̱ i yaꞋanka ka̱ci ka̱ ɗa̱ ili i ma̱gula̱ni tsu nanlo ba, ili i ma̱gula̱ni i nampa ili i ciɗa i ɗa a kubana a̱ ubuta̱ u Vuzavaguɗu.
002	EXO	030	038	Vuza na baci u yaꞋankai maꞋa ulinga tsu maniꞋin ma̱ kusukuya̱, i ta̱ a kutakpa yi a̱ ka̱tsuma̱ ka uma.”
002	EXO	031	001	Ɗaɗa Vuzavaguɗu u danai Musa,
002	EXO	031	002	“N zagba ta̱ Bezale maku ma Uri vashi vu Horu a kumaci ku Yahuda.
002	EXO	031	003	N shatangu yi ta̱ n ayinviki a̱ va̱, n ugboji n kuyeve ku ulinga, n kuyeve ku ulinga we ekiye dem,
002	EXO	031	004	adama a na u yaꞋan ili n igani kakau, u yaꞋan kpamu ili ya azanariya, n azurufa, n iyum i shili,
002	EXO	031	005	u sheꞋwe atali a singai a singai a na va kuzuwa, nu nɗanga, wo okpo kpamu ulinga u vuza na u yevei ulinga we ekiye mayin.
002	EXO	031	006	N zagba ta̱ Oholiya maku ma Ahisamaka kumaci ku Dan adama a na wo okpo ka̱ɓa̱nki ka̱ ni. N neke wu ta̱ kpamu ugboji a̱ ubuta̱ wa aza e kuyeve ku ulinga we ekiye a yaꞋan ili i na n danai nu va.
002	EXO	031	007	Ma̱va̱li mo Oɓolo, n akpati vu wila̱ n ka̱kuyenkpa̱tsu ka kutsupa unushi, ka na a kuɗikaka unushi n ucanuku u na wi punu a̱ Ma̱va̱li mo Oɓolo,
002	EXO	031	008	kirukpa ka n ucanuku u ni, n kashamkpatsu ka azanariya ka na ka̱ ka̱na̱i ma̱kuni n ili yu ulinga i le, n katalikalyuka ko kusongu ili i ma̱gula̱ni,
002	EXO	031	009	katalikalyuka ko kusonku alyuka o kusongu, ali n ucanuku wu ulinga u ni n kasasu koɓolo n kashamkpatsu ka̱ ni,
002	EXO	031	010	nu ntogu mu ucaꞋi n na a yaꞋankai igani, nu ntogu n ciɗa adama Haruna Ganu, nu ntogu m muku n ni adama a ulinga u tsuganu,
002	EXO	031	011	m maniꞋin me kerengu, koɓolo n ili i ma̱gula̱ni adama a̱ ubuta̱ u ciɗa. Ka̱ta̱ i yaꞋan i ɗa derere tsu na n danai nu.”
002	EXO	031	012	Ɗa Vuzavaguɗu u danai Musa,
002	EXO	031	013	“Dana aza Isaraila, ka̱ta̱ yi indana kanna ka Ashibi ka nampa, kanna ka nampa ka ɗaɗa urotu wu uzuwakpani mpa n a̱ɗa̱ ali nu ntsukaya n ɗa̱ yi ta̱ e kuyeve a na mpa ɗa Vuzavaguɗu vu na m bonokoi ɗa̱ ciɗa.
002	EXO	031	014	“‘Yi indana kanna ka Ashibi ka mayin adama a na kanna ka nanlo ka ki ta̱ ciɗa wa̱ ɗa̱, vuza na baci u goyoi kanna ka i ta̱ a kuna yi. Vuza na baci kpamu u yaꞋin ulinga a kanna ka nanlo ka i ta̱ e kupece yi n uma a na a buwai.
002	EXO	031	015	Ayin a̱ ta̱li a ɗaɗa va kuyaꞋan ulinga, ama kanna ke cindere ka ɗaɗa ka kuvuka, kanna ka ciɗa kaꞋa a̱ ubuta̱ u Vuzavaguɗu. Vuza na baci u yaꞋin ulinga a kanna ka nanlo i ta̱ a kuna yi.
002	EXO	031	016	Adama nannai uma Isaraila ka̱ta̱ yi indana kanna ka Ashibi ka nampa ka, n ka̱ɗiva̱ ali a kubana ntsukaya n ɗa̱, na va ɗaɗa uzuwakpani u ayin dem.
002	EXO	031	017	Na va urotu ɗa u ko wannai a̱ kuta̱wa̱ wa̱ va̱ n uma a Isaraila adama a na a̱ ka̱tsuma̱ ka ayin a̱ta̱li ka ɗaɗa Vuzavaguɗu u yaꞋin gaɗi n iɗika, ama a kanna ke cindere ɗa wu uvukai.’”
002	EXO	031	018	Ana Vuzavaguɗu u kotsoi kuyaꞋan kadanshi m Musa a Kusan ku Sinai, ɗa u nekei ni nshemberu ma atali n re n wila̱ uɗani n kukiye ku Ka̱shile.
002	EXO	032	001	Ana Musa va u kpa̱ɗa̱i kucipa̱ a kusan ka gogoꞋo, ɗa uma a Isaraila ra̱ka̱ a banai a gasai u Haruna, ɗa a danai Haruna va, “Pana, yaꞋanka tsu a̱ma̱li a na o kutono n a̱ tsu. Vuma vu nampa Musa, vuma na wu uta̱ka̱i tsu Masar, ci yeve ili i na i yaꞋin ni ba.”
002	EXO	032	002	Ɗaɗa Haruna u danai le, “Tuka̱i n iliyatsuvu ya azanariya ya̱ a̱ma̱ci a̱ ɗa̱, n olobo a̱ ɗa̱, n nkere n ɗa̱ i na i a kuꞋukasa.”
002	EXO	032	003	Ɗa uma a̱ la̱nsa̱i iliyatsuvu ra̱ka̱ ɗa a̱ tuka̱i ni.
002	EXO	032	004	U ɗikai ili i na e nekei ni va, ɗa u luwa̱i i ɗa, ɗa u maꞋi ka̱ma̱li an medendem. Ɗa uma ra̱ka̱ a dananai, “A̱ɗa̱ aza a Isaraila ka̱ma̱li ka̱ ɗa̱ kaꞋa na, ka na ku uta̱ka̱i ɗa̱ a Masar.”
002	EXO	032	005	Ana Haruna we enei nannai, ɗa u maꞋi katalikalyuka e kelime ka̱ ka̱ma̱li ke medendem ka, ɗa u danai, “A kubana mkpaꞋa ka̱ɗiva̱ ki ta̱ lo adama a Vuzavaguɗu.”
002	EXO	032	006	Kanna ke ire, uma a̱ ɗa̱nga̱i n usana ka̱li-ka̱li, ɗa a lyukai alyuka o kusongu, ɗa kpamu o doku ɗa a yaꞋin alyuka a̱ ma̱ta̱na̱. Ana o kotsoi nannai ɗa a̱ da̱sa̱ngi, a̱ ka̱na̱i kulyaꞋa n o soꞋi, ɗa a̱ ka̱na̱i kuyaꞋan tsugbani.
002	EXO	032	007	Ɗa Vuzavaguɗu u danai Musa, “Cipa̱ gogoꞋo, adama a na uma a̱ nu a na vu uta̱ka̱i a Masar va, a̱ na̱mgba̱ ta̱ n tsugbani.
002	EXO	032	008	A̱ ka̱sukpa̱ ta̱ kutono mu, ɗa kpamu i ɗe a yaꞋankai ka̱ci ke le ka̱ma̱li an medendem. A̱ kuɗa̱nku yi ta̱, ali ɗa a yaꞋankai ni alyuka. Ɗa uma a i kpamu a kudana ka̱ma̱li ke le kaꞋa na, ka na ku uta̱ka̱i aza a Isaraila a Masar.”
002	EXO	032	009	Ɗa Vuzavaguɗu u danai Musa, “Mpa me ene ta̱ uma a nampa,” uma ugbamukaci ɗa.
002	EXO	032	010	Gogo na ka̱sukpa̱ wupa u va̱ u cipa̱ we le ka̱ta̱ mu una le, ka̱ta̱ kpamu n zuwa wu vo okpo kumaci ku gbayin.
002	EXO	032	011	Ama ɗa Musa u folonoi Vuzavaguɗu u danai, “Vuzavaguɗu yiɗa̱i i zuwai ɗa va kuyaꞋan wupa n uma a̱ nu a na vu utukai a iɗika i Masar n utsura u gbayin n kukiye ku utsura ku nu?
002	EXO	032	012	Yiɗa̱i i zuwai ɗa va kuzuwa aza a Masar a dana vu uta̱ka̱ le ta̱ n kusheshe ku gbani-gbani adama a na vuna le a kusan ka̱ta̱ vu niꞋwa̱ta̱ngu le aduniyan? N folono ta̱ ka̱ta̱ vu ka̱sukpa̱ wupa u nu wa, kucukpa vu ka̱sukpa̱ mita ma na vi sheshei kusuꞋuku uma a̱ nu.
002	EXO	032	013	Ciɓa n kagbashi ka̱ nu Ibirahi n Ishaku n Yakubu, aza na vu kucinakai n ka̱ci ka̱ nu, vu danai mi ta̱ a kuzuwa ntsukaya n ɗa̱ n yimkpa uteku tsa azangata a gaɗi, ka̱ta̱ n neke le iɗika i na vi yaꞋin uzuwakpani an va kuneke le, ka̱ta̱ yo okpo ili yi uka̱ni i le ayin dem.”
002	EXO	032	014	Ɗaɗa Vuzavaguɗu u sabaꞋi kusheshe ku ni, ɗa u kpa̱ɗa̱i kutuka̱ le n kawuya ka na wi ishi a̱ kutuka̱ uma a̱ ni.
002	EXO	032	015	Ana Musa u panai nannai, ɗa u cipa̱i a kusan ka n nshemberu ma atali n wila̱ n ni e ekiye. I ta̱ uɗani pulai n asuvu dem.
002	EXO	032	016	Nshemberu ma atali ma ulinga u Ka̱shile u ɗa, iɗani ya kpamu Ka̱shile kaꞋa ka ɗanai n ka̱ci ka̱ ni.
002	EXO	032	017	Ana Jesuwa u panai uma a kuyaꞋan yoroli ɗa u danai Musa, “Yoroli i nampa ya i yaꞋan ta̱ adanshi kuvon ki ta̱ ɗe a̱ ubuta̱ u koɓolo wa.”
002	EXO	032	018	Ɗa Musa wu ushuki, “Na va yoroli yu ulyaꞋi u kuvon u ɗa ba, kpamu yoroli ya aza o kusoꞋo atakaci i ɗa ta na ba, Ama yoroli yi ishipa i ɗa mi a kupana.”
002	EXO	032	019	Ana u yawai ɗevu n ubuta̱ u na i va, ɗa we enei le e kujeꞋe n ka̱ma̱li ke medendem ka na a yaꞋin va. Ɗa u yaꞋin wupa n a̱bunda̱i, ali ɗa u variki nshemberu ma atali n wila̱ n na mi e ekiye a̱ ni, ɗa ta na o ɓosoi miri-miri a ɗaka vu kusan va.
002	EXO	032	020	Ɗa u ɗikai ka̱ma̱li ke medendem ka na a yaꞋin va ɗa u songi kaꞋa, ɗa wi iruwai ɗa kokpoi kokomo. Ɗa u bula̱ngi kaꞋa a̱ mini, ɗa u zuwai aza a Isaraila o soꞋo.
002	EXO	032	021	Ɗa u danai Haruna, “Yiɗa̱i uma a nampa a yaꞋankai nu, ɗa vu zuwai a yaꞋin ili i gbani-gbani i gbayin nannai?”
002	EXO	032	022	Ɗa Haruna u danai, “Vuzagbayin, ka̱ta̱ vu ka̱sukpa̱ ka̱ɗu ka̱ nu ka̱ kula̱ ba. Vi yeve ta̱ uteku u na uma a nampa o ci yongo a kuciga kuyaꞋan ka gbani-gbani.
002	EXO	032	023	A danai mu, ‘YaꞋanka tsu a̱ma̱li a na tso kutono. Vuma vu nampa Musa wu uta̱ka̱ tsu ta̱ a Masar, ama ci yeve ili i na i yaꞋin ni ba.’
002	EXO	032	024	Ɗa n danai le, ‘Vuza na baci wi n iliyatsuvu ya azanariya u tuka̱.’ Ɗa a̱ tuka̱i mu ta na, ana n zuwai akina ɗa i derikpei, ɗa i bonoi tsu medendem.”
002	EXO	032	025	Ana Musa we enei Haruna va u ka̱sukpa̱ ta̱ uma a yaꞋan ili i kavama ali ɗa okpoi ili yi izoshi a̱ ubuta̱ wi irala i le,
002	EXO	032	026	ɗa u shamgbai a̱ utsutsu u ka̱tsura̱ wa, u ɗengusa̱i ka̱la̱ka̱tsu, “A̱ɗa̱ na yi a̱ ubuta̱ u Vuzavaguɗu, ta̱wa̱i na wa̱ va̱.” Ɗaɗa aza e Levi ra̱ka̱ a̱ shida̱i a kubana wa̱ ni.
002	EXO	032	027	Ɗa Musa va u danai le, “Ili i na Vuzavaguɗu Ka̱shile ki Isaraila ka danai i ɗaɗa na, yaba dem u woku kotokobi ka̱ ni ka̱ta̱ i ka̱na̱ kubana n u bonoi punu ubuta̱ u ka̱tsura̱ wa, a̱ kugita̱ a kakambu ka nampa sai a kakambu ka nan ɗe. Ka̱ta̱ yu una uma a, ko vuza nu ko ka̱ja̱Ꞌa̱ ka̱ nu ko vuza na yi ida̱shi koɓolo.”
002	EXO	032	028	Ɗa aza a Levi o tonoi ili i na Musa u danai le a kanna ka nanlo ka, ɗa uma ɗevu n a̱kpa̱n a tatsu a̱ kuwa̱i a kanna ka nanlo.
002	EXO	032	029	Ɗa Musa u danai aza e Levi a, “Anana ye erengu ta̱ ka̱ci ka̱ ɗa̱ adama a ulinga u Vuzavaguɗu, n tsu na yu unai muku n ɗa̱ n aza ɗa̱ dem, n nannai ɗa i ciya̱i una̱singai anana.”
002	EXO	032	030	Ana kayin kasai ɗa Musa u danai uma a, “I yaꞋan ta̱ ili i gbani-gbani i gbayin. Ama mi ta̱ o kubono a̱ ubuta̱ u Vuzavaguɗu ko mi ta̱ a kufuɗa kufolono yi, ka̱ta̱ u cinukpaka ɗa̱ unushi u ɗa̱ wa.”
002	EXO	032	031	Ɗa Musa u bonoi a̱ ubuta̱ u Vuzavaguɗu ɗa u danai, “Ɓoɓou! Ili i gbani-gbani i gbayin i yiɗa̱i ta na uma a nampa a yaꞋin nannai! A yaꞋanka ɗe ka̱ci ke le a̱ma̱li a azanariya.
002	EXO	032	032	Ama gogo na n folono wu ta̱ cinukpaka le unushi wa, ama ki baci a kuyaꞋan nannai ba, mayun ura kula ku va̱ punu a katagarda ka na vu ɗanai va.”
002	EXO	032	033	Ɗa Vuzavaguɗu wu ushuki Musa, “Vuza na baci de dem u nusakai mu a̱yi ɗa n kutakpa kula ku ni a katagarda ka.
002	EXO	032	034	Gogo na ɗa̱nga̱ vu bana vu tono n uma a a kubana a̱ ubuta̱ u na n danai nu va, kalingata ka̱ va̱ ki ta̱ a kuwala kelime ka̱ ɗa̱. Ama ayin a na n kutakacika uma a a yawa baci, mi ta̱ a kuyaꞋan adama a̱ unushi u le.”
002	EXO	032	035	Ɗa Vuzavaguɗu u tuka̱i uma a m ma̱dukpa̱ adama a ili i na a yaꞋin n ka̱ma̱li ke medendem ka na Haruna u yaꞋankai le va.
002	EXO	033	001	Ɗa Vuzavaguɗu u danai Musa, “Ka̱sukpa̱ ubuta̱ u nampa n uma a na vu uta̱ka̱i a iɗika i Masar dem, i bana a iɗika i na n kucinai kuneke Ibirahi, n Ishaku n Yakubu, ɗa u danai, ‘Mpa n kuneke ta̱ i ɗa ntsukaya n nu.’
002	EXO	033	002	Mi ta̱ a̱ kusuku n Kalingata kelime ka̱ ɗa̱, ka̱ta̱ n loko aza a KanaꞋana, n aza Amoriya, n aza a Hitiya, n aza a Periziya, n Jebusiya.
002	EXO	033	003	Walai a kubana a iɗika i na yi m maniꞋin n tsuta̱. Ama mpa mi a kubana n a̱ɗa̱ ba, adama a na a̱ɗa̱ uma a ugbamukaci a ɗa yi, ta lo ma kuna ɗa̱ a uye.”
002	EXO	033	004	Ana uma a a panai kadanshi ka gbani-gbani ka nampa, ɗa a uwai una̱mgbi wa̱ a̱tsuma̱ ali ɗa a̱ ka̱sukpa̱i kuꞋuka aminya a singai n ili yi kalishi i le.
002	EXO	033	005	Adama a na Vuzavaguɗu u dana ta̱ Musa, “Dana aza a Isaraila, ‘A̱ɗa̱ uma a ugbamukaci a ɗa yi, aza uzami u kadama. N dana baci yaꞋan n wala n a̱ɗa̱ megeshe kenu, mi ta̱ a kuna ɗa̱ gogo lo. Gogo na, foɗosoi ucanuku u tsuzogu u ɗa̱, ali sai ayin a na n sheshei ili i na n kuyaꞋan n a̱ɗa̱.’”
002	EXO	033	006	Adama a nannai ɗa uma a Isaraila o foɗoi aminya o tsuzogu e le, a ayin a na a̱ ɗa̱nga̱i a kusan ku Horebu.
002	EXO	033	007	Musa ɗa vuza na u tsu ɗika ma̱va̱li ma ka̱ta̱ wu uta̱ka̱ m maꞋa u zuwa pulai daꞋangi n ubuta̱ u na a vaki, e ci ɗeke ta̱ maꞋa “Ma̱va̱li mo Oɓolo.” Vuza na baci u cigai kuyeve ili i na Vuzavaguɗu wi a kuciga ka̱ta̱ u bana a̱ ubuta̱ u Ma̱va̱li mo Oɓolo ma, ma na mi pulai va̱ a̱pa̱m va.
002	EXO	033	008	A ayin a na baci Musa wu uta̱i a̱ Ma̱va̱li mo Oɓolo ma, uma a̱ ci ɗa̱nga̱ ta̱ kashani ra̱ka̱, yaba dem u tsu shangba ta̱ kashani a̱ utsutsu u ka̱pa̱m ka̱ ni, ka̱ta̱ a̱ ka̱na̱ kinda Musa ali sai ayin a na u uwai asuvu a̱ Ma̱va̱li a.
002	EXO	033	009	Musa u uwa baci a̱ Ma̱va̱li mo Oɓolo ma, kabashi ke keleshu ka̱ tsu cipa̱ ta̱ lo ka̱ta̱ ka shangba a̱ utsutsu u Ma̱va̱li wa, ayin a nanlo a ɗa Vuzavaguɗu u kuyaꞋan kadanshi n Musa.
002	EXO	033	010	Uma e ene baci kabashi ke keleshu ka ka̱ cipa̱i ɗa ka shamgbai a̱ utsutsu u Ma̱va̱li wa, ka̱ta̱ yaba dem u ɗa̱nga̱ kashani a̱ utsutsu u ka̱pa̱m ka̱ ni ka̱ta̱ a cikpa yi.
002	EXO	033	011	Vuzavaguɗu u ci yaꞋan ta̱ kadanshi m Musa a̱shi n a̱shi uteku tsu na vuza u ci yaꞋan kadanshi n ka̱ja̱ ka̱ ni. Ka̱ta̱ ayin a nanlo Musa u bono a̱ ubuta̱ u ka̱tsura̱ wa, ama ka̱ɓa̱nki ka̱ ni Jesuwa maku ma̱ Nun u tsu ka̱sukpa̱ ubuta̱ u Ma̱va̱li ma ba.
002	EXO	033	012	Ɗa kanna ke te Musa u danai Vuzavaguɗu, “Vu tsu dana mu ta̱, ‘Tono n uma a nampa,’ ama vu ka̱sukpa̱ mu n yeve vuza na va̱ kusuku koɓolo nu mpa ba. Vu dana ta̱, ‘N yeve ta̱ kula ku nu, kpamu vu ciya̱ ta̱ uɓa̱nki wa̱ va̱.’
002	EXO	033	013	Mayun ɗa baci va a kupana asuvayali a̱ va̱, ka̱sukpa̱ mu n yeve uye u nu adama a na kpamu n doku n yevesheke wu mayin ka̱ta̱ kpamu n lyaꞋa kelime n kupana uyoꞋo u kasingai a̱ ubuta̱ u nu. Ciɓa a na aduniyan a nampa, a uma a̱ nu a ɗa.”
002	EXO	033	014	Ɗa Vuzavaguɗu wu ushuki, “Mpa mi ta̱ a kubana n avu, ka̱ta̱ n neke wu ka̱ɗu ki ida̱shi.”
002	EXO	033	015	Ɗa Musa u danai, vi baci a kubana n a̱ tsu ba, ka̱ta̱ vu ka̱sukpa̱ tsu tsu ka̱sukpa̱ ubuta̱ u nampa wa ba.
002	EXO	033	016	Nini ɗai e kuyeve a na vi a kupana uyoꞋo u va̱ n uma a̱ nu kpamu, vu bana baci n a̱ tsu ba? Yiɗa̱i i kupecemgbenei mpa n uma a̱ nu n uma aduniyan a na a buwai?
002	EXO	033	017	Ɗa Vuzavaguɗu u danai Musa, “Mi ta̱ a kuyaꞋan ili i na vu folonoi, adama a na m pana ta̱ uyoꞋo u nu, n yeve wu ta̱ kpamu n kula ku nu.”
002	EXO	033	018	Ɗa Musa u danai, “Gogo na yotsongu mu tsugbayin tsu nu.”
002	EXO	033	019	Ɗa Vuzavaguɗu u danai, “Mi ta̱ a kuzuwa kasingai ka̱ va̱ ra̱ka̱ ka pasamgbanai kelime ka̱ nu, ka̱ta̱ n sala kula ku va̱ ‘Vuzavaguɗu’ e kelime ka̱ nu. Mi ta̱ a kupana asuvayali u vuza na n cikalai n kupana asuvayali, n yotsongu ucigi u va̱ kpamu u vuza na n cikalai.
002	EXO	033	020	Ama,” ɗa u danai, “Ve kene a̱shi a̱ va̱ ba, adama a na babu vuza na u kene mu ka̱ta̱ u yongo n wuma.”
002	EXO	033	021	Ɗa Vuzavaguɗu u danai, “Ubuta̱ wi ta̱ na ɗevu nu mpa u na va kushamgba a kakpanlai.
002	EXO	033	022	Tsugbayin tsu va̱ ci baci a kupasamgbanai, mi ta̱ o kusokongu wu a kaɓatsu ka kakpanlai ka, ka̱ta̱ m pala wu n kukiye ku va̱ ali sai ayin a na m pasamgbanai.
002	EXO	033	023	Mi ta̱ a kutakpa kukiye ku va̱, ka̱ta̱ n ka̱sukpa̱ ve ene kucina̱ ku va̱, ama ve kene a̱shi a̱ va̱ ba.”
002	EXO	034	001	Ɗa kpamu Vuzavaguɗu u danai Musa, “Gogo na sheꞋwe nshemberu ma atali n yoku n re tsu na ishi cau ɗa vu ɓosoi va, mi ta̱ o kudoku ma ɗana ili i na yi ishi punu uɗani.
002	EXO	034	002	Foɓuso mkpaꞋa n usana, ka̱ta̱ vu ta̱wa̱ a Kusan ku Sinai vi yotsongu ka̱ci ka̱ nu wa̱ va̱ ɗe a gaɗi vu kusan va.
002	EXO	034	003	Babu vuza na u kuta̱wa̱ koɓolo n avu ko e ene yi a uɓon u kusan u nanlo, ko ushiga wu nlala ko anaka a kuyaꞋan kalina a ukambu u nanlo ba.”
002	EXO	034	004	Ɗa Musa u sheꞋwei nshemberu ma atali n re tsu na Ka̱shile ka danai uteku tsu na a cau a ishi. Ɗa u foɓusoi n usana, ɗa u banai a kusan ka. Ɗa u ɗikai nshemberu ma atali n re e ekiye a̱ ni.
002	EXO	034	005	Ɗa Vuzavaguɗu u cipa̱i a̱ ka̱tsuma̱ ke keleshu ɗa u shamgbai koɓolo m Musa, ɗa u ɗekei kula ku ciɗa ku ni, Vuzavaguɗu.
002	EXO	034	006	Ɗa u walai e kelime ka Musa ɗa u ɗekei ka̱ci ka̱ ni kula, Vuzavaguɗu, Vuzavaguɗu. Mpa ɗa vuza na u tsu pana asuvayali, mi ta̱ kpamu n uremi u ka̱ɗu. N yotsongu le ta̱ ucigi u va̱ u gbayin, n ci yaꞋan ta̱ ili derere,
002	EXO	034	007	n ci yaꞋan ta̱ uzuwakpani wu ucigi a kubana wu ntsukaya a̱kpa̱n-a̱kpa̱n, u tsu cinukpaka ta̱ aza a na a yaꞋin kagbanigbani, n unushi, ko ili i kavama i yoku. N nannai dem u tsu kpa̱ɗa̱ kutakacika vuza na u yaꞋin unushi ba, u tsu takacika ta̱ muku adama a unushi wu mmaci n le kutatsu ali kuna̱shi feu.
002	EXO	034	008	Ɗa Musa u yaꞋin moloko ɗa u kuɗa̱ngi u lyaꞋi kayala ɗa u cikpai ni.
002	EXO	034	009	U danai “Vuzavaguɗu n ciya̱ baci mapasa ma singai wa̱ nu, yaꞋan Vuzavaguɗu u bana n a̱ tsu. Ko n tsu nannai uma a i ta̱ n ugbamukaci, n folono wu ta̱ cinukpaka tsu ka gbani-gbani n unushi u na ci yaꞋankai nu, bonoko tsu uma a̱ nu a mayun.”
002	EXO	034	010	Ɗa Vuzavaguɗu u danai, Mpa n kuyaꞋan ta̱ uzuwakpani n avu. E kelime ka uma a̱ nu ra̱ka̱ mi ta̱ a kuyaꞋan ili mereve i na n saꞋwai kuyaꞋan a̱ ubuta̱ u uma aduniyan ba. Uma a na yi ida̱shi koɓolo e kene ta̱ ili i mereve i Vuzavaguɗu, i na n kuyaꞋanka ɗa̱.
002	EXO	034	011	Tonoi ili i na n danai ɗa̱ anana mayin na. Mi ta̱ o kuloko aza Amoriya, n aza KanaꞋana, n aza Hitiya, n aza Periziya, n aza Hiwiya, n Jebusiya.
002	EXO	034	012	YaꞋin mayin ka̱ta̱ i yaꞋan uzuwakpani n uma a na yi a kubana kucina a iɗika i na i kuda̱sa̱ngu va ba, adama a na i ta̱ o kokpo an maza wa̱ ɗa̱.
002	EXO	034	013	Ka̱ta̱ i fa̱da̱ atalialyuka e le, nva̱li n le, ka̱ta̱ i kapa ka̱ma̱li ka ashara.
002	EXO	034	014	Ka̱ta̱ i cikpa a̱ma̱li o yoku ba, sai mpa endeꞋin, Vuzavaguɗu vu na kula ku ni ku ɗa cisheꞋe, a̱yi Ka̱shile ke cisheꞋe kaꞋa.
002	EXO	034	015	Ka̱ta̱ i yaꞋan uzuwakpani n uma a na i punu ida̱shi a iɗika ya ba, ayin a na baci a yaꞋin tsugbani a̱ ubuta̱ wa̱ a̱ma̱li u le n alyuka, i ta̱ a kubanuku ɗa̱ ka̱ta̱ i lyaꞋa ili ya lyuka ya.
002	EXO	034	016	I zamaka baci olobo a̱ ɗa̱ nkere n le adama a na o okpo le a̱ma̱ci, nkere n le n nanlo mi ta̱ a kuzuwa olobo a̱ ɗa̱ a nanlo o bono o tono a̱ma̱li e le a. Nannai ɗa a kuzuwa muku n ɗa̱ n yaꞋan feu nannai.
002	EXO	034	017	“Ka̱ta̱ i maꞋaka ka̱ci ka̱ ɗa̱ a̱ma̱li n iyum ba.
002	EXO	034	018	“Ka̱ta̱ i ciɓasa n ka̱ɗiva̱ ko Boroji vu babu yisiti. A̱ ka̱tsuma̱ ka ayin e cindere ka ɗaɗa va kutakuma Boroji va, uteku tsu na n danai nu. YaꞋan ka̱ɗiva̱ ka nampa ka a̱ ka̱tsuma̱ ka ayin derere ko wotoi u Abibu, a̱ ka̱tsuma̱ ko wotoi u nampa ɗaɗa yu uta̱i a iɗika i Masar.
002	EXO	034	019	Maku ma iyain dem ma̱ va̱ maꞋa, koɓolo n maku ma iyain mo kogono mi ilikuzuwa ko wa anaka ko ka nlala.
002	EXO	034	020	Shiba̱ majaki ma na a̱ gita̱i kumatsa m mokyon, vu fuɗa baci vu shiba̱ ma ba, ka̱ta̱ vu koɗo kuɗeku ku majaki ka. Shiba̱i ngaji n ɗa̱ ra̱ka̱. Babu vuza na u kuta̱wa̱ wa̱ va̱ n ekiye agaɗa.
002	EXO	034	021	“A̱ ka̱tsuma̱ ka ayin a̱ ta̱li ka ɗaɗa va kuyaꞋan ulinga, kanna ke cindere ka ɗaɗa va kuvuka, ko ayin a vicimba ko ayin a vukyaꞋa ka̱ta̱ vu uvuka.
002	EXO	034	022	Ka̱ta̱ vu ciɓa n ka̱ɗiva̱ ka vukyaꞋa, n ka̱ɗiva̱ ku umaci wu giti u alkama, n ka̱ɗiva̱ ko kukotsoso vukyaꞋa, a ukocishi u ka̱ya̱.
002	EXO	034	023	A̱ ka̱ya̱ dem muku n ali i ta̱ a̱ kuta̱wa̱ u Vuzavaguɗu kutatsu, Vuzavaguɗu Ka̱shile ki Isaraila.
002	EXO	034	024	Mi ta̱ o kuloko uma a na i na punu ka̱ta̱ n doku wanshi wi ɗika i nu. Babu Vuza na u kucikala kisa iɗika i nu a ayin a na baci vu banai e kelime ka Vuzavaguɗu kutatsu.
002	EXO	034	025	“Ka̱ta̱ vi yaꞋanka mu alyuka a mpasa n yisiti punu ba, ka̱ta̱ vu ka̱sukpa̱ inyama i na a yaꞋankai alyuka a̱ ka̱ɗiva̱ ka kupasamgbanai ali a kubana usana ba.
002	EXO	034	026	Tuka̱ n i na i gita̱i kugeꞋwe i na i laꞋi n kugaꞋan a̱ ka̱tsuma̱ ki ica̱shi i kashina i nu a kpaꞋa ku Ka̱shile Vuzavaguɗu. Ka̱ta̱ kpamu vu suꞋwan maku ma maraɗika ma na ma kapa mani ma̱ a̱na̱ku a̱ ni ba.”
002	EXO	034	027	Ɗa Vuzavaguɗu u danai Musa, “Ka̱ta̱ vu ɗana ili i na n danai nu, n udani u nampa u ɗaɗa n kuyaꞋan uzuwakpani n avu m muku mi Isaraila.”
002	EXO	034	028	Musa u yongoi ɗe a kusan ka n Vuzavaguɗu ali ayin amangere kanna n kayin. Ayin a nanlo dem u lyaꞋa ili ba, u soꞋo mini kpamu ba. Ɗa u ɗanai punu a nshemberu ma atali ma ukuna wu uzuwakpani n Wila̱ Kupa.
002	EXO	034	029	Ana Musa u cipa̱i a Kusan ku Sinai ka n Wila̱ Kupa wa e ekiye a̱ ni, ɗa a̱shi a̱ ni a̱ ka̱na̱i kutasa an akina adama a na Vuzavaguɗu u yaꞋan ta̱ kadanshi n a̱yi. Ama Musa u yeve a na uɓon u a̱shi a̱ ni i a kutasa ba.
002	EXO	034	030	Ana Haruna n uma a Isaraila e enei Musa uɓon u a̱shi a̱ ni a kutasa, ɗa a panai wovon u kuyawa ɗevu n a̱yi.
002	EXO	034	031	Ama ɗa Musa u ɗekei le, ɗa Haruna nu nkoshi m gba̱ra̱-gba̱ra̱ n likuci n ta̱wa̱i wa̱ ni, ɗa u yaꞋin kadanshi n le.
002	EXO	034	032	Ana nannai u yaꞋin ɗa uma a Isaraila a yawai ɗevu n a̱yi ɗa u nekei le wila̱ u na Vuzavaguɗu u nekei ni a Kusan ku Sinai.
002	EXO	034	033	Ana Musa u kotsoi kuyaꞋanka le kadanshi, ɗa u palai a̱shi a̱ ni n kakashi.
002	EXO	034	034	Ama a ayin a na baci u banai e kelime ka Vuzavaguɗu adama a na u yaꞋan kadanshi n a̱yi u tsu takpa ta̱ kakashi ka, ali sai ayin a na wu uta̱i u danai aza a Isaraila ili i na Ka̱shile ka danai ni.
002	EXO	034	035	Uma a Isaraila e ce ene ta̱ a̱shi a Musa a kutasa. Ɗaɗa i zuwai Musa u tsu pala a̱shi a̱ ni ali sai ayin a na u banai a̱ ubuta̱ u na Vuzavaguɗu u ci yaꞋan kadanshi n a̱yi.
002	EXO	035	001	Ɗa Musa u ɓolongi aza a Isaraila ɗa u danai, ili i na Vuzavaguɗu u danai ɗa̱ i yaꞋan i ɗa na.
002	EXO	035	002	Ayin a̱ ta̱li a ɗa i kuyaꞋan ulinga, ama a kanna ke cindere kanna ka kuvuka kaꞋa adama Ashibi, kana ka ciɗa ka Vuzavaguɗu kaꞋa. Vuza na baci de dem u yaꞋin ulinga a kanna ka nanlo i ta̱ a kuna yi.
002	EXO	035	003	Ka̱ta̱ i tasuku akina a iꞋuwa i ɗa̱ a kanna ka Ashibi ba.
002	EXO	035	004	Ɗa Musa u danai aza a Isaraila dem, “I na Vuzavaguɗu u danai i ɗa na.
002	EXO	035	005	Banka Vuzavaguɗu kuneꞋe ku ciɗa, yaba dem vu na wi n ka̱ɗu ke kuneꞋe, yaꞋan u tuka̱ n kuneꞋe ku nampa u Vuzavaguɗu, azanariya, n azurufa, n iyum shili.
002	EXO	035	006	N tsu mini mu usuni, n tsu na ci yotsoi mini ma garula, n tsu mini ma̱ ma̱ɗiya̱, n arikinla a singai, n cileme tsu nraɗika,
002	EXO	035	007	n ukpan wu nlala m ma̱ri u na a lapulai mayin, n ukpan u singai u singai, m maɗanga me megele,
002	EXO	035	008	m maniꞋin ma zaitu adama a̱ nkuni, n ucanuku u wali adama a maniꞋin me kerengu, m maniꞋin ma̱ ma̱gula̱ni,
002	EXO	035	009	n atali o onis, n atali a na a buwai a singai a singai adama a na a paɗa a ɗa a efodu m mabambata.
002	EXO	035	010	Aza a na i n kuyeve a̱ ka̱tsuma̱ ka̱ ɗa̱ a̱ ta̱wa̱, adama a na a yaꞋan ili i na Vuzavaguɗu u danai tsu ci yaꞋan,
002	EXO	035	011	Ma̱va̱li ma Kuciɓa n Ka̱shile n ka̱pa̱m n ili i na a kupalaka yi n ashiyatsu a̱ ni, m muntsa mu utsutsu ma̱ ni, n alangu, nu nshikpu, n anci e le,
002	EXO	035	012	n akpati vu uzuwakpani va n alangu a̱ ni, n ka̱kuya̱mkpa̱tsu ka kutakpaka unushi, n kakashi ku utsutsu ka na a tsu palaka akpati va,
002	EXO	035	013	kirukpa ka n alangu a̱ ni, n ucanuku wu ulinga u ni ra̱ka̱ m boroji vu ciɗa,
002	EXO	035	014	n kashamkpatsu ka na ka̱ ka̱na̱i nkuni ma adama a kutashi, n ucanuku wu ulinga u le, nu nkuni ma, m maniꞋin ma̱ nkuni ma adama a kutashi,
002	EXO	035	015	n katalikalyuka o kusongu ili ma̱gula̱ni n alangu a̱ ni, m maniꞋin me kerengu, ni ili ma̱gula̱ni, n ka kashi ku utsutsu ka̱ ma̱va̱li ma kuciɓa n Ka̱shile,
002	EXO	035	016	katalikalyuka o kusongu, m majaun mi iyum i shili, n alangu a̱ ni, n ucanuku wu ulinga u le, n kakpanu ki iyum i shili n kanci ka̱ ni,
002	EXO	035	017	n kakashi ka nshilya ku ulanga u ma̱va̱li wa, nu nshikpu n anci e le, n kakashi ku utsutsu u gbayin u ma̱va̱li wa,
002	EXO	035	018	aguta a̱ kushukpa̱ka̱ ma̱va̱li ma kuciɓa n Ka̱shile ma, n aguta a nshilya mu ulanga u ma̱va̱li wa n awin e le,
002	EXO	035	019	m motogu mu ucaꞋi ma kuꞋuka adama a ulinga a̱ ubuta̱ u ciɗa nu ntogu n ciɗa mu ulinga u tsuganu n Haruna, nu ntogu m muku ni, adama a ulinga u tsuganu.”
002	EXO	035	020	Ɗa uma a Isaraila ra̱ka̱ a̱ ka̱sukpa̱i ubuta̱ u na Musa va wi.
002	EXO	035	021	Aza a na a cigai kuneke, ɗa a̱ɗu e le a̱ ushuki kuneke a̱ tuka̱ n kuneꞋe ku le u Vuzavaguɗu, adama ulinga u Ma̱va̱li mo Oɓolo, nu ulinga u na u buwai dem, nu ntogu n ciɗa n tsuganu.
002	EXO	035	022	Ɗa ali n a̱ma̱ci aza na ushuki kuneke, ɗa a̱ tuka̱i n kuneꞋe ku le, ili ya atsuvu ya azanariya, n nkawani ma̱ a̱jivu, n ila̱nga̱, n ili i kuɗeku, n ucanuku u tsuloboi kakau, yaba dem u nekei kuneꞋen ku kuɗa̱ngusa̱ ka azanariya ku ni u Vuzavaguɗu.
002	EXO	035	023	Vuza na baci de dem wi n tsugbere tsu mini mu usuni, n tsu na ci yotsoi mini ma garula, n tsu mini ma̱ ma̱ɗiya̱ n arikinla a singai a na a yaꞋin, ko cileme tsu nraɗika, ko ukpan wu nlala ma̱ri u na a lapulai ko ukpan u na a lapulai mayin.
002	EXO	035	024	Vuza na baci u tuka̱i n kuneꞋe ka azurufa ko iyum ishili, u tuka̱ n kuneꞋe ka u Vuzavaguɗu. Vuza na baci kpamu wi m maɗanga me megele ma na a ku yaꞋanka ulinga, ka̱ta̱ vuza va u tuka̱.
002	EXO	035	025	A̱ma̱ci a na e yevei kuyaꞋan tsugbere n ekiye e le a̱ tuka̱ n tsu ɗa, tsugbere tsu mini mu usuni, n tsu mini ma na mo yotsoi mini ma garula, n tsu mini ma̱ ma̱ɗiya̱, n arikinla a singai a na a caꞋi.
002	EXO	035	026	A̱ma̱ci a na e nekei a̱ɗu e le ɗa a cigai kuyaꞋan ulinga n kuyeve ku na i n ku ɗa, ɗa a yaꞋin tsugbere n cileme tsu nraɗika.
002	EXO	035	027	Aza e kelime a̱ tuka̱ n atali o onis n atali a na a buwai a singai a singai adama a na a paɗa le a efodu m mabambata ma.
002	EXO	035	028	Ɗa kpamu a̱ tuka̱i n ucanuku u wali m maniꞋin ma zaitu adama a̱ ma̱kuni, m maniꞋin me kerengu n ili i ma̱gula̱ni.
002	EXO	035	029	Uma a Isaraila ra̱ka̱ ali n a̱ma̱ci aza na i n ka̱ɗu ke kuneke ba̱ri ubuta̱ wu linga u Vuzavaguɗu ɗa a̱ tuka̱i n kuneꞋe ku le ku na ka̱ kuɓa̱nka̱ kuyaꞋan ulinga u Vuzavaguɗu tsu na Musa u danai le a yaꞋan.
002	EXO	035	030	Ɗa Musa u danai aza a Isaraila, “Indanai, Vuzavaguɗu u zagba ta̱ Bezale maku ma̱ Uri vashi vu Horu a kumaci ku Yahuda,
002	EXO	035	031	ɗa u shatangi ni n ayinviki a̱ Ka̱shile, n kuyeve n ugboji wu ulinga ra̱ka̱,
002	EXO	035	032	adama a na u yaꞋan ili n tsuzogu n tsuzogu, u yima kpamu ili ya azanariya, n azurufa, n iyum i shili,
002	EXO	035	033	ka̱ta̱ u sheꞋwe atali a na a kuzuwa a urotu wu utsutsu u kenu, u sheꞋwe kpamu maɗanga, wo okpo kpamu Vuza na u yevei ulinga we ekiye.
002	EXO	035	034	Vuzavaguɗu u neke yi ta̱ Oholiya maku ma Ahisamaka, kumaci ku Dan, adama a na u yotsongusu aza o yoku.
002	EXO	035	035	Ɗa u shatangi le n kuyeve ku ulinga kakau we ekiye, n kuyaꞋan tsuzogu kpamu kakau, n kucaꞋa, n igani i kucaꞋa ke ekiye n tsugbere tsu mini mu usuni, n tsu na ci yotsoi mini ma garula, n tsu mini ma̱ ma̱ɗiya̱, n arikinla a ucaꞋi a singai. I ta̱ n kuyeve ku ulinga we ekiye.”
002	EXO	036	001	“Bezale n Oholiyabu n Vuza na de wi n kuyeve ku na Vuzavaguɗu u nekei ni, u yaꞋan ulinga n ku ɗa, adama a kumaꞋa ku ubuta̱ u ciɗa ka̱ta̱ a yaꞋan tsu na Vuzavaguɗu u danai le a yaꞋan.”
002	EXO	036	002	Ɗa Musa u ɗekei Bezale, n Oholiyabu, n aza a na Vuzavaguɗu u nekei ugboji u kuyeve ulinga n aza a na kpamu ushuki kuta̱wa̱ kuyaꞋan ulinga wa.
002	EXO	036	003	Ɗa Musa u nekei le kuneꞋe ku na aza a Isaraila a̱ tuka̱i adama a ulinga u kuyaꞋan Ma̱va̱li ma kuciɓa n Ka̱shile. Ɗa uma a̱ ka̱na̱i kutusa̱ka̱ n kuneꞋe ku ucanuku n usana dem uteku u na a̱ɗu e le a cigai.
002	EXO	036	004	Aza a ulinga we ekiye ra̱ka̱ aza na i a kuyaꞋan ulinga a̱ ubuta̱ u ciɗa, a̱ ka̱sukpa̱i biꞋi ulinga wa.
002	EXO	036	005	Ɗa a banai u Musa ɗa a danai, “Uma i ta̱ a̱ kutuka̱ n ili n a̱bunda̱i i na i laꞋi i na a zuwai a yaꞋanka ulinga u na Vuzavaguɗu u danai ci yaꞋan.”
002	EXO	036	006	Musa u nekei le kadanshi, ɗa ta na a banai a salakai le a̱ ubuta̱ u na uma i ka̱tsura̱-ka̱tsura̱ dem, “Babu vali ko vuka vu na wo kudoku kutuka̱ n kuneꞋe kpamu adama a̱ Ma̱va̱li ma kuciɓa n Ka̱shile.” Ɗa uma a̱ ka̱sukpa̱i kutusa̱ka̱,
002	EXO	036	007	adama ili i na a̱ ciya̱i ɗe i yimkpa ta̱ n a̱bunda̱i i na i laꞋi kuyaꞋanka ulinga wa ra̱ka̱.
002	EXO	036	008	Eyevi a ulinga a̱ ka̱tsuma̱ ka aza a ulinga wa ɗa a yaꞋin Ma̱va̱li ma kuciɓa n Ka̱shile ma n akashi kupa, a na a caꞋi n tsugbere tsu ucaꞋi tsu singai, tsu mini mu usuni, n tsu na ci yotsoi mini ma garula, n tsu mini ma̱ ma̱ɗiya̱. Akashi a nanlo a ɗa a yaꞋankai tsuzogu tsu na a palakai Corobi va, i na keyevi ku ulinga ka yaꞋin.
002	EXO	036	009	Ugaɗi u kakashi dem u yaꞋan udashi amangere n u re, wanshi u ni kpamu udashi u ta̱li. Kakashi ka yaꞋan ugisanki derere.
002	EXO	036	010	Ɗaɗa o ɓolongi akashi a tawun a nampa a a̱ ubuta̱ u te ɗa o okpoi kakashi ka gbayin ke te, ta kpamu a yaꞋin n akashi a tawun a na a buwai va kpamu nannai.
002	EXO	036	011	Ɗa a yaꞋankai kakashi dem nroki n kusaku n na mi tsu mini mu usuni, ka na a̱ jilya̱i a̱ una̱ u kakashi ka iyain ka na o ɓolomgbonoi, ta kpamu a yaꞋankai ke i re ka nannai.
002	EXO	036	012	Ɗa a̱ jilya̱ka̱i kakashi ke te nroki amangerenkupa, nroki amangerenkupa kpamu a ukoci u kakambu ku uteku ka na ɗe, nroki ma okpo derere a mindansanai.
002	EXO	036	013	Ɗa a yaꞋin ashiyatsu azanariya amangerenkupa, ɗa a gasatamgbanai kakashi ka koɓolo a̱ ubuta̱ wa ashiyatsu wa, adama a na Ma̱va̱li ma kuciɓa n Ka̱shile ma mo okpo ili i te.
002	EXO	036	014	Ɗa a yaꞋin akashi kupa n ke te n cileme tsu nraɗika tsu na a̱ kuɓa̱ya̱nku Ma̱va̱li ma kuciɓa n Ka̱shile ma.
002	EXO	036	015	Akashi kupa n kete dem ugaɗi u ni u yawa ta̱ udashi amangere n a tawun wanshi u ni kpamu udashi u ta̱li.
002	EXO	036	016	Ɗa Bezale u ɓolongi akashi a tawun ɗa a̱ jilya̱i a ɗa ubuta̱ u te, ɗa okpoi ke te. Ugboku u ta̱li u na ɗe kpamu nannai.
002	EXO	036	017	Ɗa a̱ jilya̱i nroki amangerenkupa a̱ ka̱kina̱ ku teku u kakashi ku ugboku u te, n kakambu ku uteku ku ugboku ke te ka na ka buwai feu nannai.
002	EXO	036	018	Ɗa kpamu a yaꞋin ashiyatsu a̱ iyum i shili amangerenkupa adama a na o ɓolongu n ili i kusaku ya, ciya̱ Ma̱va̱li ma ma mo okpo ubuta̱ u te.
002	EXO	036	019	Ɗa a yaꞋankai Ma̱va̱li ma ka̱ɓa̱ya̱ntsu ku ukpan u ka̱giri ɗa a̱ shina̱i m mini ma garula. Ɗa kpamu a yaꞋin ili i yoku i kupalaka ukpan wa, nu ukpan u manama ma̱ mini.
002	EXO	036	020	Ɗa a yaꞋin nshikpu mu utsutsu ma m maɗanga me megele adama a̱ Ma̱va̱li ma kuciɓa n Ka̱shile.
002	EXO	036	021	Nshikpu mu utsutsu dem, uɗa̱ngi u ni u yawa ubapi kupa n u tawun, wanshi u ni kpamu udyawi kamanga n u cindere,
002	EXO	036	022	n aguta ere uzuwi derere n vutoku. Ta a yaꞋin nshikpu mu utsutsu u Ma̱va̱li ma kuciɓa n Ka̱shile ma nannai.
002	EXO	036	023	Ɗa a yaꞋin nshikpu mu utsutsu kamanga u Ma̱va̱li ma kuciɓa n Ka̱shile ma na mi a kindana uɓon u ɗaka.
002	EXO	036	024	Ɗa a yaꞋin anci amangere ya azurufa, adama a na a zuwa le ɗaka vu nshikpu n nan ɗe ma, ka̱ta̱ a zuwa anci e re ɗaka vu ma̱shikpu dem, adama na a̱ ka̱na̱ aguta e re a mayin.
002	EXO	036	025	N kakambu ka na ɗe, n tsu gaɗi tsu Ma̱va̱li ma kuciɓa n Ka̱shile ma, ɗa a yaꞋin nshikpu mu utsutsu kamanga.
002	EXO	036	026	Ɗa a yaꞋin anci a azurufa amangere, anci e re a ɗaka vu nshikpu mu utsutsu wa dem.
002	EXO	036	027	Ɗa a yaꞋin nshikpu mu utsutsu n ta̱li adama a̱ kucina̱ ku ma̱va̱li ma n tsu kakambu ka̱ ka̱livi.
002	EXO	036	028	A yaꞋin kpamu nshikpu mu utsutsu n re adama o ngo m Ma̱va̱li ma kuciɓa n Ka̱shile ma, n tsu kucina̱ ku ni.
002	EXO	036	029	Nshikpu mu utsutsu ngo n na o ɓolongi n tsu gaɗi tsu nshikpu mu utsutsu u iyain. Ama n tsu ɗaka a̱ ka̱sukpa̱i ni upecemgbenei. Ta kpamu nshikpu n re n na a yaꞋin a ngo n re ma nannai.
002	EXO	036	030	Nshikpu kunla̱i ɗa i, n anci kupa n a̱ ta̱li a azurufa, n anci e re ɗaka vu nshikpu n le dem.
002	EXO	036	031	A yaꞋan aburakpatsu a maɗanga me megele, aza tawun adama a nshikpu n kakambu ke te ka̱ Ma̱va̱li ma kuciɓa n Ka̱shile ma.
002	EXO	036	032	Aburakpatsu a tawun a kakambu ka nan ɗe, aza a tawun kpamu adama a̱ nshikpu n kakambu ku uɓon u ka̱livi, daꞋangi ɗe a̱ kucina̱ ku ukocishi ku Ma̱va̱li ma kuciɓa n Ka̱shile.
002	EXO	036	033	Ɗa a yaꞋin kaburakpatsu ke mere, adama a na ka̱ ka̱na̱ uteku n uteku e mere mu nshikpu ma.
002	EXO	036	034	Ɗa a paɗarai nshikpu mu utsutsu wa n azanariya, ɗa a yaꞋankai le kpamu nkawani ma azanariya, adama a na a̱ ka̱na̱ alangu a. A paɗarai alangu a n azanariya.
002	EXO	036	035	A yaꞋin kakashi ku utsutsu ka na ki n tsugbere tsu mini mu usuni, n tsu na ci yotsoi mini ma garula, n tsu mini ma̱ ma̱ɗiya̱, n tsugbere tsu ucaꞋi tsu singai. Ɗa aza a na e yevei kuzuwa tsuzogu a yaꞋankai le iɗani yi igani tsu Corobi.
002	EXO	036	036	Ɗa a saki ɗe kakashi ka a nshikpu n na̱shi m maɗanga me megele ɗa a paɗarai ikyamba i le n azanariya, aza na i n okoɓotsu. Ɗa a̱ shikpa̱i le a anci e le a̱ na̱shi a azurufa.
002	EXO	036	037	A yaꞋin kakashi adama a̱ utsutsu u kuꞋuwa Ma̱va̱li ma kuciɓa n Ka̱shile ma n tsugbere tsu mini mu usuni, n tsu na ci yotsoi mini ma garula n tsu mini ma̱ ma̱ɗiya̱ n tsugbere tsa akaɗa. Ɗa a yaꞋankai kakashi ka igani i kucaꞋa ke ekiye.
002	EXO	036	038	Ɗa a yaꞋin nshikpu n tawun n ikoɓotsu i le. Ɗa a paɗarai nshikpu ma a uɓon u gaɗi u le wa n azanariya, ama anci a tawun e le a, a yaꞋin le n iyum i shili.
002	EXO	037	001	Bezale u yaꞋin akpati vu uzuwakpani m maɗanga me megele. Ugaɗi u ni u yawa ta̱ udashi u tatsu n udyawi kuci, wanshi u ni kpamu u yawa ta̱ udashi u re n udyawi u tatsu Uɗa̱ngi u ni u yawa ta̱ ubapi u re n udyawi u tatsu.
002	EXO	037	002	U paɗarai ikyamba i ni pulai n asuvu a̱ ni n azanariya ɗa u lapulai kpamu akambu a̱ ni n azanariya koci.
002	EXO	037	003	Ɗa ukai akpati va nkawani ma azanariya n na̱shi, n a̱ luwa̱i ɗa u zuwai n ɗa punu e ene a akpati va, kakambu dem nkawani n re.
002	EXO	037	004	Ɗa u yaꞋin nshikpu mu nɗanga me megele, u paɗarai n ɗa n azanariya.
002	EXO	037	005	Ɗaɗa u ukai punu alangu a una̱ wu nkawani n re ma akpati ma, adama a na a ɗikaka.
002	EXO	037	006	Ɗa u yaꞋin ka̱kuya̱mkpa̱tsu ka kutakpa unushi, n azanariya koci. Ugaɗi u ni u yawa ta̱ udashi u tatsu n udyawi kuci, wanshi u ni udashi u re n udyawi u tatsu.
002	EXO	037	007	Ɗa u yaꞋin Corobi vi re n azanariya a na a yimai a̱ uteku u ka̱kuya̱mkpa̱tsu ka.
002	EXO	037	008	U yaꞋin Corobi vi te a uteku u nampa, Corobi vu te kpamu a uteku u nan ɗe, ɗe a uteku wa, ɗa u yaꞋin le punu ugasatangbani n ka̱kuya̱mkpa̱tsu ka ɗe a̱ ubuta̱ u te.
002	EXO	037	009	Corobin va wi ta̱ n evelyu a̱ ni ubapi zuva, a palai ka̱kuya̱mkpa̱tsu ka. Corobin va vi ta̱ a mindansanai, a kinda ka̱kuya̱mkpa̱tsu ka.
002	EXO	037	010	Ɗa kpamu u yaꞋin kirukpa m maɗanga me megele, ugaɗi u ni udashi u tatsu, wanshi u ni udyawi u ta̱li. Uɗa̱ngi u ni ubapi u re n udyawi u tatsu.
002	EXO	037	011	U paɗarai ku ɗa n azanariya koci, ɗa kpamu u lapulai iga̱Ꞌin i ni ya n azanariya a̱ kuka̱ra̱Ꞌa̱.
002	EXO	037	012	Ɗa u sheꞋwei i li tsu makawani a̱ kuka̱ra̱ka̱, ka̱ta̱ wanshi u ni u laza kataka ke kukiye ba. Ka̱ta̱ vu tono ka̱ga̱Ꞌin ka vu paɗara n azanariya.
002	EXO	037	013	Ɗa a̱ luwa̱i nkawani n na̱shi ma azanariya, ɗa a ukai n ɗa ɗe a ngo n na̱shi n kirukpa ma.
002	EXO	037	014	Nkawani ma a zuwa ta̱ n ɗa ɗevu, m mashigi ma na ma̱ ka̱na̱i ashamkpatsu a na a ci ɗikaka kirukpa ka.
002	EXO	037	015	Ɗa u yaꞋin ashamkpatsu a maɗanga me megele, ɗa u paɗarai le n azanariya. A ɗaɗa a ci ɗikaka kirukpa ka.
002	EXO	037	016	Ɗa u yaꞋin apara ni nvene n atan a na a yaꞋin n azanariya koci, koɓolo kpamu nu nsasu n a̱ka̱na̱tsu n na a ci yaꞋanka ulinga a̱ ubuta̱ u kutsungu ili i kuɗarukpa alyuka o kusoꞋo.
002	EXO	037	017	Ɗa u yaꞋin kashamkpatsu ka̱ ma̱kuni ka n azanariya koci a na a yimai, kashamkpatsu ka n anci a̱ ni, iyoci ya̱ a̱pa̱lu a̱ ni, mɓom n ni, n uba̱zukpi u ni, wo okpo ubuta̱ u te.
002	EXO	037	018	A kacaka ka̱ ta̱li a̱ uta̱i ɗe a kashamkpatsu ke te, a kakambu ka nampa acaka a tatsu a kakambu ka nan ɗe feu acaka a tatsu.
002	EXO	037	019	Atan a tatsu a na a yaꞋin n iyoci ya̱ a̱pa̱lu a alumo, nu mɓom, n uba̱zukpi, okpo a kacaka ke te, a tatsu a kacaka ka nan ɗe, ta u kuyaꞋan nannai ra̱ka̱ n acaka a̱ a̱ta̱li a na a̱ uta̱i a kashamkpatsu ka.
002	EXO	037	020	Ɗe a kashamkpatsu ka ɗa a yaꞋin atan a̱ na̱shi n iyoci ya̱ a̱pa̱lu a alumo nu mɓom koɓolo n uba̱zukpi u ni.
002	EXO	037	021	Uɓomi u te wi ta̱ a kacaka ku ugiti ka na kuta̱i ɗe a kashamkpatsu ka̱ ma̱kuni ka, moɓom me ire mi ta̱ ɗaka vu kacaka ke ire, moɓom ma tatsu, mi ta̱ ɗaka vu kacaka ka tatsu, dem vu le acaka a̱ta̱li a ɗa.
002	EXO	037	022	Mɓom ma n acaka a, i ta̱ umatyangbani n kashamkpatsu ka na a yimai n azanariya koci.
002	EXO	037	023	Ɗa a yaꞋin nkuni n cindere n ikima̱tsu n ebelyu a̱ ni feu, n azanariya koci.
002	EXO	037	024	Kashamkpatsu ka na ka̱ ka̱na̱i nkuni ma n ucanuku wu ulinga u le, ɗa u yaꞋin le n azanariya koci ali n a̱miki a na a yawai kamangankupa n vu tawun.
002	EXO	037	025	Ɗa a yaꞋin katalikalyuka ko kusonku ki ili i ma̱gula̱ni m maɗanga me megele. Ugaɗi wu ngo n ni u yawa ta̱ udashi u te n kagimi, wanshi u ni kpamu udashi u te n kagimi, uɗa̱ngi u ni ubapi u tatsu n wanshi u ni ugaɗi derere ɗa i, ɗa u yaꞋin avana punu umatyangbani.
002	EXO	037	026	A paɗara gaɗi n akambu a̱ ni dem koɓolo n vana a̱ ni n azanariya koci, ɗa u lapulai a̱ ka̱ga̱Ꞌin ku una̱ ka̱ ni a̱ ka̱ra̱ka̱i n azanariya koci.
002	EXO	037	027	Ɗa a yaꞋin nkawani n re ma azanariya adama a katalikalyuka a ɗaka vu ka̱ga̱Ꞌin, akambu e re dem a na a̱ ka̱na̱i nshikpu n na a ci ɗikaka katalikalyuka ka.
002	EXO	037	028	Ɗa a yaꞋin ashamkpatsu a nu nɗanga me megele ɗa a paɗarai n ɗa n azanariya.
002	EXO	037	029	Ɗa kpamu a yaꞋin maniꞋin me kerengu ma ciɗa, n ili ma̱gula̱ni, tsu na kayaꞋin ki ili ma̱gula̱ni u ci yaꞋan.
002	EXO	038	001	Ɗa a yaꞋin katalikalyuka o kusongu m maɗanga me megele, ugaɗi u ni u yawa ta̱ udashi u cindere n kagimi, wanshi u ni udashi u cindere n kagimi. Uɗa̱ngi u ni udashi u na̱shi n kagimi, wanshi n ugaɗi u katalikalyuka ka derere ɗa.
002	EXO	038	002	Ɗa a yaꞋin avana a ngo n na̱shi dem, adama na avana a n katalikalyuka ka okpo umatyangbani punu ubuta̱ u te, ɗa a paɗarai katalikalyuka n vuyum vi shili.
002	EXO	038	003	A maꞋi mgbodo mi iyum adama a na a̱ tsungusu punu kokomo ka katalikalyuka ka, n sheburu, n a̱mbu, n aya a̱ njuvu, n a̱mbu a̱ kupura̱ka̱ a̱ga̱ruwa̱shi. Ucanuku wu ulinga u nampa a yaꞋan ta̱ u ɗa n vuyum vi shili.
002	EXO	038	004	Ɗa u yaꞋankai katalikalyuka ka kazatsu ka̱ viyum vi shili, ɗa a ukai kaꞋa e mere-mere.
002	EXO	038	005	Ɗa a ukai nkawani n na̱shi, a ngon n na̱shi n kazatsu ka na a yaꞋin n iyum i shili, o okpo tsa̱ a̱ka̱na̱tsu ashamkpatsu a.
002	EXO	038	006	Ɗa u yaꞋin a̱ka̱na̱tsu a, m maɗanga me megele. Ɗa u paɗarai le n vuyum vu shili.
002	EXO	038	007	Ɗa a ukai a̱ka̱na̱tsu a punu a nkawani n na mi a ka a akambu ka katalikalyuka ka. Katalikalyuka ka ki ta̱ n kungu, ku na a yaꞋankai ni.
002	EXO	038	008	U yaꞋin kasasu ka gbayin n kashamkpatsu n iyum i shili, m mindatsu ma na a̱ma̱ci a na a ci yaꞋan ulinga a̱ utsutsu u Ma̱va̱li mo Oɓolo.
002	EXO	038	009	Ɗa u kira̱i ulanga. N tsuɗaka, a kakashi ku usaki ka, a caꞋa ta̱ kaꞋa n tsugbere tsu singai tsu tsuzogu tsu arikinla, udashi amangatawun n amangerenkupa,
002	EXO	038	010	koɓolo kpamu n ashamkpatsu kamanga n anci kamanga o okpo a na a yaꞋin n iyum i shili, ama okoɓotsu a ashamkpatsu n awin a, o okpo a azurufa.
002	EXO	038	011	Akashi a na a saki a uɓon u gaɗi wa, washin u le u yawa ta̱ amangatawun n amangerenkupa, ashamkpatsu kamanga e le, n anci kamanga, a yaꞋan ta̱ n iyum ishili, ama okoɓotsu n ashamkpatsu, n awin e le, a yaꞋan le ta̱ n azurufa.
002	EXO	038	012	N uteku u ka̱livi wanshi u ni u yawa ta̱ udashi amangatatsunkupa n u tawun, n nshikpu kupa n anci e le kupa. Ikoɓotsu a nshikpu ma, n awin e le, a yaꞋin a ɗa n azurufa.
002	EXO	038	013	N uɓon u kelime u kasana udashi amangatatsunkupa n u tawun.
002	EXO	038	014	Akashi a̱ utsutsu a na a saki a kakambu ke te ku utsutsu ka, ugaɗi u ni udashi kamanga n u re n kagimi, koɓolo n ashamkpatsu a tatsu n anci a tatsu feu,
002	EXO	038	015	ta kpamu nannai n kakambu ka nan ɗe. A saku ɗe akashi, a yaꞋan ugaɗi u na u yawai udashi kamanga n u re n kagimi, koɓolo n ashamkpatsu tatsu n anci a tatsu feu.
002	EXO	038	016	Akashi a ulanga a ra̱ka̱ a yaꞋan ta̱ le n tsugbere tsu ucaꞋi tsu tsuzogu tsu arikinla.
002	EXO	038	017	Anci a ashamkpatsu a, a yaꞋin le n iyum i shili. Ama ikoɓotsu, n ashamkpatsu, n awin a, a yaꞋan le ta̱ n azurufa, ɗa kpamu a paɗarai gaɗi va ashamkpatsu va n azurufa, ikoɓotsu n awin a, a yaꞋan le ta̱ n azurufa.
002	EXO	038	018	Ɗa u yaꞋin kakashi ku utsutsu ku ulanga ka, n ucaꞋi u tsugbere tsu singai, u mini mu usuni, m mini ma̱ ma̱ɗiya̱, m mini ma garula n tsugbere tsu ucaꞋi tsu singai tsu tsuzogu. Wanshi u ni u yawa ta̱ udashi kamangankupa, uɗa̱ngi u ni udashi u cindere n kagimi, derere n akashi a usaki a ulanga a,
002	EXO	038	019	ashamkpatsu e le a̱ na̱shi a ɗa, n anci e le a̱ na̱shi a na a yaꞋin n iyum i shili, ikoɓotsu i le azurufa a ɗa, ikoɓotsu n awin a, a yaꞋin le ta̱ n azurufa.
002	EXO	038	020	Aguta a̱ ma̱va̱li ma kuciɓa n Ka̱shile ma ra̱ka̱, koɓolo n aguta a ulanga a dem, a yaꞋan le ta̱ n iyum i shili.
002	EXO	038	021	Nava ɗaɗa ucanuku u na a yaꞋankai ulinga u kumaꞋa ku Ma̱va̱li ma kuciɓa n Ka̱shile, mu uzuwakpani. Ubuta̱ u na a zuwai nshemberu ma atali n na mi n wila̱ kupa u na Musa u nekei aza e Levi kadanshi a̱ pura̱, n uyevi u Itama maku ma Haruna Ganu.
002	EXO	038	022	Bezale maku ma̱ Uri vashi vu Huru a kumaci ku Yahuda u yaꞋin ili derere tsu na Vuzavaguɗu u danai Musa u yaꞋan,
002	EXO	038	023	koɓolo n Oholiyabu maku ma Ahisamaka a kumaci ku Dan, a̱yi keyevi kaꞋa ku ulinga u kuyaꞋan tsuzogu ce ekiye n igani, ka̱ta̱ u rumbuku m mini mu usuni, m ma na mo yotsoi mini ma garula, n tsu mini ma̱ ma̱ɗiya̱, n tsugbere tsu arikinla tsu singai.
002	EXO	038	024	Azanariya a na a̱ tuka̱i ra̱ka̱ adama alyuka a̱ kuɗa̱ngusa̱ a na a kuyaꞋanka ulinga u kumaꞋa Ma̱va̱li mo Oɓolo ma, a yawa ta̱ a̱miki a kagisamkpatsu amangatawunkuci n amanga̱na̱shinkupa n i cindere n agisamkpatsu i na a ci yaꞋanka ulinga a̱ ubuta̱ u ma̱va̱li ma ciɗa.
002	EXO	038	025	Zurfa a na a isai a̱ ubuta̱ u uma a na e kecei, a yawa ta̱ a a̱miki a kagisamkpatsu a̱kpa̱n a tatsu n amangatawa̱na̱shi n kamangankupa, uteku tsu na a gisanki n kagisamkpatsu ku ubuta̱ u Ma̱va̱li ma ciɗa,
002	EXO	038	026	vuma lakam vu na e kecei, aza a na a̱ya̱ e le a yawai kamanga a kubana gaɗi, u tsupa ta̱ kagimi ka agisana ka azurufa, agisana a na i a kuyaꞋanka ulinga a̱ ubuta̱ u Ma̱va̱li mo Oɓolo. Uma a a yawa ta̱ a̱kpa̱n amangatawa̱nta̱li n a̱kpa̱n a tatsu n amangatawantawun n amangerenkupa.
002	EXO	038	027	A yaꞋan ta̱ ulinga n kilo kamangankupa n vu na̱shi va azurufa, a̱ ubuta̱ u kumaꞋa ku anci amangatawun a̱ Ma̱va̱li mo Oɓolo, ɗa a yaꞋin kpamu ulinga n azurufa kamangankupa n a̱ na̱shi a kanci dem adama a kakashi ku utsutsu ka feu.
002	EXO	038	028	A kilo kamangankupa va azurufa vu na vu buwai, vu ɗa a yaꞋankai ikoɓotsu n awin a na a paɗarakai gaɗi va ashamkpatsu va.
002	EXO	038	029	KuneꞋe ki iyum i shili i na uma a̱ tuka̱i, ku yawa ta̱ a̱miki a kagisamkpatsu a̱kpa̱n e re n amangatawa̱na̱shi n kamanga n tawun.
002	EXO	038	030	A yaꞋankai ulinga n i ɗa, a yaꞋin anci a̱ utsutsu u Ma̱va̱li mo Oɓolo, n katalikalyuka kpamu n kazatsu ki iyum i shili, n ili yu ulinga i ni dem,
002	EXO	038	031	ali n anci a na a̱ ka̱ra̱ka̱i ulanga u ma̱va̱li wa, n aza na i utsutsu, koɓolo n aguta ra̱ka̱ a̱ Ma̱va̱li ma kuciɓa n Ka̱shile ma, n aza na kpamu a̱ ka̱ra̱Ꞌi ulanga wa.
002	EXO	039	001	A̱ jilya̱i aminya a tsuganu a na a kuyaꞋanka ulinga a̱ Ma̱va̱li ma kuciɓa n Ka̱shile m mini mu usuni, m mini ma garula, koɓolo kpamu m mini ma̱ ma̱ɗiya̱. O doku a̱ jilya̱ka̱i feu Haruna aminya a ciɗa, tsu na Vuzavaguɗu u danai Musa.
002	EXO	039	002	A yaꞋin ka̱bun ka̱ kuka̱ɓa̱ngu ka tsuganu n kakashi ka̱ mini mu usuni, m mini ma garula, n tsu mini ma̱ ma̱ɗiya̱, koɓolo n tsugbere tsu singai tsa akaɗa.
002	EXO	039	003	A yimai azanariya ɗa okpoi a̱bun-a̱bun, ɗa a kiɗasai a ɗa adama a na o ɓolongu n tsugbere tsu kucaꞋa tsu na ci an mini mu usuni, m mini ma garula, m mini ma̱ ma̱ɗiya̱, koɓolo n tsugbere tsu singai tsu tsuzogu, ulinga u keyevi.
002	EXO	039	004	Ɗa yaꞋankai ka̱bun ka̱ kuka̱ɓa̱ngu ka eleje avangatsu, ɗa a gasatamgbanai ngo n re n ni, adama a kushiya.
002	EXO	039	005	Kaɗambura ku ucaꞋi ko tsuzogu ki ta̱ u umatyangbani n ka̱bun ka, kana a yaꞋin n ci iyoci tsu ni, tsa a azanariya, m mini mu usuni, n tsu mini ma garula, koɓolo mini ma̱ ma̱ɗiya̱, tsu na Vuzavaguɗu u danai Musa.
002	EXO	039	006	A̱ la̱nsa̱i atali o onis e re ɗa a lapulai a ɗa, a ukai a ɗa a mashingi ma azanariya, ɗa a̱ ka̱ra̱i ɗe ula a̱ muku mi Isaraila a katali ka tsu na a tsu paɗa ka̱ta̱mba̱ri.
002	EXO	039	007	Ɗa a saɓangi le avangatsu a efodu a adama na okpo atali a kuciɓasa m muku ma a za Isaraila, tsu na Vuzavaguɗu u danai Musa.
002	EXO	039	008	A yaꞋin mabambata ma n ulinga u keyevi, n tso ogoni a efodu va azanariya, tsu mini mu usuni, m mini ma garula, m mini ma̱ ma̱ɗiya̱. Ali n tsugbere tsu ucaꞋi tsu singai tsu tsuzogu.
002	EXO	039	009	Wi ta̱ nu ngon na̱shi. Ɗa a yaꞋin mabambata ma ugoshi ku re, ugaɗi uba̱rukpi u kataka ke kukiye, n washi kpamu uba̱rukpi u kataka ke kukiye, uka̱ta̱li ku re.
002	EXO	039	010	Ɗaɗa a darai ɗe atali a singai ali akariki a̱ na̱shi. A kakariki ka iyain, a darai ɗe kaneliya, n tofa, koɓolo n zumurudu,
002	EXO	039	011	a kakariki ke ire a darai ɗe kirisola, n safaya, n daimo,
002	EXO	039	012	a kakariki ka tatsu a darai ɗe yasin, n agat, n amati,
002	EXO	039	013	a kakariki ka̱ na̱shi a darai ɗe beril, n onis, n yasfa. A zuwai katali dem u uki m mashingi ma azanariya.
002	EXO	039	014	Atali kupa n e re i ta̱ ɗe n ula e le, tsu ula a̱ muku mi Isaraila. Okpoi tsu uzuwi u kukiye, katali dem ki ta̱ uka̱ri n kula ku ni, adama a kumaci kupa n ku re ku uma a Isaraila.
002	EXO	039	015	Ɗa a yaꞋin ɗe a mabambata n ikani yu ucaꞋi i tsu tsuzogu tsa awin, a na a yaꞋin n azanariya koci.
002	EXO	039	016	Ɗa a yaꞋin ɗe nkawani n re ma azanariya, ɗa o koɓoi ɗe nkawani n re ma a iga̱Ꞌin e re a mabambata a.
002	EXO	039	017	Ɗa a shiyai ɗe awin e re a azanariya, ɗe a nkawani ma̱ iga̱Ꞌin a mabambata ma.
002	EXO	039	018	Ɗa o koɓoi ɗe ugasatangbani u re wu uteku wu nkawani ma, n awin e re a. Ama ɗa o koɓoi le n tsu kelime a̱ ubuta̱ u te wa avangatsu a efodu a.
002	EXO	039	019	Ɗa a yaꞋin nkawani n re ma azanariya, ɗa o koɓoi le a uteku u re u mabambata ma, n asuvu ɗevu n efodu va.
002	EXO	039	020	Ɗa a yaꞋin nkawani n re ma azanariya, ɗa o koɓoi le kelime n tsu ɗaka tsa avangatsu a̱ ubuta̱ u efodu va. Ɗevu n uɓon ugaɗi u magasatai ma kaɗambura ko tsuzogu ka efodu va.
002	EXO	039	021	Ɗa a shiyai mabanbata ma nu nkawani n ni, ɗe a nkawani n efodu n kawin ka̱ mini mu usuni, adama a na wo okpo ulinga u keyevi ka kucaꞋa ka awin ka efodu, adama a na ka̱ta̱ mabambata ma ma̱ ta̱wa̱ ma̱ ba̱ɗa̱ a efodu va ba, uteku tsu na Vuzavaguɗu u danai Musa.
002	EXO	039	022	Ɗa kpamu u yaꞋin motogu mu ucaꞋi mu ugaɗi ma efodu ma, m mini mu usuni ra̱ka̱,
002	EXO	039	023	kuɗeku ku motogu ka, ki ta̱ ucaꞋi n a̱guruzu uka̱ra̱ki adama a na u sa̱nka̱ kukara.
002	EXO	039	024	Iga̱Ꞌin o motogu a, a yaꞋan ta̱ a ɗa n tsuzogu tsu umaci u maɗanga ma na e ci ɗeke ruman, n tsu mini m usuni, n tsu mini ma̱ ma̱ɗiya̱, n tsu mini magarula, n tsugbere tsu caꞋi u tsuzogu tsu singai.
002	EXO	039	025	Ɗa kpamu a yaꞋin alingi n azanariya koci, ɗa a ukai a ɗa ɗe iga̱Ꞌin o motogu ma a̱ kuka̱ra̱ka̱ ra̱ka̱. A̱ mere mu umaci ma ruman dem, a zuwa kalingi dem.
002	EXO	039	026	Kalingi n umaci u ruman a̱ kuka̱ra̱ ugupi u motogu ma tsuganu ma, uteku tsu na Vuzavaguɗu u danai Musa.
002	EXO	039	027	Ɗa kpamu a yaꞋankai Haruna m muku n ni ntogu n kenkeꞋen mu ucaꞋi we ekiye n tsugbere tsu singai.
002	EXO	039	028	N oroli o tsuzogu a singai, n nkuꞋun n tsuzogu n singai, m motogu mu ucaꞋi ma asuvu ma singai.
002	EXO	039	029	A yaꞋin kaɗambura ku ucaꞋi u tsuzogu ce ekiye n tsugbere tsu singai, n tsugbere tsu mini ma̱ usuni, n tsu mini ma garula, n tsu mini ma̱ ma̱ɗiya̱, tsu na Vuzavaguɗu u danai Musa.
002	EXO	039	030	Ɗa a yaꞋin kebelyu ko oroli a ciɗa n azanariya koci, ɗa a̱ ka̱ra̱i ɗe iɗani, uteku tsu uka̱ri wu uzuwi u kukiye u ka̱ta̱mba̱ri tsu nampa, “CIƊA U VUZAVAGUƊU.”
002	EXO	039	031	Ɗa a shiyakai ɗe kawin ka na ki tsu mini mu usuni, adama a na ka shiya gaɗi vo oroli va, tsu na Vuzavaguɗu u danai Musa.
002	EXO	039	032	Ulinga u Ma̱va̱li ma kuciɓa n Ka̱shile m Ma̱va̱li mo Oɓolo ma yaꞋan ta̱ ukoci, Aza a Isaraila a yaꞋan ta̱ ili ra̱ka̱ derere tsu na Vuzavaguɗu u danai Musa, ta ta na a yaꞋin nannai.
002	EXO	039	033	Ɗa a̱ tuka̱i m Ma̱va̱li ma kuciɓa n Ka̱shile ma u Musa, m ma̱va̱li n ucanuku wu ulinga u ni ra̱ka̱, ikoɓotsu i ni, n urotu wu utsutsu, n alangu a̱ ni, n ashamkpatsu a̱ ni, koɓolo n anci a̱ ni,
002	EXO	039	034	n ipalatsu yu ukpan u ka̱giri n ukpan wu nraɗika, n kakashi ka kupalaka,
002	EXO	039	035	n akpati vu wila̱ n alangu a̱ ni, n ka̱kuya̱mkpa̱tsu ka kutakpa unushi,
002	EXO	039	036	kirukpa n ucanuku wu ulinga u ni, m boroji vu ciɗa,
002	EXO	039	037	kashamkpatsu ka̱ nkuni ka azanariya koci, nu nkuni n ni ɗe udari, n ucanuku wu ulinga u ni ra̱ka̱ n ka̱la̱nji adama a kutashi,
002	EXO	039	038	katalikalyuka ka azanariya, m maniꞋin me kerengu, n ili i ma̱gula̱ni i wali, n kakashi ku utsutsu u ma̱va̱li ma,
002	EXO	039	039	katalikalyuka ki iyum i shili, n ubuta̱ u kazatsu u ni, n alangu a̱ ni, koɓolo n ucanuku wu ulinga u ni ra̱ka̱, n kapara n kanci ka̱ ni,
002	EXO	039	040	kakashi ku utsutsu ku ulanga u Ma̱va̱li ma, ashamkpatsu a̱ ni, koɓolo n anci e le, n kakashi ku utsutsu ku ulanga u Ma̱va̱li wa, awin a̱ ni koɓolo n aguta a̱ ni, n ucanuku wu ulinga u Ma̱va̱li ma kuciɓa n Ka̱shile, m Ma̱va̱li mo Oɓolo,
002	EXO	039	041	ntogu mu ucaꞋi n kuꞋuka a̱ ubuta̱ wu ulinga wu ubuta̱ u ciɗa, ntogu n ciɗa n tsuganu n Haruna nu ntogu n tsuganu mu muku n ni, a̱ ubuta̱ wu ulinga u tsuganu.
002	EXO	039	042	Ɗa aza a Isaraila a yaꞋin ili ya nannai ra̱ka̱ uteku tsu na Vuzavaguɗu u danai Musa.
002	EXO	039	043	Musa u la̱na̱i ulinga wa ra̱ka̱, ɗa we enei a yaꞋan ta̱ u ɗa derere tsu na Vuzavaguɗu u danai. Ɗaɗa Musa u zuwakai le una̱singai.
002	EXO	040	001	Vuzavaguɗu u danai Musa,
002	EXO	040	002	“A kanna ka iyain ko wotoi u iyain ka̱ta̱ vu shikpa̱ Ma̱va̱li mo Oɓolo ma.
002	EXO	040	003	Ka̱ta̱ vu zuwa punu akpati vu wila̱, ka̱ta̱ vu keɗe akpati va n akashi.
002	EXO	040	004	Ka̱ta̱ vu uka kirukpa ka asuvu, vu dara ɗe ucanuku u ni, ka̱ta̱ kpamu vu uka n kashamkpatsu ka̱ ma̱kuni ka, vu dara ɗe nkuni ma.
002	EXO	040	005	Ka̱ta̱ vu shikpa̱ katalikalyuka ka azanariya ki ili i ma̱gula̱ni, e kelime ka akpati vu wila̱ va, vu shiya kakashi ku utsutsu u Ma̱va̱li ma kuciɓa n Ka̱shile ma.
002	EXO	040	006	Ka̱ta̱ vu shikpa̱ katalikalyuka o kusongu, e kelime ku utsutsu u Ma̱va̱li mo Oɓolo ma.
002	EXO	040	007	Vu zuwa kasasu e mere ma̱ Ma̱va̱li mo Oɓolo n katalikalyuka ka, ka̱ta̱ vu tsungu punu mini.
002	EXO	040	008	Ka̱ta̱ vu shikpa̱ vu ka̱ra̱ka̱ ulanga wa, vu shiya ɗe kakashi ku utsutsu u kuꞋuwa ulanga wa.
002	EXO	040	009	“Ka̱ta̱ vu ɗika maniꞋin me kerengu, ka̱ta̱ vu ɗarakpaka ma̱va̱li ma kuciɓa n Ka̱shile ma n ili i na yi punu ra̱ka̱, ka̱ta̱ ve erengu ucanuku wa ra̱ka̱, adama na wo okpo ciɗa.
002	EXO	040	010	Ka̱ta̱ kpamu vu ɗarakpaka katalikalyuka o kusongu, koɓolo n ucanuku wu ulinga u ni ra̱ka̱, ka̱ta̱ ve erengu katalikalyuka, adama a na katalikalyuka ka kokpo ciɗa ka̱u.
002	EXO	040	011	Ka̱ta̱ kpamu vu ɗarakpaka kasasu ka n kashamkpatsu ka̱ ni, ka̱ta̱ ve erengu le.
002	EXO	040	012	“Ka̱ta̱ vu tuka̱ n Haruna koɓolo m muku a̱ utsutsu u Ma̱va̱li mo Oɓolo ma, ka̱ta̱ vu sumba̱ le m mini.
002	EXO	040	013	Ka̱ta̱ i uka Haruna ntogu n ciɗa, vu putalaka yi maniꞋin ka̱ta̱ ve erengu yi, adama a na u yaꞋanka mu ulinga u tsuganu.
002	EXO	040	014	Ka̱ta̱ vu tuka̱ m muku n ni vu uka le ntogu n wawaꞋa.
002	EXO	040	015	Ka̱ta̱ vu putalaka le m maniꞋin a kaci, tsu na i yaꞋankai esheku e le, adama a na a yaꞋanka mu ulinga u tsuganu. Kerengu ku na a yaꞋankai le va, kubonoko le ta̱ anan ganu, ali ntsukaya le n na ma̱ kuta̱wa̱.”
002	EXO	040	016	Ɗa Musa u yaꞋin ili i nampa derere tsu na Vuzavaguɗu u danai ni.
002	EXO	040	017	O wotoi u iyain u ka̱ya̱ ka̱ i re, a kanna ka iyain ko wotoi ka, ɗa a̱ shikpa̱i Ma̱va̱li ma kuciɓa n Ka̱shile ma.
002	EXO	040	018	Ɗa Musa u shikpa̱i Ma̱va̱li. Ɗa u zuwai ɗe anci a̱ ni, ɗa u yaꞋin urotu wu utsutsu, ɗa u ukai alangu a̱ ni, ɗa kpamu u ɗengusa̱i ashamkpatsu a̱ ni.
002	EXO	040	019	Ɗa u ba̱rukpa̱i ɗe kakashi ka kupalaka ka a gaɗi vu ma̱va̱li ma kuciɓa n Ka̱shile, ɗa u doku u ba̱rukpa̱i ɗe kapalatsu ka kakashi ka gaɗi, tsu na Vuzavaguɗu u danai Musa.
002	EXO	040	020	Ɗa u ɗikai nshemberu m atali n wila̱ ma, ɗa u zuwai le punu asuvu a akpati va, ɗa u zuwai alangu ɗe a akpati va, ɗa u zuwai ka̱kuya̱mkpa̱tsu ka kutakpa unushi gaɗi va akpati va.
002	EXO	040	021	Ɗa u ukai akpati va a asuvu a̱ Ma̱va̱li ma kuciɓa n Ka̱shile, ɗa u saki kakashi ku utsutsu ka, ɗa ke keɗei Akpati vu Uzuwakpani va, tsu na Vuzavaguɗu u danai Musa.
002	EXO	040	022	Ɗa u ukai kirukpa ka punu a̱ Ma̱va̱li mo Oɓolo ma, a uɓon u gaɗi u Ma̱va̱li ma kuciɓa n Ka̱shile ma, n tsu pulai tsu kakashi ku utsutsu ka,
002	EXO	040	023	ɗa u darai ɗe boroji, e kelime ka Vuzavaguɗu, tsu na Vuzavaguɗu u danai Musa.
002	EXO	040	024	Ɗa u zuwai kashamkpatsu ka̱ ma̱kuni, punu asuvu a̱ Ma̱va̱li mo Oɓolo ma, a upashi u kirukpa wa n uɓon u ɗaka, a mindansanai m Ma̱va̱li ma kuciɓa n Ka̱shile.
002	EXO	040	025	Ɗa u zuwai ɗe nkuni ma a kashamkpatsu ka, e kelime ka Vuzavaguɗu, tsu na Vuzavaguɗu u danai Musa.
002	EXO	040	026	Ɗa a ukai katalikalyuka ka azanariya punu asuvu a̱ Ma̱va̱li mo Oɓolo ma, e kelime ka kakashi ka.
002	EXO	040	027	U songi ili i ma̱gula̱ni i wali ɗe gaɗi vu ni, tsu na Vuzavaguɗu u danai Musa.
002	EXO	040	028	Ɗa u saki kakashi ku utsutsu u ma̱va̱li ma Vuzavaguɗu ma.
002	EXO	040	029	Ɗa u shikpa̱i katalikalyuka ko kusongu, ɗe a̱ utsutsu u Ma̱va̱li ma kuciɓa n Ka̱shile m Ma̱va̱li mo Oɓolo ma, ɗa u lyukai ɗe alyuka o kusongu koɓolo n alyuka a ili kashina, tsu na Vuzavaguɗu u danai Musa.
002	EXO	040	030	Ɗa u zuwai kasasu e mere ma̱ Ma̱va̱li mo Oɓolo ma, n katalikalyuka ka, ɗa u tsungi punu mini adama a kusaꞋasa,
002	EXO	040	031	ka na Musa n Haruna koɓolon m muku n ni, a kusaꞋasa ekiye n ene e le.
002	EXO	040	032	Ayin a na baci a uwai asuvu a̱ Ma̱va̱li mo Oɓolo ma, ɗa baci a yawai ɗevu n katalikalyuka ka, ka̱ta̱ saꞋasa, tsu na Vuzavaguɗu u danai Musa.
002	EXO	040	033	Ɗa u kira̱i ulanga u Ma̱va̱li ma kuciɓa n Ka̱shile ma, n katalikalyuka ka, ɗa u saki kakashi ku utsutsu u kuꞋuwa ulanga wa. Ta Musa u kotsoi ulinga wa nannai.
002	EXO	040	034	Ɗaɗa keleshu ka palai Ma̱va̱li mo Oɓolo ma, ɗa tsugbayin tsu Vuzavaguɗu ci shanai punu a̱ Ma̱va̱li ma kuciɓa n Ka̱shile ma.
002	EXO	040	035	Ama Musa u fuɗa u uwa a̱ Ma̱va̱li mo Oɓolo ma ba, adama a na keleshu ka pala ta̱ maꞋa, ɗa kpamu tsugbayin tsu Vuzavaguɗu ci shanai punu a̱ Ma̱va̱li ma kuciɓa n Ka̱shile ma.
002	EXO	040	036	A̱ ka̱tsuma̱ ka nwalu n le ra̱ka̱, a ayin a na baci dem e enei keleshu ka ke sheruwengi a kulaza Ma̱va̱li ma kuciɓa n Ka̱shile ma, ka̱ta̱ aza a Isaraila o tono kaꞋa.
002	EXO	040	037	Ama keleshu ka ke sheruwengu baci ba, i a kubana ubuta̱ ba, sai kanna ka na ka lazai.
002	EXO	040	038	Adama a na keleshu ka Vuzavaguɗu ko ci yongo ta̱ gaɗi vu Ma̱va̱li ma kuciɓa n Ka̱shile ma n kanna, n kayin kpamu ka̱ta̱ kaꞋa ko yongo n akina, adama na kpaꞋa ka aza a Isaraila ra̱ka̱ kuciya̱ kene keleshu ka, a̱ ka̱tsuma̱ ka nwalu n le.
#
# BOOK	003	LEV	Leviticus	Anan Ganu
003	LEV	001	001	Vuzavaguɗu u ɗekei Musa ɗa u yaꞋin kadanshi n a̱yi a̱ Ma̱va̱li mo Oɓolo, ɗa u danai,
003	LEV	001	002	YaꞋan kadanshi n aza a Isaraila ka̱ta̱ vu dana le, yaba dem vu ɗa̱ vu na baci u kutuka̱ n kuneꞋe u Vuzavaguɗu, sai u tuka̱ n kuneꞋe ku ni ki ilikuzuwa adama a alyuka o kusongu a̱ ubuta̱ wu ushiga wa anaka ko wu nkyon ko wu nraɗika.
003	LEV	001	003	“KuneꞋe ku ni adama a alyuka o kusongu ta punu baci wu utuka̱i ku ɗa a ushiga, ka̱ta̱ ku yaꞋan ka̱na̱ku ba, wo okpo n uꞋiwin u Ka̱shile ba. Wi ta̱ a̱ kutuka̱ n ku ɗa a̱ utsutsu u Ma̱va̱li mo Oɓolo adama a na u ciya̱ wishi a̱ ubuta̱ u Vuzavaguɗu.
003	LEV	001	004	Vuza kuneꞋe va wi ta̱ a kukiyangu kukiye ku ni a kaci ka alyuka o kusongu a, Vuzavaguɗu wi ta̱ a kisa ukpa̱ u manama wa wo okpo una̱ u ni, tsu kutakpa ku unushi u ni.
003	LEV	001	005	Wi ta̱ a kukiɗa kabomburo ka a̱ ubuta̱ u Vuzavaguɗu, ka̱ta̱ anan ganu muku n Haruna a̱ tuka̱ nu mpasa ma. Adama a na a vishangu n ɗa a akambu dem a katalikalyuka a̱ utsutsu u Ma̱va̱li mo Oɓolo.
003	LEV	001	006	Wi ta̱ a kuminya manama ma alyuka o kusongu a, ka̱ta̱ u kiɗasa maꞋa akiɗi-akiɗi.
003	LEV	001	007	Ka̱ta̱ muku n Haruna ganu a dyaɓa akina a katalikalyuka, ka̱ta̱ a gbatyangu nɗanga gaɗi va akina va.
003	LEV	001	008	Ka̱ta̱ anan ganu muku n Haruna a rece akiɗi a, koɓolo n kaci n ushuma a gaɗi vu nɗanga n na mi a̱ kukula̱ a katalikalyuka ka.
003	LEV	001	009	Wi ta̱ a̱ kuza̱Ꞌa̱ ili i ka̱tsuma̱ n ene dem m mini, ka̱ta̱ a̱ ka̱tsuma̱ ka anan ganu ka vuza yoku u songu i ɗa ra̱ka̱ a katalikalyuka. Ɗaɗa alyuka o kusongu, alyuka a na o songi n akina, m ma̱gula̱ni ma singai ma na Vuzavaguɗu u kupana uyo.
003	LEV	001	010	“KuneꞋe ku kusongu ku ni ta punu baci u ɗikai a ushiga, ko nkyon ko nraɗika, ma yaꞋan ma̱giri ko ma̱ga̱ji ma na mi n uꞋiwin u Ka̱shile.
003	LEV	001	011	Wi ta̱ a kukiɗa maꞋa a uɓon u gaɗi u katalikalyuka a̱ ubuta̱ u Vuzavaguɗu, ka̱ta̱ anan ganu muku n Haruna a vishangu mpasa ma a̱ ka̱ra̱ka̱ akambu dem a katalikalyuka ka.
003	LEV	001	012	Ka̱ta̱ u kiɗa maꞋa akiɗi-akiɗi, ka̱ta̱ anan ganu e rece a ɗa ali n kaci n ushuma dem, ɗe a gaɗi vu nɗanga n na a gbatyangi ɗa mi a̱ kukula̱ a katalikalyuka ka.
003	LEV	001	013	Wi ta̱ a̱ kuza̱Ꞌa̱ ili i ka̱tsuma̱ n ene dem m mini, ka̱ta̱ ganu u songu i ɗa ra̱ka̱ a katalikalyuka. Ɗaɗa alyuka o kusongu, alyuka a na o songi n akina, m ma̱gula̱ni ma singai ma na Vuzavaguɗu u kupana uyo.
003	LEV	001	014	“KuneꞋe ku ni u Vuzavaguɗu kuneꞋe ku kusongu ku nnu ku ɗa baci, u yaꞋan ku ɗa m moɗoi ko muku mu ntapambara.
003	LEV	001	015	Ganu wi ta̱ a̱ kutuka̱ maꞋa a̱ ubuta̱ u katalikalyuka, ka̱ta̱ u pinda̱ra̱ ali u taɓa maꞋa kaci ka̱ta̱ u songu kaꞋa a katalikalyuka. Ka̱ta̱ u zaza mpasa ma a kakambu ka katalikalyuka.
003	LEV	001	016	Wu utuka̱ n kobiyo ka n ashin a̱ ni ka̱ta̱ u taɗuku le a uɓon u kasana u katalikalyuka a̱ ubuta̱ u na a̱ tsu va̱ma̱ kokomo.
003	LEV	001	017	Wi ta̱ a̱ kuka̱na̱ maꞋa e evelyu ka̱ta̱ u kara maꞋa, ama akari-akari ba. Ka̱ta̱ ganu u songu maꞋa ɗe a katalikalyuka gaɗi vu nɗanga n na mi ugbatyangi a akina. Alyuka o kusongu a ɗa, kuneꞋe ka akina, ku ma̱gula̱ni ma singai u Vuzavaguɗu.
003	LEV	002	001	“Ayin a na baci vuza u tuka̱i n kuneꞋe ki ishina u Vuzavaguɗu, kuneꞋe ku ni ko okpo kuneꞋe ku kiya ku singai. U tsungu ku ɗa maniꞋin koɓolo n ili i ma̱gula̱ni,
003	LEV	002	002	ka̱ta̱ u banka ku ɗa a̱ ubuta̱ u anan ganu muku n Haruna. Ka̱ta̱ u kenuku kiya ku singai ku singai ku na ki usatari m maniꞋin koɓolo n ili i ma̱gula̱ni ya ka̱kun ku te, ka̱ta̱ u songu na va wo okpo ili i kuciɓasa a katalikalyuka. Alyuka a na a yaꞋin n akina, a na Vuzavaguɗu wi a kupana uyo u ma̱gula̱ni ma̱ ni.
003	LEV	002	003	Alyuka a ishina i na i buwai i ta̱ o kokpo a Haruna koɓolo m muku n ali n ni. Ɗaɗa alyuka a na a laꞋi n ciɗa dem, a na a yaꞋin n akina ɗa e nekei Vuzavaguɗu.
003	LEV	002	004	“Vuza u tuka̱ baci n kuneꞋe ki ishina, i na a̱ zungi n akina, i ɗa i yaꞋan a kiya ku singai. U tuka̱ m boroji vu na a yaꞋin n kiya ku na a satarai m maniꞋin babu yisiti. Ko emeshe a na i babu yisiti.
003	LEV	002	005	KuneꞋe ku nu ki ishina i ɗa baci ku na a kangalai e kebelyu, a yaꞋan ku ɗa n kiya ku singai usatari m maniꞋin ama babu yisiti.
003	LEV	002	006	Vi ta̱ o kukoɗoso a ɗa ka̱ta̱ vu tsungu maniꞋin, ɗaɗa kuneꞋe ki ishina.
003	LEV	002	007	KuneꞋe ki ishina i nu ki baci ukangali e kebelyu, a yaꞋan ku ɗa n kiya ku singai m maniꞋin.
003	LEV	002	008	Tuka̱ n kuneꞋe ki ishina i na a yaꞋin n ili i nampa ya a̱ ubuta̱ u Vuzavaguɗu. Vi neke ganu vuza na u kuɗika wa banka a katalikalyuka.
003	LEV	002	009	Ka̱ta̱ ganu u ɗika punu ugboku u kuciɓasa u kuneꞋe ki ishina ka̱ta̱ u songu i ɗa a katalikalyuka, kuneꞋe ki ilikulya ku ma̱gula̱ni ma singai a kubana u Vuzavaguɗu.
003	LEV	002	010	Ama kagimi ke kuneꞋe ki ishina ki ta̱ o kokpo ka Haruna m muku n ali n ni. Ɗaɗa alyuka a na a laꞋi n ciɗa dem, a na a yaꞋin n akina ɗa e nekei Vuzavaguɗu.
003	LEV	002	011	“KuneꞋe ki ishina ku na vu tuka̱i u Vuzavaguɗu dem ku ɗa ku yaꞋan babu yisiti, adama a na o tsu songu yisiti ko maniꞋin mi ishigi me kuneꞋe u Vuzavaguɗu ba.
003	LEV	002	012	Yi ta̱ a kufuɗa ya̱ tuka̱ Vuzavaguɗu kuneꞋe ki ishina i na i gita̱i kugeꞋwe, ama e kuneke a ɗa a katalikalyuka ci ili i ma̱gula̱ni ma singai ba.
003	LEV	002	013	I tsungu mkpaɗi punu e kuneꞋe ki ishina dem adama a na mkpaɗi mi ta̱ tsu una̱ wu uzuwakpani n Ka̱shile n a̱ɗa̱. I tsungu kuneꞋe ku ɗa̱ gbende mkpaɗi.
003	LEV	002	014	“Yi baci a kuyaꞋan kuneꞋe a kubana u Vuzavaguɗu n ili i kashina i na i gita̱i kugeꞋwe, yi ta̱ e kuneke kuneꞋe ki ishina i na i gita̱i kugeꞋwe, i na a zatsuki ɗa a iyai.
003	LEV	002	015	Vu tsungu maniꞋin n ili i ma̱gula̱ni, adama a na kuneꞋe ki ishina i ɗa.
003	LEV	002	016	Ka̱ta̱ ganu u songu tsu ugboku u kuciɓasa u kiya ku savu, ki ili i kashina ku yoku koɓolo m maniꞋin mo yoku n ili i ma̱gula̱ni dem. KuneꞋe ki ishina ku ɗa u Vuzavaguɗu.
003	LEV	003	001	“Vuza wi baci a kuyaꞋan kuneꞋe ku ma̱ta̱na̱, u yaꞋan kuneꞋe ka m manama ma na mi kogono ko mashan punu a ushiga u ni, u neke Vuzavaguɗu kuneꞋe ka m manama ma na mi babu uꞋiwin u Ka̱shile.
003	LEV	003	002	Ka̱ta̱ u kiyangu kukiye ku ni a kaci ka manama me kuneꞋe ma̱ ni ma, ka̱ta̱ u kiɗa maꞋa a̱ utsutsu u Ma̱va̱li mo Oɓolo. Anan ganu muku n Haruna i ta̱ a kuvishangu mpasa ma a katalikalyuka a akambu dem.
003	LEV	003	003	A̱ ka̱tsuma̱ ka alyuka e kuneꞋe ku ma̱ta̱na̱ ka, ili i na ganu u kuneke alyuka a na o songi n akina a ɗa na. Ushuma u na u palai ili i ka̱tsuma̱ n u na ili i ka̱tsuma̱ i palai feu,
003	LEV	003	004	koɓolo m muku n ka̱tsuma̱ n re n ushuma u le dem, n uɓon wa asuvu dem. Na va ra̱ka̱ i ta̱ a̱ kuta̱ka̱ le.
003	LEV	003	005	Muku n Haruna mi ta̱ o kusongu le zuva a katalikalyuka a gaɗi vu kuneꞋe ku kusongu, a na i ɗe zuva vu nɗanga n na mi ɗe akina. Na va kuneꞋe ku ɗa ku na a yaꞋin n akina ku singai, ku ma̱gula̱ni u Vuzavaguɗu.
003	LEV	003	006	“Vi yaꞋan baci kuneꞋe ku ma̱ta̱na̱ m manama ma na vu uta̱ka̱i a ushiga tsu kuneꞋe u Vuzavaguɗu, vi ta̱ e kuneke ka̱giri ko mashan, ma na mi babu uꞋiwin u Ka̱shile.
003	LEV	003	007	Vi baci e kuneke ma̱giri adama e kuneꞋe ku nu, vi neke maꞋa u Vuzavaguɗu.
003	LEV	003	008	Vi ta̱ a kukiyangu kukiye ku nu gaɗi vu kaci ka manama me kuneꞋe ku nu, ka̱ta̱ vu kiɗa maꞋa e kelime ka̱ Ma̱va̱li mo Oɓolo. Ka̱ta̱ muku mo olobo n Haruna n vishangu mpasa ma a akambu a katalikalyuka dem.
003	LEV	003	009	A̱ ka̱tsuma̱ ke kuneꞋe ku ma̱ta̱na̱, ka̱ta̱ u neke a ɗa a̱ ubuta̱ u Vuzavaguɗu tsu kuneꞋe ki ilikulya. Ili i na u kuneke i ɗaɗa na: ushuma u ni, n ushuma wu uɓon u kagun u na a gbatyai ɗevu n ketele ko kokondo, n ili i ka̱tsuma̱, n ushuma u na wi a uɓon wi ili i ka̱tsuma̱ dem,
003	LEV	003	010	Koɓolo m muku n ka̱tsuma̱ n re n ushuma u le dem, ɗevu n uɓon wa asuvu. Na va ra̱ka̱ i ta̱ a̱ kuta̱ka̱ le.
003	LEV	003	011	Ka̱ta̱ ganu u songu le a katalikalyuka tsu kuneꞋe ki ilikulya i na o songi u Vuzavaguɗu.
003	LEV	003	012	“KuneꞋe ku nu m maraɗika ma baci, vu tuka̱ m maꞋa a̱ ubuta̱ u Vuzavaguɗu.
003	LEV	003	013	Vi ta̱ a kukiyangu kukiye ku nu gaɗi vu kaci ka manama me kuneꞋe ku nu, ka̱ta̱ vu kiɗa maꞋa e kelime ka̱ Ma̱va̱li mo Oɓolo ma. Ka̱ta̱ muku n Haruna n vishangu mpasa ma a akambu a katalikalyuka dem.
003	LEV	003	014	Punu a̱ ka̱tsuma̱ ki na vi nekei va, i na ve kuneke kuneꞋe ki ilikulya u Vuzavaguɗu i ɗa na: ushuma u na u palai ili i ka̱tsuma̱ n ushuma u na wi uɓon wi ili i ka̱tsuma̱ dem,
003	LEV	003	015	koɓolo m muku n ka̱tsuma̱ n re n ushuma u le dem, koɓolo n uɓon wa asuvu dem. Na va ra̱ka̱ i ta̱ a̱ kuta̱ka̱ le.
003	LEV	003	016	Ka̱ta̱ ganu u songu le a gaɗi vu katalikalyuka, uteku tsu kuneꞋe ki ilikulya. KuneꞋe ku ɗa ku na a yaꞋin n akina i ma̱gula̱ni i singai u Vuzavaguɗu. Ushuma dem u Vuzavaguɗu u ɗa.
003	LEV	003	017	Na va wi ta̱ o kokpo wila̱ u ko wannai ali a kubana wu ntsukaya n na n kuta̱wa̱ a̱ ubuta̱ u na yi dem, yi baci de n wuma, i takuma mpasa ko n ushuma ba.”
003	LEV	004	001	Vuzavaguɗu u danai Musa,
003	LEV	004	002	“Dana aza a Isaraila, vuza u yaꞋan baci unushi n ucikali u ni ba, u yaꞋin i na Vuzavaguɗu u sa̱nka̱i le a̱ ka̱tsuma̱ ka̱ wila̱ u ni,
003	LEV	004	003	Ganu vu gbayin ɗa baci u yaꞋin unushi, unushi u ni wa wi ta̱ o kuronoko uma unushi, mayun ɗa u yaꞋan kuneꞋe adama a̱ unushi a kubana u Vuzavaguɗu n kobomburon ka na ki babu usa̱n, adama a̱ unushi u na u yaꞋin va.
003	LEV	004	004	U tuka̱ n kobomburon ka a̱ utsutsu u Ma̱va̱li mo Oɓolo u Vuzavaguɗu, ka̱ta̱ u zuwa kukiye ku ni a gaɗi vu kaci ko kobomburon ka, ka̱ta̱ u kiɗa kaꞋa u Vuzavaguɗu.
003	LEV	004	005	Ka̱ta̱ ganu vu gbayin u kenuku mpasa n kobomburon ma, ka̱ta̱ u uka n ɗa a̱ Ma̱va̱li ma.
003	LEV	004	006	Wi ta̱ a kudyaɓa mpasa ma n ka̱jivu, ka̱ta̱ u vishangu n ɗa kucindere e kelime ka kakashi ko Mololo ma na ma laꞋi n Ciɗa a̱ ubuta̱ u Vuzavaguɗu.
003	LEV	004	007	Ganu wi ta̱ a̱ kutsungu mpasa n yoku a avana a na i gaɗi vu katalikalyuka ka na o tsu songu ili i ma̱gula̱ni i singai, ka na ki a̱ ubuta̱ u Vuzavaguɗu a̱ Ma̱va̱li mo Oɓolo. Mpasa n na m buwai wi ta̱ a̱ kutsungu n ɗa a̱ kumi ku katalikalyuka ke kuneꞋe ku kusongu lo a̱ utsutsu u Ma̱va̱li mo Oɓolo.
003	LEV	004	008	Wi ta̱ a kutakpa ushuma u na wi punu dem o kobomburon ka na u kuyaꞋanka kuneꞋe ku unushi ka, koɓolo n ushuma ra̱ka̱ u na u palai ili i ka̱tsuma̱ ya n u na ili i ka̱tsuma̱ ya i palai,
003	LEV	004	009	koɓolo m muku n ka̱tsuma̱ n re n ushuma u le dem, ɗevu n uɓon wa asuvu. Na va ra̱ka̱ i ta̱ a̱ kuta̱ka̱ le.
003	LEV	004	010	Ganu va wi ta̱ kutakpa ushuma u kobomburon wa uteku u na u takpai a̱ ubuta̱ wa alyuka a̱ ma̱ta̱na̱ a. Ka̱ta̱ ganu u songu le dem a katalikalyuka ko kusongu ili i kuneꞋe.
003	LEV	004	011	Ama ukpan, n inyama, n ene, n kaci, n ciꞋin n a̱wiya̱n a̱ ni dem,
003	LEV	004	012	ɗaɗa kagimi ka na ka buwai ko kobomburon ka, u ɗika wu uta̱ka̱ pulai a kubanka a̱ ubuta̱ u na a raɗai ciɗa, a̱ ubuta̱ u ka̱kiza̱ ko kokomo. Ta ɗe o kusongu inyama i na i buwai va a̱ ka̱kiza̱ ka ɗe n akina o ogboli.
003	LEV	004	013	“Aza a Isaraila ra̱ka̱ ɗa baci a yaꞋin unushi u na wi n ucikali u le ba, a yaꞋin i na Vuzavaguɗu u sa̱nka̱i le a̱ ka̱tsuma̱ ka̱ wila̱ u ni, ko a na wo okpoi e yeve n unushi wa ba, a nusa ta̱.
003	LEV	004	014	A̱ ta̱wa̱ baci e yeve unushi u na a yaꞋin, uteku u na i ka̱tsura̱ ke le a̱ tuka̱ m mobomburon ma na a̱ utuka̱i a ushiga adama e kuneꞋe ku kushika̱ unushi, ka̱ta̱ a banka m maꞋa a̱ Ma̱va̱li mo Oɓolo.
003	LEV	004	015	Nkoshi m gba̱ra̱-gba̱ra̱ n likuci ma, a kiyangu ekiye e le a kaci ko kobomburon ka ka̱ta̱ a kiɗa kaꞋa e kelime ka Vuzavaguɗu.
003	LEV	004	016	Ganu vu gbayin, wi ta̱ e kukenuku mpasa n yoku n kobomburon ma ka̱ta̱ u uka n ɗa a̱ Ma̱va̱li mo Oɓolo.
003	LEV	004	017	Wi ta̱ a kudyaɓa n ka̱jivu ka̱ ni punu a mpasa ma, ka̱ta̱ u vishangu n ɗa ali kucindere e kelime ka kakashi ku utsutsu ka u Vuzavaguɗu.
003	LEV	004	018	Ka̱ta̱ u ɗarukpa mpasa n yoku zuva va avana a na i gaɗi vu katalikalyuka a̱ ubuta̱ u Vuzavaguɗu a̱ Ma̱va̱li ma. Mpasa n na m buwai wi ta̱ a̱ kuva̱ma̱ n ɗa a̱ kumiꞋi ku katalikalyuka ko kusongu ili i kuneꞋe a̱ utsutsu u Ma̱va̱li mo Oɓolo ma.
003	LEV	004	019	Wi ta̱ a kutakpa ushuma wa dem, ka̱ta̱ u songu u ɗa a katalikalyuka.
003	LEV	004	020	Ta wa kuyaꞋan n kobomburon ka nannai, uteku tsu na u yaꞋin n kobomburon ke kuneꞋe ku kutakpa ku unushi. Nannai ɗa ganu u kutakpaka le unushi u le, ka̱ta̱ a cinukpaka le n u ɗa.
003	LEV	004	021	Ka̱ta̱ u ɗika kobomburon ka wu uta̱ka̱ a pulai vu ka̱tsura̱ ka̱ta̱ u songu uteku tsu na u songi kobomburon ka iyain ka. Na va kuneꞋe ka adama a̱ unushi ku ɗa adama a uma dem.
003	LEV	004	022	“Vuza kelime u nusa baci babu ucikali u ni, ali ɗa u yaꞋin ili i gbani-gbani i te a̱ ka̱tsuma̱ ki ili i na Ka̱shila̱ Vuzavaguɗu u sa̱nka̱i, mayun u nusa ta̱.
003	LEV	004	023	Ayin a na baci u zukai n unushi u ni, u tuka̱ n kuneꞋe ku ma̱ga̱ji ma na mi babu uꞋiwin u Ka̱shile.
003	LEV	004	024	Wi ta̱ a kukiyangu kukiye ku ni zuva a kaci ka̱ ma̱ga̱ji ka, ka̱ta̱ u kiɗa maꞋa a̱ ubuta̱ u na o tsu songu kuneꞋe ku kusongu a̱ ubuta̱ u Vuzavaguɗu. Na va kuneꞋe ka adama a̱ unushi ku ɗa.
003	LEV	004	025	Ganu wi ta̱ a kudyaɓa mpasa n kuneꞋe ka adama a̱ unushi ka n ka̱jivu, ka̱ta̱ u vishangu n ɗa ɗe zuva a avana a katalikalyuka ko kusongu kuneꞋe. Ka̱ta̱ u va̱ma̱ mpasa n na m buwai ɗe a̱ kumiꞋi ku katalikalyuka ka.
003	LEV	004	026	U songu ushuma dem a katalikalyuka, tsu na u songi u nan ɗe a̱ ubuta̱ wa alyuka a̱ ma̱ta̱na̱. Nannai ɗa ganu u kutakpa yi unushi, ka̱ta̱ ta na a cinukpaka yi n u ɗa.
003	LEV	004	027	“Ɗa baci vuza te a̱ ka̱tsuma̱ ka̱ ɗa̱ u nusai babu na u cikalai, ɗa u yaꞋin ili i te a̱ ka̱tsuma̱ ka̱ wila̱ i na Vuzavaguɗu u sa̱nka̱i, mayun u nusa ta̱.
003	LEV	004	028	Ɗa baci u ta̱wa̱i u zukai n unushi u ni, u tuka̱ n ka̱na̱ku ka maraɗika ma na mi babu uꞋiwin u Ka̱shile tsu kuneꞋe adama a̱ unushi u na u yaꞋin.
003	LEV	004	029	U kiyangu kukiye ku ni zuva vu kuneꞋe ka adama a̱ unushi wa, ka̱ta̱ u kiɗa maꞋa a̱ ubuta̱ u na o tsu songu kuneꞋe ku kusongu.
003	LEV	004	030	Ganu wi ta̱ kudyaɓa mpasa a̱ ka̱jivu ka̱ ni ka̱ta̱ u vishangu ɗe a avana a katalikalyuka ko kusongu ili i kuneꞋe, ka̱ta̱ u va̱ma̱ mpasa n na m buwai ɗe a̱ kumiꞋi ku katalikalyuka ka.
003	LEV	004	031	Wi ta̱ a kutakpa ushuma wa ra̱ka̱, tsu na u takpai ushuma u na u yaꞋankai kuneꞋe ku ma̱ta̱na̱ ka, ka̱ta̱ ganu u songu ku ɗa a katalikalyuka ci ili i ma̱gula̱ni i singai u Vuzavaguɗu. Nannai ɗa ganu u kutakpaka yi unushi u ni, ka̱ta̱ a cinukpaka yi n u ɗa.
003	LEV	004	032	“U tuka̱ baci m mokyon adama e kuneꞋe ku unushi u ni, ka̱ta̱ ma yaꞋan mashan ma na mi babu uꞋiwin u Ka̱shile.
003	LEV	004	033	Wi ta̱ a kukiyangu kukiye ku ni zuva a kaci, ka̱ta̱ u kiɗa maꞋa adama e kuneꞋe ku unushi, a̱ ubuta̱ u na a tsu kiɗa nlala n kuneꞋe ku kusongu.
003	LEV	004	034	Ganu wi ta̱ a kudyaɓa mpasa ma n ka̱jivu ka̱ta̱ u vishangu n ɗa avana a katalikalyuka ko kusonku kuneꞋe ka, ka̱ta̱ mpasa n na m buwai u va̱ma̱ n ɗa a̱ kumiꞋi ku katalikalyuka ka.
003	LEV	004	035	U takpa ushuma wa dem, tsu na u yaꞋin m malala ma alyuka e kuneꞋe ku ma̱ta̱na̱, ka̱ta̱ ganu u songu maꞋa a katalikalyuka, a gaɗi vu kuneꞋe ki ilikulya i Vuzavaguɗu. Nannai ɗa ganu u kutakpaka yi unushi adama a̱ unushi u na u yaꞋin, ka̱ta̱ a cinukpaka yi n unushi u ni.
003	LEV	005	001	“Vuza u kpa̱ɗa̱ baci kudansa a̱ ubuta̱ wa afada ukuna wu ili i na we enei, ko i na u yevei ɗa u kpa̱ɗa̱i kudansa, wo okpo ta̱ vuza vu unushi adama a ili i na u yevei,
003	LEV	005	002	ko kpamu ɗa baci vuza yoku u saꞋwai ili i na yi m ma̱shinda̱ babu na u yevei, ko manama ma kakamba ma na mi ni nshinda̱ ɗa ma̱ kuwa̱i, ko ilikuzuwa ko ili i wuma i na yi o kurono a̱tsuma̱ a iɗika ɗa yi ni nshinda̱ feu. A̱yi feu u ka̱na̱ ta̱ nshinda̱ ɗa kpamu u yaꞋin unushi.
003	LEV	005	003	Ko vu saꞋwa baci ili i na i tsu zuwa vuma wo okpo ni nshinda̱ babu na vi yevei. Ɗa vu ta̱wa̱i vu zukai ili i na vi yaꞋin va i gaꞋan ba, vo okpo ta̱ vuza vu unushi.
003	LEV	005	004	Ko kpamu vuma u yaꞋan baci akucina a na u kuyaꞋan ili i yoku babu na u sheshei mayin, ko i singai ko i gbani-gbani. Ɗa u ta̱wa̱i u zukai nannai va u gaꞋan ba, wo okpo ta̱ vuza vu unushi.
003	LEV	005	005	Ɗa baci vuza u zukai a na u yaꞋin unushi a̱ ka̱tsuma̱ ki ili i nampa, mayun ɗa u dansa e keteshe unushi u na u yaꞋin.
003	LEV	005	006	Ugana u na a kiɗakai ni adama a̱ unushi u na u yaꞋin u ɗaɗa, wi ta̱ a̱ kutuka̱ m mashan mo mokyon ko maraɗika a̱ ka̱tsuma̱ ku ushiga ka̱ta̱ u neke Vuzavaguɗu. Na ɗaɗa kuneꞋe ku unushi ku na ganu u kutakpaka yi unushi adama a̱ ni.
003	LEV	005	007	“Vi baci a̱ kuciya̱ ma̱giri ba, vi ta̱ a kufuɗa va̱ tuka̱ nu ntapambara n re ko moɗoi n re u Vuzavaguɗu a agisana a ugana a̱ unushi u nu. Manu me te ma ɗaɗa adama e kuneꞋe ku unushi, me te tamkpamu adama e kuneꞋe ku kusongu.
003	LEV	005	008	Vi ta̱ a̱ kutuka̱ n ele a̱ ubuta̱ u ganu, a̱yi ɗa vuza na u kuneke manu ma iyain adama e kuneꞋe ku unushi. Ka̱ta̱ u pinda̱ra̱ kuɗeku, ama ka̱ta̱ u taɓa ku ɗa ba.
003	LEV	005	009	Ka̱ta̱ u vishangu mpasa n yoku n kuneꞋe ku unushi a akambu a katalikalyuka. Mpasa n na m buwai wi ta̱ a̱ kutsungu n ɗa a̱ kumiꞋi ku katalikalyuka ka. Na va ɗaɗa kuneꞋe ku unushi.
003	LEV	005	010	Manu me ire wi ta̱ kuneke maꞋa kuneꞋe ku kusongu, uteku tsu na a ci yaꞋansa. Ta ganu u kutono nannai ka̱ta̱ u takpaka yi unushi u ni, ka̱ta̱ a cinukpaka yi n u ɗa.
003	LEV	005	011	“Wi baci an wa̱ kuciya̱ moɗoi n re ko ntapambara n re n na we kuneke ba, u tuka̱ n kiya ku na ku yawai ifa vi te u neke ku ɗa tsu kuneꞋe adama a̱ unushi u ni. Wi a̱ kutsungu maniꞋin ko ili i ma̱gula̱ni ba, adama a na kuneꞋe ku unushi ku ɗa.
003	LEV	005	012	U banka n kiya ka a̱ ubuta̱ u ganu, ka̱ta̱ a̱yi tamkpamu u kenuku ka̱kun ku te ka na ko kokpo ili i kuciɓasa. Ka̱ta̱ u songu ɗe a katalikalyuka tsu kuneꞋe ki ilikulya u Vuzavaguɗu. Ɗaɗa kuneꞋe ku unushi.
003	LEV	005	013	Nannai ɗa ganu u kufolonoko yi a takpaka yi unushi u na u yaꞋin dem. Ka̱ta̱ a cinukpaka yi u ɗa. Kagimi ke kuneꞋe ka na ko okpoi ka ganu kaꞋa, uteku u na a ci yaꞋan n kuneꞋe ki ishina.”
003	LEV	005	014	Ɗaɗa Vuzavaguɗu u danai Musa,
003	LEV	005	015	“Vuza u pasa baci wila̱ ɗa u yaꞋin unushi babu na u yevei, u na u la̱nga̱sa̱i ili i ciɗa i Vuzavaguɗu, mayun ɗa u tuka̱ n ka̱giri ka na u kuɗika a ushiga u ni tsa alyuka e kuneꞋe u Vuzavaguɗu. Ka̱giri ka nanlo ka yaꞋan babu uꞋiwin u Ka̱shile, ka̱ta̱ a kiɗaka kaꞋa ikebe i ni yu uta̱ derere n azurufa i na a tsu yaꞋanka ulinga a̱ kunu ka avasa. Na va ɗaɗa kuneꞋe ku kuna unushi.
003	LEV	005	016	Mayun ɗa u tsupa ili i na u la̱nga̱sa̱i a̱ ka̱tsuma̱ ku ucanuku u ciɗa u nanlo. Ka̱ta̱ kpamu u doku ili i te a̱ ka̱tsuma̱ ki ili i tawun u neke ganu. Ka̱ta̱ ganu tamkpamu u folonoko yi a takpaka yi unushi u ni n ka̱giri ke kuneꞋe adama a kutakpa ku unushi, ka̱ta̱ Vuzavaguɗu u cinukpaka yi unushi u ni.
003	LEV	005	017	“Vuza u yaꞋan baci unushi u na u pasai wila̱ u Vuzavaguɗu. Ko n uyevi u ni u ɗa baci u yaꞋin u ɗa ba, u nusa ta̱, wo okpo ta̱ kpamu vuza vu unushi. Wi ta na a kutakacika adama a̱ unushi u ni.
003	LEV	005	018	Wi ta̱ a̱ kutuka̱ ganu n ka̱giri ka na wu utuka̱i a ushiga ka na ki babu uꞋiwin u Ka̱shile, ko i na yu untsai derere n kuneꞋe adama a katsupu ku unushi. Ka̱ta̱ ganu u folonoko yi a takpaka yi unushi u na u yaꞋin n ucikali u ni ba, ka̱ta̱ a cinukpaka yi n u ɗa.
003	LEV	005	019	Na va ɗaɗa kuneꞋe adama a̱ unushi, adama a na mayun ɗa vu nusakai Vuzavaguɗu.”
003	LEV	006	001	Ɗa Vuzavaguɗu u danai Musa,
003	LEV	006	002	“Vuza yoku u yaꞋan baci unushi ɗa u pasai wila̱ u Vuzavaguɗu, ali ɗa u doroi vuza ni na i ida̱shi ɗeɗevu n ili i na e nekei ni u ɓa̱na̱ ko wi inda, ɗa u bonoi u bokoi i ɗa, ko ɗa u yaꞋankai ni kalyaꞋa.
003	LEV	006	003	A cina baci kpamu ucanuku wa u puwa̱nka̱i ɗa u yaꞋin aꞋuwa, ko u yaꞋin akucina a aꞋuwa, a̱ ka̱tsuma̱ ku unushi u na uma a yaꞋin ra̱ka̱,
003	LEV	006	004	u nusa baci ali ɗa unushi u ka̱na̱i ni, mayun ɗa u bonoko n ili i na u ɗikai ko u bokoi va, ko wi isai n utsura, ko i na e nekei ni kuɓa̱na̱, ko ili i na i puwa̱nka̱i ɗa u ciya̱i va,
003	LEV	006	005	ko kpamu i na baci de dem u yaꞋankai akucina a aꞋuwa. Wi ta̱ a kutsupa i ɗa ra̱ka̱, ka̱ta̱ kpamu u doku ugboku u te a̱ ka̱tsuma̱ ki ili i tawun u vuza na u doroi va. A Kanna ka nanlo ka ɗa feu u kuneke kuneꞋe ku ma̱ta̱na̱.
003	LEV	006	006	Wi ta̱ a̱ kutuka̱ ganu n kuneꞋe ku ka̱giri ka na ki babu uꞋiwin u Ka̱shile a ushiga u ni, tsu kuneꞋe ku kuna ku unushi a̱ ubuta̱ u Vuzavaguɗu, ko kpamu i na yu untsai n ikebe derere.
003	LEV	006	007	N tsu nampa tsu ɗa ganu u kufolonoko yi a cinukpaka yi unushi a̱ ubuta̱ u Vuzavaguɗu, ka̱ta̱ a cinukpaka yi n ili i nampa i na u yaꞋin dem, i na i bonokoi ni vuza vu unushi.”
003	LEV	006	008	Ɗa Vuzavaguɗu u danai Musa,
003	LEV	006	009	“Neke Haruna m muku n ni wila̱ u nampa. Na ɗa wila̱ adama e kuneꞋe ku kusongu. I ta̱ kuka̱sukpa̱ kuneꞋe ku kusongu ka asa ɗe zuva vu katalikalyuka ali sai usana u yoku, ka̱ta̱ feu akina a katalikalyuka ka o yongo utasiki.
003	LEV	006	010	Yeve n usana ganu u uka aminya a tsuganu koɓolo m motogu ma asuvu ma na mi punu a ikyamba i ni, ka̱ta̱ u pura̱ kokomo ke kuneꞋe ku kusongu ka na ka asai a̱ kukula̱ a katalikalyuka ka, ka̱ta̱ u tsungu kaꞋa a kakambu ka katalikalyuka ka.
003	LEV	006	011	Wi ta̱ o kufoɗo aminya a̱ ni ka̱ta̱ u uka o yoku, ka̱ta̱ u pura̱ kokomo ka wu utuka̱ pulai daꞋangi n ka̱tsura̱ ka a̱ ubuta̱ u singai u na wi ciɗa.
003	LEV	006	012	Akina a katalikalyuka ka o kuyongo ta̱ udyaɓi, ka̱ta̱ a kima̱sa̱ a ɗa ba. Usana dem ganu wi ta̱ o kudoku nɗanga ka̱ta̱ u rece kuneꞋe ku kusongu ɗe gaɗi, yeve u songu maniꞋin me kuneꞋe ku ma̱ta̱na̱ ɗe.
003	LEV	006	013	Akina o yongo a̱ kukula̱ a katalikalyuka ka babu kukima̱sa̱.
003	LEV	006	014	“Na va ele ɗa wila̱ u kuneꞋe ki ishina. Muku n Haruna mi ta̱ a̱ kutuka̱ n i ɗa a̱ ubuta̱ u Vuzavaguɗu, e kelime ka katalikalyuka.
003	LEV	006	015	Vuza te a̱ ka̱tsuma̱ ke le u kenuku kiya ku singai ka tukpa a̱ ka̱kun m maniꞋin, koɓolo n ili i ma̱gula̱ni i na a zuwai zuva vi ili i kashina vi kuneꞋe ya, ka̱ta̱ o songu i ɗa zuva a katalikalyuka wi ta̱ o kokpo ugboku wi ili i kuciɓasa a katalikalyuka, ili i ma̱gula̱ni i singai u Vuzavaguɗu.
003	LEV	006	016	Haruna m muku n ni ele ɗa aza na a kulyaꞋa i na i buwai. Ama i ta̱ a kulyaꞋa i ɗa babu yisiti a̱ ubuta̱ u ciɗa a ulanga u Ma̱va̱li mo Oɓolo.
003	LEV	006	017	Ka̱ta̱ a yaꞋan i ɗa babu yisiti. N neke le ta̱ u ɗa wo okpo ugboku u kuneꞋe ki ilikulya i va̱. Ili i ɗa i na i laꞋi n ciɗa, uteku tsu kuneꞋe ku unushi n kuneꞋe adama a kuna ku unushi.
003	LEV	006	018	Mavali dem a̱ ka̱tsuma̱ ka ntsukaya n Haruna mi ta̱ a kulyaꞋa i ɗa ka̱ta̱ wo okpo ugboku wi ilikulya i le i na e nekei Vuzavaguɗu tsu kuneꞋe ali a kubana ntsukaya n na n kuta̱wa̱. I na baci de dem i saꞋwai le, i ɗa yi ta̱ o kokpo ciɗa.”
003	LEV	006	019	Ɗa kpamu Vuzavaguɗu u danai Musa,
003	LEV	006	020	“Na ɗa kuneꞋe ku na Haruna m muku n ni e kuneke Vuzavaguɗu a kanna ka na e erengi le, yaba dem u neke kilo vi te vu ifa vu kiya ku singai uteku tsu kuneꞋe ki ishina ku ayin dem, kagimi ke te n usana, kagimi ke te kpamu n kulivi.
003	LEV	006	021	A kangala i ɗa mayin m maniꞋin e kebelyu. Ka̱ta̱ i tuka̱ i ɗa usatari mayin, ukangali a̱kutsu-a̱kutsu tsu kuneꞋe ki ishina, ka̱ta̱ e neke ku ɗa ci ili i ma̱gula̱ni i singai u Vuzavaguɗu.
003	LEV	006	022	Maku ma na ma̱ kuta̱wa̱ ma kisaka yi ulinga u tsuganu dem, u neke ili i nanlo ya u Vuzavaguɗu tsu wila̱ u ko wanai. I ta̱ kpamu o kusongu i ɗa ra̱ka̱-ra̱ka̱.
003	LEV	006	023	KuneꞋe ki ishina dem ku ganu o songu ku ɗa ra̱ka̱-ra̱ka̱, ka̱ta̱ vuza u lyaꞋa ba.”
003	LEV	006	024	Ɗa Vuzavaguɗu u danai Musa,
003	LEV	006	025	“Dana Haruna m muku n ni, na ɗa wila̱ u kuneꞋe adama a̱ unushi. A̱ ubuta̱ u na a tsu kiɗa kuneꞋe ku kusongu, ta ɗe feu a kukiɗa kuneꞋe ka adama a̱ unushi a̱ ubuta̱ u Vuzavaguɗu, ili i ɗa i na i laꞋi n ciɗa.
003	LEV	006	026	Ganu vu na u nekei ku ɗa adama a̱ unushi wi ta a kulyaꞋa ku ɗa. A̱ ubuta̱ u ciɗa u ɗa u kulyaꞋa ku ɗa a ulanga u Ma̱va̱li mo Oɓolo.
003	LEV	006	027	Ili i na baci de dem i saꞋwai inyama ya, yi ta̱ o kokpo ciɗa. Ɗa baci ta na mpasa ma n saꞋwai kuminya, vi ta̱ a̱ kuza̱Ꞌa̱ ubuta̱ wa a̱ ubuta̱ u ciɗa.
003	LEV	006	028	Mogbodo ma̱ ciꞋin ma baci a suꞋwankai inyama ya, i ta̱ o kuɓoso maꞋa. Ama o mogbodo ma̱ vuyum vi shili ma baci a suꞋwain i ɗa, i ta̱ o kukongoro maꞋa ka̱ta̱ a̱ za̱Ꞌa̱ m mini.
003	LEV	006	029	Mavali dem a̱ ka̱tsuma̱ ka kpaꞋa ku na ganu, wi ta̱ a kulyaꞋa i ɗa, ili i ciɗa i ɗa.
003	LEV	006	030	Ama kuneꞋe ku unushi dem ku na baci a̱ tuka̱i nu mpasa n le punu adama a na takpa unushi a̱ Ubuta̱ u Ciɗa, n ɗa mi kulyaꞋa ba, i ta̱ o kusongu n ɗa n akina.
003	LEV	007	001	“Na ɗa wila̱ u kuneꞋe ku kuna ku unushi, ku ɗaɗa ta na ku na ku laꞋi n ciɗa.
003	LEV	007	002	Manama ma na a kuyaꞋanka kuneꞋe ku kuna ku unushi a kiɗa maꞋa a̱ ubuta̱ u na a tsu kiɗa manama me kuneꞋe ku kusongu, ka̱ta̱ a vishangu mpasa ma a katalikalyuka n akambu a̱ ni dem.
003	LEV	007	003	Ganu wi ta̱ e kuneke ushuma u manama ma nanlo ra̱ka̱ a katalikalyuka, ushuma u na u kuyaꞋanka nannai u ɗaɗa u winja koɓolo n u na u palai ili i ka̱tsuma̱,
003	LEV	007	004	muku n ka̱tsuma̱ n re n nanlo koɓolo n ushuma u na wi akambu e le, n ukpan wa asuvu, i ta̱ a kutakpa le koɓolo m muku n ka̱tsuma̱ ma.
003	LEV	007	005	Ganu wi ta̱ o kusongu le a katalikalyuka tsu kuneꞋe ki ilikulya u Vuzavaguɗu, kuneꞋe ku kuna ku unushi ku ɗa.
003	LEV	007	006	Mavali de dem ma na mi punu a kpaꞋa ku ganu mi ta̱ a kufuɗa kutakuma i ɗa, ama i ta̱ a kutakuma i ɗa a̱ ubuta̱ u ciɗa, ɗaɗa ili i na i laꞋi n ciɗa dem.
003	LEV	007	007	Wila̱ u kuna ku unushi u nampa wi ta̱ derere n wila̱ u kuneꞋe ku unushi, dem vi le wila̱ u te ɗa. U ɗa dem wi ta̱ o kokpo u ganu a̱yi na u kuyaꞋan ulinga n u ɗa, u na u bonoko vuza ciɗa a̱ ubuta̱ u Vuzavaguɗu.
003	LEV	007	008	Ganu vu na u yaꞋankai vuza yoku kuneꞋe ku kusongu, a̱yi ɗa u kuɗika ukpan u manama ma nanlo ma wo okpo u ni.
003	LEV	007	009	KuneꞋe dem ki ili i kashina ku na a kangalai e kebelyu ka̱ viyum ko ka̱ ciꞋin, ko a katali, yi ta̱ o kokpo i ganu vu na u nekei i ɗa.
003	LEV	007	010	KuneꞋe ki ishina dem ko usatari m maniꞋin ko babu usatari, i ta̱ e kupeceke muku n Haruna derere.
003	LEV	007	011	“Na ɗa wila̱ wa alyuka u kuneꞋe ki ida̱shi i singai ku na vuza u kuneke Vuzavaguɗu.
003	LEV	007	012	U neke baci a ɗa u Vuzavaguɗu tsa agisana a ucikpi, ka̱ta̱ u neke a ɗa koɓolo n akala m boroji vu babu yisiti usatari m maniꞋin, koɓolo n emeshe a babu yisiti usatari m maniꞋin, n akala a kiya ku singai a na a satarai m maniꞋin mayin.
003	LEV	007	013	Koɓolo kpamu n alyuka a̱ ma̱ta̱na̱ a ucikpi a̱ ni a, ka̱ta̱ u neke a ɗa koɓolo m boroji vu na vi n yisiti.
003	LEV	007	014	A̱ ka̱tsuma̱ ke kuneꞋe ku nampa, wi ta̱ e kuneke ka̱kutsu ko boroji ke te, wo okpo tsu kuneꞋe u Vuzavaguɗu. Yi ta̱ o kokpo i ganu vu na u tsu vishangu mpasa n kuneꞋe ku ma̱ta̱na̱, a katalikalyuka.
003	LEV	007	015	Inyama ya alyuka i kuneꞋe ki ida̱shi i singai adama a ucikpi, a takuma i ɗa ra̱ka̱ a kanna ka na a yaꞋin kuneꞋe ka. Ka̱ta̱ a buwaka i yoku ali kayin ka asa ba.
003	LEV	007	016	Ama kuneꞋe ku ni adama a kushatangu akucina a ɗa baci ko kuneꞋe ku ucigi u ka̱ɗu, a kutakuma i ɗa a kanna ka na u yaꞋin alyuka a, kagimi ka na baci ka buwai kpamu i ta̱ a kufuɗa kutakuma i ɗa kayin ka asa baci.
003	LEV	007	017	Ama inyama ya alyuka i na baci i buwai ali a kanna ka tatsu, i ta̱ o kusongu i ɗa n akina.
003	LEV	007	018	Ɗa baci a takumai inyama ya alyuka i ma̱ta̱na̱ a kanna ka tatsu, vuza na u nekei a ɗa, Vuzavaguɗu wa̱ ku ushuku n a̱yi ba, ko keceke yi a ɗa a̱ ka̱tsuma̱ ka a singai. A ɗa i ta̱ o kokpo ili yu unata, vuza na baci u takumai i ɗa ko kenu gbani u ronoko ta̱ ka̱ci ka̱ ni unushi.
003	LEV	007	019	“Inyama i na baci de dem i saꞋwai ili i na yi n nshinda̱, ka̱ta̱ i takuma i ɗa ba, i songi i ɗa a akina. Ama vuza na baci wi babu nshinda̱ wi ta̱ a kufuɗa kutakuma i ɗa.
003	LEV	007	020	Ama ɗa baci vuza yoku vuza na wi ni nshinda̱ u takumai inyama i kuneꞋe ki ida̱shi i singai i na e nekei Vuzavaguɗu, i ta̱ o kuloko yi punu a̱ ka̱tsuma̱ ka uma a Isaraila.
003	LEV	007	021	Ɗa baci kpamu vuza yoku u saꞋwai ili yi ni nshinda̱, ko vuma, ko manama, ko kpamu ili i gbani-gbani i yoku, ko u lyaꞋi ili i kuneꞋe ki ida̱shi i singai i na e nekei Vuzavaguɗu, vuma nanlo va i ta̱ o kuloko yi punu a̱ ka̱tsuma̱ ka uma a̱ ni.”
003	LEV	007	022	Ɗa Vuzavaguɗu u danai Musa,
003	LEV	007	023	“Dana uma a Isaraila, ka̱ta̱ i takuma ushuma u kobomburon ba, ko wu nkyon ko kpamu wu nraɗika ba.
003	LEV	007	024	Ya kutakuma ushuma u manama ma na ma̱ kuwa̱i agifa ba, ko kpamu manama ma na ili i kakamba yu unai ba, ama yi ta̱ a kufuɗa kuyaꞋanka ushuma wa ili i yoku kau. Ko kenu i takuma i ɗa ba.
003	LEV	007	025	Vuza na baci de dem u takumai ushuma u manama ma na a yaꞋankai kuneꞋe ki ilikulya a̱ ubuta̱ u Vuzavaguɗu, i ta̱ o kuloko yi punu a̱ ka̱tsuma̱ ka uma a̱ ni.
003	LEV	007	026	Ubuta̱ u na baci de dem i da̱sa̱ngi, ka̱ta̱ i takuma mapasa ma manu ko m manama ba.
003	LEV	007	027	Vuza na baci de dem u takumai mpasa, i ta̱ o kuloko yi punu a̱ ka̱tsuma̱ ka uma a̱ ni.”
003	LEV	007	028	Ɗa Vuzavaguɗu u danai Musa,
003	LEV	007	029	“Dana uma a Isaraila wila̱ u nampa, vuza na baci de dem u kuneke Vuzavaguɗu alyuka e kuneꞋe ki ida̱shi i singai, wi ta̱ kpamu e kuneke punu kuneꞋe ku ma̱ta̱na̱ u Vuzavaguɗu.
003	LEV	007	030	N ka̱ci ka̱ ni u tuka̱ n kuneꞋe ku na o kusongu a̱ ubuta̱ u Vuzavaguɗu. U tuka̱ n ushuma m ma̱ka̱nga̱ ma, ka̱ta̱ a̱ ɗengusa̱ ma̱ka̱nga̱ ma tsu kuneꞋe ku kuɗa̱ngusa̱ u Vuzavaguɗu.
003	LEV	007	031	Ganu wi ta̱ o kusongu ushuma wa zuva a katalikalyuka, ama ma̱ka̱nga̱ tamkpamu mi ta̱ o kokpo ma Haruna m muku n ni.
003	LEV	007	032	Neke ma̱kuta̱ mu usingai me kuneꞋe ku ma̱ta̱na̱ u ganu, tsu kuneꞋe ku nu.
003	LEV	007	033	Maku mo kolobo ma Haruna ma na me nekei mpasa n kuneꞋe ku ma̱ta̱na̱ koɓolo n ushuma wa, a̱yi ɗa vuza na u kuɗika ma̱kuta̱ me kune ku singai mo okpo upecu u ni.
003	LEV	007	034	Punu a̱ ka̱tsuma̱ ke kuneꞋe ku ma̱ta̱na̱ ka aza a Isaraila, n ɗika ta̱ ma̱ka̱nga̱ ma na a̱ ɗengusa̱i m ma̱kuta̱ ma na a yaꞋankai kuneꞋe ka, ɗa n nekei Haruna ganu m muku n ni, wo okpo upecu u le u na wu uta̱i wa aza a Isaraila.
003	LEV	007	035	Na va ɗaɗa upecu u kuneꞋe ki ilikulya ku na a yaꞋankai Haruna m muku n ni, ku na e nekei Vuzavaguɗu a kanna ka na e erengi le o okpo anan ganu.
003	LEV	007	036	A kanna ka na e erengi le va, ɗa Vuzavaguɗu u danai uma a Isaraila e neke le ili i nampa ya yo okpo upecu u le ali n tsukaya tsu na tsa̱ kuta̱wa̱.”
003	LEV	007	037	Na va ɗaɗa wila̱ u kuneꞋe ku kusongu, n kuneꞋe ki ishina, n kuneꞋe ku unushi, n kuneꞋe ku kuna ku unushi, n kuneꞋe ku kerengu, koɓolo n kuneꞋe ku ma̱ta̱na̱,
003	LEV	007	038	u na Vuzavaguɗu u nekei Musa a Kusan ku Sinai. A kanna ka nanlo ka ɗaɗa u danai uma a Isaraila a̱ tuka̱ n kuneꞋe ku le ɗe u Vuzavaguɗu a kusan ku Sinai.
003	LEV	008	001	Ɗa Vuzavaguɗu u danai Musa,
003	LEV	008	002	“Tuka̱ n Haruna m muku mo olobo n ni, koɓolo nu ntogu n tsuganu n le, m maniꞋin ma kuɗarukpa a kaci, n kobomburon adama e kuneꞋe ka alyuka a̱ unushi, a̱giri e re koɓolo m mabana ma na mi m boroji vu babu yisiti.
003	LEV	008	003	Ka̱ta̱ vu ɓolongu uma a Isaraila ra̱ka̱ a̱ ubuta̱ u te a̱ utsutsu u Ma̱va̱li mo Oɓolo.”
003	LEV	008	004	Musa u yaꞋin uteku tsu na Vuzavaguɗu u tonokoi ni, ɗa uma a Isaraila a gasai a̱ utsutsu wa.
003	LEV	008	005	Ɗa Musa u danai le, “Na ɗa ili i na Vuzavaguɗu u danai ci yaꞋan.”
003	LEV	008	006	Ɗa Musa u tuka̱i n Haruna m muku n ni, ɗa a̱ sumba̱i le m mini.
003	LEV	008	007	Ɗa u ukai Haruna motogu mu ugaɗi ɗa u shiyai maganda a̱ kukyun, ɗa u ukai ni motogu mu ugaɗi ma tsuganu, koɓolo n efodu vu na u shiyai n ili i kaɗambura i na a yaꞋankai tsuzogu tsu kucaꞋa ke ekiye adama a na u reme yi mayin.
003	LEV	008	008	Ɗa Musa u zukai ni mosolo ma efodu a̱ ma̱ka̱nga̱, punu o mosolo ma ɗa u zukai ni Yurim n Tumi.
003	LEV	008	009	Ɗa u ukai Haruna oroli a tsuganu a kaci. Ɗa u varai a ɗa keleje ka kaci ka azanariya a̱ kuca̱n, ɗaɗa urotu u na wo okpoi vuza ciɗa, derere uteku tsu na Vuzavaguɗu u tonokoi Musa.
003	LEV	008	010	Tsu nanlo ɗa Musa u ɗikai maniꞋin me kerengu ɗa we erengi Ma̱va̱li ma̱ Ka̱shile koɓolo n ili i na yi punu dem, adama a na i ɗa yo okpo ciɗa.
003	LEV	008	011	Ɗa u vishangi maniꞋin me kerengu mo yoku ɗe zuva vu katalikalyuka ali kucindere, ɗa we erengi kaꞋa, n ucanuku wu ulinga u ni dem, koɓolo n kasasu n kashamkpatsu ka̱ ni, adama a na u bonoko le ciɗa.
003	LEV	008	012	Ɗa u tsunki Haruna maniꞋin me kerengu mo yoku a kaci, u yaꞋin nannai adama a na u bonoko yi ciɗa.
003	LEV	008	013	Ɗa Musa u tuka̱i m muku mo olobo n Haruna. U ukai le aminya nu nganda e le dem koɓolo n oroliko, uteku tsu na Vuzavaguɗu u tonokoi Musa.
003	LEV	008	014	Ɗaɗa Musa u zuwai a̱ tuka̱ n kobomburon ke kuneꞋe adama a̱ unushi. Haruna m muku mo olobo n ni a kiyangi ekiye e le zuva a kaci ko kobomburon ka.
003	LEV	008	015	Ɗa Musa u kiɗai kaꞋa, ɗa u dyaɓai mpasa ma n ka̱jivu ka̱ ni ɗa u surai n ɗa ɗe a avana a katalikalyuka dem adama a na u bonoko ka ciɗa. Mpasa n na m buwai ka̱ta̱ u tsungu n ɗa ɗe a̱ kumiꞋi ku katalikalyuka ka. Nannai ɗa u kubonoko katalikalyuka ka ciɗa.
003	LEV	008	016	Ɗa Musa u takpai ushuma u na wi a uɓon wi ili i ka̱tsuma̱ ra̱ka̱, n ubuta̱ u singai wa asuvu m muku n ka̱tsuma̱ n re ma, koɓolo n ushuma u le, ɗa u songi ɗe a katalikalyuka ka.
003	LEV	008	017	Ama kobomburon ka n ukpan u ni, n inyama i ni, n a̱wiya̱n a̱ ni, u songu le ta̱ n akina a pulai vu ka̱tsura̱ ka na uma i, tsu na Vuzavaguɗu u danai Musa.
003	LEV	008	018	Ɗa Musa va u tuka̱i n ka̱giri ke kuneꞋe ko kusongu, ɗa Haruna m muku n ni a kiyangi ekiye e le a kaci ka̱ ka̱giri ka.
003	LEV	008	019	Ɗa ta na Musa u kiɗai kaꞋa, ɗa u vishangi mpasa a akambu a katalikalyuka.
003	LEV	008	020	Ɗa u kiɗai kaꞋa akiɗi-akiɗi, ɗa u songi kaci ka, n akiɗi a, koɓolo n ushuma wa dem.
003	LEV	008	021	U za̱Ꞌi ili i ka̱tsuma̱ n ene a m mini, ɗa Musa u songi ka̱giri ka ra̱ka̱ a katalikalyuka. KuneꞋe ku kusongu ku ɗa ku ma̱gula̱ni ma singai. KuneꞋe ki ilikulya ku ɗa u Vuzavaguɗu, tsu na Vuzavaguɗu u danai Musa.
003	LEV	008	022	Ɗaɗa u tuka̱i n ka̱giri ke ire, ke kerengu. Ɗa Haruna m muku n ni a kiyangi ekiye e le a kaci ka̱ ka̱giri ka.
003	LEV	008	023	Ɗaɗa Musa u kiɗai kaꞋa, ɗa u kenuki mpasa n yoku ɗa u dyaɓakai Haruna e melebu ma̱ kutsuvu ku usingai u ni, koɓolo n ka̱jivu ka gbayin ke kukiye ku usingai, n ka̱jivu ka gbayin ke kune ku usingai.
003	LEV	008	024	Ɗa Musa wu uta̱ka̱i m muku mo olobo n Haruna, ɗa u dyaɓakai le mpasa ma an nlebu ma atsuvu a usingai, koɓolo n a̱jivu a gbagbaꞋin e ekiye a usingai n gbagbaꞋin e ene a usingai feu. Ɗa kpamu u vishangi mpasa n na m buwai a akambu a katalikalyuka ka.
003	LEV	008	025	Ɗa wu uta̱ka̱i ushuma n ushuma u winja, n u na wi punu a̱ ili i ka̱tsuma̱ dem, n kapalatsu ka asuvu, koɓolo m muku n ka̱tsuma n re n ushuma u le, koɓolo m ma̱kuta̱ mu usingai.
003	LEV	008	026	Punu a asuvu a mabana mo boroji ma na a yaꞋin babu yisiti ɗa a̱ tuka̱i u Vuzavaguɗu, ɗa wu uta̱ka̱i ka̱kutsu ko boroji ka babu yisiti ke te n ka̱kutsu ko boroji ke te ka na a yaꞋin m maniꞋin n kemeshe ke te, ɗa u zuwai le a gaɗi vu ushuma a gaɗi vu ma̱kuta̱ mu usingai.
003	LEV	008	027	U zuwai ili i nampa ra̱ka̱ e ekiye a Haruna m muku n ni, ɗa a̱ ɗengusa̱i zuva tsu kuneꞋe ku kuɗa̱ngusa̱ u Vuzavaguɗu.
003	LEV	008	028	Ɗaɗa Musa ta na wi isai kuneꞋe ka e ekiye e le, ɗa u songi ku ɗa a katalikalyuka koɓolo n kuneꞋe ku kusongu. Na va ɗaɗa kuneꞋe ku na e ci erengu ganu. Ili i ma̱gula̱ni i singai, kuneꞋe ki ilikulya ku Vuzavaguɗu.
003	LEV	008	029	Ɗa Musa u ɗikai ma̱ka̱nga̱ ma malala ma, ma na mo okpoi upeci u ni, ɗa u nekei maꞋa kuneꞋe ku kuɗa̱ngusa̱ a̱ ubuta̱ u Vuzavaguɗu, uteku tsu na Vuzavaguɗu u tonokoi ni.
003	LEV	008	030	Ɗa Musa u kenuki maniꞋin me kerengu mo yoku koɓolo nu mpasa n na mi gaɗi vu katalikalyuka, ɗa u vishanki Haruna nu ntogu u ni, kpamu n olobo a̱ ni koɓolo nu ntogu n le dem. Nannai ɗa u bonokoi Haruna nu ntogu n ni ciɗa, koɓolo m muku n ni n aminya e le dem.
003	LEV	008	031	Ɗa Musa u danai Haruna n olobo a̱ ni, “SuꞋwain inyama ya a̱ utsutsu u Ma̱va̱li mo Oɓolo, ka̱ta̱ i takuma i ɗa m boroji vu na vi a mabana me kuneꞋe ku kerengu tsu na n tonokoi nu, n danai, ‘Haruna n olobo a̱ ni ele ɗa a̱ kutakuma i ɗa.’
003	LEV	008	032	Ka̱ta̱ i songu kagimi ki inyama n ko boroji ka na ka buwai.
003	LEV	008	033	Ka̱ta̱ yu uta̱ punu a̱ utsutsu u Ma̱va̱li mo Oɓolo ma ba, ali ayin e cindere, sai kanna ke kerengu anan ganu ko kotso, adama a na ka̱ɗiva̱ ke kerengu ka ki ta̱ a kuyawa ayin e cindere.
003	LEV	008	034	Ili i na a yaꞋin anana, Vuzavaguɗu ɗa u zuwai a yaꞋan i ɗa, adama a na a takpaka ɗa̱ unushi.
003	LEV	008	035	A̱ utsutsu u Ma̱va̱li mo Oɓolo ta lo i kuyongo kanna n kayin ali ayin e cindere, a̱ɗa̱ a kuyaꞋan i na Vuzavaguɗu u danai, adama a na ka̱ta̱ i kuwa̱ ba, adama a na ta u tonokoi mu nannai.”
003	LEV	008	036	Ɗa Haruna m muku mo olobo n ni a yaꞋin ili i na dem Vuzavaguɗu u tonokoi le a̱ ubuta̱ u Musa.
003	LEV	009	001	A kanna ka̱ kunla̱i ɗa Musa u ɗekei Haruna n olobo a̱ ni, koɓolo nu nkoshi m gba̱ra̱-gba̱ra̱ ma aza a Isaraila.
003	LEV	009	002	Ɗa u danai Haruna, “Ɗika maku mo kobomburon adama e kuneꞋe ku unushi, ka̱giri tamkpamu adama e kuneꞋe ku kusongu, dem vu le okpo babu uꞋiwin u Ka̱shile, ka̱ta̱ vi neke le a̱ ubuta̱ u Vuzavaguɗu.
003	LEV	009	003	Ka̱ta̱ vu dana aza a Isaraila, ‘Ɗikai ma̱ga̱ji adama e kuneꞋe ku unushi, maku mo kobomburon m ma̱giri dem okpo aza a̱ ka̱ya̱ ke te ke te babu uꞋiwin u Ka̱shile kpamu adama e kuneꞋe ku kusongu,
003	LEV	009	004	ka̱ta̱ kpamu i doku i ɗika kobomburon n ka̱giri adama e kuneꞋe ku ma̱ta̱na̱, adama a na i lyuka a ɗa u Vuzavaguɗu. N kuneꞋe ki ishina ku na ki usatari m maniꞋin, adama a na anana Vuzavaguɗu wi ta̱ a̱ kuta̱wa̱ wa̱ ɗa̱.’”
003	LEV	009	005	Ɗaɗa a̱ tuka̱i n ili i na Musa u danai le e kelime ka̱ Ma̱va̱li mo Oɓolo, ɗa ka̱bunda̱i ka uma ka ka yawai ɗevu, ɗa a shamgbai kelime ka Vuzavaguɗu.
003	LEV	009	006	Ɗa Musa u danai, “Na ɗa ili i na Vuzavaguɗu u danai ɗa̱ i yaꞋan, ciya̱ tsugbayin tsu Vuzavaguɗu tsu ta̱wa̱ wa̱ ɗa̱.”
003	LEV	009	007	Ɗa Musa u danai Haruna, “Yawa ɗevu n katalikalyuka ka̱ta̱ vi neke kuneꞋe ku unushi ku nu n kuneꞋe ku kusongu adama a kutakpaka ka̱ci ka̱ nu unushi koɓolo n u uma, vu lyuka kuneꞋe ku uma ka ka̱ta̱ vu takpaka le unushi tsu na Vuzavaguɗu u danai.”
003	LEV	009	008	Ɗa Haruna u yawai ɗevu n katalikalyuka ka, ɗa u kiɗai maku mo mobomburon me kuneꞋe ku unushi, ma na mi ma̱ ka̱ci ka̱ ni.
003	LEV	009	009	Ɗa olobo a̱ ni a̱ tuka̱i ni nu mpasa ma, ɗa u dyaɓai mpasa ma n ka̱jivu ka̱ ni ɗa u surakai avana a a na i a katalikalyuka ka. N na m buwai tamkpamu u tsungi n ɗa a̱ kumiꞋi ku katalikalyuka ka.
003	LEV	009	010	Ama ushuma, m muku n ka̱tsuma̱ n re ma koɓolo n ubuta̱ u singai wa asuvu, i na a takpai a̱ ka̱tsuma̱ ke kuneꞋe ku unushi, ɗa u songi i ɗa a katalikalyuka uteku tsu na Vuzavaguɗu u danai Musa.
003	LEV	009	011	Ama inyama ya n ukpan wa, u songi le pulai a̱ ka̱tsura̱ ka na i.
003	LEV	009	012	Ɗa kpamu Haruna u kiɗai manama me kuneꞋe mo kusongu ma. Ɗa muku n ni n nekei ni mpasa ma, ɗa u vishangi n ɗa a akambu a katalikalyuka ka.
003	LEV	009	013	Ɗa e nekei ni kuneꞋe ku kusongu ka akiɗi-akiɗi, koɓolo n kaci, ɗa u songi le gaɗi vu katalikalyuka.
003	LEV	009	014	Ɗa u za̱Ꞌi ili i ka̱tsuma̱ koɓolo n ene, ɗa u songi i ɗa koɓolo n kuneꞋe ku kusongu ɗe a katalikalyuka.
003	LEV	009	015	Ɗa kpamu Haruna u lyukai kuneꞋe ku uma ka. U ɗikai ma̱ga̱ji adama e kuneꞋe ku unushi ku uma ɗa u kiɗai maꞋa, ɗa u nekei maꞋa adama e kuneꞋe ku unushi tsu na u yaꞋin n mu ugiti.
003	LEV	009	016	Ɗa u tuka̱i n kuneꞋe ku kusongu, ɗa u nekei ku ɗa uteku u na wila̱ u danai.
003	LEV	009	017	Ɗa kpamu u tuka̱i n kuneꞋe ku kiya ki ishina, ɗa u kenuki ka̱kuꞋun tukpa ɗa u songi ku ɗa a gaɗi vu katalikalyuka, ɗevu n kuneꞋe ku kusongu ku usana.
003	LEV	009	018	Ɗa Haruna u kiɗai kobomburon ka n ka̱giri ka adama a alyuka e kuneꞋe ku ma̱ta̱na̱ a uma. Ɗa muku n Haruna n nekei ni mpasa ma, ɗa u vishangi n ɗa a akambu a katalikalyuka ra̱ka̱.
003	LEV	009	019	Ama ushuma u kobomburon n u ka̱giri wa, n ushuma u winja koɓolo n uɓon n ushuma u na u palai ili i ka̱tsuma̱, m muku n ka̱tsuma̱ n re koɓolo kpamu n ubuta̱ u singai wa asuvu wa,
003	LEV	009	020	ɗa a kiyangi ushuma wa gaɗi vu nka̱nga̱ vu nnama, ɗa u songi le a gaɗi vu katalikalyuka.
003	LEV	009	021	Haruna ta na u ɗengusa̱i nka̱nga̱ ma koɓolo nu nkuta̱ mu usingai u Vuzavaguɗu, tsu kuneꞋe ku kuɗa̱ngusa̱, tsu na Musa u danai.
003	LEV	009	022	Ɗa Haruna u ɗengusa̱i ekiye a̱ ni gaɗi a uɓon u uma ɗa u zuwakai le una̱singai. Ana u kotsoi kuneke alyuka e kuneꞋe ku unushi, n kuneꞋe ku kusongu, n kuneꞋe ku ma̱ta̱na̱, ɗa u cipa̱i u ka̱sukpa̱i katalikalyuka.
003	LEV	009	023	Ɗaɗa Musa ele n Haruna a uwai a̱ Ma̱va̱li mo Oɓolo, ana a̱ uta̱i ɗa a zuwakai uma una̱singai kpamu, ɗa tsugbayin tsu Vuzavaguɗu tsu ta̱wa̱i u yaba dem.
003	LEV	009	024	Ɗa akina a̱ uta̱i a̱ ubuta̱ u Vuzavaguɗu ɗa e leɓecei kuneꞋe ku kusongu ka, n uɓon wu ushuma dem u na wi a katalikalyuka. Ana uma ra̱ka̱ e enei nannai ɗa a yaꞋin yoroli i ma̱za̱nga̱, ɗa a̱ kuɗa̱ngi sapu a lyaꞋi kayala a cikpai Vuzavaguɗu.
003	LEV	010	001	Ana i lo ɗa olobo a Haruna, Nadabu n Abihu a ɗikai a̱mbu e le ɗa e kenuki punu akina ɗa kpamu o doki a̱ tsungi ili i ma̱gula̱ni. Ɗa e nekei akina a na o yotsoi ba e kelime ka Vuzavaguɗu, tsu na u danai a yaꞋan ba.
003	LEV	010	002	Ɗaɗa akina a̱ uta̱i u Vuzavaguɗu ɗa a unai le, ɗa a̱ kuwa̱i a̱ ubuta̱ u Vuzavaguɗu.
003	LEV	010	003	Ɗa Musa u danai Haruna, “Na ɗa ili i na Vuzavaguɗu u danai, ‘A̱ ka̱tsuma̱ ka aza a na i a kuyaꞋanka mu a̱ga̱nda̱ mayun ɗa o tono ukuna u ciɗa u va̱, ka̱ta̱ o yotsongu tsugbayin tsu va̱, u uma a̱ va̱.’” Ɗa Haruna u paɗai bini.
003	LEV	010	004	Ɗa Musa u ɗekei Mishalu n Elzapanu, muku n Uziyelu esheku e keꞋen a Haruna, ɗa u danai le, “Ta̱wa̱i ɗevu, ɗikai even a ikyamba a uma a̱ ɗa̱ i banka daꞋangi vu ka̱tsura̱ ka na yi, daꞋin m Ma̱va̱li ma̱ Ka̱shile.”
003	LEV	010	005	Ɗa a yawai ɗevu ɗa a ɗikai le nu ntogu n le a̱ uta̱ka̱i le pulai vu ka̱tsura̱ ka na i, uteku tsu na Musa u tonokoi le.
003	LEV	010	006	Ɗa Musa u danai Haruna koɓolo m muku mo olobo n ni Eliyaza n Itama, “Ka̱ta̱ i ka̱sukpa̱ a̱nji a̱ ɗa̱ babu uza̱ɗukpi ba, ka̱ta̱ kpamu i karasa ntogu n ɗa̱ ba, ta baci nannai ba yi ta̱ a̱ kukuwa̱, ka̱ta̱ Vuzavaguɗu u yaꞋan wupa ra̱ka̱ n uma. Ama kumaci ku ɗa̱ n aza a Isaraila ra̱ka̱ i ta̱ a kuyaꞋan kpalu ku ukpa̱ ka aza a na Vuzavaguɗu wu unai n akina.
003	LEV	010	007	Ka̱ta̱ yu uta̱ punu a̱ utsutsu u Ma̱va̱li mo Oɓolo ma ba, ta baci nannai ba yi ta̱ a̱ kukuwa̱, adama a na maniꞋin me kerengu ma Vuzavaguɗu mi ta̱ a kaci ka̱ ɗa̱.” Ɗa tana a̱ yaꞋin uteku u na Musa u danai.
003	LEV	010	008	Ɗa Vuzavaguɗu u yaꞋin kadanshi n Haruna u danai,
003	LEV	010	009	“Avu n olobo a̱ nu ka̱ta̱ i soꞋo ma̱ra̱ ko ili i na i kuzuwa a̱shi a̱ ɗa̱ a̱ puwa̱nka̱ ba, a ayin a na baci de dem yi a kuꞋuwa a̱ Ma̱va̱li mo Oɓolo, ta baci de nannai ba yi ta̱ a̱ kukuwa̱. Wi ta̱ o kokpo wila̱ u ayin dem ali n tsukaya tsu na tsa̱ kuta̱wa̱.
003	LEV	010	010	Yi ta̱ a kuzagba ka̱ta̱ i pece i na yi ciɗa n ili yu unata, koɓolo kpamu n aza a nshinda̱ n aza a singai,
003	LEV	010	011	Mayu ɗa i yotsongu uma a Isaraila wila̱ u na Vuzavaguɗu u danai Musa u dana le.”
003	LEV	010	012	Ɗa Musa u yaꞋin kadanshi n Haruna koɓolo Eliyaza n Itama, muku n ni n na m buwai, “Ɗikai kagimi ke kuneꞋe ki ishina, ke kuneꞋe ki ilikulya i Vuzavaguɗu, ka̱ta̱ i lyaꞋa i ɗa babu usatari n yisiti a kakambu ka katalikalyuka. Adama a na i ɗaɗa i laꞋi n ciɗa.
003	LEV	010	013	Yi ta̱ a̱ kulyaꞋa i ɗa a̱ ubuta̱ u ciɗa, adama a na upecu u nu u ɗa m muku n nu, a̱ ka̱tsuma̱ ke kuneꞋe ku na a yaꞋankai Vuzavaguɗu n akina. Adama a na ta o tonokoi mu nannai.
003	LEV	010	014	Ama Ma̱ka̱nga̱ ma na a̱ ɗengusa̱i va m ma̱kuta̱ ma na e nekei va, yi ta̱ a kutakuma maꞋa a̱ ubuta̱ u ciɗa. Avu n olobo a̱ nu ni nkere n nu, adama a na e neke ta̱ i ɗa yo okpo upecu u nu n upecu u muku n nu, a̱ ka̱tsuma̱ ka alyuka e kuneꞋe ku ma̱ta̱na̱ ka aza a Isaraila.
003	LEV	010	015	Ma̱kuta̱ ma na e nekei va m ma̱ka̱nga̱ ma na a̱ ɗengusa̱i va i ta̱ a̱ kuta̱ka̱ koɓolo n kuneꞋe ki ilikulya ku uɓon wu ushuma u na a̱ ɗengusa̱i adama e kuneꞋe ku kuɗa̱ngusa̱ ku Vuzavaguɗu, ka̱ta̱ yo okpo upecu u nu n upecu wu muku n nu ayin dem tsu na Vuzavaguɗu u danai.”
003	LEV	010	016	Ana Musa we ecei uteku tsu na a yaꞋansai m ma̱ga̱ji me kuneꞋe mu unushi ma, ɗa u cinai wana ɗai o songu maꞋa. Ɗaɗa u yaꞋin wupa n Eliyaza koɓolo n Itama, muku n Haruna n na m buwai. Ɗa we ecei,
003	LEV	010	017	“Yiɗa̱i i zuwai ɗa i kpa̱ɗa̱i kutakuma kuneꞋe ka adama a̱ unushi ka a̱ Ma̱va̱li ma̱ Ka̱shile? Ili i ɗa i na i laꞋi n ciɗa, e neke ɗa̱ ta̱ i ɗa adama a na i folonoko uma unushi, ka̱ta̱ a takpaka le u ɗa u Vuzavaguɗu.
003	LEV	010	018	An wo okpoi ka̱ta̱ a uka nu mpasa ma a̱ ubuta̱ u ciɗa ba, wi ishi ta̱ u laꞋa n kugaꞋan i takuma inyama ya a̱ ubuta̱ u Ma̱va̱li ma̱ Ka̱shile, uteku tsu na n danai ɗa̱.”
003	LEV	010	019	Ɗa Haruna wu ushuki Musa, “Anana ɗa muku n va̱ n nekei kuneꞋe ku unushi ku le koɓolo n kuneꞋe ku kusongu u Vuzavaguɗu. N nannai dem ɗa ili tsu nampa i ciya̱i mu. Mi ishi baci n takuma kuneꞋe ku unushi ku uma ku nampa anana, Vuzavaguɗu u kupana ta̱ uyoꞋo?”
003	LEV	010	020	Ana Musa u panai nannai ɗa wu ushuki n kadanshi ka.
003	LEV	011	001	Ɗa Vuzavaguɗu u yaꞋin kadanshi m Musa koɓolo n Haruna,
003	LEV	011	002	“Dana uma a Isaraila. Na ɗa nnama n na i kufuɗa kutakuma a̱ ka̱tsuma ka nnama ra̱ka̱ n na mi punu a aduniyan.
003	LEV	011	003	Manama dem ma na mi n okotsu uɓaci, ɗa kpamu u tsu ga̱ra̱ n u takumasakai n ɗa i kufuɗa kutakuma.
003	LEV	011	004	Nnama n yoku mi ta̱ lo n na n tsu ga̱ra̱ n a takumai, ko i ta̱ feu n okotsu uɓaci, ka̱ta̱ i takuma le ba: Ko a na karakuma ki a kutakuma n u ga̱ra̱i, wi n okotsu uɓaci ba, ili yu unata i ɗa wa̱ ɗa̱.
003	LEV	011	005	Manama ma na e ci ɗeke kosoꞋo u tsu ga̱ra̱ ta̱ n u takumai, ama wi n uɓaci wo okotsu ba, ili yu unata i ɗa a kubana wa̱ ɗa̱.
003	LEV	011	006	Kyalu ku tsu ga̱ra̱ ta̱ n u takumai, ama wi n okotsu ba, ili yu unata i ɗa wa̱ ɗa̱.
003	LEV	011	007	Ma̱gurusunu mi ta̱ n okotsu uɓaci u tsu ga̱ra̱ n u takumai ba, ili yu unata i ɗa wa̱ ɗa̱.
003	LEV	011	008	Ya kutakuma inyama i le ba. Yi kpamu a kusaꞋwa agifa e le ba, ili yu unata i ɗa wa̱ ɗa̱.
003	LEV	011	009	“Ili i wuma i na yi punu o kuyongo a̱ mini ra̱ka̱, nu nɗolu, yi ta̱ a kufuɗa kutakuma i na yi n a̱fa̱ɓu n ugiza̱.
003	LEV	011	010	Ama ili i wuma i na yi punu a mala ko nɗolu ɗa yi n a̱fa̱ɓu ko ugiza̱ ba, ko a̱ ka̱tsuma̱ ki ili i na i tsu da̱sa̱ dem ko a̱ ka̱tsuma̱ ki ili i wuma i na yi punu a̱ mini, ili yu unata i ɗa wa̱ ɗa̱.
003	LEV	011	011	I bonoko le ili yu unata wa̱ ɗa̱, ka̱ta̱ i takuma inyama i le ba. Yi kpamu a kusaꞋwa agifa e le ba.
003	LEV	011	012	Ili i wuma i mini dem i na yi babu a̱fa̱ɓu n ugiza̱, ili yu unata i ɗa wa̱ ɗa̱.
003	LEV	011	013	“Na va ɗaɗa nnu mu unata wa̱ ɗa̱, a kutakuma le ba, ili yu unata i ɗa, ele ɗa kajimba, n kasakali koɓolo n kagawun,
003	LEV	011	014	mashangi m maraɗagbede dem,
003	LEV	011	015	koɓolo n agawun n ashi e le ra̱ka̱,
003	LEV	011	016	koɓolo m manu ma na e ci ɗeke koborou m ma̱kpa̱tuwa̱n, m papadan, koɓolo n ashi a nshangi dem,
003	LEV	011	017	m mokpoyonlo n kagbagba ka̱ mini m ma̱kpa̱tuwa̱n,
003	LEV	011	018	m motokutoku ma̱ mini m ma̱kpa̱tuwa̱n m mashangi,
003	LEV	011	019	m maraɗagbede n kobobili, n kapaɗanga n kagan.
003	LEV	011	020	“Ili i ciɗinkpi ra̱ka̱ i na yi nwalu n ene a̱ na̱shi dem, yi ta̱ o kokpo ili yu unata wa̱ ɗa̱.
003	LEV	011	021	Ama ko n tsu nannai ili i ciɗinkpi i yoku yi ta̱ lo i na i tsu wala n ene a̱ na̱shi a iɗika i na i kufuɗa ya takuma, aza a na i n ene a utsura a na a kufuɗa kuɗikpangu.
003	LEV	011	022	Punu a̱ ka̱tsuma̱ ke le yi ta̱ a kufuɗa kutakuma icuꞋu ya akyuꞋun kakau, ijaun, ishangaɗi, koɓolo n icuꞋu ya akyuꞋun i yoku dem.
003	LEV	011	023	Ama ili i ciɗinkpi dem i na yi n ene a̱ na̱shi, ili yu unata i ɗa wa̱ ɗa̱.
003	LEV	011	024	“Ɗa baci vuza u saꞋwai agifa a ili i nampa, wi ta̱ o kokpo n unata ali a kubana kulivi.
003	LEV	011	025	Vuza na baci de u saꞋwai agifa e le, u za̱Ꞌa̱ ntogu n ni, ka̱ta̱ wo okpo n unata ali a kubana kulivi.
003	LEV	011	026	Manama ma na de dem okotsu a̱ ni i uɓaci ba, wi kpamu a kutakuma n u ga̱ra̱i ba, ili yu unata i ɗa wa̱ ɗa̱. Vuza na baci de dem u saꞋwai agifa e le wi ta̱ o kokpo n unata.
003	LEV	011	027	Nnama dem n na n tsu wala n ataka e ene, a̱ ka̱tsuma̱ ka aza a na a tsu wala n ene a̱ na̱shi, aza a unata a ɗa wa̱ ɗa̱. Vuza na baci de dem u saꞋwai agifa e le wi ta̱ o kokpo n unata ali a kubana kulivi.
003	LEV	011	028	Vuza na baci u saꞋwai agifa e le sai u za̱Ꞌa̱ ntogu n ni, ka̱ta̱ kpamu wo okpo n unata ali a kubana kulivi.
003	LEV	011	029	“A̱ ka̱tsuma̱ ka nnama n na mi n ene o kurono a̱tsuma̱ a iɗika ele ɗa aza a unata wa̱ ɗa̱, kashan n kabana, n kalagadau n icuꞋu i le dem,
003	LEV	011	030	mapalyau, n kakanlai, m mosoriya, m maɓatsagovu.
003	LEV	011	031	Nnama n nampa ra̱ka̱ ili yu unata i ɗa wa̱ ɗa̱, vuza na baci u saꞋwai agifa e le wi ta̱ o kokpo n unata ali a kubana kulivi.
003	LEV	011	032	Ɗa baci agifa e le a̱ yikpa̱ka̱i ili i yoku, ili i nanlo ya ko yiɗa̱i baci a ci yaꞋanka i ɗa, yi ta̱ o kokpo n unata. Ko ili ya a yaꞋan baci i ɗa m maɗanga ko n kuminya, ko n ukpan, ko n kakashi kpamu. Vu zuwa i ɗa a̱ mini, i ɗa ta na yi ta̱ kokpo n unata ali a kubana kulivi, ka̱ta̱ i yeve yo okpo ciɗa.
003	LEV	011	033	Ɗa baci a̱ ka̱tsuma̱ ke le vuza te u yikpa̱i punu o mogbodo ma̱ ciꞋin, ili i na yi punu dem yi ta̱ o kokpo n unata, ka̱ta̱ i ɓoso mogbodo ma.
003	LEV	011	034	IlikulyaꞋa i na baci de mini mo mogbodo ma nanlo ma saꞋwai dem, i ɗa yo okpo ta̱ n unata. Mini mo kusoꞋo ma na baci e kenuki punu o mogbodo ma, mo okpo ta̱ mu unata.
003	LEV	011	035	Ili i na baci de dem agifa e le a̱ yikpa̱ka̱i, yo okpo ta̱ yu unata, kenle ka baci ko mogbodo ma̱ kuya̱na̱ i ta̱ o kuɓoso le miri-miri. Ili yu unata i ɗa wa̱ ɗa̱, a lyaꞋa kelime n kokpo ili yu unata wa̱ ɗa̱.
003	LEV	011	036	Ama, agifa a nnama n nanlo a̱ yikpa̱ baci o kuɗolu ko a kayinva ka na ki a̱ kuwwa̱, mini ma ma̱ na̱mgba̱ ba, ama vuza na baci u saꞋwai agifa a wi ta̱ o kokpo n unata.
003	LEV	011	037	Ɗa baci uɓon wa agifa u yoku u yikpa̱i a icuꞋu i vica̱Ꞌa̱, icuꞋu ya yo okpo n unata ba.
003	LEV	011	038	Ama icuꞋu ya yi baci uyeki m mini ɗa agifa a̱ yikpa̱i punu, yo okpo ta̱ n unata wa̱ ɗa̱.
003	LEV	011	039	“Ɗa baci manama ma na a̱ ushuki ɗa̱ i takuma ɗa ma̱ kuwa̱i, vuza na baci de u saꞋwai agifa a̱ ni wi ta̱ o kokpo n unata ali a kubana kulivi.
003	LEV	011	040	Ɗa baci vuza u takumai agifa a̱ ni, wi ta̱ a̱ kuza̱Ꞌa̱ aminya a̱ ni ka̱ta̱ wo okpo n unata ali a kubana kulivi, vuza na baci kpamu u ɗikai agifa a̱ ni wi ta̱ a̱ kuza̱Ꞌa̱ aminya a̱ ni ka̱ta̱ wo okpo n unata ali a kubana kulivi.
003	LEV	011	041	“Ili i wuma dem i na yi n ene o kurono a̱tsuma̱ a iɗika, ili yu unata i ɗa wa̱ ɗa̱, ka̱ta̱ i takuma le ba.
003	LEV	011	042	Ili i na baci de dem yi o kurono a̱tsuma̱ a iɗika, n ili i na i tsu wala n ene a̱ na̱shi, ko i na yi n ene n a̱bunda̱i. Na lo va feu ili yu unata i ɗa wa̱ ɗa̱.
003	LEV	011	043	Ka̱ta̱ i uka ka̱ci ka̱ ɗa̱ nshinda̱ a̱ ubuta̱ u kutakuma ili i nampa ba, ka̱ta̱ i bonoko ka̱ci ka̱ ɗa̱ ili yu unata adama a ili i nanlo ba.
003	LEV	011	044	A dama a na mpa ɗa Vuzavaguɗu Ka̱shile ka̱ ɗa̱, bonokoi ka̱ci ka̱ ɗa̱ ciɗa, adama a na mpa ciɗa ɗa mi. Ka̱ta̱ i bonoko ka̱ci ka̱ ɗa̱ ili yu unata adama a ili i na i tsu wala n ene ka̱ta̱ o rono a̱tsuma̱ a iɗika ba.
003	LEV	011	045	Adama a na mpa ɗa Vuzavaguɗu vu na wu uta̱ka̱i a iɗika i Masar, adama a na mo okpo Ka̱shile ka̱ ɗa̱. Adama a nannai bonokoi ka̱ci ka̱ ɗa̱ ciɗa, adama a na mpa vuza ciɗa ɗa.”
003	LEV	011	046	Nava ɗaɗa wila̱ u na wi adama a nnama nu nnu, n ili i wuma ra̱ka̱ i na yi a̱ mini koɓolo n ili i wuma i na yi n ene o kurono a̱tsuma̱ a iɗika.
003	LEV	011	047	N wila̱ u nampa, yi ta̱ a kufuɗa kupece ili yu unata n ili i ciɗa, n ili i wuma i na yi kutakuma koɓolo n i na yi kutakuma ba.
003	LEV	012	001	Ɗa Vuzavaguɗu u yaꞋin kadanshi m Musa, u danai,
003	LEV	012	002	“Dana aza a Isaraila, ɗa baci vuka vu ɗikai ka̱tsuma̱ ɗa u matsai maku mo kolobo, wi ta̱ o kokpo ni nshinda̱ ali ayin e cindere. Tsu na u tsu yongo ni nshinda̱ a ayin a̱ kusumbu ku ni.
003	LEV	012	003	A kanna ka̱ kunla̱i a kiɗa maku ma kavaja.
003	LEV	012	004	Vuka va wi ta̱ o kuyongo nu mpasa ma ali ayin kamangankupa n a tatsu. Wi kpamu a kusaꞋwa ili i ciɗa ba, ko u bana u uwa a̱ Ma̱va̱li ma̱ Ka̱shile, ali sai ayin a na nshinda̱ n ni ma n kotsoi.
003	LEV	012	005	Ama mekere maꞋa baci u matsai, vuka va wi ta̱ o kokpo ni nshinda̱ ali kuden ku re, Tsu na u tsu yongo ni nshinda̱ a ayin a̱ kusumbu a̱ ni. Ka̱ta̱ u yongo n ku ɗa ali ayin amangatatsu n a̱ ta̱li, kafu a takpaka yi n ɗa.
003	LEV	012	006	“Ayin a̱ mila̱ a̱ ni a shana baci, ko a maku me mekere ko mo kolobo, ka̱ta̱ u tuka̱ ganu m ma̱giri ma̱ ka̱ya̱ ke te a utsutsu adama e kuneꞋe ku kusongu, koɓolo m matapambara ko moɗoi adama e kuneꞋe ku unushi.
003	LEV	012	007	Ganu wi ta̱ e kuneke maꞋa tsu kuneꞋe u Vuzavaguɗu adama a na u takpaka vuka va unushi ciya̱ u bono ciɗa adama a̱ kusumbu ku ni. Na ɗa wila̱ u vuka vu na vu matsai maku ma vali ko ma vuka.
003	LEV	012	008	Vuka va vi baci an wa fuɗa wa̱ tuka̱ m ma̱giri ba, u kucikpa u tuka̱ m moɗoi n re ko muku mu ntapambara n re, me te adama e kuneꞋe ku kusongu, n na m buwai kpamu adama e kuneꞋe ku unushi. N tsu nampa tsu ɗa ganu u kufolonoko vuka va a takpaka yi unushi, ka̱ta̱ ta na wo okpo ciɗa.”
003	LEV	013	001	Vuzavaguɗu u yaꞋin kadanshi m Musa n Haruna, u danai,
003	LEV	013	002	“Vuza wi baci n kashita ko ka̱ra̱ga̱ji ko kubalu a ikyamba i ni ka na ka̱ kuta̱wa̱ ko kokpo yi mɓa̱la̱ mu ukutu, sai a banka yi u Haruna ganu ko u maku ma̱ ni me te ma na mi ganu.
003	LEV	013	003	Ganu va wi ta̱ a kindana ubuta̱ wu mɓa̱la̱ wu ukpan wa mayin. Ɗa baci cileme tsu ubuta̱ wa tso okpoi wa̱ri ɗa ubuta̱ wa u lyaꞋi kelime n kukongoɗo, na lo va mɓa̱la̱ mu ukutu n ɗa. Ɗa baci u goɗumoi ni, wi ta̱ a kudana uma wi ciɗa ba.
003	LEV	013	004	Ama ɗa baci ubuta̱ u kubalu wa wo okpoi wa̱ri koci, kpamu u lyaꞋa kelime n kukongoɗo ba, kpamu cileme tsu ubuta̱ wa̱ tso okpo wa̱ri ba. Ganu wi ta̱ a kuzuwa vuza va u yongo endeꞋen ni ali ayin e cindere.
003	LEV	013	005	A kanna ke cindere ganu wi ta̱ o kudoku wo goɗumo yi, ɗa baci we enei ubuta̱ wu mɓa̱la̱ wa u yaꞋansaka ba, kpamu u lyaꞋa kelime n kulyaꞋa ikyamba ba, ganu wi ta̱ o kudoku wa zuwa yi u yongo endeꞋen ni ali ayin e cindere kpamu.
003	LEV	013	006	A kanna ke cindere ganu wi ta̱ o kudoku wa goɗumo vuma va mayin. Ɗa baci we enei ubuta̱ wu mɓa̱la̱ wa u lyaꞋa kelime n kulyaꞋa ikyamba ba, kpamu ɗa ubuta̱ wa u gita̱i kupotso, ganu wi ta̱ a kudana uma wi ta̱ ciɗa. Ka̱ra̱ga̱ji kaꞋa koci wi n kaꞋa, vuma va wi ta̱ a̱ kuza̱Ꞌa̱ aminya a̱ ni ka̱ta̱ wo okpo ciɗa.
003	LEV	013	007	Ama ɗa baci ubuta̱ wa u lyaꞋi kelime n kukongoɗo, wana ɗai ta na ganu va u goɗumo ubuta̱ wa ɗa u danai vuma va wi ta̱ ciɗa, wi ta̱ o kudoku wo bono ɗe u ganu wa kpamu.
003	LEV	013	008	Ganu wi ta̱ o kudoku wo goɗumosuko yi, ɗa baci we enei ubuta̱ wa u lyaꞋa ta̱ kelime n kulyaꞋa ukpan wi ikyamba, ganu wi ta̱ a kudana uma wi ciɗa ba, mɓa̱la̱ mu ukutu n ɗa.
003	LEV	013	009	“Ɗa baci vuza wi nu mɓa̱la̱ mu ukutu, a̱ ta̱wa̱ n a̱yi u ganu.
003	LEV	013	010	Ganu wi ta̱ a kindana ubuta̱ wa, ɗa baci ubuta̱ wu ushiti wa cileme tsu ukpan ci ni tsu bonoi wa̱ri, ɗa ubuta̱ wa u yaꞋin kpamu kuntsu,
003	LEV	013	011	mɓa̱la̱ mu ukutu n gbani-gbani n ɗa. Ganu wi ta̱ a kudana uma wi ciɗa ba. Ka̱ta̱ u zuwa yi u yongo endeꞋen ni ba, ko an wo okpoi wi ciɗa ba.
003	LEV	013	012	Ɗa baci ukutu wa wu uta̱i e keteshe a ukpan wi ikyamba ra̱ka̱, tsu na ganu u kufuɗa we kene ali u palai ukpan wi ikyamba i vuza ya u gita̱i a kaci ali a kubana e ene,
003	LEV	013	013	ganu wi ta̱ o kudoku wo goɗumo yi mayin, ɗa baci mɓa̱la̱ ma m palai ikyamba i ni ra̱ka̱, u dana vuma vu nanlo wi ta̱ ciɗa. Adama a na ubuta̱ wa u bono ta̱ wa̱ri ra̱ka̱, nannai ta na wo okpo ta̱ ciɗa.
003	LEV	013	014	Ama ɗa baci kuntsu ku savu kuta̱i a̱ ubuta̱ wa, vuza va u buwa kpamu ciɗa ba.
003	LEV	013	015	Ganu wi ta̱ o kugoɗumo kuntsu ku savu ka, ka̱ta̱ u dana yi wi ciɗa ba, kuntsu ka ili yu unata i ɗa kpamu mɓa̱la̱ mu ukutu n ɗa.
003	LEV	013	016	Ama ɗa baci kuntsu ka ku ta̱na̱i ɗa ku bonoi wa̱ri kpamu, wi ta̱ o kubono u ganu kpamu.
003	LEV	013	017	Ganu wi ta̱ o kugoɗumo yi mayin, ubuta̱ u kuntsu wa u bono baci wa̱ri, ganu wi ta̱ a kudana uma a wi ta̱ ciɗa.
003	LEV	013	018	“Ɗa baci vuza wi n kamici a ikyamba i ni ɗa ka̱ ta̱na̱i,
003	LEV	013	019	ama ubuta̱ u kamici wa u shita baci ɗa kpamu wa̱ a̱ruma̱i, ko kpamu ɗa u shilyamgbai, u bana u yotsongu ganu.
003	LEV	013	020	Ganu wi ta̱ a̱ kindana ubuta̱ wa mayin, ɗa baci we enei ubuta̱ wa u laꞋasaka ta̱ kukongoɗo, ɗa cileme kpamu tsu bonoi wa̱ri, ganu wi ta̱ a kudana yi wi ciɗa ba. Mɓa̱la̱ mu ukutu n ɗa n na mu uta̱i a kamici ka.
003	LEV	013	021	Ama ɗa baci ganu we enei cileme tsu ubuta̱ tsa tsu bono wa̱ri ba, kpamu mɓa̱la̱ ma n lyaꞋa kelime n kukongoɗo a ikyamba ba, u ka̱na̱ ta̱ kpamu kuta̱na̱, ganu wi ta̱ e kupece yi a̱ ka̱tsuma̱ ka uma a̱ ni ali ayin e cindere.
003	LEV	013	022	Mɓa̱la̱ ma n lyaꞋa baci kelime n kulyaꞋa ikyamba, ganu wi ta̱ a kudana uma wi ciɗa ba, n ɗa n tsu ka̱ra̱Ꞌa̱ ta̱.
003	LEV	013	023	Ama ubuta̱ wa u laꞋasaka baci ba, u lyaꞋa kelime kpamu ba, kalana ka kamici kaꞋa koci, ganu wi ta̱ a kudana yi wi ta̱ ciɗa.
003	LEV	013	024	“Ɗa baci vuza u kula̱i ɗa ukpan u ushilyangbi ko ɗa ka̱ra̱ga̱ji kuta̱i kparasha wa̱ri a̱ ubuta̱ wu ukuli wa,
003	LEV	013	025	ganu wi ta̱ a kindana ubuta̱ wa mayin, ɗa baci u cinai cileme tsu ubuta̱ wa tso okpoi wa̱ri, ɗa u kongoɗoi ikyamba ya, na lo va mɓa̱la̱ mu ukutu n ɗa. N ɗa mu uta̱ a̱ ubuta̱ wu ukuli wa, ka̱ta̱ ganu u dana vuza va wi ciɗa ba, mɓa̱la̱ mu ukutu n ɗa yi.
003	LEV	013	026	Ama ɗa baci ganu wi indanai ubuta̱ wa, ɗa u kpa̱ɗa̱i kene cileme tsu a̱ri a̱ ubuta̱ wa, kpamu u lyaꞋa kelime n kukongoɗo ikyamba ba, ɗa u gita̱i kufa̱ɓa̱, ganu wi ta̱ e kupece yi n uma ali ayin e cindere.
003	LEV	013	027	A kanna ke cindere ganu wi ta̱ o kudoku wo goɗumo yi, mɓa̱la̱ ma mi baci a kulyaꞋa kelime n kulyaꞋa ukpan wi kyamba, ganu wi ta̱ a kudana vuma va wi ciɗa ba, mɓa̱la̱ mu ukutu n ɗa yi.
003	LEV	013	028	Ama kalana ka yaꞋansaka baci ba, kpamu ka lyaꞋa ukpan wi ikyamba ba, ɗa kpamu ka̱ fa̱ɓa̱i, na lo va ushiti u ɗa koci wu ukuli. Ganu wi ta̱ a̱ kudana vuma va wi ta̱ ciɗa, kalana kaꞋa koci ku ukuli.
003	LEV	013	029	“Ɗa baci mavali ko mavuka mi n kuntsu a kaci ko a̱ ma̱tsa̱ka̱,
003	LEV	013	030	ganu wi ta̱ a kindana mɓa̱la̱ ma mayin, n ɗa n kongoɗo baci ukpan wi ikyamba ya n a̱bunda̱i, ɗa kpamu cileme tsu ubuta̱ tsa tso okpoi shawu m mini mo tsulo, ganu wi ta a kudana uma wi ciɗa ba, una̱wuntoku u ɗa, ukutu u ɗa u na u tsu ka̱na̱ kaci ko ma̱tsa̱ka̱.
003	LEV	013	031	Ama ɗa baci ganu la̱na̱sa̱ka̱i una̱wuntoku wa mayin, ɗa we enei u lyaꞋa kelime n kukongoɗo ukpan wi ikyamba wa ba, babu kpamu cileme tsu ulima̱ a̱ ubuta̱ wa, ka̱ta̱ u pece vuza vu mɓa̱la̱ vu una̱wuntoku wa ali ayin e cindere.
003	LEV	013	032	A kanna ke cindere ganu wi ta̱ o kudoku kula̱na̱sa̱ka̱ mɓa̱la̱. Una̱wuntoku wa u lyaꞋa baci kelime, ubuta̱ wa kpamu wi baci n cileme tsu mini mo tsulo ba, ɗa kpamu una̱wuntoku wa u kpa̱ɗa̱i kulyaꞋa kelime n kukongoɗo ukpan wi ikyamba,
003	LEV	013	033	ka̱ta̱ u puna, ama u kupuna ubuta̱ wu una̱wuntoku wa ba, ganu wi ta̱ e kupece vuza vu mɓa̱la̱ vu una̱wuntoku wa n uma ali ayin e cindere kpamu.
003	LEV	013	034	A kanna ke cindere ganu wi ta̱ o kudoku wa goɗumo una̱wuntoku wa, una̱wuntoku wa u lyaꞋa baci kelime n kuka̱ra̱Ꞌa̱ ukpan wi ikyamba wa ba, ɗa kpamu u kpa̱ɗa̱i kukongoɗo ukpan wi ikyamba wa, ganu wi ta̱ a kudana uma vuza va wi ta̱ ciɗa. Ka̱ta̱ u za̱Ꞌa̱ aminya a̱ ni ciya̱ wo okpo ciɗa.
003	LEV	013	035	Ama ɗa baci una̱wuntoku wa kucukpai u ka̱ra̱Ꞌi ukpan wi ikyamba, wana ɗai a dana yi wi ta̱ ciɗa,
003	LEV	013	036	ganu wi ta̱ o kudoku wo goɗumoi mayin, ɗa baci we enei una̱wuntoku wa u lyaꞋa ta̱ kelime n kuka̱ra̱Ꞌa̱ ukpan wi ikyamba, ganu wa kuvana we ene cileme tsu mini mo tsulo ba, vuma va wi ciɗa ba.
003	LEV	013	037	Ama ɗa baci n kindana ku ganu we enei una̱wuntoku wa u sabaꞋa ba, ɗa cileme ci lima̱ tsu uta̱i a̱ ubuta̱ wa, una̱wuntoku wa u ta̱na̱ ta̱, wo okpo ta̱ ciɗa. Ka̱ta̱ ganu u dana vuma va wi ta̱ ciɗa.
003	LEV	013	038	“Ɗa baci mavali ko mavuka mi n kubalu ka̱ri a ukpan wi ikyamba,
003	LEV	013	039	ganu wi ta̱ a̱ kindana yi, ɗa baci kubalu ku ukpan wi ikyamba ka ki kparasha wa̱ri, na lo va a̱biꞋin a gbani a ɗa a̱ uta̱i a ukpan wi ikyamba wa, vuza za wi ta̱ ciɗa.
003	LEV	013	040	“Ɗa baci ka̱nji ka vuma ko omoi a kaci, ɗa wo okpoi n kukpani, vuza va wi ta̱ ciɗa.
003	LEV	013	041	Ɗa baci ka̱nji ka vuma ko omoi a uɓon u kuca̱n, wi ta̱ n kukpani ku uɓon u kuca̱, vuza va wi ta̱ ciɗa.
003	LEV	013	042	Ama ɗa baci a̱ra̱ga̱ji a shili ko a̱ a̱ri uta̱i punu a kukpani ka ko a̱ kuca̱n, na lo va mɓa̱la̱ mu ukutu n ɗa n na ma̱ a̱ kuta̱ yi a kaci.
003	LEV	013	043	Ganu wi ta̱ a kindana yi mayin, ɗa baci u cinai ubuta̱ wu ushiti a kukpani ku kaci ko ku uɓon u kuca̱n wa u shilyamgbai ɗa kpamu u a̱ruma̱i, uteku tsu mɓa̱la̱ mu ukutu a ukpan wi ikyamba,
003	LEV	013	044	vuma va wi ta̱ n mɓa̱la̱ mu ukutu, wi kpamu ciɗa ba. Ganu wi ta̱ a kudana wi ciɗa ba, adama a̱ra̱ga̱ji a na wi n a ɗa a kaci ka̱ ni.
003	LEV	013	045	“Vuma vu na wi nu mɓa̱la̱ n nanlo, wi ta̱ a kuꞋuka akashi ka̱ta̱ kpamu u ka̱sukpa̱ ka̱nji ka̱ ni babu uza̱ɗukpi. U pala una̱ u ni ka̱ta̱ u ka̱na̱ kusala, ‘Mpa vuza vu unata ɗa! Mpa vuza vu unata ɗa!’
003	LEV	013	046	Wi ta̱ o kokpo vuza vu unata, wi baci de nu mɓa̱la̱ n nampa a ikyamba i ni. Mayun u yongo endeꞋen ni, mayun ɗa kpamu u da̱sa̱ngi daꞋangi n ka̱tsura̱ ka uma.
003	LEV	013	047	“Ɗa baci a cinai kakashi ki ta̱ nu mɓa̱la̱ mu ukutu, ko kakashi ku ukpan ko ku ucaꞋi,
003	LEV	013	048	ili yi ucaꞋi dem, ko yu ujili i na a yaꞋankai n arikinlai ko tsukongoi ko n ukpan ko n ili i na a yaꞋankai n ukpan wa,
003	LEV	013	049	ɗa baci a̱pa̱lu a i punu a kakashi ka, ko a ukpan wa, ko a tsugbere tsu kucaꞋa tsa, ko a ili i na a tsu yaꞋanka kucaꞋa ka, ko ili i na a yaꞋankai n ukpan dem, ɗa yi tsu mini ma̱ a̱vuku ko yi tsu mini ma garula, na lo va u yotso ta̱ mɓa̱la̱ mu ukutu, a bana o yotsongu ganu.
003	LEV	013	050	Ganu wi ta̱ a̱ kula̱na̱ a̱pa̱lu a mayin, ka̱ta̱ wu utuka̱ ili i na yi n a̱pa̱lu a kau ali ayin e cindere.
003	LEV	013	051	A kanna ke cindere ganu wi ta̱ o kugoɗumo a̱pa̱lu a. U cina baci a̱pa̱lu a a̱ ka̱ra̱Ꞌi kakashi ka, ko tsugbere ko ili i na a ci yaꞋanka kucaꞋa ko ukpan, ko yiɗa̱i baci ishi a ci yaꞋanka n ukpan, i ɗa i ka̱na̱ ta̱ mɓa̱la̱ mu ukutu, ili ya i buwa ciɗa ba.
003	LEV	013	052	Ganu wi ta̱ o kusongu kakashi ka, ko tsugbere tsa, ko ili i kucaꞋaka ya, ko tsukongoi, ko ili i na a tsu yaꞋanka arikinla, ko ili i na yi yu ukpan ɗa a̱pa̱lu a a̱ la̱nga̱sa̱i, adama a na a̱pa̱lu a̱ mɓa̱la̱ mu ukutu a̱ la̱nga̱sa̱ ta̱. U gaꞋan ta̱ o songu ili ya.
003	LEV	013	053	“Ama ɗa baci ganu u la̱na̱i, ɗa u cinai a̱pa̱lu a̱ mɓa̱la̱ mu ukutu a a̱ ka̱ra̱Ꞌa̱ kakashi ka ba, ko tsugbere tsa ko ili i kucaꞋa ya, ko ili i na a yaꞋin n ukpan,
003	LEV	013	054	ganu wi ta̱ a kuzuwa a̱ za̱Ꞌa̱ ili i na a̱pa̱lu a̱ ka̱na̱i va, ka̱ta̱ kpamu u doku wu utuka̱ ili ya kau ali ayin e cindere.
003	LEV	013	055	Ganu wi ta̱ o kudoku wa̱ la̱na̱sa̱ka̱ ili i na i pa̱lukpa̱i va. Ɗa baci ubuta̱ u na wi ishi n a̱pa̱lu a u sabaꞋi ba, ɗa kpamu a̱pa̱lu a a̱ ka̱ra̱Ꞌi a̱ ubuta̱ wa ba, i ɗa yi ciɗa ba. I songu i ɗa a akina, ko a̱pa̱lu a̱ ka̱na̱ baci n tsupulai ko n asuvu.
003	LEV	013	056	“Ɗa baci ganu u goɗumoi, ɗa ubuta̱ wa̱ a̱pa̱lu u puwa̱nka̱i a ayin a na a̱ za̱Ꞌi i ɗa, wi ta̱ a kukara ubuta̱ wa a kuminya ka, ko a ukpan wa, ko tsugbere, ko a̱ ubuta̱ wi ili yu ucaꞋi wa.
003	LEV	013	057	Ama ɗa baci o doku uta̱sa̱ka̱i a kakashi ka, ko e tsugbere, ko a ili yu ucaꞋi wa, ko a ili i na a yaꞋin n ukpan, i ɗa yi ta̱ a̱ kuka̱ra̱Ꞌa̱. Ka̱ta̱ i na baci de dem yi n a̱pa̱lu a̱ mɓa̱la̱ mu ukutu o songu i ɗa a akina.
003	LEV	013	058	Ama kakashi ka, ko tsugbere tsa, ko ili yu ucaꞋi ya, ko i na a yaꞋin n ukpan, ɗa a̱ za̱Ꞌi ali ɗa a̱ utuka̱i n a̱pa̱lu a̱ mɓa̱la̱ mu ukutu ma, o doku a̱ za̱Ꞌa̱sa̱ka̱ i ɗa kpamu ka̱ta̱ i ɗa yo okpo ciɗa.”
003	LEV	013	059	Na va ɗaɗa wila̱ adama a̱ a̱pa̱lu a̱ mɓa̱la̱ mu ukutu n na n ka̱na̱i akashi a na a yaꞋin n tsukongoi, ko n i na a yaꞋankai arikinlai, ko ili yu ucaꞋi, ko tsugbere, ko i na a yaꞋin n ukpan adama a na a dana ko i ɗa yi ta̱ ciɗa ko i ɗa yi ciɗa ba.
003	LEV	014	001	Ɗa Vuzavaguɗu u danai Musa,
003	LEV	014	002	“Na wi ta̱ o kokpo wila̱ wa aza a̱ mɓa̱la̱ mu ukutu a kanna ka na a kutakpa le nshinda̱. I ta̱ a̱ kutuka̱ yi u ganu.
003	LEV	014	003	Ganu wi ta̱ a̱ kuta̱ pulai vu ka̱tsura̱ va, ka̱ta̱ u la̱na̱ vuma vu mɓa̱la̱ vu ukutu ma mayin. Ɗa baci u cinai vuma va wana ɗai u ta̱na̱,
003	LEV	014	004	ganu wi ta̱ a kuzuwa a̱ tuka̱ nu nnu n ciɗa n re koɓolo nu ncaka n sidan tsugbere ci shili tsu kucaꞋa, koɓolo n izobu adama a vuza na a kutakpaka nshinda̱ ma.
003	LEV	014	005	Ka̱ta̱ ganu u zuwa a kiɗa manunu me te gaɗi vu mogbodo ma̱ ciꞋin, ma na mi m mini ma na mi e kuyene ma singai.
003	LEV	014	006	Ka̱ta̱ u ɗika manu ma wuma ma koɓolo m macaka ma sida, n tsugbere tsu shili, n izobu ka̱ta̱ u pitiku punu a mpasa m manu ma na a kiɗai o mogbodo ma̱ ciꞋin ma na mi m mini ma singai ma.
003	LEV	014	007	Ka̱ta̱ u vishanku vuza na a kutakpaka nshinda̱ mu ukutu ma ali kucindere, ka̱ta̱ u dana vuma va wi ta̱ ciɗa. Ka̱ta̱ u ka̱sukpa̱ manu ma wuma ma ma laza.
003	LEV	014	008	Ka̱ta̱ vuza na a kutakpaka nshinda̱ ma u za̱Ꞌa̱ aminya a̱ ni, u puna ka̱nji ka̱ ni ra̱ka̱, ka̱ta̱ u sumba̱ ka̱ci ka̱ ni m mini, wo okpo ciɗa. Ka̱ta̱ ayin a nanlo u yeve u bono a asuvu a̱ ka̱tsura̱ ka, ama wi ta̱ a̱ kuda̱sa̱ngu pulai vu ulanga u ma̱va̱li ma ali ayin e cindere.
003	LEV	014	009	A kanna ke cindere wi ta̱ a kupuna ka̱nji ka kaci ka̱ ni ra̱ka̱, nu ntsa̱ka̱ n ni, n a̱ga̱la̱ a̱ a̱shi a̱ ni, koɓolo n ubuta̱ u na u buwai n cileme dem. Ka̱ta̱ u za̱Ꞌa̱ aminya a̱ ni, ka̱ta̱ kpamu u doku u sumba̱ m mini ka̱ta̱ wo okpo ciɗa.
003	LEV	014	010	“A kanna ka̱ kunla̱i ka̱ta̱ u tuka̱ ni ngiri n re koɓolo m mashan mo mokyon ma̱ ka̱ya̱ me te ele na i babu uꞋiwin u Ka̱shile, n kuneꞋe ki ishina, n ifa vu tatsu vu kiya ku singai ku na ki usatari m maniꞋin ma zaitu.
003	LEV	014	011	Ganu vu na u danai vuma va wi ta̱ ciɗa va, wi ta̱ a kubanka n vuza na a kutakpaka nshinda̱ ma koɓolo n kuneꞋe ku ni u Vuzavaguɗu, a̱ utsutsu u Ma̱va̱li mo Oɓolo.
003	LEV	014	012	Ka̱ta̱ ganu u ɗika ma̱giri me te, u neke maꞋa tsu kuneꞋe ku kuna ku unushi, koɓolo m maniꞋin ma zaitu, ka̱ta̱ u ɗengusa̱ le gaɗi u Vuzavaguɗu tsu kuneꞋe ku kuɗa̱ngusa̱.
003	LEV	014	013	Ka̱ta̱ u kiɗa ma̱giri ma a̱ ubuta̱ ciɗa u na a tsu kiɗa alyuka e kuneꞋe ku unushi koɓolo n kuneꞋe ku kusongu. Adama a na kuneꞋe ku unushi ku ganu ku ɗa ku na ku laꞋi n ciɗa.
003	LEV	014	014	Ganu wi ta̱ e kukenuku mpasa n kuneꞋe ku kuna ku unushi n yoku, ka̱ta̱ u dyaɓa n ɗa e melebu ma kutsuvu ku usingai ma vuza na a kutakpaka nshinda̱ ma, n ka̱jivu ka gbayin ke kukiye ku usingai, n ka̱jivu ka gbayin ke kune ku usingai feu.
003	LEV	014	015	Ganu wi ta̱ kpamu e kukenuku maniꞋin ma zaitu mo yoku, ka̱ta̱ u tsungu maꞋa a kataka ke kukiye ku ugula̱ ka̱ ni,
003	LEV	014	016	ka̱ta̱ u dyaɓasa maniꞋin n ka̱jivu ku usingai ka̱ ni ma na mi e kukiye ku ugula̱ ku ni ka, ka̱ta̱ u vishangu n yoku ali kucindere u Vuzavaguɗu.
003	LEV	014	017	Kagimi ka maniꞋin ka na ka buwai e kukiye ku ni, ganu wi ta̱ a ku dyaɓaka vuma na i a kutakpaka nshinda̱ ma e melebu ma kutsuvu ku usingai ku ni, n ka̱jivu ka gbayin ke kukiye ku usingai, koɓolo n ka̱jivu ka gbayin ke kune ku usingai ɗe a gaɗi vu mpasa vu kuneꞋe ku kuna ku unushi.
003	LEV	014	018	Kagimi ka maniꞋin ka na ka buwai e kukiye ku ganu ka, wi ta̱ a kuputala maꞋa a kaci ka vuza na a kutakpaka nshinda̱ ma. Ka̱ta̱ ganu u takpaka yi unushi u ni a̱ ubuta̱ u Vuzavaguɗu.
003	LEV	014	019	Ka̱ta̱ ganu u neke alyuka e kuneꞋe ku unushi, adama a na u takpaka vuza na a kutakpaka nshinda̱ ma nshinda̱ n ni. Ka̱ta̱ ayin a nanlo u yeve u kiɗa manama me kuneꞋe ku kusongu,
003	LEV	014	020	ka̱ta̱ u neke a ɗa a gaɗi vu katalikalyuka, koɓolo n kuneꞋe ki ishina, ka̱ta̱ u takpaka yi unushi u ni, u bonoko yi ciɗa.
003	LEV	014	021	“Ama vuma va wi baci n uciyi ba, wi ta na feu a kufuɗa kutuka̱ n ili i makara ba, ka̱ta̱ u tuka̱ m ma̱giri me te adama e kuneꞋe ku kuna ku unushi ku na a̱ kuɗa̱ngusa̱. Adama a na a takpaka yi unushi u ni. Koɓolo n ifa vi te vu kiya ku singai usatari m maniꞋin adama e kuneꞋe ki ishina m maniꞋin ma zaitu,
003	LEV	014	022	koɓolo kpamu m moɗoi n re ko muku mu ntapambara n re, n na u kufuɗa wa̱ tuka̱. Me te ma yaꞋan me kuneꞋe ku unushi, me te kpamu adama e kuneꞋe ku kusongu.
003	LEV	014	023	A kanna ka̱ kunla̱i wi ta̱ a̱ kutuka̱ le u ganu adama a kutakpa ku nshinda̱ ku ni a̱ utsutsu u Ma̱va̱li mo Oɓolo a̱ ubuta̱ u Vuzavaguɗu.
003	LEV	014	024	Ganu va wi ta̱ a kuɗika ma̱giri me kuneꞋe ku kuna ku unushi ka, koɓolo m maniꞋin ma zaitu ka̱ta̱ u ɗengusa̱ le a̱ ubuta̱ u Vuzavaguɗu tsu kuneꞋe ku kuɗa̱ngusa̱.
003	LEV	014	025	Ganu wi ta̱ a kukiɗa ma̱giri me kuneꞋe ku kuna ku unushi ka, ka̱ta̱ u kenuku mpasa n kuneꞋe ku kuna ku unushi ka ka̱ta̱ u dyaɓaka vuza na a kutakpaka nshinda̱ ma e melebu ma kutsuvu ku usingai ku ni, n ka̱jivu ka gbayin ke kukiye ku usingai ka̱ ni, koɓolo n ka̱jivu ka gbayin ke kune ku usingai ka̱ ni feu.
003	LEV	014	026	Ganu va wi ta̱ a̱ kutsungu maniꞋin mo yoku a kataka ke kukiye ku ugula̱ ka̱ ni,
003	LEV	014	027	n ka̱jivu ke kukiye ku usingai ka̱ ni, u vishangu maniꞋin ma na mi e kukiye ku ugula̱ ku ni ali kucindere u Vuzavaguɗu.
003	LEV	014	028	Kagimi ka maniꞋin ka na ka buwai a kataka ke kukiye ku ni, ganu wi ta̱ a̱ kutsungu n ɗa ɗe a̱ ubuta̱ u na a̱ tsungi mpasa n kuneꞋe ku unushi ka, ɗe e melebu ma kutsuvu ku usingai ku vuza na a kutakpaka nshinda̱ ma, a̱ ka̱jivu ka gbayin ke kukiye ku usingai ka̱ ni koɓolo n ka̱jivu ka gbayin ke kune ku usingai ka̱ ni feu.
003	LEV	014	029	Kagimi ka maniꞋin ka na ka buwai e kukiye ku ganu, wi ta̱ a̱ kutsungu maꞋa a kaci ka vuza na a kutakpaka nshinda̱ ma, ka̱ta̱ u takpaka yi unushi u ni a̱ ubuta̱ u Vuzavaguɗu.
003	LEV	014	030	Ka̱ta̱ ganu u lyuka moɗoi n re ma ko muku mu ntapambara ma, n na u fuɗai u tuka̱i va,
003	LEV	014	031	Me te mi ta̱ o kokpo me kuneꞋe ka adama a̱ unushi, me te kpamu adama e kuneꞋe ku kusongu, koɓolo n kuneꞋe ki ishina. N tsu nampa tsu ɗa ganu u kutakpaka vuma va unushi u ni u Vuzavaguɗu.
003	LEV	014	032	Na ɗa wila̱ u vuza na wi nu mɓa̱la̱ mu ukutu, vuza na wa kufuɗa kutuka̱ n kuneꞋe ku kutakpa nshinda̱ n ni ba.”
003	LEV	014	033	Ɗa Vuzavaguɗu u yaꞋin kadanshi m Musa n Haruna u danai,
003	LEV	014	034	“A ayin a na baci i uwai a iɗika i KanaꞋana, i na n nekei ɗa̱ yo okpo i ɗa̱, ɗaɗa n zuwai a̱pa̱lu a̱ mɓa̱la̱ mu ukutu a iꞋuwa i ɗa̱ ya,
003	LEV	014	035	ka̱ta̱ vuza vu kpaꞋa va u bana u tonuko ganu, ‘Me ene ta̱ iyoci yi mɓa̱la̱ mu ukutu a kpaꞋa ku va̱.’
003	LEV	014	036	Ka̱ta̱ ganu u zuwa a̱ uta̱ka̱ n ili i na yi punu a kpaꞋa ka ra̱ka̱, yeve u uwa u goɗumo iyoci yi mɓa̱la̱ ma, Ta baci nannai ba, i na yi punu a kpaꞋa ka ra̱ka̱ i ta̱ a kudana i ɗa yi ta̱ ni nshinda̱. A makyan ma nanlo yeve ganu u uwa u la̱na̱ kpaꞋa ka.
003	LEV	014	037	Ka̱ta̱ u goɗumo iyoci yi mɓa̱la̱ ma, ɗa baci we enei iyoci yi mɓa̱la̱ ma udyabishi a nshilya m kpaꞋa ma u yotsoi mini ma̱ a̱vuku ko mini ma shili, ɗa baci we enei iyoci yi mɓa̱la̱ ya i uwa ta̱ a tsusaki ka,
003	LEV	014	038	ka̱ta̱ ganu wu uta̱ punu a kpaꞋa ka, ka̱ta̱ u gbagura ku ɗa ali ayin e cindere.
003	LEV	014	039	A kanna ke cindere ganu wi ta̱ o kubono, ka̱ta̱ u doku u la̱na̱sa̱ka̱ ku ɗa. Ɗa baci we enei iyoci yi mɓa̱la̱ ya i ka̱ra̱Ꞌa̱ ta̱ kpaꞋa ka,
003	LEV	014	040	ka̱ta̱ ganu u zuwa a takpasa atali a na i n iyoci yi mɓa̱la̱ ma, ka̱ta̱ a varuku a ɗa a̱ ubuta̱ u na wi n unata daꞋangi n likuci.
003	LEV	014	041	Wi ta̱ a kuzuwa a̱ ka̱ga̱lukpa̱ kasaka ka kpaꞋa ka ra̱ka̱, alakpa a kasaka a na a̱ ka̱ga̱lukpa̱i va a̱ pura̱ a ɗa a bana a̱ va̱ma̱ a̱ ubuta̱ wu unata pulai vu likuci.
003	LEV	014	042	Ka̱ta̱ a̱ ɗika atali o yoku o bonoko a ɗa a̱ ubuta̱ u na a takpai aza a nan ɗe a, ka̱ta̱ a̱ na̱na̱ ciꞋin tsu savu a sura kpaꞋa ka.
003	LEV	014	043	“Ɗa baci iyoci yi mɓa̱la̱ ma i doku yu uta̱i a kpaꞋa ka, wana ɗai a takpa atali a ɗa kpamu a surasakai kpaꞋa ka,
003	LEV	014	044	ganu wi ta̱ a kubana ka̱ta̱ u la̱na̱sa̱ka̱ ku ɗa. Ɗa baci iyoci yi mɓa̱la̱ ya i ka̱ra̱Ꞌi kpaꞋa ka, mɓa̱la̱ m gbani-gbani mu ukutu n ɗa mi punu a kpaꞋa ka, ku ɗa ki ciɗa ba.
003	LEV	014	045	KpaꞋa ka ka kuyaꞋan ta̱ ufa̱di n atali a ni dem, nu nɗanga koɓolo n usuri u kpaꞋa wa dem, ka̱ta̱ a̱ pura̱ a bana a̱ va̱ma̱ a pulai vi likuci a̱ ubuta̱ wu unata.
003	LEV	014	046	Vuma na baci u uwai a kpaꞋa ka, a ayin a na kpaꞋa ka ki ugbaguri, wi ta̱ o kokpo n unata ali kulivi.
003	LEV	014	047	Vuza na baci wa asai punu ko u lyaꞋi ilikulyaꞋa punu a kpaꞋa ka, mayun ɗa u za̱Ꞌa̱ aminya a̱ ni.
003	LEV	014	048	“Ama ɗa baci ganu u ta̱wa̱i u la̱na̱sa̱ka̱i kpaꞋa ka, ɗa kpamu we enei iyoci yi mɓa̱la̱ ya i ka̱ra̱Ꞌa̱ punu ba, cina ɗe a surasaka ku ɗa ta na, ganu wi ta̱ a kudana uma kpaꞋa ka ki ta̱ ciɗa adama a na iyoci yi mɓa̱la̱ ya i puwa̱nka̱ ta̱.
003	LEV	014	049	Adama a kutakpa nshinda̱ m kpaꞋa ma, ganu wi ta̱ a kuɗika nnu n re, m macaka ma sida, koɓolo n tsugbere ci shili n izobu.
003	LEV	014	050	Ka̱ta̱ u kiɗa manu me te a gaɗi vu mogbodo ma̱ ciꞋin ma na mi tukpa m mini ma na e kenuki e kuyene.
003	LEV	014	051	Ka̱ta̱ u ɗika macaka ma sida, n izobu, n tsugbere ci shili koɓolo m manu ma wuma ma, ka̱ta̱ u pitiku le punu a mpasa m manu ma na a kiɗai gaɗi vu mini me kuyene ma, ka̱ta̱ u vishanku kpaꞋa ka ali kucindere.
003	LEV	014	052	N tsu nampa tsu ɗa u kutakpa nshinda̱ m kpaꞋa ma nu mpasa m manu, m mini me kuyene, m manu ma wuma, koɓolo m macaka ma sida, n izobu, koɓolo n tsugbere ci shili.
003	LEV	014	053	Ka̱ta̱ u ka̱sukpa̱ manu ma wuma ma ma laza a kakamba. N tsu nanlo tsu ɗa u kutakpaka kpaꞋa ka unushi ka̱ta̱ ko okpo ciɗa.”
003	LEV	014	054	Na ɗa wila̱ wu mɓa̱la̱ mu ukutu dem u na u yotsoi una̱wuntoku,
003	LEV	014	055	adama a̱ mɓa̱la̱ mu ukutu a kuminya ko a kpaꞋa,
003	LEV	014	056	n kashita, n kalana, ko kubalu.
003	LEV	014	057	A dama a na u yotsongu ayin a na wi n unata n ayin a na wi ciɗa. Na ɗa wila̱ wu mɓa̱la̱ mu ukutu.
003	LEV	015	001	Ɗa Vuzavaguɗu u yaꞋin kadanshi m Musa koɓolo n Haruna u danai,
003	LEV	015	002	“YaꞋan kadanshi n uma a Isaraila vu dana le, ɗa baci vuza wi m mali a tsali ci ni wo okpo ta̱ vuza vu unata.
003	LEV	015	003	Na ɗa wila̱ wu unambi u ciɗa u ni adama a mali ma tsali, ko tsali ci ni ci ta̱ a̱ kuta̱ka̱ m mali ko tsu votsuku ta̱, na lo va wo okpo ta̱ vuza vu unata.
003	LEV	015	004	IvaꞋantsu i na baci de dem vuza vu mali ma tsali u vaꞋanki yo okpo ta̱ yu unata, i na baci kpamu u desa̱nki dem i ɗa yo okpo ta̱ yu unata.
003	LEV	015	005	Vuza na baci u saꞋwai ivaꞋantsu i ni, sai u za̱Ꞌa̱ aminya a̱ ni, ka̱ta̱ u sumba̱ m mini, ka̱ta̱ kpamu wo okpo n unata ali a kubana kulivi.
003	LEV	015	006	Vuza na baci u da̱sa̱ngi n ida̱sa̱mkpa̱tsu i na vuza vu mali ma tsali u da̱sa̱nki, sai u za̱Ꞌa̱ aminya a̱ ni ka̱ta̱ u sumba̱ m mini, ka̱ta̱ wo okpo kpamu n unata ali a kubana kulivi.
003	LEV	015	007	Vuza na baci de dem u saꞋwai vuma na wi m mali ma tsali sai u sumba̱ m mini, ka̱ta̱ kpamu wo okpo n unata ali a kubana kulivi.
003	LEV	015	008	Ɗa baci vuza na wi m mali ma tsali ɗa u jirakai vuza na wi ciɗa ntsa̱n, vuma vu nanlo wi ta̱ a̱ kuza̱Ꞌa̱ aminya a̱ ni ka̱ta̱ u sumba̱ m mini, ka̱ta̱ kpamu wo okpo n unata ali a kubana kulivi.
003	LEV	015	009	Ugalu u na baci de dem vuza vu mali ma tsali va u kumbai, i ɗa yi ta̱ o kokpo n unata,
003	LEV	015	010	kpamu vuza na baci de dem u saꞋwai ugalu u na vuma vu mali ma tsali va u da̱sa̱nki wi ta̱ o kokpo n unata ali a kubana kulivi, vuza na baci kpamu u ɗikai ili i nanlo ya sai u za̱Ꞌa̱ aminya a̱ ni ka̱ta̱ u sumba̱ m mini, ka̱ta̱ kpamu wo okpo n unata ali a kubana kulivi.
003	LEV	015	011	Vuza na baci de dem vuza vu mali ma tsali u saꞋwai babu u saꞋa ekiye a̱ ni m mini, sai u za̱Ꞌa̱ aminya a̱ ni ka̱ta̱ u sumba̱ m mini, kpamu wi ta̱ o kokpo n unata ali kulivi.
003	LEV	015	012	Mogbodo ma̱ ciꞋin ma na vuza vu mali ma tsali u saꞋwai dem, i ta̱ o kuɓoso maꞋa, kpamu ili yu ulinga i na a yaꞋin nu nɗanga dem a̱ za̱Ꞌa̱ i ɗa m mini.
003	LEV	015	013	“Ɗa baci vuza vu mali ma tsali va u ta̱na̱i, ka̱ta̱ u keceke ka̱ci ka̱ ni ayin e cindere adama a upoci u ni, ka̱ta̱ u za̱Ꞌa̱ aminya a̱ ni, u sumba̱ m mini me kuyene, ka̱ta̱ wo okpo ciɗa.
003	LEV	015	014	A kanna ka̱ kunla̱i wi ta̱ a̱ kutuka̱ m moɗoi n re, ko muku mu ntapambara n re, ka̱ta̱ u tuka̱ a̱ ubuta̱ u Vuzavaguɗu, a̱ utsutsu u Ma̱va̱li mo Oɓolo ka̱ta̱ u neke ganu.
003	LEV	015	015	Ka̱ta̱ ganu u lyuka le, me te adama e kuneꞋe ku unushi, me te kpamu adama e kuneꞋe ku kusongu. N tsu nampa tsu ɗa a kutakpaka yi unushi u ni a̱ ubuta̱ u Vuzavaguɗu a dama a mali ma tsali ma̱ ni.
003	LEV	015	016	“Ɗa baci ugapa u loloi vuma, mayun ɗa u sumba̱ ikyamba i ni dem m mini, kpamu wi ta̱ o kokpo n unata ali a kubana kulivi.
003	LEV	015	017	Kuminya n ukpan dem u na ugapa wa u saꞋwai, a̱ za̱Ꞌa̱ u ɗa m mini, kpamu wi ta̱ o kokpo n unata ali a kubana kulivi.
003	LEV	015	018	Ɗa baci vuza u vaki n vuka ali ɗa ugapa u loloi ni, dem vi le a̱ sumba̱ m mini, kpamu i ta̱ o kokpo n unata ali a kubana kulivi.
003	LEV	015	019	“Ɗa baci vuka ve enei kusumbu ku ni, wi ta̱ kokpo ni nshinda̱ ali ayin e cindere, vuza na baci kpamu u saꞋwai ni wi ta̱ o kokpo n unata ali a kubana kulivi.
003	LEV	015	020	IvaꞋantsu n ida̱sa̱mkpa̱tsu i na de dem u vaꞋankai ko u da̱sa̱nki a ayin a̱ kusumbu a̱ ni, i ɗa yi ta̱ o kokpo n unata.
003	LEV	015	021	Vuza na baci de dem u saꞋwai ivaꞋantsu i vuka ya, sai u za̱Ꞌa̱ aminya a̱ ni ka̱ta̱ u sumba̱ m mini, wi ta̱ kpamu o kokpo n unata ali a kubana kulivi.
003	LEV	015	022	Vuza na baci de dem u saꞋwai i na u da̱sa̱nki, mayun ɗa sai u za̱Ꞌa̱ aminya a̱ ni ka̱ta̱ u sumba̱ m mini, ka̱ta̱ kpamu wo okpo n unata ali a kubana kulivi.
003	LEV	015	023	Ko ivaꞋantsu ko ili i na baci de dem u da̱sa̱nki, ɗa baci vuza u saꞋwai i ɗa, wi ta̱ o kokpo n unata ali a kubana kulivi.
003	LEV	015	024	Ɗa baci vali vu vaki n vuka, ali ɗa kusumbu ka ku saꞋwai ni, wi ta̱ o kokpo n unata ali ayin e cindere, ivaꞋantsu i na kpamu u vaꞋankai va yi ta̱ o kokpo n unata.
003	LEV	015	025	“Ɗa baci vuka ve enei mpasa n na n geshei ni ama ba a ayin a̱ kusumbu a̱ ni ba, wi ta̱ kokpo n unata a̱ ka̱tsuma̱ ka ayin nanlo dem, derere n uteku tsu ayin a̱ kusumbu a̱ ni.
003	LEV	015	026	IvaꞋantsu dem i na u vaꞋanki a̱ ka̱tsuma̱ ka ayin a nanlo, yi ta̱ o kokpo yi ci ivaꞋantsu a ayin a̱ kusumbu a̱ ni. Ili i na baci kpamu dem u da̱sa̱nki yi ta̱ o kokpo n unata, uteku tsu ayin a̱ kusumbu a̱ ni.
003	LEV	015	027	Vuza na baci de dem u saꞋwai ili i nanlo wi ta̱ o kokpo n unata. Mayun ɗa u za̱Ꞌa̱ aminya a̱ ni ka̱ta̱ u sumba̱ m mini, ka̱ta̱ kpamu wo okpo n unata ali a kubana kulivi.
003	LEV	015	028	A ayin a na baci kuta̱ ku mpasa ka ku kotsoi, wi ta̱ e kukece ka̱ci ka̱ ni ayin e cindere. Ka̱ta̱ yeve wo okpo ciɗa.
003	LEV	015	029	A kanna ka̱ kunla̱i wi ta̱ a̱ kutuka̱ m moɗoi n re ko ntapambara n re, ka̱ta̱ u banka ganu a̱ utsutsu u Ma̱va̱li mo Oɓolo.
003	LEV	015	030	Ganu wi ta̱ a kulyuka me te adama e kuneꞋe ku unushi, me te kpamu adama e kuneꞋe ku kusongu. Uteku tsu nampa tsu ɗa u kutakpaka yi unushi u kuta̱ ku mpasa ku ni a̱ ubuta̱ u Vuzavaguɗu.
003	LEV	015	031	“Mayun ɗa i pece aza a Isaraila koɓolo n ili i na i kuzuwa le o okpo n unata. Ta baci nannai ba, i ta̱ a̱ kukuwa̱ adama a unata u le u la̱nga̱sa̱ ta̱ Ma̱va̱li ma̱ Ka̱shile ma̱ va̱ ma na mi e mere me le.”
003	LEV	015	032	Nava ɗaɗa wila̱ u vuma vu na wi m mali ma tsali, n vuza na ugapa wi o kulolo yi ɗa wo okpoi vuza vu unata,
003	LEV	015	033	ko kpamu u vuka vu na vi a̱ kusumbu, ko kpamu mavali ko mavuka ma na mi m mali ma tsali, ko kpamu vuza n na u vaki n vuka vu na vi n kusumbu.
003	LEV	016	001	Ana muku mo olobo n re n Haruna n kuwa̱i adama e kuneꞋe ku gbani-gbani ku na e nekei Vuzavaguɗu, ɗa Vuzavaguɗu u yaꞋin kadanshi m Musa.
003	LEV	016	002	Vuzavaguɗu u yaꞋin kadanshi m Musa u danai, “Dana Haruna vuza nu ka̱ta̱ u uwa a̱ ubuta̱ u ciɗa nannai a ayin tutu a kakashi ku utsutsu ka ba, e kelime ka̱ ka̱kuya̱mkpa̱tsu ka na ki gaɗi va akpati vu uzuwakpani va, adama a na ka̱ta̱ u kuwa̱ ba. Adama a na mi ta̱ a̱ kuta̱ a asuvu e eleshu a̱ kuta̱wa̱ gaɗi vu ka̱kuya̱mkpa̱tsu va.
003	LEV	016	003	Na ɗa uteku tsu na Haruna u kuꞋuwa ubuta̱ u ciɗa. Wi ta̱ a kuꞋuwa m medendem adama e kuneꞋe ku unushi m ma̱giri kpamu adama e kuneꞋe ku kusongu.
003	LEV	016	004	Mayun ɗa u sumba̱ m mini yeve u uka motogu ma na a yaꞋin n arikinlai m motogu ma asuvu ma na ma yaꞋin paɗi n ikyamba i ni. Ka̱ta̱ u shiya maganda ma tsuganu a̱ kukyun ku ni m ma̱kun ma tsuganu feu a kaci ka̱ ni. Na va aminya a ciɗa a ɗa.
003	LEV	016	005	Uma a Isaraila kpamu i ta̱ e kuneke Haruna nga̱ji n re adama e kuneꞋe ku unushi, n ka̱giri ke te adama e kuneꞋe ku kusongu.
003	LEV	016	006	“Haruna wi ta̱ e kuneke kobomburon tsu kuneꞋe ku unushi adama a̱ ka̱ci ka̱ ni. Uteku tsu nampa tsu ɗa u kutakpa unushi u ni n u kpaꞋa u ni.
003	LEV	016	007	Ka̱ta̱ u ɗika nga̱ji n re ma u neke n ɗa u Vuzavaguɗu a̱ utsutsu u Ma̱va̱li mo Oɓolo.
003	LEV	016	008	Wi ta̱ a kuyaꞋan kazagba a̱ nga̱ji n re ma, kazagba ke te ka Vuzavaguɗu, ka na ka buwai tamkpamu ka Azazelu.
003	LEV	016	009	Haruna wi ta̱ a kuɗika ma̱ga̱ji ma na kazagba ka̱ ka̱na̱i va, ka̱ta̱ u neke ma alyuka e kuneꞋe ku unushi.
003	LEV	016	010	Ama ma̱ga̱ji ma na ma lyaꞋi kazagba ka Azazel, i ta̱ a̱ kutuka̱ m maꞋa n wuma a̱ ubuta̱ u Vuzavaguɗu. Ayin a na baci o lokoi maꞋa a kubana e meremune u Azazel, nshinda̱ n uma mi ta̱ a kuyaꞋan utakpi ka̱ta̱ uma o bono derere u Vuzavaguɗu.
003	LEV	016	011	“Haruna wi ta̱ a̱ kutuka̱ n kobomburon adama e kuneꞋe ku unushi ku ka̱ci ka̱ ni, u na u kutakpa unushi adama a̱ ka̱ci ka̱ ni n aza a kpaꞋa a̱ ni. Ka̱ta̱ u kiɗa kobomburon ka adama e kuneꞋe ku unushi ku ka̱ci ka̱ ni.
003	LEV	016	012	Ka̱ta̱ u ɗika ka̱mbu tukpa n a̱ga̱ruwa̱shi akina a na u kenuki a katalikalyuka a̱ ubuta̱ u Vuzavaguɗu. Ka̱ta̱ u kenuku a̱kuꞋun e re tukpa a̱ a̱va̱ a̱ ma̱gula̱ni a na i wiyi mayin, ka̱ta̱ u zuwa le a̱ kucina̱ ku kakashi ku utsutsu ka.
003	LEV	016	013	Wi ta̱ a̱ kutsungu a̱vu a̱ ma̱gula̱ni a akina a̱ a̱ga̱ruwa̱shi a̱ ubuta̱ u Vuzavaguɗu, ka̱ta̱ ka̱nga̱ ka̱ a̱vu a̱ ma̱gula̱ni a ka̱ kimba̱ ubuta̱ u ka̱kuya̱mkpa̱tsu ka kutakpa unushi ka, adama a na u kuwa̱ ba.
003	LEV	016	014	Ka̱ta̱ u kenuku mpasa n kobomburon ma ka̱ta̱ u uka punu ka̱jivu ka̱ ni u vishangu e kelime ka̱ ka̱kuya̱mkpa̱tsu a uɓon u kasana va akpati va, ka̱ta̱ kpamu u vishangu n yoku n ka̱jivu ka̱ ni ali kucindere a̱ ubuta̱ u ka̱kuya̱mkpa̱tsu ka kutakpa unushi ka.
003	LEV	016	015	“Ka̱ta̱ u kiɗa ma̱ga̱ji adama e kuneꞋe ku unushi u uma, ka̱ta̱ u uka nu mpasa punu a asuvu a kakashi ku utsutsu ka, tsu na u yaꞋin nu mpasa n kobomburon ma. U vishangu n ɗa e kelime ka gaɗi vu ka̱kuya̱mkpa̱tsu ka Akpati vu Uzuwakpani.
003	LEV	016	016	Nannai ɗa u kutakpa unushi wu Ubuta̱ u na u laꞋi n Ciɗa adama a unata u uma a Isaraila n unushi u le. U doku u yaꞋan kpamu nannai m Ma̱va̱li mo Oɓolo, ma na mi koɓolo n ele a̱ ka̱tsuma̱ ku unata u le.
003	LEV	016	017	Babu vuza n na u kuꞋuwa punu a̱ Ma̱va̱li ma a ayin a na Haruna u uwai punu kuyaꞋan kutakpa ku unushi a̱ Ubuta̱ u na u laꞋi n Ciɗa, ali sai ayin a na wu uta̱i pulai, wana ɗai u kotso kutakpa unushi u ni, n u kpaꞋa u ni koɓolo n wa aza a Isaraila.
003	LEV	016	018	Ka̱ta̱ wu uta̱ lo a̱ ubuta̱ u katalikalyuka ka Vuzavaguɗu ka̱ta̱ u yaꞋanka kaꞋa kutakpa ku unushi. Wi ta̱ e kukenuku mpasa n kobomburon nu mpasa m ma̱ga̱ji ma, ka̱ta̱ u tsungu a gaɗi va avana a katalikalyuka dem.
003	LEV	016	019	Ka̱ta̱ u vishangu mpasa n yoku ɗe n ka̱jivu ka̱ ni ali kucindere, adama a na u bonoko katalikalyuka ka ciɗa ka̱ta̱ we erengu kaꞋa adama a unata u uma a Isaraila.
003	LEV	016	020	“A ayin a na baci Haruna u kotsoi kuyaꞋan kutakpa ku unushi o Mololo ma na ma laꞋi n Ciɗa m Ma̱va̱li mo Oɓolo n katalikalyuka, mayun ɗa u tuka̱ m ma̱ga̱ji ma wuma ma.
003	LEV	016	021	Wi ta̱ a kukiyangu ekiye a̱ ni zuva a kaci ka̱ ma̱ga̱ji ka wuma ma. Ka̱ta̱ u dansa e keteshe ra̱ka̱ unushi n ka gbani-gbani ka uma a Isaraila, m menderu me le ra̱ka̱ n ka wasasa feu. Ka̱ta̱ u zuwaka u ɗa ma̱ga̱ji ma a kaci ra̱ka̱, yeve u loko maꞋa a kubana e meremune, n utsura we ekiye u vuza na wi a kuyaꞋan ulinga wa.
003	LEV	016	022	Ma̱ga̱ji ma mi ta̱ a kuɗika unushi u uma a Isaraila ra̱ka̱, ka̱ta̱ a̱ ka̱sukpa̱ yi u laza a kubana e meremune, a̱ ubuta̱ u na vuza wi ɗe ba.
003	LEV	016	023	“Ka̱ta̱ Haruna u uwa punu a̱ Ma̱va̱li ma, ka̱ta̱ u foɗo aminya a tsuganu a na a yaꞋin n arikinlai kafu u uwa a̱ ubuta̱ u na u LaꞋi n Ciɗa wa, ta ɗe kpamu u kuka̱sukpa̱ a ɗa.
003	LEV	016	024	Ka̱ta̱ u sumba̱ m mini ɗe a̱ ubuta̱ u ciɗa wa, ka̱ta̱ u uka aminya a̱ ni. Ka̱ta̱ wu uta̱ pulai u yaꞋan alyuka o kusongu adama a̱ ka̱ci ka̱ ni, n alyuka o kusongu a uma feu, adama a na u takpa unushi u ni n u uma dem.
003	LEV	016	025	Wi ta̱ ta na ke o kusongu ushuma u kuneꞋe ku unushi ka zuva a katalikalyuka.
003	LEV	016	026	Vuma na u ka̱sukpa̱i ma̱ga̱ji ma lazai e meremune a̱ ubuta̱ u Azazel va, mayun ɗa u za̱Ꞌa̱ aminya a̱ ni ka̱ta̱ u sumba̱ m mini. Ka̱ta̱ u bono a̱ ka̱tsura̱ ka.
003	LEV	016	027	Kobomburon m ma̱ga̱ji me kuneꞋe ku unushi ka, n na a̱ tuka̱i nu mpasa n le punu a̱ ubuta̱ u ciɗa adama a kutakpa ku unushi ka, mayun ɗa a̱ uta̱ka̱ le pulai vu ka̱tsura̱ va. I ta̱ o kusongu ukpan u le, n inyama n a̱wiya̱n dem ra̱ka̱.
003	LEV	016	028	Vuma na u songi le va wi ta̱ a̱ kuza̱Ꞌa̱ aminya a̱ ni ka̱ta̱ u sumba̱ m mini kafu u bono punu a̱ ka̱tsura̱ ka.
003	LEV	016	029	“Nava wi ta̱ o kokpo ɗa̱ wila̱ u na u kukotso ba. A kanna ka kupa ko wotoi u cindere dem ya kuyaꞋan ta̱ kakuli, ya kuyaꞋan ulinga kpamu ba, ko avu vuza likuci ko komoci ka na ki ida̱shi n a̱ɗa̱.
003	LEV	016	030	Adama a na a kanna ka nanlo ganu wi ta̱ a kutakpaka ɗa̱ unushi, adama a na o bonoko ɗa̱ ciɗa. Ka̱ta̱ yo okpo aza a babu unata u Vuzavaguɗu.
003	LEV	016	031	Wi ta̱ o kokpo ɗa̱ kanna ka kuvuka tsu kanna ka Ashibi, yi ta̱ feu a kuyaꞋan kakuli. Wila̱ u nampa wi ta̱ o kokpo u na u kukpa̱ɗa̱ kukotso wa̱ ɗa̱.
003	LEV	016	032	Ganu vu na a zagbai ɗa kpamu a̱ tsunki ni maniꞋin me kerengu adama a na u ka̱na̱ka̱ esheku a̱ ni wo okpo ganu vu gbayin, a̱yi ɗa u kuyaꞋansa kavasa ka kutakpa ku unushi. Wi ta̱ a kuꞋuka aminya a tsuganu.
003	LEV	016	033	Wi ta̱ a kutakpa unushi adama a̱ ubuta̱ u ciɗa, n ubuta̱ u Ma̱va̱li mo Oɓolo n katalikalyuka feu, u yaꞋanka kpamu anan ganu n uma ra̱ka̱.
003	LEV	016	034	Na va wi ta̱ o kokpo ɗa̱ wila̱ u babu uteku, u na i kuyaꞋansa adama a kutakpa ku unushi ku uma a Isaraila a̱ ka̱ya̱ dem.” Ɗa ta na Musa u yaꞋin nannai derere tsu na Vuzavaguɗu u tonukoi ni.
003	LEV	017	001	Vuzavaguɗu u danai Musa,
003	LEV	017	002	“YaꞋan kadanshi n Haruna n olobo a̱ ni n uma a Isaraila dem ka̱ta̱ vu dana le. Na ɗa ili i na Vuzavaguɗu u danai.
003	LEV	017	003	Vuma vi Isaraila na baci dem u nekei alyuka a kanaka, ko ka̱giri ko ma̱ga̱ji punu a asuvu a̱ ka̱tsura̱ ka uma ko pulai,
003	LEV	017	004	a na wa̱ tuka̱i a̱ utsutsu u Ma̱va̱li mo Oɓolo tsu kuneꞋe a kubana u Vuzavaguɗu. Vuma vu nanlo wo okpo ta̱ ka uni ka uma, vuza na u tsu lolotongu mpasa. U gaꞋan ta̱ feu e pece yi n uma.
003	LEV	017	005	I na i zuwai wila̱ u nampa i ɗaɗa, adama a na uma a Isaraila a̱ ka̱sukpa̱ kuyaꞋan alyuka a nnama pulai. U kuzuwa ta̱ uma a̱ tuka̱ n alyuka e le a̱ ubuta̱ u ganu a̱ utsutsu u Ma̱va̱li mo Oɓolo, adama na u neke a ɗa a̱ ubuta̱ u Vuzavaguɗu tsu kuneꞋe ku ma̱ta̱na̱.
003	LEV	017	006	Ganu wi ta̱ a kuvishangu mpasa a katalikalyuka ka Vuzavaguɗu a̱ utsutsu u Ma̱va̱li mo Oɓolo, ka̱ta̱ kpamu u songu ushuma wo okpo ma̱gula̱ni mu uyoꞋo a̱ ubuta̱ u Vuzavaguɗu.
003	LEV	017	007	Uma o kudoku e kuneke alyuka a̱ ubuta̱ wa̱ a̱ma̱li a na a yaꞋin tsu malala ba, ele na uma a ci yaꞋan tsugbani a̱ ubuta̱ u kutono le. Wila̱ u nampa mayun ɗa, u ɗaɗa u na o kutono ali a kubana a tsukaya tsu na tsa̱ kuta̱wa̱.
003	LEV	017	008	“Dana le, vuma vi Isaraila dem ko komoci ka na ki ida̱shi n ele, ɗa baci u yaꞋin kuneꞋe ku kusongu ko alyuka,
003	LEV	017	009	ɗa u kpamu u kpa̱ɗa̱i kutuka̱ a ɗa a̱ utsutsu u Ma̱va̱li mo Oɓolo adama a na u lyuka u Vuzavaguɗu. Vuma nanlo u gaꞋan ta̱ e pece yi n uma a̱ ni.
003	LEV	017	010	“Ɗa baci vuma vi Isaraila dem ko komoci ka na ki punu ida̱shi n ele u takumai mpasa n na a laluki, mpa Vuzavaguɗu mi ta̱ a kuyaꞋan tsurala n a̱yi, ka̱ta̱ kpamu m pece yi n uma a̱ ni.
003	LEV	017	011	Adama a na wuma wi ili ra̱ka̱ wi ta̱ a mpasa, ɗa kpamu n nekei n ɗa wa̱ ɗa̱ adama a na n ɗa m bonoko ɗa̱ ciɗa a̱ ubuta̱ u Vuzavaguɗu a katalikalyuka, adama a na mpasa n ɗaɗa n kutuka̱ n wuma.
003	LEV	017	012	I ɗaɗa i zuwai ɗa n danai uma a Isaraila, Ka̱ta̱ i takuma mpasa n na a laluki ba, ko a̱ɗa̱ ko komoci ka na ki ida̱shi n a̱ɗa̱.
003	LEV	017	013	“Ɗa baci kpamu vuza vi Isaraila ko komoci kana ki ida̱shi punu wa̱ ɗa̱ u banai kutambu ɗa wu unai manama ko manunu ma kutakuma, sai u kiɗa maꞋa u va̱ma̱ mpasa ma ka̱ta̱ u ciɗa̱ngu n ɗa n kayala,
003	LEV	017	014	adama a na wuma wi ili dem ta punu wi a mpasa. I ɗaɗa i zuwai ɗa n danai uma a Isaraila, Ka̱ta̱ i takuma mpasa ba, adama a na wuma wi ili i wuma ra̱ka̱ ta punu wi a mpasa. vuza na baci de dem u yaꞋin nannai i ta̱ e kupece yi n uma a̱ ni.
003	LEV	017	015	Yaba dem vu na wi vuza va aza a Isaraila ko komoci ka na baci dem ka takumai ili na i kuwa̱i, ko manama ma na toku wu unai. Mayun ɗa u za̱Ꞌa̱ aminya a̱ ni ka̱ta̱ u sumba̱ m mini. Ko n nannai wi ta̱ o kokpo n unata ali a kubana kulivi, kafu wo okpo vuza ciɗa.
003	LEV	017	016	Ama ɗa baci u iwain kuza̱Ꞌa̱ aminya a̱ ni, ko kpamu u iwain kusumba̱, wi ta̱ a kutakacika adama a̱ unushi u ni.”
003	LEV	018	001	Ɗa Vuzavaguɗu u danai Musa,
003	LEV	018	002	“YaꞋan kadanshi n uma a Isaraila ka̱ta̱ vu dana le, Mpa ɗa Vuzavaguɗu Ka̱shile ka̱ ɗa̱.
003	LEV	018	003	Ka̱ta̱ i yaꞋan uteku tsu na aza a Masar a ci yaꞋan ba, a̱ ubuta̱ u na yi ishi n ida̱shi. Ka̱ta̱ kpamu i yaꞋan tsu na a ci yaꞋan ɗe a iɗika i KanaꞋana ba, a̱ ubuta̱ u na n kubanka ɗa̱. Ka̱ta̱ i ɗika kuyongo ku le ba.
003	LEV	018	004	I tono wila̱ u va̱ n kadanshi ka̱ va̱ mayin, mpa ɗa Vuzavaguɗu Ka̱shile ka̱ ɗa̱.
003	LEV	018	005	Tonoi kadanshi ka̱ va̱ n wila̱ u va̱, adama a na vuma na baci u tonoi u ɗa wi ta̱ a̱ kuciya̱ wuma. Mpa ɗa Vuzavaguɗu.
003	LEV	018	006	“Ka̱ta̱ vuza u yaꞋan tsugbani n vuza na i kumaci kute ba. Mpa ɗa Vuzavaguɗu.
003	LEV	018	007	Ka̱ta̱ vu goyo eshevu a̱ ubuta̱ u kuyaꞋan tsugbani n a̱na̱vu ba. A̱na̱vu a ɗa, ka̱ta̱ vu yaꞋan tsugbani n a̱yi ba.
003	LEV	018	008	Ka̱ta̱ vi yaꞋan tsugbani n sheku va̱ a̱na̱ku a̱ nu ba. Adama a na nannai wi ta̱ a̱ kutuka̱ n kugoyi we eshevu.
003	LEV	018	009	Ka̱ta̱ vi yaꞋan tsugbani n tavu ba, ko mekere me eshevu ko kpamu mekere ma̱ a̱na̱vu, ko a matsa ɗa̱ a kpaꞋa ku te ko a kpaꞋa ku yoku kau.
003	LEV	018	010	Ka̱ta̱ vi yaꞋan tsugbani m matsukaya ma̱ nu ko vashi vu nu ba. Nannai wi ta̱ a̱ kutuka̱ wu n kugoyi.
003	LEV	018	011	Ka̱ta̱ vi yaꞋan tsugbani m mekere ma na yi tsuna̱ku kakau ba, adama a na tavu ɗa wi feu.
003	LEV	018	012	Ka̱ta̱ vi yaꞋan tsugbani n a̱na̱vu e keꞋen ba, adama a na a̱yi feu a̱na̱vu a ɗa.
003	LEV	018	013	Ka̱ta̱ vi yaꞋan tsugbani n a̱na̱vu e keꞋen ko mokoshi ma̱ ni ba, adama a na a̱yi va feu a̱na̱vu a ɗa.
003	LEV	018	014	Ka̱ta̱ vu goyo eshevu e keꞋen a̱ nu, a̱ ubuta̱ u kuyaꞋan tsugbani n vuka vi ni ba. Adama a na a̱yi feu a̱na̱vu e keꞋen a ɗa wu.
003	LEV	018	015	Ka̱ta̱ vi yaꞋan tsugbani n kejene ka̱ nu ba, adama a na a̱yi vuka vu kolobo vu nu ɗa, vi yaꞋan tsugbani n a̱yi ba.
003	LEV	018	016	Ka̱ta̱ vi yaꞋan tsugbani n vuka vu mokoshi ma̱ nu ko vangu vu nu ba, nannai wi ta̱ a kuzuwa o okpo n kugoyi.
003	LEV	018	017	Ka̱ta̱ vi yaꞋan tsugbani n vuka m mekere ma̱ ni ba. Ka̱ta̱ kpamu vi yaꞋan tsugbani n vashi ni ba, ko ma na mekere ma̱ ni ma matsai ko matsukaya. Dem vi le umaci u te u ɗa yi, kuyaꞋan nannai va ukuna u gbani u ɗa.
003	LEV	018	018	Ka̱ta̱ vi ɗika vangu vu vuka vu nu, ali vi yaꞋan tsugbani n a̱yi ba, nannai wi ta̱ a kuzuwa o okpo vuza n sheku vi ni.
003	LEV	018	019	“Ka̱ta̱ vu vaku n vuka a ayin a na wi e kene kusumbu ba, adama a na wi ta̱ nu nshinda̱.
003	LEV	018	020	Ka̱ta̱ vi yaꞋan tsugbani n vuka vu vuza na yi ida̱shi ɗeɗevu ba. Nannai wi ta̱ a kuzuwa wu vo okpo n nshinda̱.
003	LEV	018	021	Ka̱ta̱ vi neke muku n nu tsa alyuka a̱ ubuta̱ u ka̱ma̱li ka na e ci ɗeke Moleka ba, adama a na u gaꞋan vi neke kula ku Ka̱shile ka̱ nu wono ba. Mpa ɗa Vuzavaguɗu.
003	LEV	018	022	Ka̱ta̱ vi yaꞋan tsugbani n tovu vali, tsu na va kuvaku m mavuka ba. Nannai va ili yu unata i ɗa.
003	LEV	018	023	Ka̱ta̱ vi yaꞋan tsugbani m manama ba, ta lo va̱ kila̱kpa̱ ka̱ci ka̱ nu. Mavuka feu, ma kuyaꞋan tsugbani m manama ba, nannai va ili yu unata i ɗa.
003	LEV	018	024	“Ka̱ta̱ yi ila̱kpa̱ ka̱ci ka̱ ɗa̱ tsu nampa ba, adama a na ta uma a iɗika i na mi o kuloko adama a̱ ɗa̱ i la̱nga̱sa̱i ka̱ci ke le nannai.
003	LEV	018	025	Ɗaɗa iɗika ya ra̱ka̱ yo okpoi n unata, ɗa n takacikai i ɗa adama a̱ unushi u ni, ali ta na i lokoi aza a na i punu ida̱shi wa̱ ni ra̱ka̱.
003	LEV	018	026	Ama a̱ɗa̱ mayun ɗa i tono wila̱ u va̱ n kadanshi ka̱ va̱. Ka̱ta̱ i yaꞋan ko ili i te a̱ ka̱tsuma̱ ki ili yu unata ya ba, nannai ɗa feu n komoci ka na ki ida̱shi n a̱ɗa̱ ko vuza vu umaci.
003	LEV	018	027	Adama a na aza a na o yongoi iɗika i nanlo n cau a yaꞋansa ta̱ ili i nanlo ya, ɗa iɗika ya yo okpoi n unata.
003	LEV	018	028	Ɗa baci yi ila̱kpa̱i iɗika ya, i ɗa yi ta̱ a kuꞋiwan ɗa̱ tsu na i ɗa i iwain aza a na ishi punu kafu a̱ɗa̱.
003	LEV	018	029	Vuza na baci u yaꞋin ili yu unata i te a̱ ka̱tsuma̱ ki i ɗa, mayun ɗa vuma nanlo i ta̱ o kuloko yi punu a̱ ka̱tsuma̱ ka uma a Isaraila.
003	LEV	018	030	Tonoi wila̱ u va̱ u na n zuwakai ɗa̱, ka̱ta̱ i yaꞋan ili yu unata i yoku a̱ ka̱tsuma̱ ki ili i na uma a na o yongoi a iɗika ya kafu a̱ɗa̱ a yaꞋansai ba. Ka̱ta̱ yi ila̱kpa̱ ka̱ci ka̱ ɗa̱ a̱ ubuta̱ u kuyaꞋan ki ili yu unata ba. Mpa ɗa Vuzavaguɗu Ka̱shile ka̱ ɗa̱.”
003	LEV	019	001	Ɗa Vuzavaguɗu u danai Musa,
003	LEV	019	002	“YaꞋan kadanshi n uma a Isaraila ka̱ta̱ vu dana le, yongoi ciɗa adama a na Mpa Vuzavaguɗu Ka̱shile ka̱ ɗa̱ mi ta̱ ciɗa.
003	LEV	019	003	Yaba dem u cikpa a̱na̱ku a̱ ni n esheku a̱ ni, ka̱ta̱ kpamu u ciɓa n kanna ka Ashibi ka̱ va̱. Mpa ɗa Vuzavaguɗu Ka̱shile ka̱ ɗa̱.
003	LEV	019	004	Ka̱ta̱ i bono kutono a̱ma̱li ko i yimaka ka̱ci ka̱ ɗa̱ a̱ma̱li a̱ iyum ba. Mpa ɗa Vuzavaguɗu Ka̱shile ka̱ ɗa̱.
003	LEV	019	005	“Ayin a na baci yi e kuneke alyuka a ida̱shi i singai u Vuzavaguɗu, nekei a ɗa tsu na a ɗa a̱ kuciya̱ wishi adama a̱ ɗa̱.
003	LEV	019	006	I ta̱ a kutakuma inyama ya a kanna ka na i lyukai i ɗa ko kpamu kayin ka asa baci, i na baci i buwai ali a kanna ka tatsu, i ta̱ o kusongu i ɗa.
003	LEV	019	007	Ɗa baci a lyaꞋi a ɗa a kanna ka tatsu, o okpo ta̱ unata, alyuka a i kisa ba.
003	LEV	019	008	Vuza na baci de dem u lyaꞋi a ɗa, atakaci i ta̱ o kokpo a kaci ka̱ ni, adama a na u la̱nga̱sa̱ ta̱ ili i ciɗa i Vuzavaguɗu, Vuma nanlo i ta̱ e kupece yi n uma a̱ ni.
003	LEV	019	009	“Yi baci a kukyaꞋa ili i na i cimbai, ka̱ta̱ i kyaꞋa ali a kubanka iga̱Ꞌin a ashina a̱ ɗa̱ ba, ko kpamu i tono i ɗaya i na i buwai ɗa̱ ba.
003	LEV	019	010	Ka̱ta̱ kpamu i bana kuɗayu ka ashina a itacishi a̱ ɗa̱ ba, ko kpamu i ta̱ɗa̱ umaci wu nɗanga u na u yikpa̱i a iɗika ba. ka̱sukpa̱ka̱i aza a unambi n omoci. Mpa ɗa Vuzavaguɗu Ka̱shile ka̱ ɗa̱.
003	LEV	019	011	“Ka̱ta̱ i yaꞋan uboki ba. Ka̱ta̱ i yaꞋan aꞋuwa ba. Ka̱ta̱ i doronoi ba.
003	LEV	019	012	Ka̱ta̱ i yaꞋan akucina a aꞋuwa n kula ku va̱ ba, nannai va ɗa i kugoyo kula ku Ka̱shile ka̱ ɗa̱. Mpa ɗa Vuzavaguɗu.
003	LEV	019	013	“Ka̱ta̱ i ya̱nsa̱ vuza na yi ida̱shi koɓolo i fa̱ba̱na̱ ili i ni ba. Ka̱ta̱ i ka̱na̱ katsupu ka vuza na u yaꞋankai ɗa̱ ulinga ali a kubana a kanna ko yoku ba.
003	LEV	019	014	Ka̱ta̱ i shika kagulani ko kpamu i shikpa̱ka̱ ka̱yimba̱ kaguta adama a na u ta̱ɗa̱tsa̱ ba, ama pana wovon u Ka̱shile ka̱ ɗa̱. Mpa ɗa Vuzavaguɗu.
003	LEV	019	015	“Ka̱ta̱ i yaꞋansaka kasingai ba, ka̱ta̱ i iwan aza a unambi i kucikpa i ciga aza a̱ uciyi ba. Ama kiɗa afada derere n tovu.
003	LEV	019	016	Ka̱ta̱ i ka̱na̱ kuka̱ra̱Ꞌa̱ n i la̱nga̱sa̱i otoku a̱ ɗa̱ n kadanshi ka aꞋuwa ba. Ka̱ta̱ vu dansa kagbanigbani ka na ka kutakacika wuma u tovu ba. Mpa ɗa Vuzavaguɗu.
003	LEV	019	017	“Ka̱ta̱ vu iwan toku nu a̱ ka̱ɗu ba. Ama dansuka tovu mejege adama a na ka̱ta̱ avu feu vi yaꞋan unushi adama a̱ ni ba.
003	LEV	019	018	Ka̱ta̱ vu la̱nsa̱ uye u kutsupa ko vu ka̱na̱ tovu a̱ ka̱ɗu ba, ama ciga tovu tsu ka̱ci ka̱ nu. Mpa ɗa Vuzavaguɗu.
003	LEV	019	019	“Tonoi wila̱ u va̱. Ka̱ta̱ i ka̱sukpa̱ ilikuzuwa kakau i zamansanai ba. Ka̱ta̱ i ca̱Ꞌa̱ icuꞋu kakau ali ugboku u re a kashina ke te ba. Ka̱ta̱ i uka motogu ma na a caꞋi n tsugbere kakau ba.
003	LEV	019	020	“Ɗa baci vuza u yaꞋin tsugbani n kagbashi ke mekere ka na a̱ ka̱na̱ka̱i ɗe vuza yoku, ama ka̱ta̱ ta na a tsupa a na a̱ uta̱ka̱ yi a ugbashi wa ba. Dem n nannai u gaꞋan ta̱ a takacika le ama ka̱ta̱ a una le ba, adama a na ka̱ta̱ u kotso tsugbashi tsa ba.
003	LEV	019	021	Mayun ɗa vuza va u tuka̱ n ka̱giri tsu kuneꞋe adama a katsupu ku unushi, ka̱ta̱ e neke Vuzavaguɗu a̱ utsutsu u Ma̱va̱li mo Oɓolo.
003	LEV	019	022	N ka̱giri ke kuneꞋe adama a katsupu ku unushi ka ɗaɗa ganu u kuyaꞋanka yi kavasa ka kutakpa unushi u Vuzavaguɗu adama a̱ unushi u na u yaꞋin ka̱ta̱ a cinukpaka yi u ɗa.
003	LEV	019	023	“Ayin a na baci i uwai a iɗika i KanaꞋana ya ɗa i shikpa̱i nɗanga n kulyaꞋa, i ɗika umaci u le wo okpo ɗa̱ ili yu unata, ali a̱ya̱ a tatsu. A̱ ka̱tsuma̱ ka̱ a̱ya̱ a nanlo a, ka̱ta̱ vuza u lyaꞋa ba.
003	LEV	019	024	A̱ ka̱ya̱ ka̱ na̱shi umaci wa ra̱ka̱ wi ta̱ o kokpo ciɗa, kuneꞋe ku ucikpi u Vuzavaguɗu.
003	LEV	019	025	Ama a̱ ka̱ya̱ ka tawun yi ta̱ a kufuɗa kulyaꞋa umaci u le wa. I yaꞋan baci nannai nɗanga n ɗa̱ mi ta̱ a kumatsa n a̱bunda̱i. Mpa ɗa Vuzavaguɗu Ka̱shile ka̱ ɗa̱.
003	LEV	019	026	“Ka̱ta̱ i takuma inyama nu mpasa ba. Ka̱ta̱ i yaꞋan kula̱na̱ ko tsuboci ba.
003	LEV	019	027	Ka̱ta̱ i puna a̱nji a na i iga̱Ꞌin ya aci a̱ ɗa̱ ko kpamu ntsa̱ka̱ n ɗa̱ ba.
003	LEV	019	028	Ka̱ta̱ i ɗana ikyamba i ɗa̱ a ayin a na yi a kpalu ka aza a na a̱ kuwa̱i ɗe ba, ko kpamu i ɗana ikpoko a ikyamba i ɗa̱ ba. Mpa ɗa Vuzavaguɗu.
003	LEV	019	029	“Ka̱ta̱ vu la̱nga̱sa̱ mekere ma̱ nu vu zuwa yi kuyaꞋan tsugbani a̱ ubuta̱ u kutono wa̱ a̱ma̱li ba, ɗa baci vi yaꞋin nannai vu bono ta̱ kutono a̱ma̱li, iɗika ya ra̱ka̱ yi ta̱ a kushana n kawuya.
003	LEV	019	030	Ciɓai n kanna ka Ashibi ka̱ va̱, ka̱ta̱ i neke A̱Ꞌisa̱ a̱ va̱ tsugbayin. Mpa ɗa Vuzavaguɗu.
003	LEV	019	031	“Ka̱ta̱ i bono kutono ko oboci ko i la̱nsa̱ a̱ma̱li ba, ta lo a̱ kula̱nga̱sa̱ ɗa̱ n unata. Mpa ɗa Vuzavaguɗu Ka̱shile ka̱ ɗa̱.
003	LEV	019	032	“Cikpai aza e kelime, nekei aza a̱ gba̱ra̱-gba̱ra̱ tsugbayin, ka̱ta̱ kpamu i neke Ka̱shile ka̱ ɗa̱ tsugbayin. Mpa ɗa Vuzavaguɗu.
003	LEV	019	033	“Ɗa baci komoci ka̱ da̱sa̱ngi koɓolo n a̱ɗa̱ a̱ likuci, ka̱ta̱ i takacika yi ba.
003	LEV	019	034	YaꞋankai ni derere tsu vuza na yi umaci u te. Cigai ni tsu na i kuciga ka̱ci ka̱ ɗa̱, adama a na a̱ɗa̱ feu yi ishi ta̱ o limoci a iɗika i Masar. Mpa ɗa Vuzavaguɗu Ka̱shile ka̱ ɗa̱.
003	LEV	019	035	“Ka̱ta̱ i yaꞋan ulinga n kagisamkpatsu ka aꞋuwa, a̱ ubuta̱ u kugisanku ugaɗi, a̱miki ko ka̱bunda̱i ba.
003	LEV	019	036	Kagisamkpatsu ka̱ a̱miki n ku ugaɗi, n ki ili ya̱ a̱bunda̱i, ali n ka̱kunzukpa̱tsu ki ili i na yi mini-mini n ifa dem a yaꞋan ili i mayun. Mpa ɗa Vuzavaguɗu Ka̱shile ka̱ ɗa̱ ka na ka̱ uta̱ka̱i ɗa̱ a iɗika i Masar.
003	LEV	019	037	Ɓa̱na̱i wila̱ u va̱ koɓolo n kadanshi ka̱ va̱ ra̱ka̱ ka̱ta̱ i tono kaꞋa. Mpa ɗa Vuzavaguɗu.”
003	LEV	020	001	Ɗa Vuzavaguɗu u danai Musa,
003	LEV	020	002	“Dana aza a Isaraila, vuza vi Isaraila dem ko komoci ka baci ki ida̱shi punu a Isaraila, ɗa baci u nekei maku ma̱ ni alyuka u ka̱ma̱li ka na e ci ɗeke Moleka i ta̱ a kuna yi. Aza a̱ likuci a i ta̱ a kuvara yi n atali ali u kuwa̱.
003	LEV	020	003	Mi ta̱ a kuzuwaka vuma nanlo va a̱shi, ka̱ta̱ m pece yi n uma a̱ ni, adama a na u neke ta̱ maku ma̱ ni a̱ ka̱ma̱li ka Moleka, u la̱nga̱sa̱ ta̱ kula ku ciɗa ku va̱ ɗa wi ila̱kpa̱i A̱Ꞌisa̱ a̱ va̱.
003	LEV	020	004	Ɗa baci uma a̱ likuci a a takpai a̱shi e le, a ayin a na vuza va wi e kuneke maku ma̱ ni alyuka a̱ ka̱ma̱li ka Moleka ka, ɗa a̱ kpa̱ɗa̱i kuna yi,
003	LEV	020	005	mpa mi ta̱ a kutakacika vuma nanlo va n limata i kpaꞋa i ni, ka̱ta̱ m pece yi n uma a̱ ni koɓolo n aza a na o tonoi ni a̱ la̱nga̱sa̱i ka̱ci ke le a̱ ubuta̱ u kutono ku ka̱ma̱li ka Moleka.
003	LEV	020	006	“Mi ta̱ a kuyaꞋan tsurala n vuza na dem u bonoi a̱ ubuta̱ u kutono ko oboci n a̱ma̱li, mi ta̱ kpamu e kupece yi n uma a̱ ni.
003	LEV	020	007	Ka̱na̱i ka̱ci ka̱ ɗa̱ mayin ka̱ta̱ yo okpo ciɗa, adama a na mpa ɗa Vuzavaguɗu Ka̱shile ka̱ ɗa̱.
003	LEV	020	008	Ka̱na̱i wila̱ u va̱, ka̱ta̱ i tono u ɗa. Mpa ɗa Vuzavaguɗu na n kubonoko ɗa̱ ciɗa.
003	LEV	020	009	Ɗa baci vuza u shikai esheku a̱ ni ko a̱na̱ku a̱ ni, i ta̱ a kuna yi. Adama a na u shika ta̱ esheku a̱ ni n a̱na̱ku a̱ ni, mpasa n ni tana mi ta̱ o kutono yi.
003	LEV	020	010	“Ɗa baci vuza u yaꞋin tsugbani n vuka vu vutoku ni, vuza va koɓolo n vuka va dem i ta̱ a kuna le.
003	LEV	020	011	Ɗa baci vuza u yaꞋin tsugbani n vuka ve esheku, u goyo ta̱ esheku ta na. Vuza va koɓolo n vuka va i ta̱ a kuna le dem, mpasa mu ukpa̱ n le mi ta̱ o kokpo a kaci ke le.
003	LEV	020	012	Ɗa baci vuza u yaꞋin tsugbani n kejene ka̱ ni, dem vu le i ta̱ a kuna le. Adama a na i na a yaꞋin va ili yu unata i ɗa, mpasa mu ukpa̱ n le mi ta̱ o kokpo a kaci ke le.
003	LEV	020	013	Ɗa baci vali u yaꞋin tsugbani n toku vali uteku tsu maku ma vuka, dem vu le a yaꞋan ta̱ ili yu unata. Ra̱ka̱ vu le i ta̱ a kuna le, mpasa mu ukpa̱ n le mi ta̱ o kokpo a kaci ke le.
003	LEV	020	014	Ɗa baci vuza u zuwai mekere n a̱na̱ku a̱ ni, a yaꞋan ta̱ kagbanigbani. Vuza va koɓolo n a̱ma̱ci a ra̱ka̱ mayun ɗa o songu le n akina ali a̱ kuwa̱, adama a na ka̱ta̱ ka gbani-gbani ka yimkpa a̱ ka̱tsuma̱ ka̱ ɗa̱ ba.
003	LEV	020	015	Ɗa baci vuza u yaꞋin tsugbani m manama, i ta̱ a kuna yi, ka̱ta̱ feu a una manama ma.
003	LEV	020	016	Ɗa baci vuka vu gbagai manama adama a na u yaꞋan tsugbani m maꞋa, vuka va koɓolo m manama i ta̱ a kuna le. Mayun ɗa a una le, mpasa mu ukpa̱ n le mi ta̱ o kokpo a kaci ke le.
003	LEV	020	017	“Ɗa baci vuza u zuwai taku ni, mekere me esheku ko ma̱ a̱na̱ku, ali ɗa tana a asai koɓolo, a yaꞋan ta̱ ili i wono. I ta̱ o kuloko le a̱ a̱shi a uma. U neke ta̱ taku ni wono, i ta̱ a kutakacika yi.
003	LEV	020	018	Ɗa baci vuza u vaki n vuka a ayin a̱ kusumbu a̱ ni, nannai va u la̱nga̱sa̱ ta̱ tsu na kusumbu ki a nwalu, wu uta̱ka̱ ta̱ kpamu ukuna u kusumbu u ni e keteshe. Dem vu le i ta̱ e kupece le n uma e le.
003	LEV	020	019	Ka̱ta̱ vi yaꞋan tsugbani n vangu va̱ a̱na̱vu ko taku ve eshevu ba, adama a na nannai va wi ta̱ a̱ kutuka̱ n ili i wono a̱ ubuta̱ u kumaci, ra̱ka̱ vi le i ta̱ a kutakacika le.
003	LEV	020	020	Ɗa baci vuza u yaꞋin tsugbani n vila̱ku ni, u goyo ta̱ esheku e keꞋen a. Unushi u nanlo wi ta̱ o kutono le, i ta̱ a̱ kukuwa̱ nannai babu limata.
003	LEV	020	021	Ɗa baci vuza u zuwai vuka vu mokoshi ma̱ ni a̱yi biꞋi lo n wuma, u yaꞋan ta̱ ili yu unata. U neke ta̱ mokoshi ma̱ ni ma ili i wono, i ta̱ a̱ kukuwa̱ babu muku.
003	LEV	020	022	“Ɓa̱na̱i wila̱ u va̱ n kadanshi ka̱ va̱ ra̱ka̱ ka̱ta̱ i tono kaꞋa, adama a na a iɗika i na mi a kubanka ɗa̱ va, ka̱ta̱ i iwan ɗa̱ ba.
003	LEV	020	023	Ka̱ta̱ i yaꞋan ida̱shi uteku tsu uma a na mi o kuloko a̱ ubuta̱ u na yi a kubana va ba. Adama a na ele va a yaꞋansa ta̱ ili i nampa ya ra̱ka̱, i ɗaɗa i zuwai ɗa n iwain le.
003	LEV	020	024	Ama mpa n dana ɗa̱ ta̱ ‘Yi ta̱ a kisa iɗika i le, mi ta̱ e kuneke ɗa̱ i ɗa yo okpo i ka̱ci ka̱ ɗa̱, iɗika i na yi m maniꞋin n tsuta̱ ka̱u.’ Mpa ɗa Vuzavaguɗu Ka̱shile ka̱ ɗa̱, vuza na u zagbai ɗa̱ kau a̱ ka̱tsuma̱ ki iɗika.
003	LEV	020	025	Mayun ɗa i yeve kupece nnama n ciɗa koɓolo n aza a unata, nnu n ciɗa kpamu koɓolo n aza a unata. Ka̱ta̱ yi ilukpa̱ ka̱ci ka̱ ɗa̱ a̱ ubuta̱ u kutakuma nnama mu unata ko nnu, ko ili yu unata i na yi kurono a̱tsuma̱ e le a iɗika, i na mu utuka̱i ɗe kau ba.
003	LEV	020	026	Yi ta̱ a̱ kokpo ciɗa wa̱ va̱, adama a na mpa Vuzavaguɗu mi ta̱ ciɗa, ɗa n zagbai ɗa̱ a̱ ka̱tsuma̱ ka aduniyan yo okpo uma a̱ va̱.
003	LEV	020	027	“Ɗa baci vali ko vuka vi a kuyaꞋan tsuboci nu nkunu a̱ ka̱tsuma̱ ka̱ ɗa̱, i ta̱ a̱ kuna yi. A̱ɗa̱ ɗa ya kuvara yi n atali, mpasa mu ukpa̱ n ni mi ta̱ o kokpo a kaci ka̱ ni.”
003	LEV	021	001	Vuzavaguɗu u danai Musa, “YaꞋan kadanshi n anan ganu, olobo a Haruna, ka̱ta̱ vu dana le ka̱ta̱ ganu u uka ka̱ci ka̱ ni nshinda̱ adama a kusaꞋwa vuma vi ni vi yoku vu na vu kuwa̱i ba,
003	LEV	021	002	sai ka̱kpisa̱ ka na ki vuza gbagu ni, a̱na̱ku ko esheku a̱ ni, kolobo ko mekere ma̱ ni, ko vuza ni,
003	LEV	021	003	ko taku ni vu na ka̱ta̱ u yevei vali ba, ɗa kpamu katsura ka̱ ni ki wa̱ ni adama a na ka̱ta̱ wi n vali ba.
003	LEV	021	004	Ka̱ta̱ wi ilukpa̱ ka̱ci ka̱ ni n vuma vu na wi vuza ni adama a kumaci ku yolo ku na ku ɓolongi le ba.
003	LEV	021	005	Ka̱ta̱ anan ganu a puna a̱nji a aci e le, ko a lapula iga̱Ꞌin yi ntsa̱ka̱ n le, ko a ɗana ikyamba i le ba.
003	LEV	021	006	Mayun ɗa o okpo ciɗa u Ka̱shila̱ ke le, kpamu ka̱ta̱ a̱ la̱nga̱sa̱ kula ku Ka̱shila̱ ku le ba. Adama a na ele ɗa e ci neke Vuzavaguɗu kuneꞋe ku na a kuyaꞋan n akina, ilikulya i Ka̱shile ke le.
003	LEV	021	007	Ka̱ta̱ a zuwa a̱ma̱ci a na a̱ la̱nga̱shi ka̱ci ke le n tsugbani ba, ko kpamu a̱ ɗa̱nga̱i a̱ ubuta̱ u na ishi o yolo ba, adama a na anan ganu i ta̱ ciɗa a̱ ubuta̱ u Ka̱shile ke le.
003	LEV	021	008	Ɗikai le aza ciɗa, adama a na a tsu lyuka ta̱ ilikulya u Ka̱shile ka̱ ɗa̱. Ɗikai le uma a ciɗa, adama a na mpa Vuzavaguɗu mi ta̱ ciɗa. Mpa ɗa vuza na u yaꞋin ɗa̱ ciɗa, vuza na u lyukai ɗa̱ ɗa u zagbai ɗa̱ kau, ci ili i ciɗa.
003	LEV	021	009	Ɗa baci mekere ma ganu ma la̱nga̱shi ka̱ci ka̱ ni ɗa wo okpoi kashakanlai, u neke ta̱ dada vi ni wono, I ta̱ o kusongu yi a kina.
003	LEV	021	010	“Ganu gbayin, a̱yi na wi kelime n anan ganu a na a buwai, ali ɗa a sukumakai ni maniꞋin me kerengu a kaci, ɗa kpamu u ciya̱i utsura u kuꞋuka motogu ma tsuganu. Ka̱ta̱ u ka̱sukpa̱ ka̱nji ka̱ ni babu uza̱ɗukpi ba, ko kpamu u kara motogu ma̱ ni adama a̱ una̱mgbuka̱tsuma̱ ba.
003	LEV	021	011	Ka̱ta̱ u uwa ubuta̱ u na ka̱kpisa̱ ki ba. Ka̱ta̱ u uka ka̱ci ka̱ ni nshinda̱ ba, ko esheku a̱ ni ko a̱na̱ku a ɗa baci a̱ kuwa̱i.
003	LEV	021	012	Ka̱ta̱ u ka̱sukpa̱ A̱Ꞌisa̱ a̱ Ka̱shile u bana u la̱nga̱sa̱ ka̱ci ka̱ ni a̱ ubuta̱ u ka̱kpisa̱ ba, a̱yi wi ta̱ ciɗa adama a maniꞋin me kerengu ma̱ Ka̱shile ka̱ ni, ma na a sukumakai ni a kaci. Mpa ɗa Vuzavaguɗu.
003	LEV	021	013	Vuka vu na ganu u kuzuwa, wo okpo mekere ma na ka̱ta̱ me yevei vali ba.
003	LEV	021	014	Ka̱ta̱ u zuwa vuka vu na vali ni vu kuwa̱i ba, ko vuka vu na vu ɗa̱nga̱i o yolo, ko kpamu vuka vu na vu na̱mgba̱i n tsugbani ba. Ama mekere ma na me yevei vali ba, punu a kumaci ku ni ta na,
003	LEV	021	015	adama a na ka̱ta̱ u la̱nga̱sa̱ ntsukaya n ni a̱ ka̱tsuma̱ ka kumaci ku ni ba. Mpa ɗa Vuzavaguɗu, vuza na u yaꞋin ni ciɗa.”
003	LEV	021	016	Vuzavaguɗu u yaꞋin kadanshi m Musa,
003	LEV	021	017	“Dana Haruna adama a ntsukaya n na n kuta̱wa̱, ka̱ta̱ vuza vu usa̱n u yawa ɗevu ka̱ta̱ u neke ilikulya u Ka̱shile ka̱ ni ba.
003	LEV	021	018	Babu vuza vu usa̱n vu na u kuyawa ɗevu n alyuka ka̱ta̱ u lyuka, ko ka̱yimba̱, ko ma̱kutu, ko vuza vu nsa̱ga̱ɗu ko ma̱kutsuma̱.
003	LEV	021	019	Babu vuza vu kune upinda̱ri ko kukiye feu,
003	LEV	021	020	ko vuza vu kokondo, ko megejere kute, ko vuza vu mɓa̱la̱ n a̱shi, ko vuza na wi n iciri, ko n kajakata, ko vuza na a̱ uta̱ka̱i arawa.
003	LEV	021	021	Babu kumaci ka aza a Haruna ganu ku na u kuyaꞋan n usa̱n u yawa ɗevu ali u neke kuneꞋe ku kusongu u Vuzavaguɗu. Adama a na wi ta̱ n usa̱n, ka̱ta̱ u yawa ɗevu u neke ilikulya u Ka̱shile ka̱ ni ba.
003	LEV	021	022	Wi ta̱ a kufuɗa kulyaꞋa ilikulya i na i laꞋi n ciɗa i Ka̱shile ka̱ ni, koɓolo n kuneꞋe ku ciɗa ka feu,
003	LEV	021	023	ko n nannai dem, adama a̱ usa̱n u na wi n u ɗa, ka̱ta̱ u yawa ɗevu n kakashi ku ubuta̱ u ciɗa, ko katalikalyuka ba, adama a na ka̱ta̱ wi ilukpa̱ ubuta̱ u ciɗa u va̱ ba. Mpa ɗa Vuzavaguɗu vuza na u bonokoi le ciɗa.”
003	LEV	021	024	Ɗa ta na Musa u danai Haruna n olobo ni koɓolo n aza a Isaraila ra̱ka̱.
003	LEV	022	001	Ɗa Vuzavaguɗu u danai Musa,
003	LEV	022	002	“Dana Haruna m muku mo olobo n ni e reme kuneꞋe ku na aza a Isaraila e nekei mu va n ekiye e re, adama a na ta lo a̱ kula̱nga̱sa̱ kula ku ciɗa ku va̱. Mpa ɗa Vuzavaguɗu.
003	LEV	022	003	Dana le, ili i na i ɗikai gogo na ali a kubana ntsukaya n na n kuta̱wa̱, ɗa baci yaba dem a kumaci ku ɗa̱ wi n unata ɗa kpamu u yawai ɗevu n alyuka a ciɗa a na uma a Isaraila i e kuneke Vuzavaguɗu, vuma nanlo wo kudoku kuyawa ɗevu nu mpa ba. Mpa ɗa Vuzavaguɗu.
003	LEV	022	004	Ɗa baci vuza a kumaci ku Haruna wi n ila̱ga̱jishi i gbani-gbani ko mali ma tsali, wi a kulyaꞋa ilikulya i ciɗa ba, sai ayin a na wo okpoi ciɗa. U saꞋwa baci ili i na i kuwa̱i, ko ugapu u loloi ni, wi ta̱ feu o kokpo n unata.
003	LEV	022	005	Ko ɗa baci u saꞋwai ili i wuma i na i tsu rono a̱tsuma̱ a iɗika i na yi n unata, ko vuza yoku na wi n unata, ko we ne u ɗa baci,
003	LEV	022	006	vuza na baci u saꞋwai ili tsu nanlo dem, wi ta̱ o kokpo n unata ali a kubana kulivi. Wa kulyaꞋa kuneꞋe ku ciɗa ba, sai ayin a na u sumba̱i m mini.
003	LEV	022	007	Ama kanna ka̱ yikpa̱ baci, wi ta̱ o kubono ciɗa, a ayin a nanlo a ɗa u kufuɗa wa lyaꞋa kuneꞋe ku ciɗa ka, adama a na ilikulyaꞋa i ni i ɗa.
003	LEV	022	008	Ka̱ta̱ u takuma agifa ba, ko kpamu ili i na toku manama wu unai ba. Nannai wi ta̱ a kuzuwa yi wo okpo n unata. Mpa ɗa Vuzavaguɗu.
003	LEV	022	009	Mayun ɗa anan ganu o tono wila̱ u va̱, adama a na ta lo a yaꞋan unushi ka̱ta̱ a̱ kuwa̱ a na a iwain kutono wila̱ u va̱. Mpa ɗa Vuzavaguɗu vuza na u bonokoi ɗa̱ ciɗa.
003	LEV	022	010	“Ka̱ta̱ vuza gbani na wi ganu ba u lyaꞋa kuneꞋe ku ciɗa ba, ka̱ta̱ feu komoci ko vuza vu zamalinga vi ni feu a lyaꞋa ba.
003	LEV	022	011	Ama ɗa baci ganu u tsulai kagbashi n ikebe i ni, kagbashi ka ki ta̱ a kufuɗa ka lyaꞋa, n yaba dem vu na a matsai a kpaꞋa ku ni wi ta̱ a ku fuɗa ku lyaꞋa.
003	LEV	022	012	Ɗa baci mekere ma ganu mo oloi vuza gbani na wi ganu ba, wi a kulyaꞋa ilikulyaꞋa i ciɗa ba.
003	LEV	022	013	Ama ɗa baci mekere ma ganu mo okpoi kagapa, ko wu uta̱i a kpaꞋa ku yolo, ka̱ta̱ kpamu u matsa maku ba, ɗa u bonoi u da̱sa̱ngi a kpaꞋa ku dada ni, uteku tsu na wi ishi mekere ɗe, wi ta̱ a kufuɗa kulyaꞋa ilikulyaꞋa i ciɗa. Ama vuza gbani na wi ganu ba, ka̱ta̱ u lyaꞋa ba.
003	LEV	022	014	Ɗa baci vuza na wi ganu ba u lyaꞋi kuneꞋe ku ciɗa babu u yeve, mayun ɗa u bono u tsupa ganu derere i na u lyaꞋi va, koɓolo n ugana u na u yawai i te a̱ ka̱tsuma̱ ki ili i tawun.
003	LEV	022	015	Ka̱ta̱ anan ganu a̱ la̱nga̱sa̱ kuneꞋe ku ciɗa ku na uma a Isaraila a̱ tsu tuka̱ a̱ ubuta̱ u Vuzavaguɗu ba,
003	LEV	022	016	kuka̱sukpa̱ le a lyaꞋa ilikulya ya, nannai va wi ta̱ a kuzuwa le o ronoko ka̱ci ke le unushi u na a takacika le. Mpa ɗa Vuzavaguɗu, Mpa vu na m bonokoi le ciɗa.”
003	LEV	022	017	Ɗa Vuzavaguɗu u yaꞋin kadanshi m Musa u danai,
003	LEV	022	018	“Dana Haruna n olobo a̱ ni koɓolo n uma a Isaraila ra̱ka̱ kadanshi ka nampa. Ɗa baci vuza a̱ ka̱tsuma̱ ka̱ ɗa̱ ko vuza vi Isaraila ko komoci ka na ki punu ida̱shi, ke nekei kuneꞋe adama e kuneꞋe ku kusongu u Vuzavaguɗu, ko adama a na u shatangu akucina ko kuneꞋe ku ucikali,
003	LEV	022	019	mayun ɗa u neke kobomburon ko ka̱giri ko ma̱ga̱ji, ma babu uꞋiwin u Ka̱shile, adama a na kuneꞋe ku ni ku ciya̱ wishi adama a̱ ni.
003	LEV	022	020	Ka̱ta̱ i tuka̱ n ili yu usa̱n ba, adama a na Vuzavaguɗu wa kisa a ɗa adama a̱ ɗa̱ ba.
003	LEV	022	021	Ɗa baci vuza u tuka̱i n ili i kuneꞋe ku ma̱ta̱na̱ u Vuzavaguɗu a ushiga adama a na u shatangu akucina ko kuneꞋe ku ucikali, mayun ɗa vi neke ili i na yi babu uꞋiwin u Ka̱shile adama a na ku ɗa kuciya̱ wishi.
003	LEV	022	022	Ka̱ta̱ i neke Vuzavaguɗu manama ma na ma̱ yimba̱na̱i ba, ko ma na mo koɗoi, ko ma na ma uwakai muna, ko ma na mi n kuntsu a ikyamba, ko ila̱nishi, ko a̱ra̱ga̱ji ba, ka̱ta̱ i kiyangu ili i nampa a katalikalyuka uteku tsu kuneꞋe ka akina u Vuzavaguɗu ba.
003	LEV	022	023	Yi ta̱ a kufuɗa kuneke kobomburon ko ka̱giri ka na kune ku na̱mgba̱i tsu kuneꞋe ku ucikali, ama a kisa a ɗa adama e kuneꞋe ku kushatangu akucina ba.
003	LEV	022	024	Ka̱ta̱ i neke Vuzavaguɗu manama ma na o ɓosoi arawa ba, ka̱ta̱ i yaꞋan ili i nampa a iɗika i ɗa̱ ba,
003	LEV	022	025	ka̱ta̱ kpamu yi isa icuꞋu yi nnama n nampa e ekiye omoci ka̱ta̱ i yaꞋanka alyuka u Ka̱shile ka̱ ɗa̱ ba. icuꞋu yi nnama i nanlo, a kisa n ɗa adama a̱ ɗa̱ ba.”
003	LEV	022	026	Ɗaɗa Vuzavaguɗu u danai Musa kpamu,
003	LEV	022	027	“A matsa baci medendem, ko maku mo mokyon, ko maku ma maraɗika, mayun ɗa a̱ ka̱sukpa̱ yi n a̱na̱ku a̱ ni ali ayin e cindere, ama ili i na i ɗikai a kanna ka̱ kunla̱i, alyuka a na a yaꞋin n ili i nanlo ya dem yo okpo ta̱ kuneꞋe ku singai ka akina u Vuzavaguɗu.
003	LEV	022	028	Ka̱ta̱ i kiɗa ka̱na̱ku m maku ma̱ ni a kanna ke te ba.
003	LEV	022	029	Vi baci a kulyuka kuneꞋe ku ucikpi u Vuzavaguɗu, ka̱ta̱ vi yaꞋan a ɗa mayin uteku tsu na a ɗa a̱ kuciya̱ wishi adama nu.
003	LEV	022	030	A kanna ka nanlo ka ɗaɗa a kutakuma inyama ya ra̱ka̱, ka̱ta̱ i ka̱sukpa̱ kagimi ali kayin washi ba. Mpa ɗa Vuzavaguɗu.
003	LEV	022	031	“Mayun ɗa i ka̱na̱ wila̱ u va̱ n ka̱ɗu ke te, ka̱ta̱ i tono u ɗa. Mpa ɗa Vuzavaguɗu.
003	LEV	022	032	Ka̱ta̱ i la̱nga̱sa̱ kula ku ciɗa ku va̱ ba, nannai ɗa aza a Isaraila e kuyeve mu a na mi ciɗa. Mpa ɗa Vuzavaguɗu na u bonokoi ɗa̱ ciɗa,
003	LEV	022	033	vuza na kpamu wu uta̱ka̱i ɗa̱ a iɗika i Masar adama a na mo okpo Ka̱shile ka̱ ɗa̱. Mpa ɗa Vuzavaguɗu.”
003	LEV	023	001	Ɗa Vuzavaguɗu u yaꞋin kadanshi m Musa,
003	LEV	023	002	“YaꞋan kadanshi n uma a Isaraila ka̱ta̱ vu dana le, na ɗa ka̱ɗiva̱ ku uzagbi ka̱ va̱, ka̱ɗiva̱ ku uzagbi ka Vuzavaguɗu, ka na i kuɗika ko okpo kanna ka gbayin, adama o oɓolo a ciɗa.
003	LEV	023	003	“Yi ta̱ n ayin a̱ ta̱li a na ya kuyaꞋan ulinga, ama kanna ke cindere kanna ka Ashibi kaꞋa ka kuvuka mayin, kanna ka ciɗa ka na i kuyaꞋan oɓolo. Ka̱ta̱ i yaꞋan ulinga ba, a̱ ubuta̱ u na baci de dem yi, kanna ka Ashibi ka Vuzavaguɗu kaꞋa.
003	LEV	023	004	“Nava ele ɗa ka̱ɗiva̱ kakau ka na Vuzavaguɗu u zagbai, ka̱ɗiva̱ ka ciɗa ka na ya kusala a ayin a na a zuwai a yaꞋansa kaꞋa.
003	LEV	023	005	A kanna ka kupa n ka̱ na̱shi ko wotoi u iyain n kulivi, ɗaɗa kanna ka na a̱ kugita̱ ka̱ɗiva̱ ka Kupasamgbanai ka Vuzavaguɗu.
003	LEV	023	006	Ka̱ta̱ a kanna ke gendu ko wotoi ka, ka ɗaɗa kanna ka na a̱ kugita̱ Ka̱ɗiva̱ ko Boroji vu babu yisiti. Ka̱ɗiva̱ ka nampa ka Vuzavaguɗu ki ta̱ a kuyaꞋan ali ayin e cindere, ka̱ta̱ a̱ ka̱tsuma̱ ka ayin a nanlo boroji vu na i kutakuma dem vi yaꞋan babu yisiti.
003	LEV	023	007	A kanna ka iyain ka̱ ka̱ɗiva̱ ka, uma ra̱ka̱ a yaꞋan oɓolo a ciɗa, ka̱ta̱ a̱ ka̱sukpa̱ ulinga u na a kiwanai kuyaꞋansa.
003	LEV	023	008	Ama i neke kuneꞋe ku kusongu u Vuzavaguɗu ali ayin e cindere. Ka̱ta̱ a kanna ke cindere i yaꞋan oɓolo a ciɗa, i yaꞋan ulinga u na i kiwanai ba.”
003	LEV	023	009	Ɗa Vuzavaguɗu u danai Musa,
003	LEV	023	010	“YaꞋan kadanshi n aza a Isaraila, ka̱ta̱ vu dana le, ayin a na baci i uwai a iɗika i na mi a kuciga me neke ɗa̱, ɗa i kyaꞋi ili ya ashina, ka̱ta̱ i tuka̱ ganu m makatalu ma na i gita̱i kushiya va.
003	LEV	023	011	Ashibi a laza baci a kanna ke ire, ganu u ɗengusa̱ makatalu ma zuva a̱ ubuta̱ u Vuzavaguɗu adama a na ma̱ ciya̱ wishi adama a̱ ɗa̱.
003	LEV	023	012	A kanna ka na i ɗengusa̱i makatalu ma, yi ta̱ a kulyuka ka̱giri ka̱ ka̱ya̱ ke te ka na ki babu uꞋiwin u Ka̱shile tsa alyuka o kusongu u Vuzavaguɗu,
003	LEV	023	013	koɓolo n kuneꞋe ki ishina i ifa vi re vi kiya ku singai ku na a satarai m maniꞋin ma zaitu, alyuka a ɗa a na a yaꞋin n akina u Vuzavaguɗu, ili i ma̱gula̱ni i singai a kubana u Vuzavaguɗu. I ta̱ kpamu e kuneke alyuka a ili i kusoꞋo a̱ ma̱diki me te ma̱ ma̱kya̱n.
003	LEV	023	014	Ka̱ta̱ i takuma boroji vu na a yaꞋin n ishina i savu, ko yu uzungi ba, sai a kanna ka na i tuka̱i biꞋi n kuneꞋe ku ɗa̱ ku nampa a̱ ubuta̱ u Ka̱shile ka̱ ɗa̱. Na va wila̱ u ɗa u na u kukotso ba ali a kubana wu ntsukaya n ɗa̱, ko te ɗai yi ida̱shi.
003	LEV	023	015	“Ana kanna ka Ashibi ka kuvuka ka lazai, a kanna ke ire ka na vu tuka̱i m makatalu ma na a̱ ɗengusa̱i adama e kuneꞋe, i ta̱ kukece kuden ku cindere derere.
003	LEV	023	016	I kece ayin amangerenkupa, a kanna ke ire ka Ashibi e cindere, i neke Vuzavaguɗu kuneꞋe ki ishina i savu kpamu.
003	LEV	023	017	Ko te ɗai yi o kuyongo i tuka̱ n a̱kutsu ere o boroji adama a na e neke Vuzavaguɗu tsu kuneꞋe ku singai ku kuɗa̱ngusa̱. Ka̱kutsu ko boroji dem yi ta̱ a kuyaꞋan kaꞋa n kiya ku singai ku ifa vi re usatari n yisiti, ka̱ta̱ a yaꞋanka alyuka a ili i na i vaꞋinkai u Vuzavaguɗu.
003	LEV	023	018	Koɓolo m boroji va, i neke a̱giri e cindere yaba dem u yawa ka̱ya̱ ke te, ka̱ta̱ kpamu ka yaꞋan babu uꞋiwin u Ka̱shile, n kobomburon ushan u kenu ke te n a̱giri ere. A yaꞋanka a ɗa kuneꞋen ku kusongu u Vuzavaguɗu, koɓolo n kuneꞋen ki ishina, n ki ili i kusoꞋo, m ma̱gula̱ni ma singai u Vuzavaguɗu.
003	LEV	023	019	Ka̱ta̱ i neke kuneꞋe ku ma̱ga̱ji me te adama e kuneꞋe ku unushi, koɓolo n a̱giri e re a na a yawai ka̱ya̱ kete-kete tsu kuneꞋe ku ma̱ta̱na̱.
003	LEV	023	020	Ka̱ta̱ ganu u ɗengusa̱ a̱giri ere a tsu kuneꞋe u Vuzavaguɗu koɓolo m boroji vi ili i na i gita̱i kugeꞋwe va. KuneꞋe ku ɗa ku ciɗa ku ganu a kubana u Vuzavaguɗu.
003	LEV	023	021	A kanna ka nanlo ka ka̱ta̱ i sala koɓolo ka ciɗa ka̱ta̱ kpamu i yaꞋan ulinga u na i kiwanai ba. Na va wi ta̱ o kokpo ɗa̱ wila̱ ali nu ntsukaya n na n kuta̱wa̱, n ubuta̱ dem u na i da̱sa̱ngi.
003	LEV	023	022	“A ayin a na baci i kyaꞋi ili ya ashina i ɗa̱, ka̱ta̱ i kyaꞋa ali a kubana iga̱Ꞌin ya ashina a̱ ɗa̱ ko i ɗaya ba. Ka̱sukpa̱ka̱i aza a unambi n omoci. Mpa ɗa Vuzavaguɗu Ka̱shile ka̱ ɗa̱.”
003	LEV	023	023	Ɗa Vuzavaguɗu u yaꞋin kadanshi m Musa,
003	LEV	023	024	“Dana uma a Isaraila a kanna ka iyain ko wotoi u cindere, yi ta̱ a kuvuka, ɗa baci i panai a̱ lika̱i ishari, ka̱ta̱ i yaꞋan oɓolo a ciɗa i neke kuneꞋe a katalikalyuka.
003	LEV	023	025	Ka̱ta̱ i yaꞋan ulinga uteku tsu na i kiwanai ba, ama i neke kuneꞋe ku kusongu u Vuzavaguɗu.”
003	LEV	023	026	Ɗa Vuzavaguɗu u yaꞋin kadanshi m Musa, u danai,
003	LEV	023	027	“A kanna ka kupa ko wotoi u cindere wa ki ta̱ o kokpo kanna ka kutakpa unushi, ki ta̱ o kokpo ɗa̱ kanna ko oɓolo ka singai. Yi ta̱ a kuyaꞋan kakuli ka̱ta̱ i neke kuneꞋe ku na o kusongu n akina a̱ ubuta̱ u Vuzavaguɗu.
003	LEV	023	028	Ka̱ta̱ i yaꞋan ulinga a kanna ka nanlo ka ba, adama a na kanna ka kanna ka kutakpa unushi kaꞋa, kanna ka na a kutakpaka ɗa̱ unushi u ɗa̱ a̱ ubuta̱ u Vuzavaguɗu.
003	LEV	023	029	Vuza na baci dem u kpa̱ɗa̱i kuyaꞋan kakuli a kanna ka nanlo ka, i ta̱ e kupece yi n uma a̱ ni.
003	LEV	023	030	Mi ta̱ a kuna vuza na de dem u yaꞋin ulinga a kanna ka nanlo.
003	LEV	023	031	Ka̱ta̱ i yaꞋan ulinga ba ko kenu. Na va wi ta̱ o kokpo ɗa̱ wila̱ u gbayin u na i kutono ali a kubana ntsukaya n na n kuta̱wa̱ kelime, ko te ɗai baci i da̱sa̱ngi dem.
003	LEV	023	032	Kanna ka Ashibi kaꞋa ka kuvuka ka̱ ɗa̱, ka̱ta̱ i yaꞋan kakuli. I gita̱ngu n kulivi ka kanna ka̱ kuci ko wotoi ka, ali a kubana a̱ kulivi ku yoku.”
003	LEV	023	033	Ɗaɗa Vuzavaguɗu u danai Musa kpamu,
003	LEV	023	034	“Dana uma a Isaraila, A kanna ke gendu ko wotoi u cindere ɗaɗa a̱ kugita̱ Ka̱ɗiva̱ ka̱ Ma̱va̱li ma̱ Ka̱shile, i ta̱ a kuyaꞋan kaꞋa ali ayin e cindere.
003	LEV	023	035	A kanna ka iyain, ɗaɗa i kuyaꞋan oɓolo a ciɗa. Ka̱ta̱ i yaꞋan ulinga u na i kiwanai kuyaꞋan ba.
003	LEV	023	036	Ali ayin e cindere a̱ɗa̱ e kuneke kuneꞋe ku na a kuyaꞋan n akina u Vuzavaguɗu. A kanna ka̱ kunla̱i yi ta̱ a kuyaꞋan oɓolo a ciɗa, ka̱ta̱ i yaꞋan kuneꞋe ku na a yaꞋin n akina u Vuzavaguɗu. Na va wi ta̱ o kokpo oɓolo a singai a na i kuyaꞋan kucikpa, yi a kuyaꞋan ulinga u ɗa̱ u na i kiwanai ba.
003	LEV	023	037	“Na va ele ɗa ka̱ɗiva̱ kakau ka Vuzavaguɗu ka na u zagbai kokpo ka̱ɗiva̱ ka ciɗa ka̱ kutusa̱ka̱ n kuneꞋe ku na a yaꞋin n akina u Vuzavaguɗu, kuneꞋe ku kusongu, n kuneꞋe ki ishina, koɓolo kpamu n alyuka n kuneꞋe ki ili i kusoꞋo ku na ku gaꞋin a yaꞋan a kanna dem.
003	LEV	023	038	KuneꞋe ku nampa ili i ɗa i na o doki punu a̱ ka̱tsuma̱ ka̱ ka̱ɗiva̱ kakau ka kanna ka Ashibi. Koɓolo kpamu n kuneꞋe ku ɗa̱ n i na dem i yaꞋin uzuwakpani, koɓolo n kuneꞋe ku ma̱ta̱na̱ ku na i kuneke Vuzavaguɗu.
003	LEV	023	039	“Ili i na i gita̱i a kanna ke gendu ko wotoi u cindere wana ɗai i kotso kuɓolongu ili ya ashina i ɗa̱, yaꞋin ka̱ɗiva̱ ka adama a Vuzavaguɗu ali ayin e cindere. Kanna ka iyain kanna ka Ashibi ka kuvuka kaꞋa, a kanna ka̱ kunla̱i ka̱ ka̱ɗiva̱ ka, kanna ka kuvuka kaꞋa.
003	LEV	023	040	A kanna ka iyain i taɓa umaci wu nɗanga n singai, koɓolo n ekeme a maɗanga ma mashuwa, koɓolo kpamu n acaka a nɗanga a na i n a̱vuku n a̱bunda̱i, n acaka a nɗanga n na mi a̱ ka̱kina̱ ke kuyene, ka̱ta̱ i ka̱na̱ kuyaꞋan ma̱za̱nga̱ a̱ ubuta̱ u Vuzavaguɗu ali ayin e cindere.
003	LEV	023	041	I yaꞋan ka̱ɗiva̱ ka nampa u Vuzavaguɗu ali ayin e cindere a̱ ka̱ya̱ dem. Na va wi ta̱ o kokpo wila̱ u na u kukotso ba ali sai ntsukaya n na n kuta̱wa̱ kelime, i yaꞋan ka̱ɗiva̱ ka nampa o wotoi u cindere.
003	LEV	023	042	A̱ ka̱tsuma̱ ka ayin e cindere a̱ ka̱ɗiva̱ ka nanlo, ele na i muku mi Isaraila ra̱ka̱ i ta̱ a̱ kuda̱sa̱ngu a̱ nva̱li.
003	LEV	023	043	Na wi ta̱ a kuzuwa ntsukaya ma aza a Isaraila n na n kuta̱wa̱ dem n ciɓa, a na mpa ɗa n zuwai ikaya i le i yongoi a̱ nva̱li, a ayin a na mu uta̱ka̱i le a iɗika i Masar. Mpa ɗa Vuzavaguɗu Ka̱shile ka̱ ɗa̱.”
003	LEV	023	044	Ɗa Musa u salakai aza a Isaraila ka̱ɗiva̱ kakau ka na Vuzavaguɗu u zuwai.
003	LEV	024	001	Ɗa Vuzavaguɗu u danai Musa,
003	LEV	024	002	“Dana uma a Isaraila a̱ tuka̱ wu m maniꞋin ma singai ma zaitu ma na a lapulai adama a̱ nkuni mu ubuta̱ u Ma̱va̱li ma ciɗa, ciya̱ a tasuku n ɗa ka̱ta̱ n lyaꞋa kelime n kuka̱na̱.
003	LEV	024	003	N kulivi lakam Haruna u kuyongo ta̱ a kutasuku nkuni ma a̱ ubuta̱ u Vuzavaguɗu ali a kubana kayin washi, e kelime ko mololo ma asuvu ma na ma kpadai Akpati vu Uzuwakpani va, ma na mi a̱ ubuta̱ u na u LaꞋi n Ciɗa. Na va wila̱ u ɗa u na u kukotso ba, ali a kubana ntsukaya n na n kuta̱wa̱.
003	LEV	024	004	Makyan dem u yongo a̱ kula̱na̱ nkuni n na mi ukiyangi a kashamkpatsu ka azanariya a̱ ubuta̱ u Vuzavaguɗu.
003	LEV	024	005	“Ɗika kiya ku singai, ka̱ta̱ vu yaꞋan a̱kutsu o boroji kupa n ere, ka̱kutsu dem ki ta̱ a kuɗika kiya ku na a̱bunda̱i a̱ ni a yawai ifa vi re.
003	LEV	024	006	Ka̱ta̱ vu gere le adaru e re, a̱kutsu a̱ ta̱li a̱ ta̱li a gaɗi vu kirukpa ku na a yaꞋin n azanariya, a zuwa e kelime ka Vuzavaguɗu.
003	LEV	024	007	A kadaru dem vu zuwa ili i ma̱gula̱ni i singai i na i kokpo ili i kuciɓasa a una̱ u boroji va tsu kuneꞋe ku na a yaꞋin n akina u Vuzavaguɗu.
003	LEV	024	008	Boroji vu nampa ganu wi ta̱ a̱ kutuka̱ n vu ɗa a̱ ubuta̱ u Vuzavaguɗu a kanna ka Ashibi dem, adama a uma a Isaraila, ɗaɗa u kokpo wila̱ u na u kukotso ba.
003	LEV	024	009	Vu ɗa vi ta̱ o kokpo vu Haruna n olobo a̱ ni, i ta̱ a kutakuma vu ɗa a̱ ubuta̱ u ciɗa, adama a na ugboku u nanlo u ɗaɗa u laꞋi n ciɗa wu upecu u le u ayin dem. KuneꞋe ku ɗa feu ku na a yaꞋin n akina ɗa e nekei Vuzavaguɗu.”
003	LEV	024	010	Kanna ke te, vuma vi yoku vu na a̱na̱ku a̱ ni vuza va aza a Isaraila, esheku tamkpamu vuza va aza a Masar, u banai wa aza a Isaraila ɗa vishili vu ɗa̱nga̱i n a̱yi n aza a Isaraila a̱ ka̱tsura̱ ka ɗe.
003	LEV	024	011	Ɗa kolobo ka vuka va aza a Isaraila ka yaꞋin kadanshi ki ishikushi u Kula ku Vuzavaguɗu, ɗa a̱ tuka̱i n a̱yi a̱ ubuta̱ u Musa. Kula ka̱ a̱na̱ku ku ɗaɗa Shilomitu, mekere ma Dibiri a umaci u Dan.
003	LEV	024	012	Ɗa a gbagurai ni a kuvana ili i na Vuzavaguɗu u kudana le a yaꞋan adama a̱ ni.
003	LEV	024	013	Ɗa Vuzavaguɗu u danai Musa,
003	LEV	024	014	“Ɗikai vuma na u yaꞋin kadanshi ki ishikushi ka i banka oyonto. Ka̱ta̱ aza a na a panakai ni a kuyaꞋan ishikushi ya a kiyangu ekiye e le a kaci ka̱ ni adama a na pana ta̱ unushi u na u yaꞋin, yeve koɓolo ka uma ka ra̱ka̱ a vara yi n atali.
003	LEV	024	015	Dana uma a Isaraila, vuza na baci u yaꞋin kadanshi ki ishikushi a kubana u Ka̱shile ka̱ ni, i ta̱ a kutakacika yi adama a̱ unushi u ni.
003	LEV	024	016	Vuza na baci kpamu u yaꞋin kadanshi ki ishikushi a̱ ubuta̱ u Vuzavaguɗu, mayun ɗa a una yi. Uma ra̱ka̱ a vara yi n atali. Ko komoci, ko vuza likuci, u yaꞋan baci de kadanshi ki ishikushi u kula ku Vuzavaguɗu i ta̱ a kuna yi.
003	LEV	024	017	“Vuza na kpamu wu unai vuma, a̱yi feu i ta̱ a kuna yi.
003	LEV	024	018	Vuza na kpamu dem wu unai ilikuzuwa i vuza, wi ta̱ o kubonoko n ilikuzuwa i yoku i wuma.
003	LEV	024	019	Ɗa baci vuza u ukai toku m muna, ili i na u yaꞋin va a̱yi feu a yaꞋanka yi nannai,
003	LEV	024	020	ukoɗi a tsupa n ukoɗi, ka̱shi feu a tsupa n ka̱shi, kanga a tsupa n kanga. Uteku u na u ukai toku muna, a̱yi feu ta a ku uka yi nannai.
003	LEV	024	021	Vuza na kpamu dem wu unai ilikuzuwa i vuza, wi ta̱ o kubonoko n ilikuzuwa i yoku. Ama vuza na baci wu unai toku a̱yi feu i ta̱ a kuna yi.
003	LEV	024	022	Wila̱ u te u ɗa u kuka̱na̱ omoci n aza a̱ likuci dem, adama a na mpa ɗa Vuzavaguɗu Ka̱shile ka̱ ɗa.”
003	LEV	024	023	Ana Musa u kotsoi kuyaꞋan kadanshi n uma a Isaraila, ɗa a ɗikai vuza na u yaꞋin kadanshi ki ishikushi ka a̱ ka̱ra̱ka̱i oyonto, ɗa a varai ni n atali ali u kuwa̱i. Aza a Isaraila a yaꞋin derere tsu na Vuzavaguɗu u danai Musa.
003	LEV	025	001	Ɗaɗa Vuzavaguɗu u danai Musa a Kusan ku Sinai,
003	LEV	025	002	“YaꞋan kadanshi n uma a Isaraila, ka̱ta̱ vu dana le, a ayin a na baci i uwai a iɗika i na mi e kuneke ɗa̱ va, mayun i ka̱sukpa̱ iɗika ya yu uvuka a̱ ka̱ya̱ ke cindere dem, adama a na e neke Vuzavaguɗu tsugbayin.
003	LEV	025	003	A̱ya̱ a̱ ta̱li a̱ɗa̱ a kucimba ashina a̱ ɗa̱, a̱ya̱ a̱ ta̱li punu feu a̱ɗa̱ a kulapula ashina a nɗanga mi itacishi n ɗa̱, ka̱ta̱ i kyaꞋa a ɗa.
003	LEV	025	004	Ama a̱ ka̱ya̱ ke cindere, i ka̱sukpa̱ iɗika ya yu uvuka, adama a na i neke mu tsugbayin mpa Vuzavaguɗu vu ɗa̱. Ka̱ta̱ i cimba ashina a̱ ɗa̱ ko kpamu i lapula ashina a nɗanga mi itacishi a̱ ɗa̱ ba.
003	LEV	025	005	Ka̱ta̱ i kyaꞋa uta̱ci ko kpamu i taꞋa mambulu a nɗanga n na i kpa̱ɗa̱i kulapula ba, adama a na ka̱ya̱ ka na iɗika i kuvuka mayun ka ɗaɗa.
003	LEV	025	006	I na de dem iɗika ya i matsai a̱ ka̱ya̱ ka kuvuka ka Ashibi, i kokpo ta̱ ilikulya i nu, n agbashi a̱ nu a̱ma̱ci n ali, koɓolo n aza a zamalinga, n omoci a na i punu ida̱shi n avu,
003	LEV	025	007	koɓolo n ilikuzuwa i nu, nu nnama n kakamba dem. Ili i na baci de dem iɗika ya i matsai i ɗa yi ta̱ a kuyaꞋan kulyaꞋa.
003	LEV	025	008	“Vuzavaguɗu u danai, yi ta̱ e kukece a̱ya̱ a kuvuka e cindere, o kudokusu kucindere ali kucindere, ɗaɗa a̱ya̱ amangere n kuci derere.
003	LEV	025	009	A kanna ka kupa, ko wotoi u cindere, kanna ka kucinukpa n unushi kaꞋa, yi ta̱ a̱ kulika̱ kavana ka̱u ko te ɗai punu a iɗika ya.
003	LEV	025	010	I ɗika ka̱ya̱ ka amangerenkupa ka nampa kokpo ka ciɗa. Ka̱ta̱ i sala uba̱ruwi a iɗika ya dem n aza a na i punu ida̱shi feu. Wi ta̱ o kokpo ka̱ya̱ ka̱ ma̱za̱nga̱ wa̱ ɗa̱ dem. Yaba dem wi ta̱ o kubono a iɗika i na yi i ka̱ci ka̱ ni yi ikaya i ni, n ubuta̱ u kumaci u ni.
003	LEV	025	011	Ka̱ya̱ ka nampa ki ta̱ o kokpo ɗa̱ ka̱ya̱ ku uciyi uba̱ruwi wa̱ ɗa̱. A̱ ka̱ya̱ ka nampa ka ka̱ta̱ i yaꞋan vica̱Ꞌa̱, ko i kyaꞋa kpamu uta̱ci ba, ko kpamu i ɓolongu mambulu a nɗanga n na i kpa̱ɗa̱i kulapula ba.
003	LEV	025	012	Adama a na ka̱ya̱ ku uba̱ruwi ka̱ ɗa̱ kaꞋa, yi ta̱ a kuciɓa n kaꞋa mayin. Ama yi ta̱ a kulya uta̱ci a na ashina a̱ ɗa̱ a matsai koci.
003	LEV	025	013	“A ka̱ya̱ ku uba̱ruwi ka nampa, yaba dem u bono a iɗika i ni.
003	LEV	025	014	Ɗa baci vuza u tsulai, ko kpamu u denkei vuza ni vuza va aza a Isaraila ubuta̱, ka̱ta̱ a lyaꞋanai ba.
003	LEV	025	015	Ɗa baci vuza wa kutsula ubuta̱ u vuza na i ida̱shi ɗeɗevu, vu zuka n ka̱bunda̱i ka̱ a̱ya̱ ka na va kuyaꞋanka ulinga n iɗika ya kafu ka̱ya̱ ku uba̱ruwi ka ko bono.
003	LEV	025	016	Ɗa baci a̱ya̱ a na a buwai kafu ka̱ya̱ ku uba̱ruwi ko bono i gbayin ba, i ta̱ e kujebe ikebe ya, adama a na i ta̱ e kudenke wu derere n a̱ya̱ a na va kuyaꞋan ulinga punu va.
003	LEV	025	017	Ka̱ta̱ i lyaꞋanai ba, ama panai wovon u Ka̱shile ka̱ ɗa̱, adama a na Mpa ɗa Vuzavaguɗu Ka̱shile ka̱ ɗa̱.
003	LEV	025	018	“Ɗa baci i tonoi kadanshi ka̱ va̱ m wila̱ u va̱, yi ta̱ a̱ kuda̱sa̱ngu m ma̱ta̱na̱ a iɗika ya.
003	LEV	025	019	Ka̱ta̱ iɗika i matsa ka̱u, yi ta̱ a kulyaꞋa i cuwa̱ mayin, ka̱ta̱ i da̱sa̱ngi m ma̱ta̱na̱.
003	LEV	025	020	Ama yi ta̱ a kufuɗa kece, ‘Yiɗa̱i tsa kulyaꞋa a̱ ka̱ya̱ ke cindere ka kuvuka, ci cimba baci ba ɗa kpamu ci kyaꞋi ba?’
003	LEV	025	021	Mpa mi ta̱ a kuzuwaka ɗa̱ una̱singai a̱ ka̱ya̱ ka̱ ta̱li, tsu na iɗika ya i kumatsa ka̱u ka̱ta̱ i lyaꞋatangu ɗa̱ ali a̱ya̱ a tatsu.
003	LEV	025	022	A ayin a na baci i cimbai a̱ ka̱ya̱ ka̱ kunla̱i ka, yi ta̱ o kuyongo a kulyaꞋa i ɗa ali sai ayin a na i savu i ka̱ya̱ ka̱ kuci i yawai.
003	LEV	025	023	“Ka̱ta̱ i denge iɗika ya ra̱ka̱-ra̱ka̱ ba, adama a na iɗika ya i va̱ i ɗa. A̱ɗa̱ kpamu omoci a ɗa yi wa̱ va̱, aza a na i ida̱shi a kucimbasa ubuta̱ wa.
003	LEV	025	024	Iɗika i na de dem i ka̱na̱i yo okpoi i ɗa̱, yi baci e kudenge i ɗa ye ece aza a̱ ubuta̱ a ko i ta̱ a̱ kushiba̱ i ɗa.
003	LEV	025	025	“Ɗa baci vuza yoku a̱ ka̱tsuma̱ ka̱ ɗa̱ wo okpoi n unambi, ali ɗa u pecei iɗika i ni ɗa u dengei, to vuza yoku a̱ ka̱tsuma̱ ka uma a̱ ni u tsulasaka i na u dengei va.
003	LEV	025	026	Ɗa baci vuza na u dengei iɗika ya wi babu vuza ni vu na u kushiba̱ iɗika ya, ama ɗa u ta̱wa̱i u ciya̱i utsura u na wa kufuɗa wa̱ shiba̱ iɗika ya n ka̱ci ka̱ ni,
003	LEV	025	027	sai u kece ka̱bunda̱i ka̱ a̱ya̱ a na a yaꞋin, ka̱ta̱ u bonoko n kagimi ki ikebe ka na ka buwai u vuza na u denkei ubuta̱ wa, ka̱ta̱ u bono u ka̱na̱ ubuta̱ u ni.
003	LEV	025	028	Ama ɗa baci u ciya̱i ikebe i na wa kutsupaka ba, to vuza na u tsulai iɗika ya wi ta̱ a kulyaꞋa kelime n kucimba iɗika ya, ali sai ka̱ya̱ ka amangerenkupa ka ku uba̱ruwi ka yawa. A̱ ka̱ya̱ ka nampa ka ɗaɗa o kubonoko vuma va n iɗika i ni.
003	LEV	025	029	“Ɗa baci vuza u dengei kpaꞋa a̱ ka̱tsuma̱ ka̱ likuci i na yi ukanji m mashilya, wi ta̱ a kufuɗa wa̱ tsulasaka ku ɗa a̱ ka̱ya̱ ku uboni ka na u dengei ku ɗa punu a̱ ka̱ya̱ ka nanlo ka, wi ta̱ n utsura u tsulasaka ku ɗa̱.
003	LEV	025	030	Ama ɗa baci ka̱ya̱ ka shanai ali ka pasai babu na u fuɗai u tsulasakai kpaꞋa ka, kpaꞋa ku ukanji m mashilya ka ki ta̱ o kokpo ku vuza n na u tsulai ku ɗa va nu ntsukaya n ni. O kubonoko yi kpaꞋa ka a̱ ka̱ya̱ ka amangerenkupa ka ba.
003	LEV	025	031	Ama iꞋuwa i wawaꞋa a̱ likuci i kenkeꞋen babu ukanji ni nshilya, na lo okpo ta̱ likuci ya abali. I ta̱ a kufuɗa ku tsulasaka kpamu i ɗa, ka̱ta̱ o bonoko i ɗa a̱ ka̱ya̱ ka amangerenkupa ku uciyi wu uba̱ruwi.
003	LEV	025	032	Aza e Levi i ta̱ n utsura u na a tsulasaka iꞋuwa i le a̱ likuci i le, a ayin dem.
003	LEV	025	033	Vuza va aza e Levi vi yoku u denge baci kpaꞋa punu a̱ likuci i nampa ya, ɗa a fuɗai a tsulasakai ku ɗa ba, mayun ɗa o bonoko n ku ɗa a̱ ka̱ya̱ ku uciyi uba̱ruwi, adama a na iꞋuwa i na aza e Levi i n i ɗa i ka̱ci ke le i ɗa a̱ ubuta̱ wa aza a Isaraila.
003	LEV	025	034	Ama ubuta̱ u kalina u na wi punu a̱ likuci i le ya dem, e kudenge u ɗa ba, adama a na ubuta̱ u le u ɗa u na wi u ka̱ci ke le.
003	LEV	025	035	“Ɗa baci vuza yoku vu ɗa̱ vuza va aza a Isaraila wi n unambi ali ɗa u kpa̱ɗa̱i kpamu kufuɗa kuɓa̱nka̱ ka̱ci ka̱ ni, ɓa̱nka̱i ni tsu na i kuyaꞋan n komoci ko vuza na u ta̱wa̱i babu kushamgba ka̱u, adama a na u lyaꞋa kelime n kuyongo n a̱ɗa̱.
003	LEV	025	036	Ka̱ta̱ i la̱nsa̱ kodokpotsu ko ili i na i kuꞋuwa ɗa̱ punu adama a̱ ni ba. Ama panai wovon u Ka̱shile u ɗa̱, adama a na vuza vu likuci i ɗa̱ u lyaꞋa kelime n kuyongo n a̱ɗa̱.
003	LEV	025	037	Ka̱ta̱ i neke yi okopu e ikebe n kodokpotsu punu ba, ko i denke yi ilikulya n i na i kuꞋuwa ɗa̱ punu ba.
003	LEV	025	038	Mpa ɗa Vuzavaguɗu Ka̱shile ka̱ ɗa̱, vuza na wu uta̱ka̱i ɗa̱ a iɗika i Masar, ka̱ta̱ n neke ɗa̱ iɗika ya aza a KanaꞋana, ka̱ta̱ kpamu mo okpo Ka̱shile ka̱ ɗa̱.
003	LEV	025	039	“Ɗa baci vuma te a̱ ka̱tsuma̱ ka aza a̱ ɗa̱ wo okpoi vuza vu unambi, ali ɗa u dengei ka̱ci ka̱ ni wa̱ nu, ka̱ta̱ vu takacika yi u yaꞋan ulinga tsu kagbashi ba.
003	LEV	025	040	Vi ta̱ a kuɗika yi wo okpo an vuza zamalinga wa̱ nu, ko kpamu vuza na wi ida̱shi n avu makyan kenu. Wi ta̱ a kuyaꞋanka wu ulinga ali a̱ya̱ amangerenkupa ku uciyi wu uba̱ruwi.
003	LEV	025	041	A ayin a nanlo a̱yi va m muku n ni i ta̱ a̱ kuka̱sukpa̱ le, ka̱ta̱ a laza a kubana a̱ ubuta̱ wu umaci u ni, a̱ ubuta̱ u na ikaya i ni i yongoi.
003	LEV	025	042	Adama a na uma a Isaraila agbashi a̱ va̱ a ɗa, aza a na mu uta̱ka̱i a iɗika i Masar, ka̱ta̱ e denge le tsa agbashi ba.
003	LEV	025	043	Ka̱ta̱ vu lyaꞋaka yi tsugono tsu na va kutakacika yi ba, ama vu pana wovon u Ka̱shile ka̱ nu.
003	LEV	025	044	Ɗa baci vu cigai kutsula agbashi ali n a̱ma̱ci, vi ta̱ a kufuɗa kutsula le a̱ likuci kakau i na yi uka̱ra̱Ꞌi u nu dem.
003	LEV	025	045	Vi ta̱ a kufuɗa kutsula agbashi o omoci a na i ida̱shi n a̱ɗa̱, koɓolo m muku n na ele a matsai a iɗika i nu. I ta̱ o kokpo uma a̱ nu.
003	LEV	025	046	Vi ta̱ a kufuɗa vu bonoko le okpo uma a̱ ka̱ci ka̱ nu n uma a̱ muku n nu, adama a na okpo ucanuku u muku n nu. I ta̱ o kokpo ɗa̱ agbashi ali sai uteku u wuma u le. Ama uma a̱ ɗa̱ aza a Isaraila, vuza wa kulyaꞋaka toku tsugono tsu na a kutakacikanai ba.
003	LEV	025	047	“Ɗa baci komoci ka na ki ida̱shi wa̱ ɗa̱ kokpoi vuza vu uciyi, ɗa toku ɗa̱, vuza va aza a Isaraila wo okpoi vuza vu unambi ali ɗa u dengei ka̱ci ka̱ ni a̱ ubuta̱ u komoci ka nanlo, ko ubuta̱ u uma o komoci a,
003	LEV	025	048	i ta̱ n utsura u ku tsulasaka vuma vi Isaraila va wana ɗai baci u denge ka̱ci ka̱ ni. Kumaci ku ni ku te ki ta̱ a kufuɗa ku tsulasaka yi.
003	LEV	025	049	Ko esheku e keꞋen ko vashi vi ni, ko vuza ni yoku vu na i e kefeku ke te, wi ta̱ a kufuɗa ku tsulasaka yi. A̱yi n ka̱ci ka̱ ni u tsurakpa baci ta na, wi ta̱ a kufuɗa ku tsulasaka ka̱ci ka̱ ni.
003	LEV	025	050	A̱yi va n vuza na u tsulai ni va i ta̱ e kukece ka̱bunda̱i ka̱ a̱ya̱ ka na u tsulakai ni va, ka̱ta̱ a̱yi n vuza na u tsulai ni e kece ka̱bunda̱i ka̱ ka̱ya̱ ka na u dengei ka̱ci ka̱ ni wa̱ ni va ali a kubana a̱ ka̱ya̱ ku uba̱ruwi, ikebe i tsulaga i na a tsulakai ni va yu uta̱ kau n ka̱bunda̱i ka̱ a̱ya̱ ka. Makyan ma na wi ishi u vuza na u tsulai ni va wo okpo derere n katsupu ka vuza zamalinga.
003	LEV	025	051	A̱ya̱ a buwa baci n a̱bunda̱i, wi ta̱ a ku tsulasaka ka̱ci ka̱ ni derere n ka̱bunda̱i ki ikebe i na wi isai a ayin a na u dengei ka̱ci ka̱ ni.
003	LEV	025	052	Ama kenu ɗa baci a̱ya̱ a a buwai kafu ka̱ɗiva̱ ka amangerenkupa ka̱ kuciya̱ uba̱ruwi ka, u kotso u tsupa ikebe i kenu adama a na u tsulasaka ka̱ci ka̱ ni.
003	LEV	025	053	A̱ ka̱tsuma̱ ka̱ a̱ya̱ a na wi a kuyaꞋanka komoci ka na ka tsulai ni ulinga, u yaꞋanka yi tsu na u ci yaꞋanka vuza vu zamalinga. Ka̱ta̱ ra̱ka̱ vu ɗa̱ i ka̱sukpa̱ u takacika yi n ka gbani-gbani ba.
003	LEV	025	054	Ama ɗa baci u ciya̱i utsulusuki n uye kakau u nanlo ba, vuma va m muku n ni a ka̱sukpa̱ le a̱ ka̱ya̱ ka amangerenkupa ku uba̱ruwi.
003	LEV	025	055	Adama a na uma a Isaraila agbashi a̱ va̱ a ɗa, ele agbashi a ɗa a na mu utuka̱i a iɗika i Masar. Mpa ɗa Vuzavaguɗu Ka̱shile ka̱ ɗa̱.
003	LEV	026	001	“Vuzavaguɗu u danai, ka̱ta̱ i yaꞋanka ka̱ci ka̱ ɗa̱ ka̱ma̱li ko katali ka na i kuyaꞋanka kavasa ba, ko kpamu i sheꞋwe atali adama a na okpo ɗa̱ a̱ma̱li a na i kutono ba, adama a na Mpa ɗa Vuzavaguɗu Ka̱shile ka̱ ɗa̱.
003	LEV	026	002	Mayun ɗa i ciɓa n kanna ka Ashibi ka kuvuka ka̱ va̱, ka̱ta̱ kpamu i neke A̱Ꞌisa̱ a̱ va̱ tsugbayin. Mpa ɗa Vuzavaguɗu.
003	LEV	026	003	“Ɗa baci i tonoi wila̱ u va̱, ɗa kpamu i ɓa̱na̱i u ɗa, ɗa i yaꞋin ulinga n u ɗa,
003	LEV	026	004	mi ta̱ a̱ kutuka̱ ɗa̱ n lyushi a ayin a na o yotsoi, iɗika yi ta̱ a kumatsa ili n a̱bunda̱i, nɗanga feu mi ta̱ a kumatsa umaci u le.
003	LEV	026	005	Ashina a̱ ɗa̱ i ta̱ a kumatsa ili n a̱bunda̱i, ka̱ta̱ i yongo a vikyaꞋa ali i cina ayin a na i kutaꞋa umaci wu nɗanga u ɗa̱, ka̱ta̱ kpamu i yongo a kutaꞋa umaci wu nɗanga ali a kubana a ayin a̱ vica̱Ꞌa̱. Yi ta̱ a kulyaꞋa ilikulya i na i cikalai, Ka̱ta̱ i da̱sa̱ngi a iɗika i ɗa̱ m ma̱ta̱na̱.
003	LEV	026	006	Mi ta̱ e kuneke ɗa̱ ma̱ta̱na̱ a iɗika ya, a̱ɗa̱ yi ta̱ a kuvaku babu wovon wi ili i yoku. Mi ta̱ o kuloko nnama n kakamba n na n kuzuwa ɗa̱ wovon a iɗika ya, kuvon kpamu ka kusaꞋwa likuci i ɗa̱ ba.
003	LEV	026	007	A̱ɗa̱ yi ta̱ a kuna irala i ɗa̱ n a̱bunda̱i a̱ ubuta̱ u kuvon.
003	LEV	026	008	A̱ɗa̱ uma a tawun yi ta̱ a kukiyangu uma amangatawun, ka̱ta̱ a̱ɗa̱ uma amangatawun i kiyangu uma a̱kpa̱n kupa. Ka̱ta̱ yu una irala i ɗa̱ n kotokobi.
003	LEV	026	009	Mpa mi ta̱ a̱ kinda ɗa̱ n tsuloboi, ka̱ta̱ n zuwa ɗa̱ i matsasaka i yimkpa n ka̱bunda̱i. Ka̱ta̱ Mpa ta na n shatangu uzuwakpani u va̱ n a̱ɗa̱.
003	LEV	026	010	I kuyongo ta̱ a kulyaꞋa ili i ɓaluꞋu i na i kyaꞋi, ali i la̱nsa̱ ubuta̱ u na i kutakpa ya zuwa adama a na i ciya̱ ubuta̱ u na i kuzuwa i savu ya.
003	LEV	026	011	Mpa mi ta̱ o kuyongo wa̱ ɗa̱ a̱ Ma̱va̱li ma ciɗa ma̱ va̱, mpa ma kupana unata u ɗa̱ ba.
003	LEV	026	012	Mpa mi ta̱ a kuwala punu a̱ ka̱tsuma̱ ka̱ ɗa̱ ka̱ta̱ mo okpo Ka̱shile ka̱ ɗa̱, ka̱ta̱ a̱ɗa̱ kpamu yo okpo uma a̱ va̱
003	LEV	026	013	Mpa ɗa Vuzavaguɗu Ka̱shile ka̱ ɗa̱, ka na ka̱ uta̱ka̱i ɗa̱ a iɗika i Masar, adama a na ka̱ta̱ i doku yo okpo agbashi a uma a Masar ba. Mpa m gbatya ta̱ kogboli ka tsugbashi e eɗeku a̱ ɗa̱ adama a na yo okpo ba̱ri.
003	LEV	026	014	“Ɗaɗa Vuzavaguɗu u danai, ama ɗa baci i kpa̱ɗa̱i kupana ka̱ va̱, ɗa kpamu i kpa̱ɗa̱i kutono wila̱ u nampa dem,
003	LEV	026	015	ɗa i iwain wila̱ u va̱ ɗa i goyoi u ɗa, ali ɗa i kpa̱ɗa̱i kutono u ɗa, ɗa kpamu i pasai uzuwakpani u va̱,
003	LEV	026	016	to na ɗa atakaci a na n kuneke ɗa̱. Mi ta̱ a̱ kusuꞋuku ɗa̱ n wunla̱i u gbani-gbani, mɓa̱la̱ kakau m ma̱vuna̱ ma na ma̱ kula̱nga̱sa̱ ɗa̱ a̱shi, ka̱ta̱ i ka̱na̱ kuyamba. Gbani ɗa ya kuyaꞋan vica̱Ꞌa̱, adama a na irala i ɗa̱ i ɗa i kulyaꞋaka ɗa̱ i ɗa.
003	LEV	026	017	Mpa mi ta̱ a kuzuwa tsurala n a̱ɗa̱ adama a na ka̱ta̱ irala i ɗa̱ i lyaꞋa ɗa̱ n kuvon, irala i ɗa̱ yi ta̱ a kulyaꞋaka ɗa̱ tsugono, ka̱ta̱ i ka̱na̱ ilaɗi babu vuza u saɓa ɗa̱.
003	LEV	026	018	Ɗa baci ili i nampa ra̱ka̱ i lazai ɗa i kpa̱ɗa̱i kupanaka mu, ka̱ta̱ n doku atakaci a̱ ɗa̱ ali kucindere.
003	LEV	026	019	Mpa mi ta̱ a kutakpa ugbamukaci u ɗa̱ ka̱ta̱ m kpa̱ɗa̱ kuyoꞋoko ɗa̱ mini, ashina a̱ ɗa̱ a na yi a kucimba kpamu i ta̱ e kuɗekpe ka̱ta̱ iɗika i gbama tsu kakpanlai.
003	LEV	026	020	Yi ta̱ a kutakacika ka̱ci ka̱ ɗa̱ n ulinga gbani, adama a na ashina a̱ ɗa̱ a kumatsa ili i makara kpamu ba, nɗanga kpamu ma ashina a̱ ɗa̱ n kumatsa imacishi yi nɗanga ba.
003	LEV	026	021	“Ɗa baci i lyaꞋi kelime n kuyaꞋanka mu ugbamukaci ɗa i kpa̱ɗa̱i kupana ka̱ va̱, Mpa mi ta̱ o kudoku ɗa̱ atakaci ali kucindere adama a̱ unushi u ɗa̱.
003	LEV	026	022	Mpa mi ta̱ a̱ kusuꞋuku ɗa̱ nu nnama n kakamba m gbani-gbani, aza a na a kuyaꞋan koli ka̱ muku n ɗa̱, ka̱ta̱ a una ilikuzuwa i ɗa̱, ka̱ta̱ e jebe ɗa̱ ka̱bunda̱i ali tsu na a̱ kukpa̱ɗa̱ kene uma a uye wu nwalu u ɗa̱.
003	LEV	026	023	“Ɗa baci ali n gogo na i kpa̱ɗa̱i kupana ka̱ va̱, ama ɗa i lyaꞋi kelime n kuyaꞋanka mu ugbamukaci,
003	LEV	026	024	Mpa feu mi ta̱ o kokpo a tsurala n a̱ɗa̱. Mpa n ka̱ci ka̱ va̱ mi ta̱ e kuneke ɗa̱ atakaci a na a laꞋi a cau ali kucindere adama a̱ unushi u ɗa̱.
003	LEV	026	025	Mi ta̱ a̱ kutuka̱ ɗa̱ n kuvon ku na ka kuyaꞋanka mu katsupu adama a na i iwan ta̱ uzuwakpani u va̱. Ɗa baci i sumai o kubono n ka̱ca̱pa̱ a kuꞋuwa a̱ likuci i gbayin i ɗa̱ adama a na i sheɗeku, mi ta̱ a̱ kusuꞋuku ɗa̱ m ma̱dukpa̱ ma gbani-gbani ma na ma kuzuwa ɗa̱ i neke utan a̱ ubuta̱ wa irala a̱ ɗa̱.
003	LEV	026	026	Ɗa baci m kpanduki uye u kuciya̱ wi ilikulya u ɗa̱, a̱ma̱ci kupa i ta̱ a̱ kuya̱na̱ka̱ ɗa̱ e kenle ke te, ka̱ta̱ a̱ peceke ɗa̱ ugisanki. Yi ta̱ a kulyaꞋa i ɗa ama ya̱ kucuwa̱ ba.
003	LEV	026	027	“Ɗa baci kpamu i kpa̱ɗa̱i kupana ka̱ va̱, ɗa i lyaꞋi kelime n kuyaꞋanka mu ugbamukaci,
003	LEV	026	028	mpa a̱ ka̱tsuma̱ ku una̱mgbuka̱tsuma̱ ka̱ va̱ mi ta̱ a kuzuwa tsurala n a̱ɗa̱, ka̱ta̱ n neke ɗa̱ atakaci adama a̱ unushi u ɗa̱ ali kucindere u laꞋa ci cau.
003	LEV	026	029	Ka̱ta̱ ta na i ka̱na̱ kutakuma inyama i muku mo olobo ni nkere n ɗa̱ adama a kambulu.
003	LEV	026	030	Ka̱ta̱ Mpa m ɓoso ubuta̱ u kutoni u ɗa̱, n la̱nga̱sa̱ atalialyuka a ili i ma̱gula̱ni n ɗa̱, n kingira even a ikyamba a̱ ɗa̱ zuva va̱ a̱ma̱li a̱ ɗa̱ a babu wuma. Ka̱ta̱ yo okpo ili yu unata wa̱ va̱.
003	LEV	026	031	Mpa mi ta̱ o kubonoko likuci i gbagbaꞋin i ɗa̱ agali, n la̱nga̱sa̱ nva̱li n ɗa̱, ka̱ta̱ m kpa̱ɗa̱ kuciga ma̱gula̱ni me kuneꞋe ma̱ ɗa̱.
003	LEV	026	032	Ka̱ta̱ n la̱nga̱sa̱ iɗika i ɗa̱, ciya̱ irala i ɗa̱ i na i ta̱wa̱i kuda̱sa̱ngu punu i ɗa, a namba i na a kudansa adama a una̱mgbi wi iɗika ya.
003	LEV	026	033	Mpa mi ta̱ a kuwacuwa ɗa̱ a iɗika kakau, ka̱ta̱ n tala kotokobi ka̱ va̱ n guva ɗa̱. Ka̱ta̱ n zuwa iɗika i ɗa̱ yo okpo agali, likuci i gbagbaꞋin i ɗa̱ yo okpo lekeɗi.
003	LEV	026	034	“Ka̱ta̱ iɗika i ɗa̱ i ciya̱ a̱ya̱ a̱ ni a wuvuki a ayin a na yi ishi yo okpoi agali, a ayin a na yi ishi ida̱shi a̱ likuci yi irala i ɗa̱. Ka̱ta̱ iɗika ya yu uvuka mayin.
003	LEV	026	035	Ayin a na baci iɗika ya yo okpoi agali, i ɗa yi ta̱ a̱ kuciya̱ wuvuki u ni u na ishi a̱ sa̱nka̱i ni a̱ a̱ya̱ a kuvuka a na i yongoi punu a i ɗa.
003	LEV	026	036	Ama a̱ɗa̱ vu na i buwai, ka̱ta̱ n zuwa a̱ɗu a̱ ɗa̱ okpo n wovon punu a̱ likuci yi irala i ɗa̱ ali izumgbi i wunla̱i ya̱ a̱vuku koci i zuwa ɗa̱ ilaɗi. Ka̱ta̱ i suma uteku tsa aza na i o kutono n kotokobi, ka̱ta̱ i ka̱na̱ kuta̱ɗa̱tsa̱ n i yikpa̱i a iɗika gbani, ashe babu ta na vuza na wi o kutono ɗa̱.
003	LEV	026	037	Yi ta̱ a̱ kuka̱na̱ magamanai uteku tsa aza a na i a kusuma ukpa̱ u kotokobi, babu ta na vuza na wi lo a kusaɓa ɗa̱. Yi a kufuɗa kushilika̱ n irala i ɗa̱ ba.
003	LEV	026	038	A kuta̱wa̱ a ukocishi, yi ta̱ a̱ kukuwa̱ a iɗika kakau, iɗika yi irala i ɗa̱ yi ta̱ o kusoɗongu ɗa̱.
003	LEV	026	039	A̱ɗa̱ vu na i buwai ta ya̱ kuka̱na̱ kukotso nannai a̱ likuci yi irala i ɗa̱ adama a̱ unushi u ɗa̱ koɓolo n unushi wi ikaya i ɗa̱.
003	LEV	026	040	“Ama a̱ ushuku baci n unushi u le koɓolo n unushi wi ikaya i le, tsu na a̱ ka̱sukpa̱i mu ɗa kpamu a yaꞋankai mu ugbamukaci,
003	LEV	026	041	i ɗa i zuwai ɗa n yaꞋin feu wupa a kubana we le ali ɗa n lokoi le a kubana a iɗika yi irala i le, a ayin a na baci a̱ɗu a ugbami e le o bonoi a uye ɗa a̱ shika̱i unushi u le, ɗa a̱ ka̱sukpa̱i ka gbani-gbani ke le,
003	LEV	026	042	mi ta̱ a kuciɓa n uzuwakpani u va̱ n Yakubu, n Ishaku, n Ibirahi ka̱ta̱ n ciɓa n iɗika ya.
003	LEV	026	043	Kafu i nanlo i gita̱, uma a̱ va̱ i ta̱ a kuzuwa uma a̱ ka̱sukpa̱ iɗika i le, ka̱ta̱ i ɗa i pana uyoꞋo u wuvuki u ni a ayin a na yi ishi agali. I ta̱ a kutakacika adama a̱ unushi u na a yaꞋin adama a na a iwan ta̱ wila̱ u va̱ n kadanshi ka̱ va̱.
003	LEV	026	044	Ko n nannai dem, a ayin a na i a iɗika yi irala i le mi a kuꞋiwan le ba, ko n yaꞋan wupa n ele ciya̱ mu una le ra̱ka̱ ko n koɗo uzuwakpani u na n yaꞋin n ele. Mpa ɗa Vuzavaguɗu Ka̱shile ke le.
003	LEV	026	045	Ama adama e le, mi ta̱ a kuciɓa n uzuwakpani u va̱ n ikaya i le i na mu uta̱ka̱i a iɗika i Masar aduniyan e kene adama a na mo okpo Ka̱shile ke le. Mpa ɗa Vuzavaguɗu.”
003	LEV	026	046	Na ɗa wila̱ n kadanshi n ili i kutono i na Vuzavaguɗu u yaꞋin n aza a Isaraila a̱ ubuta̱ u Musa a Kusan ku Sinai.
003	LEV	027	001	Vuzavaguɗu u danai Musa,
003	LEV	027	002	“YaꞋan kadanshi n uma a Isaraila ka̱ta̱ vu dana le, ɗa baci vuza u yaꞋin akucina a na u kuneke vuma u yaꞋanka mu ulinga, vuza na e nekei mu va i ta̱ a kufuɗa kushiba̱ yi n ikebe i na vuza yoku u kutsupa ganu n vuma va.
003	LEV	027	003	Zuwai katsupu ka mavali vuza va̱ a̱ya̱ kamanga a kubana a̱ya̱ amangatatsu derere n ikebe i shekelu amangerenkupa, uteku tsa agisana agisamkpatsu ya̱ A̱Ꞌisa̱,
003	LEV	027	004	ama mavuka ma baci ma na mi n a̱ya̱ tsu nanlo feu, zuwai katsupu ka̱ ni derere n ikebe i shekelu kamangankupa.
003	LEV	027	005	Ama maku mo kolobo ma baci ma̱ a̱ya̱ a tawun a kubana kamanga, zuwai katsupu ka̱ ni derere n ikebe i shekelu kamanga, maku ma vuka tamkpamu a zuwaka yi ikebe i shekelu kupa.
003	LEV	027	006	Ama maku mo wotoi u te ma baci a kubana a̱ya̱ a tawun, zuwai katsupu ka mavali derere n ikebe i shekelu vu tawun, mavuka tamkpamu derere n ikebe i shekelu vu tatsu.
003	LEV	027	007	Ama vuma va̱ a̱ya̱ amangatatsu ɗa baci ko ulaji, zuwai katsupu ka vali derere n ikebe i shekelu gendu, vuka tamkpamu ikebe i shekelu kupa.
003	LEV	027	008	Ɗa baci vuma na u yaꞋin akucina wo okpoi vuza vu unambi u na wi a kufuɗa kutsupa ikebe i na a zuwakai ni ba, sai u banka n vuma va a̱ ubuta̱ u ganu, a̱yi ɗa vuza na u kufuɗa kujebeke yi ugana wa uteku tsu na wa kufuɗa kutsupa.
003	LEV	027	009	“Ili i na u yaꞋankai akucina a ilikuzuwa i ɗa baci i na a kufuɗa kuyaꞋanka Vuzavaguɗu kuneꞋe, to ilikuzuwa i nanlo i na e nekei va yo okpo ta̱ ciɗa.
003	LEV	027	010	Ka̱ta̱ u sabaꞋa ma ba ko kpamu u yaꞋansaka ma singai ma m ma gbani-gbani ba. Ɗa baci u sabaꞋi nannai, dem vu le i ta̱ o kokpo ciɗa, ka̱ta̱ kpamu a lyuka le a̱va̱
003	LEV	027	011	Ama ɗa baci akucina a okpoi a manama ma na mi ciɗa ba, ma na mi kuyaꞋanka kuneꞋe a̱ ubuta̱ u Vuzavaguɗu ba, mayun ɗa a ɗika e neke ma ganu,
003	LEV	027	012	vuza na u kukondo maꞋa, ko ma singai maꞋa ko ma singai maꞋa ba. Ikebe i na baci de dem ganu u kiɗakai maꞋa, wo kokpo nannai.
003	LEV	027	013	Ama vuza va akucina va u ciga baci wa tsulasaka manama ma, to sai u doku u gboku u te a̱ ka̱tsuma̱ ku u tawun ki ikebe i na a zuwai.
003	LEV	027	014	“Ɗa baci vuza u nekei kpaꞋa ku ni tsu kuneꞋe ki ili i ciɗa a̱ ubuta̱ u Vuzavaguɗu, ka̱ta̱ ganu u kiɗaka yi ikebe derere n tsu ugaꞋin ko una̱mgbi u kpaꞋa wa. Ikebe i na baci de dem ganu u kiɗai ta tana wo kokpo nannai.
003	LEV	027	015	Ɗa baci vuza na u nekei kpaꞋa ka u cikalai ku tsulasaka ku ɗa, to sai u doku ugboku u te a̱ ka̱tsuma̱ ku u tawun ki ikebe i na a tsupai ni, ka̱ta̱ kpaꞋa ka kokpo ku ni kpamu.
003	LEV	027	016	“Ɗa baci vuza u nekei Vuzavaguɗu upecu u iɗika i ni, u gaꞋan ta̱ a zuwa ikebe i ni yo okpo derere n icuꞋu i na i gaꞋin a̱ ca̱Ꞌa̱ a kashina ka. I ta̱ e kukece ikebe ya yo okpo azurufa kupa a nca̱tsu kamanga dem vi ili i kashina.
003	LEV	027	017	Ɗa baci u nekei kashina ka a ayin a̱ ka̱ya̱ ka̱ ma̱za̱nga̱ ka amangerenkupa, ikebe i na e kecei ɗe va o kudoku a sabaꞋa i ɗa ba.
003	LEV	027	018	Ama ɗa baci u nekei kashina ka wana ɗai a̱ya̱ amangerenkupa a̱ uba̱ruwi a laza, to sai ganu wi indana derere wu untsukpa a̱ya̱ a na a buwai a kubana a̱ ka̱ya̱ ka amangerenkupa ka. Ka̱ta̱ e jebe ka̱bunda̱i ki ikebe ka na a kutsupa.
003	LEV	027	019	Ɗa baci vuza na u nekei kashina ka u cikalai kubono ku tsulasaka kaꞋa, to sai u doku ugboku u te a̱ ka̱tsuma̱ ku u tawun wi ikebe i na yi derere, ka̱ta̱ kashina ka kpamu ko okpo ka̱ ni.
003	LEV	027	020	Ama u tsulasaka baci kashina ka ba, ko ta na u denke baci vuza yoku kau, kashina ka ka buwa ku tsulasaka ba.
003	LEV	027	021	Ɗa baci e nekei kashina ka a ka̱ya̱ ku uba̱ruwi, ki ta̱ o kokpo kuneꞋe ku ciɗa u Vuzavaguɗu, ka̱ta̱ kokpo ucanuku u anan ganu.
003	LEV	027	022	Ɗa baci vuza u nekei Vuzavaguɗu kashina ka na u tsulai, ka na kokpoi ili i ka̱ci ka̱ ni m kpaꞋa ku ni koci ba,
003	LEV	027	023	ganu wi ta̱ a kuzuwaka kaꞋa ikebe derere n a̱ya̱ a na a buwai a̱ ka̱ya̱ ka amangerenkupa ku uba̱ruwi, ka̱ta̱ vuma va ta na u tsupa i na i kuyaꞋan derere a kanna ka nanlo ka, ci ili i na yi ciɗa a̱ ubuta̱ u Vuzavaguɗu.
003	LEV	027	024	A ka̱ya̱ ka amangerenkupa ku uba̱ruwi, kashina ka ki ta̱ o kubono e ekiye a vuza na u denkei ni, vuza na kashina ka kishi ka̱ ni.
003	LEV	027	025	Katsupu ka na a zuwai dem i ta̱ e kukece kaꞋa kokpo derere n kagisamkpatsu ka̱ A̱Ꞌisa̱.
003	LEV	027	026	“Ɗa Vuzavaguɗu u danai, babu vuza na u kuneke maku mu ugiti ma manama, adama a na maku mu ugiti dem ma Vuzavaguɗu maꞋa, ko kanaka ko malala.
003	LEV	027	027	Ama manama ma na mi ciɗa ba, wi ta̱ a kufuɗa kushiba̱ maꞋa derere n katsupu ka na a zuwakai ni ka̱ta̱ u doku ugboku u te a̱ ka̱tsuma̱ ka tawun ki ili i na yi derere va. U tsulasaka baci ma ba, sai e denge maꞋa derere n katsupu ka na ko yotsoi ni.
003	LEV	027	028	“Ama ili i na baci de dem vuma u kuzuwa adama a Vuzavaguɗu, ko vuma ko manama, ko kashina ka kpaꞋa, o doku a shiba̱ i ɗa ba, adama a na ili i na a kanzakai Vuzavaguɗu yi ta̱ ciɗa.
003	LEV	027	029	Babu vuma na e kuneke adama a kuna, ka̱ta̱ o doku a tsulasaka yi kpamu. Mayun vuma vu nanlo a una yi.
003	LEV	027	030	“Ili i te a̱ ka̱tsuma̱ ka kupa ki ili i kashina dem, ko ili i na a̱ ca̱Ꞌi ɗa a kyaꞋi ko umaci wu nɗanga, dem i Vuzavaguɗu i ɗa. I ɗa yi ta̱ ciɗa u Vuzavaguɗu.
003	LEV	027	031	Vuza u ciga baci u tsulasaka ili i te a̱ ka̱tsuma̱ ka kupa ki na wu uta̱ka̱i, mayun ɗa u doku ugboku u te a̱ ka̱tsuma̱ ka tawun ki ili i na e kecei.
003	LEV	027	032	Ili i te a̱ ka̱tsuma̱ ka kupa yu ushiga wa anaka, wu nraɗika ko nkyon, i Vuzavaguɗu i ɗa. Ayin a na e kukece nnama ma, ma kupa dem ma Vuzavaguɗu maꞋa.
003	LEV	027	033	Ka̱ta̱ u yaꞋan kazagba u ɗika vuza singai u ka̱sukpa̱ vuza gbani-gbani ba. Ko kasabaꞋa ka̱ta̱ vi yaꞋan ba. Ɗa baci vi yaꞋin kasabaꞋa, to dem vu le i ta̱ o kokpo ciɗa. I ta na a kufuɗa ku tsulasaka le ba.”
003	LEV	027	034	Nava ɗaɗa wila̱ u na Vuzavaguɗu u nekei Musa a Kusan ku Sinai adama a uma a Isaraila.
#
# BOOK	004	NUM	Numbers	Mekecu
004	NUM	001	001	A kanna ka iyain ko wotoi u ire, a̱ ka̱ya̱ ke ire ka ayin a na aza a Isaraila a ka̱sukpa̱i Masar, ɗa Vuzavaguɗu u yaꞋin kadanshi m Musa a Kusan ku Sinai e meremune, a̱ Ma̱va̱li mo Oɓolo. Ɗa u danai,
004	NUM	001	002	“Avu n Haruna a̱ɗa̱ ɗa i kukece uma a Isaraila kumaci-kumaci m kpaꞋa-kpaꞋa, ka̱ta̱ i ɗana kula ku mavali dem,
004	NUM	001	003	aza a na a yawai a̱ya̱ kamanga ko vuza gbayin dem vuza na u kufuɗa ulinga u tsusoji.
004	NUM	001	004	I folono vuza te a̱ ka̱tsuma̱ ku umaci dem a̱yi na wi kesheku ka kpaꞋa, a̱ ɓa̱nka̱ ɗa̱.
004	NUM	001	005	Ula a ali a na a̱ kuɓa̱nka̱ ɗa̱ a ɗaɗa na. A kumaci ku Ruben, Elizu kolobo ka Shedeyu.
004	NUM	001	006	A kumaci ku Simiyon, Shelumiye kolobo ka Zurishada.
004	NUM	001	007	A kumaci ku Yahuda, Nashon kolobo ka Aminadabu.
004	NUM	001	008	A kumaci ku Isaka, Nataniya kolobo ka Zuwaru.
004	NUM	001	009	A kumaci ku Zabalun, Eliyabu kolobo ka Helon.
004	NUM	001	010	A kumaci ko olobo a̱ Isufu, n ku Ifirayimu, n ku Elishama kolobo ka Amihudu, n kumaci ka aza a Manasa, Gamaliya kolobo ka Pedazuru.
004	NUM	001	011	A kumaci ku Bayami, Abidan kolobo ka Gidiyon.
004	NUM	001	012	A kumaci ku Dan, Ahiyeza kolobo ka Amishada.
004	NUM	001	013	A kumaci ku Ashera, Pagiyelu kolobo ka Okiran.
004	NUM	001	014	A kumaci ku Gadu, Eliyasafa kolobo ka Dewuyelu.
004	NUM	001	015	A kumaci ku Nafutali, Ahira kolobo ka Enanu.”
004	NUM	001	016	Nava ɗaɗa ali a na a zagbai a̱ ka̱tsuma ka̱ ka̱tsura̱ dem, aza e kelime e kelentsu ku umaci dem, ele ɗa aza e kelime a kumaci ka a aza a Isaraila.
004	NUM	001	017	Ɗa Musa n Haruna e ɗekei uma a, aza na e nekei ula e le,
004	NUM	001	018	ɗa e ɗekei uma a̱ likuci ra̱ka̱ a kanna ku ugiti o wotoi u ire. Ɗa e kecei mavali dem kpaꞋa-kpaꞋa n kumaci-kumaci, ula a aza na a yawai a̱ya̱ kamanga n kapashi. A ɗana le ta̱ ɗa e kecei le.
004	NUM	001	019	Uteku tsu na Vuzavaguɗu u danai Musa, ta u kecei le nannai ɗe e meremune ma Sinai.
004	NUM	001	020	I na i ɗikai a kumaci ku Ruben kolobo ku ugiti ki Isaraila. Ali dem aza na a yawai a̱ya̱ kamanga n kapashi, aza na a yawai kuɗika ulinga u tsusoji a kecei le n ula e le, vuza te-te, u teku tsu na i kumaci-kumaci n kpaꞋa-kpaꞋa.
004	NUM	001	021	Ka̱bunda̱i ka uma ka na e kecei a kumaci ku Ruben ka yawa ta̱ a̱kpa̱n amangere n a̱ ta̱li n amangatawantawun.
004	NUM	001	022	A kumaci ku Simiyon, ali ra̱ka̱ a na a yawai a̱ya̱ kamanga n kapashi, aza a na a yawai kubana tsusoji ra̱ka̱, e kece le ta̱ ɗa a ɗanai ula e le vuza te-te dem, uteku tsu na i kumaci-kumaci m kpaꞋa-kpaꞋa.
004	NUM	001	023	Ka̱bunda̱i ka uma ka na e kecei a kumaci ku Simiyon, a yawa ta̱ a̱kpa̱n amangerenkupa n kuci n amangatawantatsu.
004	NUM	001	024	A kumaci ku Gadu, ali ra̱ka̱ a na a yawai a̱ya̱ kamanga n kapashi, aza na a yawai kubana tsusoji ra̱ka̱, e kece le ta̱ ɗa a ɗanai ula e le vuza te-te, uteku tsu na i kumaci-kumaci m kpaꞋa-kpaꞋa.
004	NUM	001	025	Kabunda̱i ka uma ka na e kecei a kumaci ku Gadu, a yawa ta̱, a̱kpa̱n amangere n a tawun n amangatawa̱nta̱li n amangerenkupa.
004	NUM	001	026	A kumaci ku Yahuda, ali a na a yawai a̱ya̱ kamanga n kapashi, aza a na a yawai kubana tsusoji ra̱ka̱, e kece le ta̱ ɗa a ɗanai ula e le vuza te-te, uteku tsu na i kumaci-kumaci m kpaꞋa-kpaꞋa.
004	NUM	001	027	Ka̱bunda̱i ka uma ka na e kecei a kumaci ku Yahuda, a yawa ta̱ a̱kpa̱n amangatatsunkupa n a̱na̱shi, n amangatawa̱nta̱li.
004	NUM	001	028	A kumaci ku Isaka, ali a na a yawai a̱ya̱ kamanga n kapashi, aza a na a yawai kubana tsusoji ra̱ka̱, e kece le ta̱ ɗa a ɗanai ula e le vuza te-te, uteku tsu na i kumaci-kumaci m kpaꞋa-kpaꞋa.
004	NUM	001	029	Ka̱bunda̱i ka uma ka na e kecei a kumaci ku Isaka, a yawa ta̱ a̱kpa̱n amangerenkupa n a̱na̱shi, n amangatawa̱na̱shi.
004	NUM	001	030	A kumaci ku Zabalun, ali a na a yawai a̱ya̱ kamanga n kapashi, aza a na a yawai kubana tsusoji ra̱ka̱, e kece le ta̱ ɗa a ɗanai ula e le vuza te-te, uteku tsu na i kumaci-kumaci m kpaꞋa-kpaꞋa.
004	NUM	001	031	Ka̱bunda̱i ka uma ka na e kecei ka kumaci ku Zabalun, a yawa ta̱ a̱kpa̱n amangerenkupa n e cindere, n amangatawa̱na̱shi.
004	NUM	001	032	A kumaci ku Ifirayimu, ali a na a yawai a̱ya̱ kamanga n kapashi, aza na a yawai kubana tsusoji ra̱ka̱, e kece le ta̱ ɗa a ɗanai ula e le vuza te-te, uteku tsu na i kumaci-kumaci m kpaꞋa-kpaꞋa.
004	NUM	001	033	Ka̱bunda̱i ka uma ka na e kecei ka kumaci ka Ifirayimu, a yawa ta̱ a̱kpa̱n amangere n amangatawantawun.
004	NUM	001	034	A kumaci ku Manasa, ali a na a yawai a̱ya̱ kamanga n kapashi, aza na a yawai kubana tsusoji ra̱ka̱, e kece le ta̱ ɗa a ɗanai ula e le vuza te-te, uteku tsu na i kumaci-kumaci m kpaꞋa-kpaꞋa.
004	NUM	001	035	Ka̱bunda̱i ka uma ka na e kecei ka kumaci ka Manasa, a yawa ta̱ a̱kpa̱n kamangankupa n e re n amangatawenre.
004	NUM	001	036	A kumaci ku Bayami, ali a na a yawai a̱ya̱ kamanga n kapashi, aza na a yawai kubana tsusoji ra̱ka̱, e kece le ta̱ ɗa a ɗanai ula e le vuza te-te, uteku tsu na i kumaci-kumaci m kpaꞋa-kpaꞋa.
004	NUM	001	037	Ka̱bunda̱i ka uma ka na e kecei ka kumaci ku Bayami, a yawa ta̱ a̱kpa̱n kamangankupa n a tawun n amangatawa̱na̱shi.
004	NUM	001	038	A kumaci ku Dan, ali a na a yawai a̱ya̱ kamanga n kapashi, aza a na a yawai kubana tsusoji ra̱ka̱, e kece le ta̱ ɗa a ɗanai ula e le vuza te-te, uteku tsu na i kumaci-kumaci m kpaꞋa-kpaꞋa.
004	NUM	001	039	Ka̱bunda̱i ka uma ka na e kecei ka kumaci ku Dan, a yawa ta̱ a̱kpa̱n amangatatsu n re n amangatawencindere.
004	NUM	001	040	A kumaci ku Ashera, ali a na a yawai a̱ya̱ kamanga n kapashi, aza a na a yawai kubana tsusoji ra̱ka̱, e kece le ta̱ ɗa a ɗanai ula e le vuza te-te, uteku tsu na i kumaci-kumaci m kpaꞋa-kpaꞋa.
004	NUM	001	041	Ka̱bunda̱i ka uma ka na e kecei ka kumaci ku Ashera, a yawa ta̱ a̱kpa̱n amangere n kete n amangatawantawun.
004	NUM	001	042	A kumaci ku Nafutali, ali a na a yawai a̱ya̱ kamanga n kapashi, aza na a yawai kubana tsusoji ra̱ka̱, e kece le ta̱ ɗa a ɗanai ula e le vuza te-te, uteku tsu na i kumaci-kumaci m kpaꞋa-kpaꞋa.
004	NUM	001	043	Ka̱bunda̱i ka uma ka na e kecei ka kumaci ku Nafutali, a yawa ta̱ a̱kpa̱n amangerenkupa n a tatsu n amangatawa̱na̱shi.
004	NUM	001	044	Nava ele ɗa ali a na Musa n Haruna e kecei koɓolo n aza e kelime kupa n ere a Isaraila, yaba dem wi ta̱ a kashani ka kpaꞋa ku ni.
004	NUM	001	045	Nannai ɗa e kecei ali ra̱ka̱ a Isaraila a na a yawai a̱ya̱ kamanga n kapashi, aza a na a yawai kubana tsusoji, e kece le ta̱ kumaci-kumaci.
004	NUM	001	046	Uɓolongi u mekecu wa ra̱ka̱-ra̱ka̱ u ɗaɗa a̱kpa̱n amangatawa̱nta̱li n a̱kpa̱n a tatsu n amangatawantawun n amangerenkupa,
004	NUM	001	047	Ama e kece kumaci ka aza e Levi koɓolo n kumaci ku na ku buwai ba.
004	NUM	001	048	Adama a na Vuzavaguɗu u dana ta̱ Musa.
004	NUM	001	049	“Ka̱ta̱ i kece kumaci ka aza e Levi, ko kpamu i ɓolongu le e mekecu n aza a Isaraila a na a buwai ba.
004	NUM	001	050	N tsu nanlo, yi ta̱ a kufuɗa ya zagba aza e Levi okpo aza a na a̱ kula̱na̱ Ma̱va̱li ma̱ Ka̱shile n ucanuku u na wi punu ra̱ka̱ koɓolo n ili ra̱ka̱ i na yi punu. Ele ɗa a kuɗika Ma̱li ma̱ Ka̱shile ka n ucanuku u na wi punu koɓolo n ili ra̱ka̱ i na yi punu, ele ɗa a̱ kula̱na̱ ka̱ta̱ a̱ da̱sa̱ngu uka̱ra̱Ꞌi n kaꞋa.
004	NUM	001	051	Ayin a na baci de dem i cigai kuyaꞋansaka ubuta̱ u na a cigai kubana n Ma̱va̱li ma̱ Ka̱shile ma, aza e Levi a ɗa a kubanka n kaꞋa, ele ɗa kpamu a̱ kushikpa̱ kaꞋa. Yaba dem vu na u yawai ɗevu i ta̱ a kuna yi.
004	NUM	001	052	Aza Isaraila a na a buwai i ta̱ a̱ kushikpa̱ a̱pa̱m e le ka̱tsura̱-ka̱tsura̱, yaba dem n ka̱pa̱m ka̱ ni, a uteku u tsugbayin tsu ni.
004	NUM	001	053	Ka̱ta̱ aza e Levi a a̱ shikpa̱ a̱pa̱m e le uka̱ra̱Ꞌi n Ma̱va̱li ma̱ Ka̱shile ka. Adama a na ka̱ta̱ Vuzavaguɗu u ɗa̱ngusa̱ wupa u ni wa aza a Isaraila ba. Ulinga wa aza e Levi u ɗa a̱ la̱na̱ Ma̱va̱li ma̱ Ka̱shile.”
004	NUM	001	054	Ɗa aza a Isaraila a yaꞋin ili dem derere tsu na Vuzavaguɗu u danai Musa u yaꞋan.
004	NUM	002	001	Ɗa Vuzavaguɗu u yaꞋin kadanshi m Musa n Haruna, u danai.
004	NUM	002	002	“A ayin a na baci de dem aza a Isaraila a̱ kuda̱sa̱ngu, yaba dem u shamgba n kakashi ka kumaci ka kpaꞋa ka̱ ni a̱ ka̱tsura̱ ka̱ ni uka̱ra̱Ꞌi m Ma̱va̱li mo Oɓolo daꞋangi m maꞋa.
004	NUM	002	003	Aza a na a̱ kuda̱sa̱ngu a uɓon u kasana, ele ɗa kumaci ka aza a Yahuda. I ta̱ a kushamgba n kakashi ka kpaꞋa ke le, uteku tsu na e peciki le kefeku-kefeku. Vuza kelime va aza a Yahuda a̱yi ɗa Nashon kolobo ka Aminadabu.
004	NUM	002	004	Ka̱bunda̱i ka uma a̱ ni, ka yawa ta̱ a̱kpa̱n amangatatsunkupa n na̱shi n amangatawa̱nta̱li.
004	NUM	002	005	Ka̱ta̱ kumaci ka aza a Isaka ku tono ɗevu n ele. Vuza kelime va aza a Isaka a̱yi ɗa Nataniya kolobo ka Zuwaru.
004	NUM	002	006	Ka̱bunda̱i ka uma a̱ ni, ka yawa ta̱ a̱kpa̱n amangerenkupa n a̱ na̱shi n amangatawa̱na̱shi.
004	NUM	002	007	Ka̱ta̱ kumaci ka aza e Zabalun ku tono. Vuza kelime va aza e Zabalun a̱yi ɗa Eliyabu kolobo ke Helon.
004	NUM	002	008	Ka̱bunda̱i ka uma a̱ ni, ka yawa ta̱ a̱kpa̱n amangatawenre n kupa n e cindere n amangatawa̱na̱shi.
004	NUM	002	009	Ka̱bunda̱i ka uma a Yahuda a na i punu a̱ ka̱tsura̱ ka ra̱ka̱ a yawa ta̱ uma a̱kpa̱n amangatawun n amangatawunkunla̱i n a̱ ta̱li n amangatawa̱na̱shi. Ele ɗa aza a na a̱ kugita̱ kuɗa̱nga̱.
004	NUM	002	010	“N uɓon u ɗaka tamkpamu, kumaci ka aza Ruben ku ɗa a kushamgba ɗe n kakashi ka kpaꞋa ku le, uteku tsu na i kefeku-kefeku. Vuza kelime va aza Ruben a̱yi ɗa Elizu kolobo ka Shedeyu.
004	NUM	002	011	Ka̱bunda̱i ka uma a̱ ni ka yawa ta̱ uma a̱kpa̱n amangatawun a̱na̱shi n a̱ ta̱li n amangatawantawun.
004	NUM	002	012	Aza a na o kutono kumaci ku Ruben ka ele ɗa kumaci ku Simiyon. Vuza kelime vu kumaci ku Simiyon va a̱yi ɗa Shelumiye maku ma Zurishada.
004	NUM	002	013	Ka̱bunda̱i ka uma a̱ ni a yawa ta̱ a̱kpa̱n amangerenkupa n kuci n amangatawantatsu.
004	NUM	002	014	Kumaci ku Gadu ele ɗa aza na o kutono. Vuza kelime vu kumaci ku Gadu va a̱yi ɗa Eliyasafa maku ma Dewuyelu.
004	NUM	002	015	Ka̱bunda̱i ka uma a̱ ni ka yawa ta̱ a̱kpa̱n amangere n a tawun n amangatawa̱nta̱li n amangerenkupa.
004	NUM	002	016	Ka̱bunda̱i ka ra̱ka̱-ra̱ka̱ ka kumaci ku Ruben ka yawa ta̱ uma a̱kpa̱n amangatawun n amangerenkupa n kete, n amangatawa̱na̱shi n amangerenkupa. Ele ɗa aza a na o kokpo ugboku u ire a makyan ma na baci aza a Isaraila a cigai kuta̱ kuyaꞋan nwalu.
004	NUM	002	017	“Kumaci ku na ko kutono ku ɗaɗa, kumaci ka aza e Levi, i ta̱ a̱ kuta̱ a̱ kuɗa̱nga̱ punu e mere ma̱ ka̱tsura̱ ma, uɗiki m Ma̱va̱li mo Oɓolo ma. Kumaci kakau i ta̱ a kuwala tsu na o tonukoi le o yongo punu a̱ ka̱tsura̱ ka, yaba dem n kakashi ka kumaci ku ni.
004	NUM	002	018	“Ɗe a̱ ka̱livi, ka̱tsura̱ ka kumaci ku Ifirayimu ele ɗa a kushamgba ɗe. Vuza kelime vu kumaci va a̱yi ɗa Elishama maku ma Amihudu.
004	NUM	002	019	Ka̱bunda̱i ka uma a̱ ni ka yawa ta̱ a̱kpa̱n amangere n amangatawantawun.
004	NUM	002	020	Kumaci ku na ku tonoi Ifirayimu ku ɗaɗa kumaci ku Manasa. Vuza kelime vu kumaci vu Manasa va a̱yi ɗa Gamaliya maku ma Pedazuru.
004	NUM	002	021	Ka̱bunda̱i ka uma a̱ ni ka yawa ta̱ a̱kpa̱n kamangankupa n e re n amangatawenre.
004	NUM	002	022	Kumaci ku Bayami ele ɗa aza a na i o kutono. Vuza kelime vu kumaci va a̱yi ɗa Abidan maku ma Gidiyon.
004	NUM	002	023	Bayami n Abidan maku ma Gidiyon i ta̱ uma a̱kpa̱n kamangankupa n uma a tawun n amangatawa̱na̱shi.
004	NUM	002	024	Aza a na e kecei a̱ ka̱tsuma̱ ka kumaci ki Ifirayimu a̱ ka̱tsura̱ ke le ka, i ta̱ uma a̱kpa̱n amangatawun n kunla̱i n amangatawun. Ele ɗa aza a na o kokpo ugboku u tatsu a makyan ma na baci aza a Isaraila a cigai kuta̱ kuyaꞋan nwalu.
004	NUM	002	025	“Aza a na a̱ kushikpa̱ a̱pa̱m e le a uɓon u gaɗi ele ɗa kumaci ku Dan, ka̱ta̱ a shamgba a̱ ubuta̱ u kakashi ka kpaꞋa ke le uteku u kefeku ke le. Vuza kelime vu kumaci ku Dan va a̱yi ɗa Ahiyeza maku ma Amishada.
004	NUM	002	026	Ka̱bunda̱i ka uma a̱ ni a ka yawa ta̱ uma a̱kpa̱n amangatatsu n ere n amangatawencindere.
004	NUM	002	027	Kumaci ku Ashera ele ɗa a kuvaku o tono le. Vuza kelime vu kumaci ku Ashera ka a̱yi ɗa Pagiyelu maku ma Okiran.
004	NUM	002	028	Ka̱bunda̱i ka uma a̱ ni ka yawa ta̱ uma a̱kpa̱n amangere n kete n amangatawantawun.
004	NUM	002	029	Kumaci ku Nafutali ku ɗa ko kutono le ka̱ca̱pa̱. Vuza kelime vu kumaci ku Nafutali va a̱yi ɗa Ahira maku ma Enanu.
004	NUM	002	030	Ka̱bunda̱i ka uma a̱ ni ka yawa ta̱ uma a̱kpa̱n amangerenkupa n a tatsu n amangatawa̱na̱shi.
004	NUM	002	031	Ka̱bunda̱i ra̱ka̱-ra̱ka̱ ka uma a Dan a, ka yawa ta̱ uma a̱kpa̱n amangatawun n amangerenkupa n e cindere n amangatawa̱nta̱li. Ele ɗa aza a na o ko okpo a ukocishi a makyan ma na a̱ kuɗa̱nga̱ a̱ ka̱sukpa̱ ka̱tsura̱ n kakashi ke le.”
004	NUM	002	032	Nava ɗaɗa aza a Isaraila, aza a na e kecei va, yaba dem m kpaꞋa ku ni. N ikaya i le n kumaci ku le a yawa ta̱ uma a̱kpa̱n amangatawa̱nta̱li n a tatsu n amangatawantawun n amangerenkupa.
004	NUM	002	033	Ama Vuzavaguɗu u yaꞋan ta̱ ɗe kadanshi m Musa u danai, ka̱ta̱ e kece aza e Levi ubuta̱ u te n aza a Isaraila ba.
004	NUM	002	034	Ɗa aza a Isaraila a yaꞋin ra̱ka̱ i na Vuzavaguɗu u danai Musa. Ɗa yaba dem u da̱sa̱ngi a̱ ubuta̱ u kakashi ka kpaꞋa ka̱ ni, tsu nanlo tsu ɗa kpamu a̱ uta̱i, yaba dem n kefeku ka̱ ni m kpaꞋa ku ni.
004	NUM	003	001	Nava ɗaɗa ka̱bunda̱i ka limata ka Haruna m Musa a makyan ma na Vuzavaguɗu u yaꞋin kadanshi m Musa a Kusan ku Sinai.
004	NUM	003	002	Ula a̱ muku n ali n Haruna ma ele ɗa Nadabu maku ma iyain koɓolo n Abihu, n Eliyaza n Itama.
004	NUM	003	003	Na lo va ɗaɗa ula a̱ muku n ali n Haruna, aza na e erengi adama a na a yaꞋan ulinga u tsuganu.
004	NUM	003	004	Ama Nadabu n Abihu a̱ kuwa̱i e kelime ka Vuzavaguɗu ɗe e meremune ma Sinai, a makyan ma na a yaꞋin alyuka n ili i ma̱gula̱ni a akina tsu na u kpa̱ɗa̱i kugaꞋan. Ɗa a̱ kuwa̱i babu vicuꞋu, adama a nannai Eliyaza n Itama ele ɗa a yaꞋin ulinga u tsuganu koɓolo n esheku e le Haruna.
004	NUM	003	005	Ɗa Vuzavaguɗu u yaꞋin kadanshi m Musa u danai,
004	NUM	003	006	“Tuka̱ n kumaci ka aza e Levi ka̱ta̱ vu zuwa le okpo a̱ɓa̱nki a Haruna a̱ ubuta̱ wu ulinga u tsuganu.
004	NUM	003	007	Ka̱ta̱ kpamu a yaꞋanka Haruna a̱ga̱nda̱ koɓolo n likuci ka̱ɓa̱la̱, punu m pulai vu Ma̱va̱li mo Oɓolo ma.
004	NUM	003	008	I ta̱ kpamu o kokpo aza a na a kinda ucanuku wu ulinga u Ma̱va̱li mo Oɓolo ma, a kuyaꞋanka aza a Isaraila ulinga punu a asuvu a̱ Ma̱va̱li ma.
004	NUM	003	009	Ili i na aza e Levi a kuyaꞋan i ɗaɗa a̱ ɓa̱nka̱ Haruna m muku n ali n ni ulinga.
004	NUM	003	010	Zagba Haruna m muku n ali n ni a yaꞋan ulinga u tsuganu, vuma na baci wi uzagbi ba ɗa u yawai ɗevu m Ma̱va̱li ma i ta̱ a kuna yi.”
004	NUM	003	011	Ɗa Vuzavaguɗu u doku u danai Musa.
004	NUM	003	012	“La̱na̱, n zagba ta̱ aza e Levi a̱ ka̱tsuma̱ ka aza a Isaraila a̱ una̱ u maku ma iyain ma na a̱na̱ku a̱ ni a̱ gita̱i kumatsa. Aza e Levi ra̱ka̱ i ta̱ o kokpo uma a̱ va̱.
004	NUM	003	013	Muku n iyain dem n va̱ n ɗa. Ili i na i ɗikai a makyan ma na mu unai muku n iyain ma aza a Masar, ɗa kpamu n kanzakai ka̱ci ka̱ va̱ muku n iyain ma aza a Isaraila, ko maku ma vuma ko ma manama. Mi ta̱ o kokpo ma̱ va̱. Mpa ɗa Vuzavaguɗu.”
004	NUM	003	014	Ɗa Vuzavaguɗu u yaꞋin kadanshi m Musa ɗe e meremune ma Sinai, u danai,
004	NUM	003	015	“Vu kece muku n ali ma aza e Levi a̱ ka̱tsuma̱ ki iꞋuwa i le n kumaci ku le. Ka̱ta̱ vu kece mavali lakam ma na wuma u ni u yawai wotoi ute n umaci a kubana gaɗi.”
004	NUM	003	016	Ɗa Musa u kecei le tsu na kadanshi ka Vuzavaguɗu ka danai u yaꞋan.
004	NUM	003	017	Nava ɗaɗa ula a̱ muku n ali ma aza e Levi. Geshon, n Kohatu, koɓolo m Merari.
004	NUM	003	018	Nava tamkpamu ɗaɗa ula a̱ muku n ali n Geshon, Libini n Shime.
004	NUM	003	019	Na tamkpamu ɗaɗa muku n ali n Kohatu a̱ ka̱tsuma̱ ka̱ muku mu umaci n le, Amuram, n Iziharu, koɓolo n Heburon, n Uziyelu.
004	NUM	003	020	Muku n ali m Merari ele ɗa Mahali m Mushi. Ele ɗa kumaci ka aza e Levi a̱ ka̱tsuma̱ ki iꞋuwa ki ikaya i le.
004	NUM	003	021	A̱ ka̱tsuma̱ ko mogbodo me Geshon maꞋa a̱ ciya̱i kumaci ku Libini n ku Shime. Na lo va ɗaɗa mogbodo me Geshon.
004	NUM	003	022	A kumaci ku re ku nanlo, e kece ta̱ muku n ali aza a na a yawai wotoi a kubana gaɗi, i ta̱ uma a̱kpa̱n e cindere n amangatawantawun.
004	NUM	003	023	Kumaci ku Geshon ele ɗa aza a na a kuda̱sa̱ngu a̱ ka̱livi a̱ ka̱ca̱pa̱ ka̱ Ma̱va̱li ma̱ Ka̱shile ka.
004	NUM	003	024	Eliyasafa maku ma Laye a̱yi ɗa vuza kelime vu kpaꞋa ku tsukaya ku Geshon.
004	NUM	003	025	Punu a̱ Ma̱va̱li mo Oɓolo ma, ele ɗa a̱ kula̱na̱ Ma̱va̱li ma̱ Ka̱shile n ili i na a tsu palaka kaꞋa, n kakashi ku utsutsu u Ma̱va̱li mo Oɓolo ma dem,
004	NUM	003	026	n akashi a ulanga a na i uka̱ra̱Ꞌi m Ka̱pa̱m ka n katalikalyuka, n kakashi ku utsutsu ku ulanga ka feu n ashiyatsu e le. Ele ɗa a kuyaꞋan ulinga u kula̱na̱ akashi a na i punu dem.
004	NUM	003	027	A̱ ka̱tsuma̱ ko mogbodo ma Kohatu ɗaɗa a̱ ciya̱i kumaci ku Amuram, n Iziharu, koɓolo n Heburon, n Uziyelu. Na lo va ɗaɗa mogbodo ma Kohatu.
004	NUM	003	028	Mekecu ma̱ muku n ali aza a na a yawai wotoi u te n umaci a kubana gaɗi, i ta̱ uma a̱kpa̱n kunla̱i n amangatawa̱nta̱li. Aza a Kohatu tamkpamu ele ɗa a̱ kula̱na̱ Ubuta̱ u Ciɗa.
004	NUM	003	029	Kumaci ku Kohatu ele ɗa aza a na a kuda̱sa̱ngu a uɓon u ɗaka u Ka̱pa̱m wa.
004	NUM	003	030	Vuza kelime vu kumaci ku Kohatu va a̱yi ɗa Elizafan maku ma Uziyelu.
004	NUM	003	031	Ulinga u le u ɗaɗa kula̱na̱ akpati vu uzuwakpani, n kirukpa, n kashamkpatsu, n katalikalyuka, n ucanuku wu ulinga wu ubuta̱ u ciɗa, u na anan ganu a ci yaꞋanka ulinga n kakashi ku utsutsu n ulinga u na u buwai adama a nanlo dem.
004	NUM	003	032	Eliyaza, maku ma Haruna ganu a̱yi ɗa vuza kelime vu kumaci ka aza e Levi, ka̱ta̱ kpamu u la̱na̱ aza na a kuyaꞋan ulinga a̱ ubuta̱ u ciɗa.
004	NUM	003	033	A̱ ka̱tsuma̱ ko mogbodo ma Merari ɗaɗa a̱ ciya̱i kumaci ka aza Mahali n ku Mushi. Nava ele ɗa kumaci ku Merari.
004	NUM	003	034	Mekecu ma̱ muku n ali aza na a yawai wotoi u te n umaci a kubana gaɗi i ta̱ uma a̱kpa̱n a̱ ta̱li n amangatawenre.
004	NUM	003	035	Vuza kelime vu kumaci ku Merari a̱yi ɗa Zuriye kolobo ka Abihayi. Ele ɗa a̱ kuda̱sa̱ngu a uɓon u gaɗi u Ma̱va̱li ma̱ Ka̱shile ka.
004	NUM	003	036	Ulinga u na e nekei muku n ali m Merari ɗaɗa kula̱na̱ nshikpu n ka̱pa̱m a, n aburakpatsu a̱ ni, nu nshikpu, n kumi, n ucanuku wu ulinga u ni dem, n ulinga u na u buwai adama a nanlo dem,
004	NUM	003	037	koɓolo n kula̱na̱ ku nshikpu mu ulanga wa n kumi ku ni, n aguta ali n awin e le dem.
004	NUM	003	038	Musa n Haruna m muku n ali n ni ele ɗa a̱ kuda̱sa̱ngu a uɓon u kasana u ka̱pa̱m ka, e kelime ka̱ Ma̱va̱li mo Oɓolo. Ele ɗa a̱ kula̱na̱ ubuta̱ u ciɗa adama a aza a Isaraila. Vuma vi yoku kau vu na baci u yawai ɗevu n ubuta̱ u ciɗa wa, i ta̱ a kuna yi.
004	NUM	003	039	Ɗa Musa n Haruna e kecei ka̱bunda̱i ka aza e Levi tsu na Vuzavaguɗu u danai le a yaꞋan. Tsu na e kecei le mogbodo-mogbodo dem, ali ra̱ka̱ aza a na ayin e le a yawai wotoi u te n umaci a kubana gaɗi, a yawa ta̱ a̱kpa̱n kamanga n e re.
004	NUM	003	040	Ɗa Vuzavaguɗu u danai Musa, “Kece muku n ali n iyain ma aza a Isaraila, muku n na n yawai wotoi u te n umaci a kubana gaɗi, ka̱ta̱ vu ɗana ula e le.
004	NUM	003	041	Ka̱ta̱ i zagbaka mu aza e Levi okpo una̱ u muku n ali n iyain ma aza a Isaraila, koɓolo n ilikuzuwa ya aza e Levi a̱ una̱ wi ili i iyain yi ilikuzuwa ya aza a Isaraila. Mpa ɗa Vuzavaguɗu.”
004	NUM	003	042	Ɗa Musa u kecei muku n ali n iyain ma aza a Isaraila tsu na Vuzavaguɗu u danai ni.
004	NUM	003	043	Ka̱bunda̱i ka̱ muku n ali n iyain n na e kecei ula e le, aza na kpamu a yawai wotoi u te n umaci a kubana gaɗi, a yawa ta̱ uma a̱kpa̱n amangatawenre n e re n amangatawenre n amangatatsunkupa n a tatsu.
004	NUM	003	044	Ɗa Vuzavaguɗu u yaꞋin kadanshi m Musa,
004	NUM	003	045	“Zagba aza e Levi a̱ una̱ u muku n iyain ma aza a Isaraila. Ka̱ta̱ kpamu vu zagba ilikuzuwa i iyain ya aza e Levi a̱ una̱ wi ili i iyain yi ilikuzuwa ya aza a Isaraila. Aza e Levi i ta̱ kokpo uma a̱ va̱. Mpa ɗa Vuzavaguɗu.
004	NUM	003	046	A na wo okpoi ka̱bunda̱i ka̱ muku n ali n iyain ma aza a Isaraila ka laꞋa ta̱ ka aza e Levi n uma amangatawenre n amangatatsunkupa n aza a tatsu, mayun ɗa u bono u shiba̱ muku n na m pasai va.
004	NUM	003	047	Ka̱ta̱ vi isa azurufa a tawun adama a vuma vi te lakam, tsu na kagisamkpatsu ka̱ a̱Ꞌisa̱ ka na a̱miki a̱ ni a yawai gera kamanga.
004	NUM	003	048	Vi neke ikebe i na vi shiba̱ka̱i muku n na m pasai va u Haruna m muku n ali n ni.”
004	NUM	003	049	Ɗa Musa wi isai ikebe i na a̱ shiba̱ka̱i muku mi Isaraila n na m pasai va n na n laꞋi ka̱bunda̱i ka̱ muku ma aza e Levi.
004	NUM	003	050	A maku ma iyain ma aza a Isaraila, ɗa wi isai azurufa a na a̱miki a̱ ni a yawai ka̱kpa̱n ke te n amangatawantatsu n amangatatsu n i tawun, tsu kagisamkpatsu ka̱ a̱Ꞌisa̱.
004	NUM	003	051	Ɗa Musa u nekei Haruna m muku n ali n ni ikebe yu ushibi ya, tsu na vuzavaguɗu u danai ni.
004	NUM	004	001	Ɗa Vuzavaguɗu u yaꞋin kadanshi m Musa koɓolo n Haruna u danai,
004	NUM	004	002	“Kecei muku n ali n Kohatu kau a kumaci ka aza e Levi, tsu na i n limata i le n iꞋuwa yi ikaya i le.
004	NUM	004	003	Kecei muku n ali dem aza a na a yawai a̱ya̱ kamangankupa a kubana amangerenkupa, aza a na kpamu a yawai a yaꞋan ulinga a̱ Ma̱va̱li mo Oɓolo.
004	NUM	004	004	“Nava ɗaɗa ulinga u muku n ali n Kohatu a̱ Ma̱va̱li mo Oɓolo, a̱ la̱na̱ ucanuku u na u laꞋi n ciɗa dem.
004	NUM	004	005	A makyan ma na yi a kuciga kuɗa̱nga̱ kusabaꞋa ubuta̱, avu Haruna m muku n nu a̱ɗa̱ ɗa ya̱ kugita̱ ku uwa punu a̱ Ka̱pa̱m ka, ka̱ta̱ i shikpa kakashi ka na ki a̱ ubuta̱ u na u laꞋi n ciɗa ka̱ta̱ i palaka akpati vu Uzuwakpani va.
004	NUM	004	006	Ka̱ta̱ kpamu o doku a palaka n ukpan u maraɗika u singai, ka̱ta̱ o polo a mayaga ma na mi an mini mu usuni. Yeve a zuwaka akpati vu Uzuwakpani va aburakpatsu a na a̱ kuɓa̱na̱ka̱ yi.
004	NUM	004	007	“A gaɗi vu kirukpa ku na a kuzuwa boroji vu na a zagbai va, o polo mayaga ma na mi tsu mini mu usuni ma, a kiyangu ɗe feu ebelyu, ni nvene, n apara, koɓolo n edele, adama e kuneꞋe ki ili i kusoꞋo ka̱ta̱ a kiyangu ɗe boroji vu na a zagbai va.
004	NUM	004	008	Ka̱ta̱ kpamu i pala ucanuku wa m mayaga ma shili, ka̱ta̱ i pala le n ukpan u maraɗika u singai. Yi ta̱ kpamu a kuzuwaka yi aburakpatsu a na a̱ kuɓa̱na̱ka̱ yi.
004	NUM	004	009	A ɗika kpamu kakashi ka̱ mini mu usuni ko yoku a pala kashamkpatsu ka̱ ma̱kuni nu nkuni n ni dem, n ili i kukima̱ka̱ akina, n a̱mbu a̱ ni koɓolo n edele a na a̱ tsu tsunku maniꞋin ma na a tasuku akina a.
004	NUM	004	010	Ka̱ta̱ kpamu a kuma kaꞋa n ucanuku wu ulinga u ni dem n ukpan u maraɗika u singai, ka̱ta̱ kpamu a zuwa yi a aburakpatsu a na a̱ kuɓa̱na̱ka̱ yi.
004	NUM	004	011	Ka̱ta̱ a pala katalikalyuka ka azanariya ka m mayaga ma na mi tsu mini mu usuni, i kuma kpamu n ukpan u maraɗika u singai, yeve a zuwaka yi aburakpatsu a kuɓa̱na̱ka̱ yi.
004	NUM	004	012	I ta̱ kpamu a kuɗika ucanuku wu ulinga u na a ci yaꞋanka ulinga a̱ ubuta̱ u ciɗa, ka̱ta̱ a̱ ka̱ta̱la̱ le m mayaga ma̱ mini mu usuni ma, a kuma n ukpan u maraɗika u singai, ka̱ta̱ a zuwa le a aburakpatsu a̱ kuɓa̱na̱ka̱ yi.
004	NUM	004	013	I ta̱ a̱ kupura̱ kokomo ka na ki asuvu a katalikalyuka ka, ka̱ta̱ a pala kaꞋa m mayaga ma̱ mini ma̱ ma̱ɗiya̱.
004	NUM	004	014	Gaɗi vu ni va ka̱ta̱ a zuwa ucanuku u na a ci yaꞋan ulinga n u ɗa a katalikalyuka ka, ili i ɗaɗa a̱mbu a na a̱ tsu pura̱ka̱ akina, n aya a na i n a̱jivu, n ili i kupura̱ka̱ kayala, n apara a̱ gba̱ra̱-gba̱ra̱, n ucanuku u na a ci yaꞋanka ulinga a̱ ubuta̱ u katalikalyuka ka, ka̱ta̱ kpamu a kuma le n ukpan u maraɗika u singai. I ta̱ kpamu a kuzuwaka katalikalyuka ka aburakpatsu a̱ kuɓa̱na̱ka̱.
004	NUM	004	015	A ayin a na baci Haruna m muku n ali n ni o kotsoi kufoɓuso ubuta̱ u ciɗa n ili yu ulinga i ni dem, ɗaɗa o foɓusoi kuɗa̱nga̱ a kubana a̱ ubuta̱ u yoku, ka̱ta̱ muku n ali n Kohatu a̱ ta̱wa̱ a ɗika ili ya. Ama ka̱ta̱ a saꞋwa ili i ciɗa ya ba, a yaꞋan baci nannai i ta̱ a̱ kukuwa̱. Nava ɗaɗa ulinga u muku n ali n Kohatu a makyan ma na baci de i a̱ kuka̱ta̱la̱ Ma̱va̱li mo Oɓolo ma.
004	NUM	004	016	“Eliyaza maku ma Haruna, ganu, a̱yi ɗa vuza na wa̱ kula̱na̱ maniꞋin ma kutasuku akina, n ili i ma̱gula̱ni, n kuneꞋe ki ishina ku na a kiwanai, koɓolo m maniꞋin me kerengu. Ka̱ta̱ kpamu u la̱na̱ Ma̱va̱li ma̱ Ka̱shile koɓolo n ili i na yi punu dem, n ubuta̱ u ciɗa wa koɓolo n ili yu ulinga i ni.”
004	NUM	004	017	Ɗa Vuzavaguɗu u danai Musa n Haruna,
004	NUM	004	018	“Ka̱ta̱ i ka̱sukpa̱ kumaci ku Kohatu ku kotso a̱ ka̱tsuma̱ ka aza e Levi ba.
004	NUM	004	019	YaꞋin nannai n ele adama a na o yongo lo n wuma ka̱ta̱ a̱ kuwa̱ ba. A ayin a na baci a yawai ɗevu n ubuta̱ u ciɗa, Haruna m muku n ni n ɗa a kuꞋuwa punu a̱ ubuta̱ u ciɗa wa, ka̱ta̱ e neke yaba dem ulinga u na u kuyaꞋan n ucanuku u na u kuɗika.
004	NUM	004	020	Ama muku n Kohatu n uwa baci ubuta̱ u ciɗa wa a̱ ubuta̱ u na kpamu ucanuku u ciɗa wi, ali enei ili i ciɗa na yi punu asuvu ko kenu ɗa baci, i ta̱ a̱ kukuwa̱.”
004	NUM	004	021	Ɗa Vuzavaguɗu u danai Musa,
004	NUM	004	022	“Kece muku n ali n Geshon tsu na i o mogbodo me le n kumaci ku le.
004	NUM	004	023	Vu kece aza a na a yawai a̱ya̱ kamangankupa n umaci a kubana amangerenkupa, n aza a na a yawai a yaꞋan ulinga a̱ Ma̱va̱li mo Oɓolo.
004	NUM	004	024	Na va ɗaɗa ulinga u kumaci ku Geshon, ili i na o kuyongo a kuyaꞋan i ɗaɗa ulinga n kuɗika ku ucanuku.
004	NUM	004	025	Ele ɗa aza a na a kuɗika kakashi ku utsutsu ka̱ Ma̱va̱li ma̱ Ka̱shile, m Ma̱va̱li mo Oɓolo, koɓolo n ka̱ɓa̱ya̱mkpa̱tsu ka̱ ni ku ukpan u maraɗika, n kakashi ku utsutsu u Ma̱va̱li mo Oɓolo ma.
004	NUM	004	026	I ta̱ kpamu a kuɗika kakashi ka nshilya mu ulanga u ka̱pa̱m wa, ma na ma̱ ka̱ra̱Ꞌi Ma̱va̱li ma̱ Ka̱shile ka n katalikalyuka feu, n kakashi ka na ka pasamgbanai ulanga u ka̱pa̱m wa dem, n ashiyatsu koɓolo n ili ra̱ka̱ yu ulinga. Aza e Geshon i ta̱ a kuyaꞋan ulinga tsu na u gaꞋin a yaꞋan n ili i nampa dem.
004	NUM	004	027	Ulinga ra̱ka̱ u na muku n Geshon n kuyaꞋan, wi ta̱ a kuwala n uzuwi u a̱shi u Haruna m muku n ni. Vu peceke yaba dem n i na u kuyaꞋan.
004	NUM	004	028	Na lo va ɗaɗa ulinga u kumaci ku Geshon a̱ Ma̱va̱li mo Oɓolo. Itama maku ma Haruna, ganu, a̱yi ɗa u kutono n ele tsu na a kuwalaka n ulinga wa.
004	NUM	004	029	“Vuzavaguɗu u doku u danai Musa, kece muku n ali m Merari tsu na i o mogbodo me le n kumaci ku le.
004	NUM	004	030	Vu kece aza na a yawai a̱ya̱ kamangankupa n umaci a kubana amangerenkupa, aza a na o yotsoi a yaꞋan ulinga a̱ Ma̱va̱li mo Oɓolo.
004	NUM	004	031	Na va ɗaɗa ulinga u na a kuyaꞋan a makyan ma na i a kuyaꞋan ulinga punu a̱ Ma̱va̱li mo Oɓolo ma. Ulinga u ɗaɗa: kuɗika ku nshikpu mu utsutsu u Ma̱va̱li ma̱ Ka̱shile, n aburakpatsu a̱ ni, nu nshikpu koɓolo n ashamkpatsu e le,
004	NUM	004	032	koɓolo kpamu nu nshikpu n na a̱ kuka̱ra̱ka̱ mashilya mu ulanga n a̱mi e le, n aguta, n awin koɓolo n ucanuku wu ulinga u nanlo dem. Vu peceke yaba dem i na u kuyaꞋan.
004	NUM	004	033	Na lo va ɗaɗa ulinga u kumaci ku muku n ali m Merari a̱ Ma̱va̱li mo Oɓolo. Itama kolobo ka Haruna, ganu, a̱yi ɗa vuza na u kula̱na̱ le.”
004	NUM	004	034	Ɗa Musa n Haruna koɓolo n aza e kelime a uma e kecei olobo a Kohatu tsu na i kumaci-kumaci m kpaꞋa-kpaꞋa.
004	NUM	004	035	Ali ra̱ka̱ a na a yawai a̱ya̱ kamangankupa n umaci a kubana amangerenkupa, aza na a yawai kuyaꞋan ulinga u Ma̱va̱li mo Oɓolo,
004	NUM	004	036	tsu na e kecei le kumaci-kumaci ra̱ka̱ a yawa ta̱ a̱kpa̱n e re n amangatawencindere n amangerenkupa.
004	NUM	004	037	Na va ɗaɗa ka̱bunda̱i ka kumaci ka Kohatu, ra̱ka̱ vi le vu na a yaꞋin ulinga a̱ Ma̱va̱li mo Oɓolo, ɗa Musa n Haruna e kecei tsu na Vuzavaguɗu u danai ni u yaꞋan.
004	NUM	004	038	Ɗa kpamu e kecei kumaci ku Geshon, tsu na i kumaci-kumaci m kpaꞋa-kpaꞋa.
004	NUM	004	039	Ɗa e kecei muku n ali aza a na a yawai a̱ya̱ kamangankupa n umaci a kubana amangerenkupa, ele na a kufuɗa kuyaꞋan ulinga punu a̱ Ma̱va̱li mo Oɓolo.
004	NUM	004	040	Ka̱bunda̱i ke le ka yawa ta̱ uma a̱kpa̱n e re, n amangatawa̱nta̱li n kamangankupa.
004	NUM	004	041	Na va ɗaɗa mekecu ma kumaci ku Geshon, aza na a yawai kuyaꞋan ulinga a̱ Ma̱va̱li mo Oɓolo, ele na Musa n Haruna e kecei tsu na Vuzavaguɗu u yaꞋankai Musa kadanshi.
004	NUM	004	042	Ɗa kpamu e kecei kumaci ku Merari, tsu na i kumaci-kumaci m kpaꞋa-kpaꞋa.
004	NUM	004	043	Ali ra̱ka̱ a na a yawai a̱ya̱ kamangankupa n umaci a kubana amangerenkupa, aza a na a yawai kuyaꞋan ulinga a̱ Ma̱va̱li mo Oɓolo.
004	NUM	004	044	Ka̱bunda̱i ke le ki ta̱ a̱kpa̱n a tatsu, n amangatawenre.
004	NUM	004	045	Na lo va ɗaɗa ka̱bunda̱i ka kumaci ka Merari, ele na Musa n Haruna e kecei tsu na Vuzavaguɗu u danai ni.
004	NUM	004	046	Ɗa Musa koɓolo n Haruna n aza e kelime a uma a Isaraila e kecei ka̱bunda̱i ka aza e Levi tsu na i a kumaci-kumaci m kpaꞋa-kpaꞋa.
004	NUM	004	047	Ɗa e kecei muku n ali ra̱ka̱ aza a na a yawai a̱ya̱ kamangankupa n umaci a kubana a̱ya̱ amangerenkupa, aza a na a yawai kuyaꞋan ulinga a̱ Ma̱va̱li mo Oɓolo.
004	NUM	004	048	Ka̱bunda̱i ke le ka yawa ta̱ a̱kpa̱n kunla̱i n amangatawantawun n amanga̱na̱shi.
004	NUM	004	049	Ɗa e pecekei yaba dem n ulinga u na u kuyaꞋan n ucanuku u na kpamu u kuɗika, tsu na Vuzavaguɗu u danai Musa. Tsu nanlo tsu ɗa e kecei uma ra̱ka̱ derere tsu na Vuzavaguɗu u danai Musa.
004	NUM	005	001	Ɗa Vuzavaguɗu u yaꞋin kadanshi m Musa ɗa u danai,
004	NUM	005	002	“Dana aza Isaraila a̱ uta̱ka̱ vuza na wi nu mɓa̱la̱ mu ukutu ko mali ma tsali ko unata u yoku u na u ciya̱i a̱ ubuta̱ u kusaꞋwa keven ki ikyamba ka vuma punu a̱ ka̱tsura̱.
004	NUM	005	003	Uta̱ka̱i vali ko vuka punu a̱ ka̱tsura̱ ka, adama a na talo wa uka ka̱tsura̱ ke le unata, a̱ ubuta̱ u na mpa n kuda̱sa̱ngu n ele.”
004	NUM	005	004	Ɗa aza a Isaraila a̱ uta̱ka̱i le punu a̱ ka̱tsura̱ ka, tsu na Vuzavaguɗu u danai le a yaꞋan.
004	NUM	005	005	Ɗa Vuzavaguɗu u danai Musa,
004	NUM	005	006	“YaꞋan kadanshi n uma a Isaraila. A ayin a na baci vali ko vuka vu nusakai toku, u yaꞋanka ta̱ Vuzavaguɗu unushi, vuma vu nanlo u ronoko ta̱ ka̱ci ka̱ ni unushi,
004	NUM	005	007	vuza va wi ta̱ a̱ kushika̱ unushi u na u yaꞋin va. Ka̱ta̱ kpamu u bonoko ili i na wi ishi u la̱nga̱sa̱i va, yeve kpamu u doku ugboku u te a̱ ka̱tsuma̱ ku u tawun.
004	NUM	005	008	Ɗa baci vuza na a nusakai va u kuwa̱i, wi baci n vuza na e kuneke katsupu ka ba, katsupu ka e neke Vuzavaguɗu a kubana u ganu ka̱ta̱ kpamu u neke malala adama a̱ kushika̱ ku unushi u ni.
004	NUM	005	009	KuneꞋe ku ciɗa ku na a yaꞋin dem e neke ku ɗa a kubana u ganu, ku ɗa kokpo ku ni.
004	NUM	005	010	Ganu dem wi ta̱ e kureme kuneꞋe ku na a̱ tuka̱i ni dem ku ɗa kokpo ku ni.”
004	NUM	005	011	Ɗa Vuzavaguɗu u danai Musa,
004	NUM	005	012	“YaꞋan kadanshi n aza a Isaraila, vuka vu vuza vu kpa̱ɗa̱ baci kuka̱na̱ kaci ali ɗa uneki u ka̱ɗu n vali ni va u kotsoi,
004	NUM	005	013	ali ɗa u vaki n vali vu yoku, ama vali vi ni va vi yeve ba, babu kpamu vuza na we enei a na wa dana, adama a na a saꞋwa kucina yi a kuyaꞋan ba.
004	NUM	005	014	Ɗa baci vali vu ka̱na̱i kene nwalu n vuka vi ni m kpa̱ɗa̱i kugaꞋan, ko a na u na̱mgba̱i ɗe, ko kusheshe ku ni kuta̱ magaba ba,
004	NUM	005	015	u ɗika vuka vi ni a kubana u ganu, u ɗika kpamu ugboku u te u ifa a̱ ka̱tsuma̱ ka kupa ka kiya ki ishina. U kutsungu maniꞋin ko ili i ma̱gula̱ni ba, adama a na kuneꞋe ku ɗa ciya̱ u yeve ko vuka va vi ta̱ n unushi ko wi n u ɗa ba.
004	NUM	005	016	“Ganu wi ta̱ a̱ kuta̱wa̱ka̱ n vuka vu nanlo ka̱ta̱ u zuwa yi u shamgba kelime ka Vuzavaguɗu.
004	NUM	005	017	Wi ta̱ e kukenuku mini ma ciɗa a̱ ma̱diki, ka̱ta̱ u kenuku kubuta̱ ku kayala ku ubuta̱ u ma̱va̱li u tsungu punu a̱ mini ma.
004	NUM	005	018	Ka̱ta̱ ganu u zuwa vuka va vu shamgba e kelime ka Vuzavaguɗu, yeve ganu u shikpa ka̱nji ka vuka ka ka̱ta̱ u kiyanku vuka va alyuka a ili i kashina e ekiye a̱ ni wo okpo yi ili i kuciɓa, a̱yi tamkpamu u ka̱na̱ ma̱diki ma̱ mini mo okono e ekiye a̱ ni ma na a ci yaꞋanka vuza una̱.
004	NUM	005	019	U zuwa vuka va akucina ka̱ta̱ u dana yi, ‘Ɗa baci vali vi yoku vu vaki n avu ba, ka̱sukpa̱ vu laꞋaka m mini mo okono ma nampa ma na ma tsu zuwa una̱ u wuya.
004	NUM	005	020	Ama vi baci a ku vakusu n vali vi yoku vu na vi vu nu ba,
004	NUM	005	021	yaꞋan Vuzavaguɗu u zuwaka wu una̱ u wuya a̱ ka̱tsuma̱ ka uma a̱ nu a̱ ubuta̱ u kubonoko wu madari, vo kudoku va matsa ba, ka̱tsuma̱ ka̱ nu ki ta̱ a kushita.
004	NUM	005	022	YaꞋan mini mu una̱ u wuya ma nampa ma uwa a̱ ka̱tsuma̱ ka̱ nu, ka̱ta̱ ma zuwa kaꞋa ka shita ali kamatsatsu ka̱ nu ka paɗara.’ Ka̱ta̱ vuka va wu ushuku, ‘Ta nannai, ta nannai.’
004	NUM	005	023	“Ka̱ta̱ ganu va u ɗana una̱ u wuya u nampa wa a magbaganla, ka̱ta̱ u za̱Ꞌa̱ iɗani ya gbende m mini mo okono.
004	NUM	005	024	Ka̱ta̱ u zuwa vuka va vu soꞋo mini mo okono ma, ma na ma̱ tsu tuka̱ n ukuna wu una̱ u wuya wa. Mini ma nampa ma mi ta̱ a kuꞋuwa yi a̱ ka̱tsuma̱ ka̱ta̱ me neke yi mɓa̱la̱ n ka̱tsuma̱ m gbani-gbani.
004	NUM	005	025	A̱yi ganu wi ta̱ a kuɗika kuneꞋe ki ishina ka adama e cisheꞋe tsa e ekiye a vuka a, ka̱ta̱ u ɗa̱ngusa̱ka̱ Vuzavaguɗu, yeve u tuka̱ a katalikalyuka.
004	NUM	005	026	A̱yi ganu va ka̱ta̱ u shatangu kukiye ku ni n kiya adama e kuneꞋe ka alyuka a kuciɓasa, ka̱ta̱ u songu a ɗa a katalikalyuka, u kotso baci u zuwa vuka va u soꞋo mini ma.
004	NUM	005	027	U la̱nga̱sa̱ baci ka̱ci ka̱ ni, u shiya kpamu kaci a̱ ubuta̱ u vali vi ni ba, ɗa baci a zuwai ni u soꞋi mini ma na a ci yaꞋanka una̱, mi ta̱ e kuneke yi mɓa̱la̱ ka̱u. Ka̱ta̱ ka̱tsuma̱ ka̱ ni ka shita, ka̱ta̱ ta na u yamba, wi ta̱ ta na o kokpo vuza na a yaꞋankai una̱ a̱ ka̱tsuma̱ ka uma a̱ ni.
004	NUM	005	028	Ama vuka va u la̱nga̱sa̱ baci ka̱ci ka̱ ni ba wi kpamu n unata ba, wi ta̱ o kokpo vuza babu unushi wi ta̱ a kufuɗa wa̱ ciya̱ maku.
004	NUM	005	029	“Na ɗaɗa wila̱ adama e cisheꞋe, a ayin a na baci vuka vu la̱nga̱sa̱i ka̱ci ka̱ ni a̱ ubuta̱ u kuyaꞋan tsugbani n vali vi yoku,
004	NUM	005	030	ko ɗa baci vali u ciya̱i ka̱ɗu ke cisheꞋe adama a na wi ta̱ e kusheshe vuka vi ni n tsugbani. U zuwa vuka va e ekiye a Vuzavaguɗu, ka̱ta̱ ganu u zuwa yi u tono wila̱ u nampa dem,
004	NUM	005	031	Vali vi ta̱ o kokpo babu unushi a̱ ka̱tsuma̱ ki ili i na u yaꞋin dem, ama vuka wi ta̱ a kuɗika atakaci a̱ ili i na yi punu dem.”
004	NUM	006	001	Ɗa Vuzavaguɗu u danai Musa,
004	NUM	006	002	“YaꞋan kadanshi n aza a Isaraila ka̱ta̱ vu dana le, ayin a na baci vuka ko vali vi a kuciga kuyaꞋan akucina, a na u kutono Vuzavaguɗu vi ni tsu vuza na a zagbai,
004	NUM	006	003	u gaꞋan ta̱ u ka̱sukpa̱ kusoꞋo ku ma̱ra̱ ko ili i kusoꞋo yu utsura. Ka̱ ta̱ kpamu u soꞋo ili i kalam ba ko ma̱ra̱ ma na a yaꞋin n umaci wu nɗanga ba, kpamu ka̱ ta̱ u soꞋo ma̱kya̱n ma savu ba, ka̱ta̱ kpamu u lyaꞋa mambulu ma̱ ta̱ku ko u takuma me ɗekpu.
004	NUM	006	004	Wi baci de o kuyongo tsu vuza na a zagbai, ka̱ta̱ u soꞋo ma̱kya̱n ma na a yaꞋin n a̱vu ko n icuꞋu i maɗanga mi inabi ba.
004	NUM	006	005	“A makyan ma na wi a̱ ka̱tsuma̱ ka kukucina a uzagbi a̱ ni, ka̱ta̱ u ka̱sukpa̱ kutanu ku saꞋwa kaci ka̱ ni ba, sai ayin a na u yaꞋin akucina n Vuzavaguɗu va o kotsoi ra̱ka̱-ra̱ka̱. U gaꞋan ta̱ u yongo ciɗa, ka̱ta̱ u ka̱sukpa̱ ka̱nji ka kaci ka̱ ni ka yaꞋan ugaɗi.
004	NUM	006	006	“A̱ ka̱tsuma̱ ka ayin a na u pecei ka̱ci ka̱ ni adama a Vuzavaguɗu, ka̱ta̱ u bana ɗevu n keven ki ikyamba ba.
004	NUM	006	007	Ko a̱na̱ku ko esheku ko vuza ni vi yoku ɗa baci u kuwa̱i, ka̱ta̱ u yawa ɗevu ba ta lo wa natukpa ka̱ci ka̱ ni. Adama a na u pece ka̱ci ka̱ ni adama a̱ Ka̱shile.
004	NUM	006	008	A ayin a na u pecei ka̱ci ka̱ ni dem, wo okpo ta̱ ciɗa a kubana u Vuzavaguɗu.
004	NUM	006	009	“Vuza u yikpa̱ baci ɗa u kuwa̱i gogo lo ɗevu n a̱yi, na lo u natukpa ta̱ ka̱ci ka̱ ni, adama a nannai u puna ka̱nji ka a kanna ke cindere ka na a kutakpaka yi nshinda̱.
004	NUM	006	010	A kanna ka̱ kunla̱i u tuka̱ m moɗoi n re ko ntapambara n re aza wawaꞋa a kubana u ganu lo a̱ utsutsu u Ma̱va̱li mo Oɓolo.
004	NUM	006	011	Ganu u lyuka me te tsu alyuka a̱ unushi, me te kpamu adama a alyuka o kusongu, adama a na u takpaka ka̱ci ka̱ ni unushi. Adama a na u nusa ta̱ a na u ka̱sukpa̱i keven ki ikyamba ka̱ yikpa̱i ɗevu n a̱yi. Ka̱ta̱ a kanna ka nanlo kpamu u doku u pece ka̱ci ka̱ ni.
004	NUM	006	012	U gaꞋan ta̱ u doku u pece ka̱ci ka̱ ni u Vuzavaguɗu derere tsu na u yaꞋin ɗe a ayin a na a lazai. U ta̱wa̱ m ma̱giri ma na ma yawai ka̱ya̱ ke te, u neke adama a alyuka a̱ unushi. Ayin a na a lazai e kukece a ɗa ba, adama a na wi ishi ta̱ u natukpa ka̱ci ka̱ ni a ayin a nanlo a.
004	NUM	006	013	“Gogo na wila̱ u ɗa na a kubana u vuza na a zagbai, a ayin a na baci ayin a upeci a̱ ni o kotsoi. A̱ tuka̱ n vuza va a̱ utsutsu u Ma̱va̱li mo Oɓolo.
004	NUM	006	014	Ta ɗe u kuyaꞋan kuneꞋe ku ni a kubana u Vuzavaguɗu, u lyuka ma̱giri ma na ma yawai ka̱ya̱ ke te ɗa mi babu uꞋiwin u Ka̱shile adama alyuka o kusongu. M mashan ma̱ ka̱ya̱ ke te feu ma na mi babu uꞋiwin u Ka̱shile adama e kuneꞋe ku unushi, n ka̱giri kpamu ka babu uꞋiwin u Ka̱shile adama e kuneꞋe ki ida̱shi i ma̱ta̱na̱,
004	NUM	006	015	koɓolo n kuneꞋe ki ishina n ki ili i kusoꞋo, m mabana mo boroji vu na vi n yisiti ba, n akala a na a yaꞋin n kiya ku singai usatari m maniꞋin, n emeshe a na kpamu a putalai m maniꞋin.
004	NUM	006	016	Ka̱ta̱ ganu u tuka̱ u Vuzavaguɗu, yeve e neke kuneꞋe ku unushi ku ni n kuneꞋe ku kusongu ku ni.
004	NUM	006	017	Wi ta̱ e kuneke mabana mo boroji vu na vi n yisiti ba, ka̱ta̱ u lyuka ka̱giri tsu kuneꞋe ku ma̱ta̱na̱ u Vuzavaguɗu, koɓolo n kuneꞋe ki ishina n ki ili i kusoꞋo dem.
004	NUM	006	018	Lo a̱ utsutsu u Ma̱va̱li mo Oɓolo ma, a̱yi vuma vu na e pecei va u puna ka̱nji ka̱ ni ka na u nekei ka̱ci ka̱ ni ka. Ka̱ta̱ u ɗika ka̱nji ka u zuwa kaꞋa akina lo a ɗaka vu katalikalyuka ka, punu a̱ ubuta̱ wa alyuka a̱ ma̱ta̱na̱.
004	NUM	006	019	Ana vuma va u kotsoi kupuna ka̱nji ka̱ ni, a̱yi ganu wi ta̱ a kuɗika mavatsu ma̱ ka̱giri ka na a suꞋwain va, n kemeshe ke te n kakala feu ke te a na i punu a mabana ma dem vi le a yaꞋan babu yisiti. Ka̱ta̱ u zuwa le e ekiye a vuza na u pecei ka̱ci ka̱ ni va.
004	NUM	006	020	A̱yi ganu va ka̱ta̱ u ɗengusa̱ le e kelime ka Vuzavaguɗu tsu kuneꞋe ku kuɗa̱ngusa̱, ku ɗa ki ta̱ ciɗa kpamu ku ganu ku ɗa, koɓolo m ma̱ka̱nga̱ ma na a̱ ɗengusa̱i m ma̱kuta̱ ma na e nekei. O kotso baci ka̱ta̱ vuza na e pecei va wi ta̱ a kufuɗa wo soꞋo ma̱kya̱n.
004	NUM	006	021	“Na va ɗaɗa wila̱ u vuza na u ɗikai uzuwakpani u kupece ka̱ci ka̱ ni adama a Vuzavaguɗu. KuneꞋe ku ni a kubana u Vuzavaguɗu n tsu na u pecei ka̱ci ka̱ ni, n ili i na baci de dem wa kufuɗa we neke. U shatangu akucina a na u yaꞋin dem tsu na wila̱ u vuza na e pecei ka̱ci ka̱ ni u danai.”
004	NUM	006	022	Ɗa Vuzavaguɗu u danai Musa,
004	NUM	006	023	“Dana Haruna m muku n ali n ni, tsu nampa tsu ɗa va kuzuwaka aza a Isaraila una̱singai. Dana le,
004	NUM	006	024	“Vuzavaguɗu u zuwaka ɗa̱ una̱singai ka̱ta̱ kpamu wi inda ɗa̱,
004	NUM	006	025	a̱yi Vuzavaguɗu u zuwa a̱shi a̱ ni akana ɗa̱, ka̱ta̱ u pana asuvayali a̱ ɗa̱ kpamu,
004	NUM	006	026	a̱yi Vuzavaguɗu u la̱na̱ ɗa̱, ka̱ta̱ u neke ɗa̱ ma̱ta̱na̱.
004	NUM	006	027	“Ta a kuzuwa a pana kula ku va̱ wa aza a Isaraila nannai, ka̱ta̱ ta na n zuwaka le una̱singai.”
004	NUM	007	001	Ana Musa u kotsoi kushikpa̱ ka̱pa̱m, ɗa we erengi kaꞋa ɗa u ciɗatangi kaꞋa n i na yi punu dem. Ɗa kpamu we erengi katalikalyuka ɗa u ciɗatangi kaꞋa n ucanuku u ni dem.
004	NUM	007	002	Ɗa aza a gbagbaꞋin a Isaraila, umaci u kpaꞋa dem aza a na i aza e kelime a kpaꞋa, uma a na a̱ ɓa̱nka̱i a̱ ubuta̱ u mekecu, a̱ ta̱wa̱i a̱ ka̱pa̱m ka̱ Ka̱shile,
004	NUM	007	003	ɗa a̱ tuka̱i kuneꞋe ku le a̱ ubuta̱ u Vuzavaguɗu. Ili i nampa i ɗa e nekei: ekeke a anaka a̱ ta̱li n obomburon kupanere, aza kelime e re a̱ tuka̱i n keke vu te, kobomburon dem adama a vuza kelime vi te. A̱ tuka̱i le lo a̱ ka̱pa̱m ka.
004	NUM	007	004	Ɗa Vuzavaguɗu u danai Musa,
004	NUM	007	005	“Isa ili nampa ya we le, i ɗa a kuyaꞋanka ulinga a̱ ubuta̱ u Ma̱va̱li mo Oɓolo ma. Neke aza e Levi tsu na yaba dem ulinga u ni wi.”
004	NUM	007	006	Ɗa Musa u ɗikai ekeke a anaka a n obomburon a, ɗa u nekei aza e Levi.
004	NUM	007	007	Ɗa u nekei ekeke a anaka e re n obomburom a̱ na̱shi a kubana u muku n ali n Geshon, tsu na ulinga u le wi.
004	NUM	007	008	Ɗa feu u nekei ekeke a anaka a̱ na̱shi n obomburon kunla̱i a kubana muku ali m Merari, tsu na ulinga u le u wi. Dem vi le i ta̱ o kutono Itama, kolobo ka Haruna, ganu.
004	NUM	007	009	Ama Musa u neke ili a kubana u muku n ali n Kohatu ba, adama a na i ta̱ a kuɗika a̱miki a ukuna wi ili i ciɗa i na a tsu canuku a avangatsu e le.
004	NUM	007	010	Ana e erengi katalikalyuka ka m maniꞋin me kerengu, ɗa aza e kelime a a̱ tuka̱i n kuneꞋe ku le adama a na ele feu e neke, ɗa e nekei ku ɗa e kelime ka katalikalyuka.
004	NUM	007	011	Adama a na Vuzavaguɗu u dana ta̱ Musa, “Kanna lakam vuza kelime vu kumaci ku te ki ta̱ a̱ kutuka̱ n kuneꞋe adama kerengu ku katalikalyuka.”
004	NUM	007	012	Vuza na u nekei kuneꞋe ku ni a kanna ka iyain a̱yi ɗa Nashon kolobo ka Aminadabu a̱ ka̱tsuma̱ ka kumaci ka Yahuda.
004	NUM	007	013	KuneꞋe ku ni ku ɗaɗa: kebelyu ka azurufa ke te, ka na a̱miki a̱ ni a yawai shekelu amangatawun n kamangankupa, n azurufa e kebelyu ke te kpamu ka kuvishangu ka na a̱miki a̱ ni a yawai shekelu amangatatsunkupa. Ra̱ka̱ tsu na ka̱kunzukpa̱tsu ke shekelu va̱ a̱Ꞌisa̱ ki, dem vi le ushatangi n kiya ku singai usatari m maniꞋin tsu kuneꞋe ki ishina,
004	NUM	007	014	azanariya kpamu kebelyu ke te, ka yawa ta̱ kagisamkpatsu ka̱ a̱miki kupa ushatangi n ili i ma̱gula̱ni.
004	NUM	007	015	Ɗa kpamu u tuka̱i n kobomburon ke kenu ke te, n ka̱giri, m ma̱giri kpamu vuza na u yawai ka̱ya̱ ke te adama e kuneꞋe ku kusongu,
004	NUM	007	016	m ma̱ga̱ji me te adama e kuneꞋe ku unushi,
004	NUM	007	017	n obomburon e re, a̱giri a tawun, nga̱ji n tawun, ni ngiri n tawun feu, aza a̱ ka̱ya̱ ke te ke te a lyuka le tsu alyuka a̱ ma̱ta̱na̱. Na va ɗaɗa kuneꞋe ku Nashon kolobo ka Aminadabu.
004	NUM	007	018	A kanna ke ire Nataniya kolobo ka Zuwaru, vuza kelime a̱ ka̱tsuma̱ ku umaci u Isaka, ɗa u tuka̱i n kuneꞋe ku ni.
004	NUM	007	019	KuneꞋe ku na u tuka̱i ku ɗaɗa: azurufa kebelyu ku te a na a yawai kagisamkpatsu ka̱ a̱miki ke shekelu amangatawun n kamangankupa, n azurufa kasasu kpamu tukpa ka na kagisamkpatsu ka̱ ni ka yawai a̱miki amangatatsunkupa. Dem vi le derere n kagisamkpatsu ka̱ a̱Ꞌisa̱, kagisamkpatsu dem ushatangi n kiya ku singai ku na a satarai m maniꞋin tsu kuneꞋe ki ishina.
004	NUM	007	020	Kebelyu ke te ka azanariya ka na a̱miki a̱ ni a yawai shekelu kupa, ki feu tukpa n ili i ma̱gula̱ni,
004	NUM	007	021	m mobomburon me te, ka̱giri ke te m ma̱giri ma na ma yawai ka̱ya̱ ke te adama e kuneꞋe ku kusongu,
004	NUM	007	022	m ma̱ga̱ji me te adama e kuneꞋe ku unushi,
004	NUM	007	023	n obomburon e re, a̱giri a tawun, nga̱ji n tawun, ni ngiri kpamu n tawun n na n yawai ka̱ya̱ ke te, e neke kuneꞋe tsa alyuka a̱ ma̱ta̱na̱. Na va ɗaɗa kuneꞋe ku Nataniya kolobo ka Zuwaru.
004	NUM	007	024	A kanna ka tatsu, Eliyabu kolobo ka Helon, vuza kelime vu kumaci ku Zabalun, u tuka̱i n kuneꞋe ku ni.
004	NUM	007	025	KuneꞋe ku ni ku ɗaɗa: kebelyu ka azurufa ka na a̱miki a̱ ni a yawai shekelu amangatawun n kamangankupa n kebelyu ke te ushatangi n azurufa a kuvishangu a̱miki e le a yawai shekelu amangatatsunkupa, ra̱ka̱ tsu na ka̱kunzukpa̱tsu ka̱ a̱Ꞌisa̱ ki, ra̱ka̱ vi le a shatangi n kiya ku singai tsu kuneꞋe ki ili i kashina,
004	NUM	007	026	kebelyu ka azanariya ke te ka yawa ta̱ kagisamkpatsu ka̱ a̱miki e shekelu kupa, ushatangi n ili i ma̱gula̱ni,
004	NUM	007	027	mobomburon, n ka̱giri, m ma̱giri me te ma na ma yawai ka̱ya̱ ke te, dem adama e kuneꞋe ku kusongu,
004	NUM	007	028	m ma̱ga̱ji me te adama e kuneꞋe ku unushi,
004	NUM	007	029	n obomburon e re, n a̱giri n tawun, nga̱ji n tawun feu ni ngiri n tawun n na n yawai ka̱ya̱ ke te, e neke alyuka tsu kuneꞋe ku ma̱ta̱na̱. Na va ɗaɗa kuneꞋe ku Eliyabu kolobo ke Helon.
004	NUM	007	030	A kanna ka̱ na̱shi Elizu kolobo ka Shedeyu, vuza kelime vu kpaꞋa vu Ruben u tuka̱i n kuneꞋe ku ni.
004	NUM	007	031	KuneꞋe ku ni ki ta̱ kebelyu ka azurufa ka na a̱miki a̱ ni a yawai shekelu amangatawun n kamangankupa, n kebelyu ke te ka azanariya ki ili i kuvishangu ka na a̱miki a̱ ni a yawai shekelu amangatatsunkupa. Derere n kagisamkpatsu ka̱ a̱Ꞌisa̱, ra̱ka̱ ushani n kiya ku singai usatari m maniꞋin tsu kuneꞋe ki ishina,
004	NUM	007	032	n azanariya kebelyu ke te ka na a̱miki a̱ ni yawai shekelu kupa, n ili i ma̱gula̱ni,
004	NUM	007	033	n kobomburon ke te, n ka̱giri ke te m ma̱giri me te feu ma na ma yawai ka̱ya̱ ke te adama e kuneꞋe ku kusongu,
004	NUM	007	034	m ma̱ga̱ji me te adama e kuneꞋe ku unushi.
004	NUM	007	035	Obomburon e re n a̱giri a tawun, nga̱ji kpamu n tawun ni ngiri kpamu n tawun n na n yawai ka̱ya̱ ke te, adama a alyuka e kuneꞋe ku ma̱ta̱na̱. Na va ɗaɗa kuneꞋe ku Elizu kolobo ke Shedeyu.
004	NUM	007	036	A kanna ka tawun, Shelumiye maku ma Zurishada, vuza kelime vu uma a Simiyon u ta̱wa̱i n kuneꞋe ku ni.
004	NUM	007	037	KuneꞋe ku ni ku ɗaɗa: azurufa kebelyu ke te ka na a̱miki a̱ ni a yawai shekelu amangatawun n kamangankupa, n kebelyu ka azurufa ka na a̱miki a̱ ni a yawai shekelu amangatatsukupa, derere n kagisamkpatsu ka̱ a̱Ꞌisa̱, dem vi le ushani n kiya ku singai usatari m maniꞋin adama e kuneꞋe ki ishina.
004	NUM	007	038	U tuka̱i feu n kebelyu ka azanariya ke te ka na a̱miki a̱ ni a yawai shekelu kupa, ushatangi n ili i ma̱gula̱ni,
004	NUM	007	039	n kobomburon ke te, n ka̱giri ke te, m ma̱giri me te ma na ma yawai ka̱ya̱ ke te, adama e kuneꞋe ku kusongu,
004	NUM	007	040	m ma̱ga̱ji me te adama e kuneꞋe ku unushi,
004	NUM	007	041	n obomburon e re n a̱giri a tawun koɓolo kpamu nu nga̱ji n tawun feu, ni ngiri n tawun kpamu, n na n yawai ka̱ya̱ ke te, tsa alyuka a̱ ma̱ta̱na̱. Na va ɗaɗa kuneꞋe ku Shelumiye kolobo a Zurishada.
004	NUM	007	042	A kanna ka̱ ta̱li, Eliyasafa kolobo ka Dewuyelu vuza kelime vu kumaci ku Gadu, u tuka̱ n kuneꞋe ku ni.
004	NUM	007	043	KuneꞋe ku ni ku ɗaɗa: kebelyu ke te ka azanariya ka na a̱miki a̱ ni a yawai shekelu amangatawun n kamangankupa, n kebelyu ke te ka azanariya ka na a̱miki a̱ ni a yawai shekelu amangatatsunkupa, derere n tsu na kagisamkpatsu ka̱ a̱Ꞌisa̱ ki. Dem vi le ushatangi n kiya ku singai ku na ki usatari m maniꞋin adama e kuneꞋe ki ishina.
004	NUM	007	044	Kebelyu ka azurufa ke te ka na a̱miki a̱ ni a yawai shekelu kupa, ushatangi n ili i ma̱gula̱ni,
004	NUM	007	045	mobomburon me te n ka̱giri ke te, m ma̱giri me te feu ma na ma yawai ka̱ya̱ ke te, adama e kuneꞋe ku kusongu,
004	NUM	007	046	m ma̱ga̱ji me te adama e kuneꞋe ku unushi,
004	NUM	007	047	n obomburon e re n a̱giri a tawun, nga̱ji n tawun ni ngiri n tawun feu aza a na a yawai ka̱ya̱ ke te, tsa alyuka a̱ ma̱ta̱na̱. Na va ɗaɗa kuneꞋe ku Eliyasafa kolobo ka Dewuyelu.
004	NUM	007	048	A kanna ke cindere Elishama kolobo ka Amihudu vuza kelime vu kumaci ku Ifirayimu, u tuka̱i n kuneꞋe ku ni,
004	NUM	007	049	kuneꞋe ku ni ku ɗaɗa: kebelyu ke te ka azurufa ka na a̱miki a̱ ni a yawai shekelu amangatawun n kamangankupa, n kebelyu ka azurufa ke te ki ili i kuvishangu ka na a̱miki a̱ ni a yawai shekelu amangatatsunkupa, derere n tsu na kagisamkpatsu ka̱ a̱Ꞌisa̱ ki, dem vi le ushatangi n kiya ku singai usatari m maniꞋin adama e kuneꞋe ki ishina.
004	NUM	007	050	N Kebelyu ka azurufa ka na a̱miki a̱ ni a yawai shekelu kupa, ushatangi n ili i ma̱gula̱ni,
004	NUM	007	051	m mobomburon me te, n ka̱giri ke te m ma̱giri me te ma na ma yawai ka̱ya̱ ke te, adama e kuneꞋe ku kusongu.
004	NUM	007	052	Ma̱ga̱ji me te adama e kuneꞋe ku unushi,
004	NUM	007	053	n obomburon e re n a̱giri a̱ tawun, nga̱ji n tawun koɓolo ni ngiri n tawun feu ele na a yawai ka̱ya̱ ke te, tsa alyuka a̱ ma̱ta̱na̱. Na va ɗaɗa kuneꞋe ku Elishama kolobo ka Amihudu.
004	NUM	007	054	A kanna ka̱ kunla̱i, Gamaliya kolobo ka Pedazuru, vuza kelime vu kumaci ku Manasa, u tuka̱i n kuneꞋe ku ni.
004	NUM	007	055	KuneꞋe ku ni ku ɗaɗa: kebelyu ka azurufa ke te ka na a̱miki a̱ ni a yawai shekelu amangatawun n kamangankupa, n kebelyu ke te ka azurufa ka na a̱miki a̱ ni feu a yawai shekelu amangatatsunkupa, derere tsu na kagisamkpatsu ka̱ a̱Ꞌisa̱ ki ushatangi n kiya ku singai usatari m maniꞋin adama e kuneꞋe ki ishina,
004	NUM	007	056	n azurufa kebelyu ke te ka na a̱miki a̱ ni a yawai shekelu kupa, ushatangi n ili i ma̱gula̱ni,
004	NUM	007	057	m mobomburon me te, n ka̱giri ke te koɓolo m ma̱giri me te, ma na ma yawai ka̱ya̱ ke te, adama e kuneꞋe ku kusongu,
004	NUM	007	058	m ma̱ga̱ji me te adama e kuneꞋe ku unushi,
004	NUM	007	059	n obomburon e re, n a̱giri a tawun, nga̱ji n tawun feu koɓolo ni ngiri n tawun n na n yawai ka̱ya̱ ke te, tsa alyuka a̱ ma̱ta̱na̱. Na va ɗaɗa kuneꞋe ku Gamaliya kolobo ka Pedazuru.
004	NUM	007	060	A kanna ka̱ kuci Abidan kolobo ko Gidiyon, vuza kelime vu kumaci ku Bayami,
004	NUM	007	061	kuneꞋe ku ni ku ɗaɗa: kebelyu ke te ka azurufa ka na a̱miki a̱ ni a yawai kagisamkpatsu ke shekelu amangatawun n kamangankupa, n kebelyu ka azurufa ka na a̱miki a̱ ni a yawai shekelu amangatatsunkupa, derere n tsu na kagisamkpatsu ka̱ a̱Ꞌisa̱ ki. Dem vi le ushatangi n kiya ku singai ku na ki usatari m maniꞋin adama e kuneꞋe ki ishina.
004	NUM	007	062	Kebelyu ka azurufa ka na a̱miki a̱ ni a yawai shekelu kupa, ushatangi n ili i ma̱gula̱ni,
004	NUM	007	063	m mobomburon me te, n ka̱giri ke te, m ma̱giri me te feu ma na ma yawai ka̱ya̱ ke te, adama e kuneꞋe ku kusongu,
004	NUM	007	064	m ma̱ga̱ji me te adama e kuneꞋe ku unushi
004	NUM	007	065	n obomburon e re n a̱giri a tawun, nu nga̱ji n tawun koɓolo ni ngiri n tawun feu n na n yawai ka̱ya̱ ke te tsa alyuka a̱ ma̱ta̱na̱. Na va ɗaɗa kuneꞋe ku Abidan kolobo ka Gidiyon.
004	NUM	007	066	A kanna ka kupa ɗa Ahiyeza kolobo ka Amishada, vuza kelime vu kumaci ku Dan, u tuka̱i n kuneꞋe ku ni.
004	NUM	007	067	KuneꞋe ku ni ku ɗaɗa: kebelyu ka azurufa ke te ka na a̱miki a̱ ni a yawai shekelu amangatawun n kamangankupa, n kebelyu ke te ka azurufa ka na a̱miki a̱ ni a yawai shekelu amangatatsunkupa, derere n kagisamkpatsu ka̱ a̱Ꞌisa̱,
004	NUM	007	068	n kebelyu ka azurufa ka na a̱miki a̱ ni a yawai shekelu kupa ushatangi n ili i ma̱gula̱ni,
004	NUM	007	069	m mobomburon me te, n ka̱giri ke te m ma̱giri me te kpamu, ma na ma yawai ka̱ya̱ ke te, adama e kuneꞋe ku kusongu,
004	NUM	007	070	m ma̱ga̱ji me te adama e kuneꞋe ku unushi,
004	NUM	007	071	n obomburon e re, n a̱giri a tawun, nu nga̱ji n tawun feu, koɓolo ni ngiri n tawun, n na n yawai ka̱ya̱ ke te tsa alyuka a̱ ma̱ta̱na̱. Na va ɗaɗa kuneꞋe ku Ahiyeza kolobo ka Amishada.
004	NUM	007	072	A kanna ka kupa n ke te, Pagiyelu kolobo ko Okiran, vuza kelime vu kumaci wa aza a Ashera u tuka̱i n kuneꞋe ku ni,
004	NUM	007	073	kuneꞋe ku ni ku ɗaɗa: kebelyu ka azurufa ke te ka na a̱miki a̱ ni a yawai shekelu amangatawun n kamangankupa, n kebelyu ka azurufa ke te ka na a̱miki a̱ ni a yawai shekelu amangatatsunkupa, derere n tsu na kagisamkpatsu ka̱ a̱Ꞌisa̱ ki, dem vi le ushatangi n kiya ku singai usatari m maniꞋin adama e kuneꞋe ki ishina.
004	NUM	007	074	Kebelyu ka azurufa ka na a̱miki a̱ ni a yawai shekelu kupa ushatangi n ili i ma̱gula̱ni,
004	NUM	007	075	m mobomburon me te, n ka̱giri ke te feu, m ma̱giri me te ma na ma yawai ka̱ya̱ ke te, adama e kuneꞋe ku kusongu,
004	NUM	007	076	m ma̱ga̱ji me te adama e kuneꞋe ku unushi,
004	NUM	007	077	n obomburon e re, n a̱giri a tawun, nu nga̱ji n tawun feu, koɓolo ni ngiri n tawun, n na n yawai ka̱ya̱ ke te tsa alyuka a̱ ma̱ta̱na̱. Na va ɗaɗa kuneꞋe ku Pagiyelu kolobo ka Okiran.
004	NUM	007	078	A kanna ka kupa n e re, ɗa Ahira kolobo ka Enanu vuza kelime vu kumaci wa aza a Nafutali u tuka̱i n kuneꞋe ku ni.
004	NUM	007	079	KuneꞋe ku ni ku ɗaɗa: kebelyu ka azurufa ke te ka na a̱miki a̱ ni a yawai shekelu amangatawun n kamangankupa, n kebelyu ke te ka azurufa a na a̱miki a̱ ni feu a yawai shekelu amangatatsunkupa, derere tsu na kagisamkpatsu ka̱ a̱Ꞌisa̱ ki, dem vi le ushatangi n kiya ku singai ku na ki usatari m maniꞋin adama e kuneꞋe ki ishina,
004	NUM	007	080	n kebelyu ka azurufa ke te ka na a̱miki a̱ ni a yawai shekelu kupa,
004	NUM	007	081	m mobomburon me te, n ka̱giri ke te feu, m ma̱giri me te ma na ma yawai ka̱ya̱ ke te, adama e kuneꞋe ku kusongu,
004	NUM	007	082	m ma̱ga̱ji me te adama e kuneꞋe ku unushi,
004	NUM	007	083	n obomburon e re, n a̱giri a tawun, nu nga̱ji n tawun feu, koɓolo ni ngiri n tawun kpamu n na n yawai ka̱ya̱ ke te tsa alyuka a̱ ma̱ta̱na̱. Na va ɗaɗa kuneꞋe ku Ahira kolobo ka Enanu.
004	NUM	007	084	Na ɗa kuneꞋe ka aza e kelime a Isaraila adama e kerengu ku katalikalyuka, a kanna ka na a̱ tsungi kaꞋa maniꞋin: ebelyu kupa n e re a azurufa, n ebelyu kupa n e re a azurufa a ili i kuvishangu, koɓolo n ebelyu kupa n e re kpamu a azanariya.
004	NUM	007	085	Kebelyu dem ka azurufa a̱miki a̱ ni a yawa ta̱ shekelu amangatawun n kamangankupa, kebelyu dem ka azurufa a̱miki a̱ ni a yawa ta̱ shekelu amangatatsunkupa. Azanariya a ulinga a dem a̱miki e le a yawa ta̱ shekelu a̱kpa̱n e re n amangatawa̱na̱shi, derere n tsu na kagisamkpatsu ka̱ a̱Ꞌisa̱ ki.
004	NUM	007	086	Ebelyu kupa n e re a azanariya a na i n a̱miki e shekelu kupa e kebelyu dem, ushatangi n ili i ma̱gula̱ni ya tsu kagisamkpatsu ka̱ a̱Ꞌisa̱, azanariya a dem a̱miki e shekelu e le a yawa ta̱ amangatawun n kamanga.
004	NUM	007	087	M bomburon a na a yaꞋankai kuneꞋe ku kusongu ka dem a ɗaɗa kupa n e re, n a̱giri kupa n e re feu, ni ngiri kupa n i re kpamu, aza a na a yawai ka̱ya̱ ke te, koɓolo n kuneꞋe ki ishina ku le, nu nga̱ji kupa n u re adama e kuneꞋe ku unushi.
004	NUM	007	088	Obomburon a alyuka e kuneꞋe ku ma̱ta̱na̱ ra̱ka̱ a ɗaɗa kamanga n a̱ na̱shi, a̱giri amangatatsu, nga̱ji amangatatsu, ngiri n ka̱ya̱ ke te ke te amangatatsu feu. Na ɗa kuneꞋe ku kerengu ku katalikalyuka.
004	NUM	007	089	Ana Musa u uwai a̱ Ma̱va̱li mo Oɓolo adama a na u yaꞋan kadanshi n Vuzavaguɗu, ɗa u panai ka̱la̱ka̱tsu a kadanshi n a̱yi e mere mi icorobi i re ya, i na yi a gaɗi vu ka̱kuya̱mkpa̱tsu ka akpati vu Uzuwakpani va. Ɗa Vuzavaguɗu u yaꞋin kadanshi n a̱yi.
004	NUM	008	001	Vuzavaguɗu u yaꞋin kadanshi m Musa, u danai,
004	NUM	008	002	“YaꞋan kadanshi n Haruna vu dana yi, makyan ma na baci vi a kuzuwa nkuni n cindere, nkuni ma mi ta̱ e kuneke kutashi a uɓon u kashamkpatsu ka̱ ma̱kuni ka dem.”
004	NUM	008	003	Ɗa Haruna u yaꞋin tsu na o tonokoi ni, u zuwai nkuni adama a na a inda kelime ka kashamkpatsu ka, tsu na Vuzavaguɗu u tonokoi Musa.
004	NUM	008	004	Tsu nampa tsu ɗa a yimai kashamkpatsu ka̱ ma̱kuni ka, a yima ta̱ kaꞋa n azanariya, ili i na i ɗikai ɗaka ali a kubana a uɓon u gaɗi, derere tsu na Vuzavaguɗu u tonokoi Musa u yaꞋan.
004	NUM	008	005	Vuzavaguɗu u yaꞋin kadanshi m Musa, u danai,
004	NUM	008	006	“Uta̱ka̱ aza e Levi a̱ ka̱tsuma̱ ka aza a Isaraila ka̱ta̱ vu takpaka le nshinda̱.
004	NUM	008	007	Tsu na va kuyaꞋanka le u ɗa na, vu vishanku le mini ma kutakpaka nshinda̱, ka̱ta̱ vu zuwa le a puna cileme ci ikyamba i le gbende, a̱ za̱Ꞌa̱ akashi e le ka̱ta̱ kpamu a̱ sumba̱.
004	NUM	008	008	Yeve vu zuwa le a ɗika mobomburon, n kuneꞋe ki ishina, usatari m maniꞋin, ka̱ta̱ avu vi ɗika mobomburon mo yoku adama e kuneꞋe ku unushi.
004	NUM	008	009	Ka̱ta̱ vu tuka̱ n aza e Levi a e kelime ka̱ Ma̱va̱li mo Oɓolo, ka̱ta̱ vu ɓolongu aza a Isaraila ra̱ka̱ a̱ ubuta̱ u te.
004	NUM	008	010	Ayin a na baci vu tuka̱i n aza e Levi a̱ ubuta̱ u Vuzavaguɗu, ka̱ta̱ uma a Isaraila a zuwaka aza e Levi a ekiye e le a aci,
004	NUM	008	011	ka̱ta̱ Haruna u neke aza e Levi a a̱ ubuta̱ u Vuzavaguɗu tsu kuneꞋe ku kuɗa̱ngusa̱ ku na kuta̱i wa aza a Isaraila, adama a na a yaꞋan ulinga u Vuzavaguɗu.
004	NUM	008	012	Aza e Levi tamkpamu a kiyangu ekiye e le a gaɗi va aci o mbomburon a, ka̱ta̱ vi lyuka ka na ki adama e kuneꞋe ku unushi, ka na ka buwai tamkpamu adama e kuneꞋe ku kusongu u Vuzavaguɗu, adama kutakpaka aza e Levi unushi u le.
004	NUM	008	013	Vu zuwa aza e Levi a a shamgba e kelime ka Haruna m muku n ni, ka̱ta̱ vu neke le u Vuzavaguɗu tsu kuneꞋe ku kuɗa̱ngusa̱.
004	NUM	008	014	N tsu nampa tsu ɗa, ve kupece aza e Levi kau n uma a Isaraila, ka̱ta̱ ta na o okpo uma a̱ va̱.
004	NUM	008	015	“A ayin a na baci vu kotsoi kutakpaka aza e Levi nshinda̱ ɗa vu nekei le u Vuzavaguɗu tsu kuneꞋe ku kuɗa̱ngusa̱, ka̱ta̱ aza e Levi a uwa punu a̱ Ma̱va̱li mo Oɓolo ma a yaꞋan punu ulinga.
004	NUM	008	016	A̱ ka̱tsuma̱ ka uma a Isaraila ra̱ka̱, anan Levi a ɗa a zagbai adama a na okpo uma a̱ va̱ koci. N ka̱na̱ le ta̱ n ka̱ci ka̱ va̱ a̱ una̱ u muku n iyain mi Isaraila, aza e Levi okpo ta̱ una̱ u le.
004	NUM	008	017	Muku n ali n iyain ma aza a Isaraila ra̱ka̱, n va̱ n ɗa, vuma m manama dem. A kanna ka na mu unai muku n iyain a iɗika i Masar, ɗaɗa n kanzakai ka̱ci ka̱ va̱ n ɗa.
004	NUM	008	018	Ɗa n ɗikai aza e Levi o okpoi una̱ u muku n iyain ma aza a Isaraila.
004	NUM	008	019	Ele aza e Levi tamkpamu, n neke le ta̱ u Haruna m muku n ni tsu kuneꞋe ku na kuta̱i wa aza a Isaraila, adama a na a yaꞋanka uma a Isaraila ulinga punu a̱ Ma̱va̱li mo Oɓolo, a takpaka le unushi. Nannai babu kpamu ma̱dukpa̱ ma na ma̱ kuta̱wa̱ wa aza a Isaraila, a ayin a na baci a yawai ɗevu n ubuta̱ wa̱ a̱Ꞌisa̱.”
004	NUM	008	020	Ɗa Musa, n Haruna koɓolo n uma a Isaraila ra̱ka̱, a yaꞋin n aza e Levi tsu na Vuzavaguɗu u danai Musa.
004	NUM	008	021	Aza e Levi a a takpakai ka̱ci ke le nshinda̱, ɗa kpamu a̱ za̱Ꞌi akashi e le. Ɗa Haruna u nekei le tsu kuneꞋe ku kuɗa̱ngusa̱ u Vuzavaguɗu, ɗa u takpakai le unushi ciya̱ o okpo ciɗa.
004	NUM	008	022	Ana nannai u kotsoi ɗa aza e Levi a a̱ ta̱wa̱i kuyaꞋan ulinga u le punu a̱ Ma̱va̱li mo Oɓolo n utsura u Haruna m muku n ni. O tonoi n anan Levi a tsu na Vuzavaguɗu u tonokoi Musa.
004	NUM	008	023	Ɗa Vuzavaguɗu u danai Musa,
004	NUM	008	024	“Ili i nampa yi ta̱ a̱ kuyikpa̱ wa aza e Levi feu, vali vu na vi yawai a̱ya̱ kamanga n tawun a kubana gaɗi, u yawa ta̱ u ta̱wa̱ u yaꞋan ulinga punu a̱ Ma̱va̱li mo Oɓolo.
004	NUM	008	025	Ama vuza na u yawai a̱ya̱ amangerenkupa, wu uvuka n ulinga u na u kuyaꞋan punu a̱ Ma̱va̱li ma, u doku u saꞋwa ili ba.
004	NUM	008	026	I ta̱ a kufuɗa kuɓa̱nka̱ aza e le adama a na a fuɗa a yaꞋan ulinga punu a̱ Ma̱va̱li mo Oɓolo ma, ama ele a̱ ka̱ci ke le ka̱ta̱ a saꞋwa ili punu ba. Tsu nampa tsu ɗa uteku u na ve kupeceke aza e Levi ulinga u le.”
004	NUM	009	001	Vuzavaguɗu u yaꞋin kadanshi m Musa a kakamba ka Sinai, o wotoi u iyain a̱ ka̱ya̱ ke ire, ana a̱ uta̱i a iɗika i Masar, u danai,
004	NUM	009	002	“Zuwa aza a Isaraila a yaꞋan Ka̱ɗiva̱ ka Kupasamgbanai ka nampa, a ayin a na o yotsoi.
004	NUM	009	003	A kanna ka kupa n ka̱ na̱shi ko wotoi u nampa, n kulivi, a yaꞋan ka̱ɗiva̱ ka kupasamgbanai tsu na wila̱ u danai.”
004	NUM	009	004	Ɗa Musa u danai aza a Isaraila a yaꞋan Ka̱ɗiva̱ ka Kupasamgbanai.
004	NUM	009	005	Ɗa ta na a yaꞋin Ka̱ɗiva̱ ka Kupasamgbanai ka a kanna ka kupa n ka̱ na̱shi ko wotoi ka n kulivi, a kakamba ka Sinai. Aza a Isaraila a yaꞋin derere tsu na Vuzavaguɗu u danai Musa.
004	NUM	009	006	Ama aza o yoku e le a kuyaꞋan Ka̱ɗiva̱ ka Kupasamgbanai ka a kanna ka nanlo ka ba, adama a na ka̱ta̱ a ciɗatangu ka̱ci ke le ba, ana wo okpoi a saꞋwa ta̱ keven ki ikyamba ka vuma. Ɗaɗa a̱ ta̱wa̱i u Musa n Haruna a kanna ka nanlo ka,
004	NUM	009	007	ɗa a danai Musa va, “Tsu saꞋwa ta̱ keven ki ikyamba ɗa tsu ukai ka̱ci ka̱ tsu nshinda̱. Ama yiɗa̱i i kusa̱nka̱ tsu kuneke kuneꞋe ku tsu u Vuzavaguɗu a kanna ka nanlo feu, koɓolo n aza a Isaraila a na a buwai?”
004	NUM	009	008	Ɗaɗa Musa wu ushuki le, “YaꞋin biꞋi n yeve i na Vuzavaguɗu u kudana adama a̱ ɗa̱.”
004	NUM	009	009	Ɗa Vuzavaguɗu u yaꞋin kadanshi m Musa u danai,
004	NUM	009	010	“YaꞋan kadanshi n aza a Isaraila vu dana le, ɗa baci vuza yoku a̱ ka̱tsuma̱ ka̱ ɗa̱, ko a̱ ka̱tsuma̱ ka ntsukaya n ɗa̱ u saꞋwai keven ki ikyamba ko u banai nwalu n daꞋin, wi ta̱ a kufuɗa kuyaꞋan ka̱ɗiva̱ ka kupasamgbanai ka.
004	NUM	009	011	A yaꞋan ka̱ɗiva̱ ka a kanna ka kupa n ka̱ na̱shi o wotoi u ire n kulivi. A takuma ma̱giri koɓolo m boroji vu na vi n yisiti ba, n a̱vuku o okono kpamu.
004	NUM	009	012	Ka̱ta̱ a̱ ka̱sukpa̱ ili i nanlo ya asa ali a kubana usana u yoku ba, ko kpamu o ɓoso etele a̱ ni ba. I baci a kuyaꞋan Ka̱ɗiva̱ ka Kupasamgbanai ka, u gaꞋan ta̱ o tono wila̱ u ni ra̱ka̱.
004	NUM	009	013	Ama ɗa baci vuza yoku vu na vi ciɗa, u yaꞋan kpamu nwalu ba ɗa u kpa̱ɗa̱i kuyaꞋan Ka̱ɗiva̱ ka Kupasamgbanai ka. Mayun ɗa e pece vuma vu nanlo n uma a̱ ni, adama a na u tuka̱ n kuneꞋe ku Vuzavaguɗu a ayin a na o yotsoi ba, mayun ɗa unushi u ni wo okpo a kaci ka̱ ni.
004	NUM	009	014	Komoci ki baci ida̱shi n a̱ɗa̱ ɗa u cigai kuyaꞋan Ka̱ɗiva̱ ka Kupasamgbanai ka Vuzavaguɗu ka, mayun ɗa u tono wila̱ u kuyaꞋan. Mayun ɗa wila̱ u vuza likuci n komoci feu wo okpo u te.”
004	NUM	009	015	A kanna ka na a̱ shikpa̱i Ma̱va̱li ma̱ Ka̱shile ka, ɗa keleshu ka palai kaꞋa. N kulivi ali a kubana usana, ka̱ta̱ keleshu ka ko bono tsa akina.
004	NUM	009	016	Ta ka lyaꞋi kelime n kuyaꞋan nannai ayin tutu, ka pala kaꞋa n kanna, ka̱ta̱ n kayin kokpo tsa akina.
004	NUM	009	017	A ayin a na baci keleshu ka ka̱ ka̱sukpa̱i uɓon u Ka̱pa̱m wa, ka̱ta̱ aza a Isaraila o foɓuso kulaza, a̱ ubuta̱ u na baci ka shamgbai, ka̱ta̱ ele feu a̱ da̱sa̱ngu lo.
004	NUM	009	018	Nannai ɗa a̱ tsu ɗa̱nga̱ ka̱ta̱ a bana a̱ da̱sa̱ngu a̱ ubuta̱ u yoku tsu na Vuzavaguɗu u tsu zuwa le. Keleshu ka ka laza baci ka̱ ka̱sukpa̱ Ka̱pa̱m ka ba, ta lo ele feu o kuyongo a̱ ubuta̱ u na a̱ da̱sa̱ngi va.
004	NUM	009	019	Keleshu ka shamgba baci a gaɗi vu Ka̱pa̱m va ali ka yaꞋin ayin e re, aza a Isaraila i ta̱ o kuyongo lo ka̱ta̱ a yaꞋan i na i gaꞋin a yaꞋan a̱ ubuta̱ u Vuzavaguɗu.
004	NUM	009	020	A makyan mo yoku keleshu ka ke ci geshe a gaɗi vu Ka̱pa̱m ba, ele feu i ta̱ a kushamgba lo a̱ ubuta̱ wa tsu na Vuzavaguɗu u zuwai a yaꞋan. Ka̱ta̱ a̱ ta̱wa̱ a laza kpamu tsu na u danai le.
004	NUM	009	021	A makyan mo yoku kpamu keleshu ka ci shamgba ta̱ a̱ ubuta̱ u te n kulivi ali a kubana usana, ayin a na baci ka lazai n usana, ka̱ta̱ aza a Isaraila feu a laza. Ko n kayin ko n kanna, keleshu ka̱ ɗa̱nga̱ baci de dem, ele aza a Isaraila feu a̱ tsu ɗa̱nga̱ ta̱.
004	NUM	009	022	Ko keleshu ka ka shamgba baci a gaɗi vu Ka̱pa̱m va ali ayin e re ko wotoi, ko ka̱ya̱, ele aza a Isaraila feu i ta̱ o kuyongo a̱ ubuta̱ u na a̱ da̱sa̱ngi va babu kubana ubuta̱ u yoku. Ama ayin a na baci ka lazai, ele feu i ta̱ o kutono kaꞋa.
004	NUM	009	023	Tsu na Vuzavaguɗu u danai, ta a kulaza nannai, tsu na kpamu u danai a shamgba, ta a kushamgba nannai. O tonoi wila̱ u Vuzavaguɗu n kadanshi ka̱ ni nannai, tsu na a panai kaꞋa a̱ una̱ u Musa.
004	NUM	010	001	Vuzavaguɗu u yaꞋin kadanshi m Musa u danai,
004	NUM	010	002	“YaꞋan ishiyaun i re, i na a yimai n azurufa, vi ta̱ a kuyaꞋan ulinga n ele adama e kuɗeke koɓolo ka uma, n kuzuwa uma a̱ ɗenga̱ a wala.
004	NUM	010	003	Ɗa baci a̱ lika̱i le ra̱ka̱, ka̱ta̱ uma ra̱ka̱ o ɓolongu wa̱ nu a̱ utsutsu u Ma̱va̱li mo Oɓolo.
004	NUM	010	004	Ama ɗa baci a̱ lika̱i vi te, aza a gbagbaꞋin, n aza kelime a Isaraila, i ta̱ o kuɓolongu ka̱ci ke le wa̱ nu.
004	NUM	010	005	Ɗa baci ta na a̱ lika̱i kavana vu urotu wu nwalu, ka̱ta̱ ka̱tsura̱ ka kumaci kakau ka na ki a uɓon u kasana ka̱ Ka̱pa̱m ka̱ Ka̱shile ka̱ ka̱na̱ nwalu.
004	NUM	010	006	Ɗa baci kpamu a̱ lika̱i vi ire va, ka̱tsura̱ ka kumaci kakau ka na ki a uɓon u ɗaka ka̱ Ka̱pa̱m ka̱ Ka̱shile ka̱ ka̱na̱ nwalu. Ciliki tsu nanlo tsa tsu ɗaɗa urotu u kuɗa̱nga̱.
004	NUM	010	007	Ama ɗa baci yi a kuciga kuɓolongu uma, ka̱ta̱ i yaꞋan ciliki tsu kavana tsa kau n tsu na tsu buwai va.
004	NUM	010	008	Muku n ali n Haruna, anan ganu, ele ɗa a̱ kulika̱ ishiyaun ya. Na wi ta̱ o kokpo ɗa̱ wila̱ u ko wanai, ali a kubana wu ntsukaya n ɗa̱ n na n kuta̱wa̱.
004	NUM	010	009	I yawa baci a iɗika i ɗa̱ ɗa i banai kuvon a̱ ubuta̱ wi irala i ɗa̱ i na i a kutakacika ɗa̱, ka̱ta̱ i yaꞋan urotu n ciliki tsu ishiyaun tsa. Nannai ɗa Vuzavaguɗu Ka̱shile ka̱ ɗa̱ u kuciɓa n a̱ɗa̱, ka̱ta̱ wi isa ɗa̱ e ekiye a irala i ɗa̱.
004	NUM	010	010	I lika̱ kavana a kanna ka̱ ma̱za̱nga̱ ka̱ ɗa̱ feu, n kanna ka̱ ka̱ɗiva̱ ka na a zuwakai ɗa̱, n ka̱ɗiva̱ ku ugiti u wotoi, yi ta̱ a̱ kulika̱ ishiyaun ya a makyan ma na ya kuyaꞋan kuneꞋe ku kusongu n kuneꞋe ku ma̱ta̱na̱. N nannai ɗa Ka̱shile ka kuciɓa n uzuwakpani u na u yaꞋin n a̱ɗa̱. Mpa ɗa Vuzavaguɗu Ka̱shile ka̱ ɗa̱.”
004	NUM	010	011	A kanna ka kamanga, ko wotoi u ire, a̱ ka̱ya̱ ke ire ka na a̱ ka̱sukpa̱i Masar, ɗa keleshu ka ka̱ ɗa̱nga̱i a̱ Ka̱pa̱m ka.
004	NUM	010	012	Ɗa aza a Isaraila a̱ uta̱i ka̱tsura̱-ka̱tsura̱ e meremune ma Sinai n a yawai a̱ ubuta̱ kakau, ali sai ayin a na keleshu ka ka shamgbai e meremune ma Paran.
004	NUM	010	013	Na lo ɗa ugiti u kuɗa̱nga̱ u le, tsu na Vuzavaguɗu u danai le a̱ una̱ u Musa.
004	NUM	010	014	Ka̱tsura̱ ka aza a Yahuda kaꞋa ka̱ gita̱i kulaza, tsu na i udari. Nashon maku ma Aminadabu a̱yi ɗa vuza kelime vi le.
004	NUM	010	015	Ɗa ka̱tsura̱ ka kumaci ki Isaka ko tonoi, Nataniya maku ma Zuwaru, a̱yi ɗa vuza kelime vi le.
004	NUM	010	016	Eliyabu maku ma Helon, a̱yi ɗa tamkpamu vuza kelime vu kumaci ku Zabalun.
004	NUM	010	017	Ana a̱ muɗa̱i Ka̱pa̱m ka, ɗa muku n ali n Geshon koɓolo m muku n ali m Merari, a ɗikai Ka̱pa̱m ka ɗa a lazai.
004	NUM	010	018	Ɗa ka̱tsura̱ ka kumaci ku Ruben ko tonoi tsu na i udari. Vuza kelime vi le a̱yi ɗa Elizu maku me Shedeyu.
004	NUM	010	019	Koɓolo n ka̱tsura̱ ka kumaci ka Simiyon o kutono, vuza kelime vi le a̱yi ɗa Shelumiye maku ma Zurishada.
004	NUM	010	020	Ɗa ka̱tsura̱ ka kumaci ka Gadu ko tonoi, vuza kelime vi le a̱yi ɗa Eliyasafa maku ma Dewuyelu.
004	NUM	010	021	Aza a na o tonoi ele ɗa ka̱tsura̱ ka kumaci ka aza a Kohatu uma e Levi, aza na i ucaniki n ili i ciɗa, a̱ tsu shikpa̱ka̱ le ta̱ Ka̱pa̱m ka ɗe kafu a yawa.
004	NUM	010	022	Ɗa ka̱tsura̱ ka Ifirayimu ko tonoi, vuza kelime vi le a̱yi ɗa Elishama maku ma Amihudu.
004	NUM	010	023	A̱yi Gamaliya maku ma Pedazuru, a̱yi ɗa vuza kelime vu kumaci ka aza a Manasa.
004	NUM	010	024	Ka̱tsura̱ ka kumaci ka aza a Bayami ele ɗa o tonoi, ɗa Abidan maku ma Gidiyon mo okpoi vuza kelime vi le.
004	NUM	010	025	Aza a na o kotsosoi kugeɓengu uma a, ele ɗa kumaci ku Dan, tsu na i udari. Ahiyeza maku ma Amishada a̱yi ɗa vuza kelime vi le.
004	NUM	010	026	A kumaci ka aza a Ashera, Okiran ɗa vuza kelime vi le.
004	NUM	010	027	A kumaci ka aza a Nafutali, Ahira ɗa vuza kelime vi le feu.
004	NUM	010	028	Na va ɗaɗa tsu na aza a Isaraila a darai ka̱tsura̱-ka̱tsura̱ ele a̱ kuta̱.
004	NUM	010	029	Ɗaɗa Musa u danai Hobabu kolobo ka Reyuwe va aza a Midiya, akaya a Musa, “Tsu ɗa̱nga̱ ta̱ a kubana a̱ ubuta̱ u na Vuzavaguɗu u danai, ‘Mi ta̱ e kuneke ɗa̱ u ɗa.’ Bana n a̱ tsu, ci ta̱ a kuyaꞋanka wu ili i singai, adama a na Vuzavaguɗu u yaꞋanka ta̱ aza a Isaraila uzuwakpani u singai.”
004	NUM	010	030	Ɗa wu ushuki ni, “Mpa ma kubana ba. Mi ta̱ a kulaza a kubana a iɗika i va̱, a̱ ubuta̱ u uma a̱ va̱.”
004	NUM	010	031	Ɗaɗa Musa u danai, “N folono wu ta̱ ka̱ta̱ vu ka̱sukpa̱ tsu ba, adama a na vi yeve ta̱ ubuta̱ u na tsa kubana tsa̱ da̱sa̱ngu e meremune ma, vi ta̱ ta na o kokpo vuza na u kuꞋuwaka tsu kelime.
004	NUM	010	032	Vu bana baci n a̱ tsu, ci ta̱ e kupece koɓolo ili i singai i na de dem Vuzavaguɗu u kuneke tsu.”
004	NUM	010	033	Ɗa o foɓusoi a̱ ka̱sukpa̱i kusan ku Vuzavaguɗu, ɗa a yaꞋin nwalu n ayin a tatsu. A lazakai n Akpati vu Uzuwakpani vu Vuzavaguɗu va kelime a̱ ka̱tsuma̱ ka ayin a tatsu a nampa, adama a na vu la̱nsa̱ka̱ le ubuta̱ u na a kuvaku.
004	NUM	010	034	Keleshu ka Vuzavaguɗu ko ci yongo ta̱ gaɗi vi le n kanna, a ayin a na baci a̱ ka̱sukpa̱i ka̱tsura̱ ke le.
004	NUM	010	035	A ayin a na baci de dem akpati vu uzuwakpani vu ɗa̱nga̱i kulaza, ka̱ta̱ Musa u dana, “Ɗenga̱ kashani, avu Vuzavaguɗu, ka̱ta̱ vu zuwa irala i nu i wacuwa, ka̱ta̱ aza a na a iwain nu a suma a bana daꞋin a̱ ka̱sukpa̱ wu.”
004	NUM	010	036	Ayin a na baci akpati va vu yawai a̱ ubuta̱ u na u kuvuka, ka̱ta̱ u dana, “Bono, avu Vuzavaguɗu a̱ ubuta̱ u ka̱bunda̱i ka gbayin ka aza a Isaraila.”
004	NUM	011	001	Kanna ke te ɗa aza a Isaraila a̱ ka̱na̱i mololo adama atakaci e le. Ana Vuzavaguɗu u panai i na i a kudansa, ɗa u yaꞋin wupa. Ɗa u suki n akina ɗa o songi uma a na i a̱ ka̱kina̱ ka̱ a̱pa̱m e le.
004	NUM	011	002	Ɗa uma a bankai m ma̱shi me le u Musa, yeve u vasai u Vuzavaguɗu ɗa akina a a̱ kima̱i.
004	NUM	011	003	Ɗa e ɗekei ubuta̱ wa n kula Tabera, adama a na akina a Vuzavaguɗu a̱ kula̱ ta̱ a̱ ka̱tsuma̱ ke le.
004	NUM	011	004	Ɗa ka̱tsura̱ ka uma a kavama ko yoku ka na ka̱ ɗa̱nga̱i nwalu koɓolo n aza a Isaraila, a̱ ɗa̱nga̱i kazagba ki ili kulyaꞋa. A na a̱ gita̱i mololo ɗa aza Isaraila feu a̱ ɗengusa̱i mololo, a danai, “Yayi u kuneke tsu inyama tsu takuma?
004	NUM	011	005	Ci ciɓa ta̱ n adan a na tsu takumai gbani a Masar gbani koɓolo n kokumba, n guna, n a̱luwa̱shi arambasa koɓolo n arambasagawan.
004	NUM	011	006	Ama gogo na a̱ tsu ɗa na a kambulu, utsura u tsu u kotso ta̱, babu ilikulya sai mana koci.”
004	NUM	011	007	Mana ili yoku i ɗa i na i yotsoi igeɓetsu wa̱ri n usumbi tsu mini mo tsulo.
004	NUM	011	008	Uma a̱ tsu uta̱ ta̱ ka̱ta̱ o ɓolongu, ka̱ta̱ a iya le a kutali ko o soyo le a̱ ma̱suku. Ka̱ta̱ a̱ ya̱na̱ le o mogbodo ko ta na a yaꞋanka emeshe. Ka̱ta̱ o yokpo an ili i na a kangalai m maniꞋin ma zaitu.
004	NUM	011	009	Ayin a na baci de dem ciza tsu matsai lo a̱ ubuta̱ wa̱ a̱pa̱m n kayin, ka̱ta̱ mana feu vu uta̱.
004	NUM	011	010	Ɗa Musa u panai uma ra̱ka̱ a̱ ma̱shi, yaba dem a kashani a̱ utsutsu u ka̱pa̱m ka̱ ni. Ɗa Vuzavaguɗu u yaꞋin wupa ka̱u, ɗa Musa u na̱mgba̱i ka̱tsuma̱.
004	NUM	011	011	Ɗa Musa u danai Vuzavaguɗu, “Yiɗa̱i i zuwai ɗa vi a kutakacika kagbashi ka̱ nu? Yiɗa̱i n yaꞋin i na i na̱mgba̱i nu ka̱tsuma̱ ali ɗa vu ka̱sukpa̱i a̱miki a uma a nampa ra̱ka̱ wa̱ va̱?
004	NUM	011	012	Mpa ɗa n ɗikai ka̱tsuma̱ ka uma a nampa ra̱ka̱? Mpa ɗa m matsai le? Yiɗa̱i i zuwai ɗa vu danai mu n ɗika le ekiye a̱ va̱, uteku tsu na kowoꞋi ka maku ke ci keɓe mereɓu, a kubanka iɗika i na vu kucinai va kuneke ikaya i le?
004	NUM	011	013	Te ɗai ma̱ kuciya̱ inyama i na me kuneke ka̱bunda̱i ka uma a nampa ra̱ka̱? Ele na a dakakai kushiꞋika̱ mu, a kudana, ‘Neke tsu inyama, tsu takuma.’
004	NUM	011	014	Mpa n kufuɗa kuɗika a̱miki a uma a nampa ra̱ka̱ endeꞋen va̱ ba, a yaꞋan mu ta̱ a̱miki n a̱bunda̱i.
004	NUM	011	015	Tsu nampa tsu ɗa baci vu sheshei kuyaꞋan nu mpa, una mu gogo na, ɗa baci n ciya̱i mapasa ma singai wa̱ nu, jebeke mu atakaci a nampa.”
004	NUM	011	016	Ɗa Vuzavuguɗu u danai Musa, “Ɓolonku mu nkoshi m gba̱ra̱-gba̱ra̱ amangatatsunkupa ma aza a Isaraila, aza na vu yevei ele ɗa aza e kelime a uma, n aza a gbagbaꞋin kpamu, ka̱ta̱ vu tuka̱ le a̱ Ma̱va̱li mo Oɓolo, a shamgba ɗe koɓolo n avu.
004	NUM	011	017	Mpa mi ta̱ a̱ kucipa̱ n yaꞋan kadanshi n avu ɗe, ka̱ta̱ n jaꞋwan utsura wa ayinviki a̱ nu n neke le. I ta̱ a̱ kuɓanka̱ wu kuɗika a̱miki a uma, adama a na ka̱ta̱ vu ɗika a̱miki a endeꞋen nu ba.
004	NUM	011	018	Ka̱ta̱ vu dana uma a, ciɗatangi ka̱ci ka̱ ɗa̱, makpaꞋa yi ta̱ a kutakuma inyama, adama a na Vuzavaguɗu u pana ta̱ ma̱shi ma̱ ɗa̱, ma na i danai, ‘Yayi u kuneke tsu inyama i kutakuma? U laꞋa ta̱ n kugaꞋan tsu bono a Masar.’ Vuzavaguɗu wi ta̱ e kuneke ɗa̱ inyama i kutakuma, ka̱ta̱ i takuma.
004	NUM	011	019	Yi a kutakuma i ɗa a kanna kete, ko ayin e re, ko ayin a tawun, ko ayin kupa, ko ayin kamanga ba.
004	NUM	011	020	Ama o wotoi ka̱ɓula̱, yi ta̱ a kumaka i ɗa ali i yo okpo ɗa̱ ili yu unata. Adama a na i iwan ta̱ Vuzavaguɗu vu na wi a̱ ka̱tsuma̱ ka̱ ɗa̱ n vuza na i shiꞋika̱i, i danai, ‘Yiɗa̱i ɗa vu uta̱ka̱i tsu a Masar?’”
004	NUM	011	021	Ɗa Musa u danai, “Mpa ɗa a̱ ka̱tsuma̱ ka uma a̱kpa̱n amangatawa̱nta̱li a nwalu e ene. Vu dana ta̱ kpamu, ‘Mi ta̱ e kuneke le inyama, i na a kutakuma wotoi ka̱ɓula̱.’
004	NUM	011	022	Ko ɗa baci a kiɗai ushiga wa anaka n ushiga wu nlala yi ta̱ a kuyawa le? Ko o ɓolongu baci adan a mala ra̱ka̱ ɗa e nekei le, i ta̱ a kuyawa le?”
004	NUM	011	023	Ɗa Vuzavaguɗu u danai Musa, “Vu sheshe ta̱ kukiye ku Vuzavaguɗu ki ta̱ gbati? Gogo na ve kene ta̱, ko i na n dansai yi ta̱ a kushana ko ya kushana ba.”
004	NUM	011	024	Musa wu uta̱i u danai uma kadanshi ka na Vuzavaguɗu u danai. Ɗa u ɓolongi nkoshi m gba̱ra̱-gba̱ra̱ amangatatsunkupa aza a Isaraila, u zuwai le uka̱ra̱Ꞌi n ka̱pa̱m ka.
004	NUM	011	025	Ɗa Vuzavaguɗu u cipa̱i punu e eleshu ɗa u yaꞋin kadanshi n a̱yi, ɗa u nekei le utsura wa ayinviki a na i u Musa ɗa u zuwakai nkoshi m gba̱ra̱-gba̱ra̱ ma. Ana ayinviki a a̱ cipa̱i we le, a yaꞋin kene. Ama a lyaꞋa kelime n kene ba.
004	NUM	011	026	Uma e re a̱ ka̱tsuma̱ ko nkoshi m gba̱ra̱-gba̱ra̱ ma, okpoi a̱ ubuta̱ u ka̱tsura̱ wa, kula ku vuza te ku ɗaɗa Elidadu, vuza ire ɗa Medadu, ɗa ayinviki a̱ cipa̱i we le. I ta̱ a̱ ka̱tsuma̱ ka aza na e kecei, ama a bana a̱ ma̱va̱li ba, ɗa a yaꞋin kene ubuta̱ u na o ɓolongi.
004	NUM	011	027	Ɗa kolobo ko yoku ka sumai ka banai ka danai Musa, “Elidadu m Medadu i ta̱ ɗe a kuyaꞋan kene a̱ ubuta̱ u na i a̱ ka̱tsura̱ ka.”
004	NUM	011	028	Jesuwa maku ma̱ Nun, ka̱ɓa̱nki ka Musa ali a̱yi maku, u danai, “Vuzagbayin vu va̱ Musa, sa̱nka̱ le.”
004	NUM	011	029	Ama Musa u danai, “Vi ta̱ e cisheꞋe adama a̱ va̱? N kuciga ku va̱, wi ishi a kugaꞋan a dana uma a̱ Ka̱shile ra̱ka̱ eneki a ɗa. Ufolu u va̱ u ɗa, Vuzavaguɗu u zuwa utsura wa ayinviki a̱ ni u uma dem.”
004	NUM	011	030	Ɗa Musa nu nkoshi m gba̱ra̱-gba̱ra̱ ma aza Isaraila o bonoi a̱ ka̱tsura̱ e le.
004	NUM	011	031	Ɗa Vuzavaguɗu u zuwai wunla̱i wu uta̱i a mala ɗa u tuka̱i nu nroni, ɗa a̱ yikpa̱i uka̱ra̱Ꞌi wa̱ a̱pa̱m e le dem. A kakambu ka̱ a̱pa̱m dem i ta̱ a kufuɗa kene le daꞋin ali u yawa tsu na vuza u kuliva̱ a nwalu. Kashani ku imkpi u le kpamu a kubana gaɗi ka laꞋa udashi u tatsu n iɗika ba.
004	NUM	011	032	Ɗa ta na uma a̱ ɗa̱nga̱i n kanna ka nanlo n kayin ka̱ ni dem, ɗa kpamu o doki an kayin kasai a̱ ka̱na̱i kureme nroni ma. Aza na o ɓolongi kenu ele ɗa o ɓolongi homa kupa. Ɗa e ecikpei le uka̱ra̱Ꞌi wa̱ a̱pa̱m e le.
004	NUM	011	033	Ele biꞋi a kutakuma inyama ya ɗa Vuzavaguɗu u yotsongi wupa u ni we le. Ɗa u suꞋuki le m ma̱dukpa̱ ma gbani-gbani, ma na mu unai uma n a̱bunda̱i.
004	NUM	011	034	Adama a nannai ɗa e neꞋi ubuta̱ wa kula Kiburotu-hatava, ɗaɗa asaun a aza kutsa̱n.
004	NUM	011	035	Ɗe a Kiburotu-hatava va, ɗa aza a Isaraila a lazai a kubana a Hazerotu ubuta̱ u na a̱ da̱sa̱ngi.
004	NUM	012	001	Ele ɗe ɗa Miriyamu n Haruna a̱ kpa̱ɗa̱i kushuku m Musa adama a na u zuwa ta̱ vuka a kumaci ka aza a Kush.
004	NUM	012	002	Ɗa a̱ ka̱na̱i kudana, “U Musa u ɗa Vuzavaguɗu u ci yaꞋan kadanshi koci? A̱ tsu tamkpamu? U ci yaꞋan kadanshi n a̱ tsu ba?” Ɗa Vuzavaguɗu ta na u panai i na a dansai.
004	NUM	012	003	A̱yi Musa ta na u laꞋa ta̱ uma a aduniyan a na a buwai dem a̱ ma̱riki.
004	NUM	012	004	Gogo lo ɗa Vuzavaguɗu u danai Musa, n Haruna koɓolo m Miriyamu, “Uta̱i i ta̱wa̱ tsu gasai na a̱ Ma̱va̱li mo Oɓolo a̱ɗa̱ uma a tatsu a̱ ɗa̱ dem.” Ɗa ele uma a tatsu e le a̱ uta̱i.
004	NUM	012	005	Ɗa Vuzavaguɗu u cipa̱i a kabashi ke keleshu, ɗa u shamgbai a̱ utsutsu u Ma̱va̱li ma, ɗa u ɗekei Haruna koɓolo m Miriyamu. Ana a yawai ɗe a̱ ma̱va̱li ma,
004	NUM	012	006	ɗa u danai, “Panai kadanshi ka̱ va̱, Ayin a na baci keneki ka Vuzavaguɗu ki koɓolo n a̱ɗa̱, n tsu yotsongu ta̱ ka̱ci ka̱ va̱ wa̱ ni n tsalatani, n ci yaꞋan ta̱ kadanshi n a̱yi n alatani.
004	NUM	012	007	Ama ta n ci yaꞋan kadanshi nannai n kagbashi ka̱ va̱ Musa ba, mu ushuku ta̱ n a̱yi a̱ ubuta̱ u uma a̱ va̱ aza a Isaraila.
004	NUM	012	008	N a̱yi ɗa n yaꞋin kadanshi a̱shi n a̱shi, hawun ba n iteꞋe ba, we ene ta̱ Vuzavaguɗu tsu na wi, yiɗa̱i i zuwai ɗa i kpa̱ɗa̱i kupana wovon u kuyaꞋan kadanshi ka wuya u kagbashi ka̱ va̱ Musa?”
004	NUM	012	009	Ɗa Vuzavaguɗu u yaꞋin wupa n ele ka̱u ɗa u lazai ɗa u ka̱sukpa̱i le.
004	NUM	012	010	Ana keleshu ka̱ ka̱sukpa̱i ma̱va̱li ma, ɗa Miriyamu wa̱ a̱ruma̱i n ukutu pushe-pushe. Ana Haruna u kpatalai wi indai ni ɗa we enei ni n ukutu.
004	NUM	012	011	Ɗa Haruna va u danai Musa, “Vuzagbayin, ka̱ta̱ vu takacika tsu adama a̱ unushi u nampa n tsulau tsu na ci yaꞋin ba.
004	NUM	012	012	Ka̱ta̱ vu ka̱sukpa̱ yi wo okpo tsu mereɓu ma na ma̱ kuwa̱i a ayin a limata n ikyamba kashami kakambu ke te ba.”
004	NUM	012	013	Ɗa Musa u folonoi Vuzavaguɗu, u danai, “Ka̱shile, n folono wu ta̱, potsotongu yi.”
004	NUM	012	014	Ama ɗa Vuzavaguɗu wu ushuki Musa, u danai, “Ishi baci esheku a̱ ni, a jiraka yi ntsa̱n a̱ a̱shi, wi ishi o kokpo n wono ali ayin e cindere ba? Zuwai ni u yongo a pulai vu ka̱tsura̱ ali ayin e cindere, yeve ka̱ta̱ vu bonoko n a̱yi asuvu.”
004	NUM	012	015	Ɗa a̱ uta̱ka̱i Miriyamu a pulai vu ka̱tsura̱ ali ayin e cindere, ama ɗa uma a̱ kpa̱ɗa̱i kulaza ali sai ayin a na o bonokoi n a̱yi.
004	NUM	012	016	Ana ka nanlo ka ko kotsoi, ɗa uma a̱ ka̱sukpa̱i Hazerotu, ɗa a banai a̱ da̱sa̱ngi a kakamba ka aza a Paran.
004	NUM	013	001	Vuzavaguɗu u danai Musa,
004	NUM	013	002	“Suku uma a bana a saka iɗika i KanaꞋana, i na mi a kuciga me neke aza a Isaraila a. Suku vuza kelime vi te a̱ ka̱tsuma̱ ka kumaci dem.”
004	NUM	013	003	Ɗa Musa u yaꞋin uteku tsu na Ka̱shile ka danai ni u yaꞋan ɗa u suki uma kupa n ere aza a Isaraila, dem vu le aza e kelime a kumaci a ɗa. Ɗa u suki le a̱ uta̱i ɗe a kakamba ka Paran.
004	NUM	013	004	Ula a uma a na a zagbai a ɗa na. A kumaci ka aza a Ruben, Shamuwa kolobo ka Zakuru,
004	NUM	013	005	a kumaci ka aza a Simiyon, Shafatu kolobo ko Hori,
004	NUM	013	006	a kumaci ka aza a Yahuda, Kelepu kolobo ka Jefune,
004	NUM	013	007	a kumaci ka aza a Isaka, Igalu kolobo ka̱ Isufu,
004	NUM	013	008	a kumaci ka aza a Ifirayimu, Hosiya kolobo ka Nun,
004	NUM	013	009	a kumaci ka aza a Bayami, Paliti kolobo ka Rafu,
004	NUM	013	010	a kumaci ka aza a Zabalun, Gadiyelu kolobo ko Sodi,
004	NUM	013	011	a kumaci ka aza a Manasa, Gadi kolobo ka̱ Susi,
004	NUM	013	012	a kumaci ka aza a Dan, Amiyelu kolobo ka Gemali,
004	NUM	013	013	a kumaci ka aza a Ashera, Seturu kolobo ka Makelu,
004	NUM	013	014	a kumaci ka aza a Nafutali, Nabi kolobo ko Vopusi,
004	NUM	013	015	a kumaci ka aza Gadu, Geyuwelu kolobo ka Maci
004	NUM	013	016	Na ɗa ula a uma a na Musa u suki a bana a yaꞋan tsusaki ki iɗika ka. Ɗa Musa u neꞋi Hosiya kolobo ka Nun kula, Jesuwa.
004	NUM	013	017	Ana Musa u suki le a bana a saka iɗika i KanaꞋana, ɗa u danai le, “Ɗa baci yi a kubana, ka̱ta̱ i tonoko n Negebu n uɓon wu nsasan u likuci wa.
004	NUM	013	018	Ka̱ta̱ i la̱na̱ yene tsu na iɗika ya yi, ko uma a na i punu ida̱shi a̱ likuci ya aza a utsura a ɗa ko babu utsura n a̱bunda̱i ko kenu.
004	NUM	013	019	IcuꞋu yi iɗika ye ne i ɗai i ida̱shi? I singai ko i gbani-gbani? IcuꞋu i likuci ye ne i ɗai i ida̱shi? Ukanji ko babu ukanji?
004	NUM	013	020	Nini ɗai iɗika ya yi? N tsuta̱ ko babu tsuta̱? Iɗika ya yi ta̱ nu nɗanga ko babu? YaꞋin tsu na i kufuɗa, ka̱ta̱ i taꞋa umaci u mambulu wi iɗika ya i bonoko.” Ayin a nanlo a ɗaɗa ayin a na umaci wu nɗanga u tsu kugita̱ kugeꞋwe.
004	NUM	013	021	Ɗa a banai a sakai iɗika ya, ili i na i gita̱i e meremune ma Zinu ali a kubana a Rehobu a uɓon u Lebo-hamata.
004	NUM	013	022	Ɗa o tonoi n Negebu, a yawai Heburon, a̱ ubuta̱ u na Ahiman, n Shishayi, n Talimayi, ntsukaya n Anaku i n ida̱shi. (A maꞋa ta̱ Heburon a̱ya̱ e cindere a na a lazai kafu Zowa a iɗika i Masar.)
004	NUM	013	023	Ana a yawai a̱ ka̱ra̱Ꞌa̱ ka Eshikolu, ɗa o koɗoi kacaka ka mambulu ka na ki n a̱miki ali sai a na uma e re a ɗikai kaꞋa n kalangu, koɓolo n umaci wu nɗanga m ruman m ma̱biri.
004	NUM	013	024	Ubuta̱ u nanlo e ci ɗeke ta̱ u ɗa Ka̱ra̱Ꞌa̱ ke Eshikolu adama a na ta ɗe aza a Isaraila o koɗoi kacaka ku umaci wi itacishi yi inabi.
004	NUM	013	025	A ukocishi u ayin amangere ɗa o kotsoi tsusaki, ɗa o bonoi.
004	NUM	013	026	Ɗa o bonoi u Musa n Haruna koɓolo n aza a Isaraila ra̱ka̱ a na i e Kadeshi vu kakamba ka Paran. Ɗa o tonokoi le n aza a Isaraila ukuna wi ili ra̱ka̱ u na a̱ ciya̱i a̱ ubuta̱ u tsusaki wa, ɗa kpamu o yotsongi le umaci wu nɗanga wi iɗika wa.
004	NUM	013	027	Ɗa a danai Musa ukuna u nampa, “Tsu bana ta̱ a iɗika i na vu suki tsu va, iɗika ya yi ta̱ m maniꞋin n tsuta̱, umaci wu nɗanga wi iɗika u ɗa na.
004	NUM	013	028	Ama uma a na i ɗe a iɗika ya i ta̱ n utsura, likuci ya feu i gbagbaꞋin i ɗa n ukanji mayin. Ali ce ene ta̱ ɗe kumaci ka aza Anaku.
004	NUM	013	029	Aza a Emeleki i ta̱ punu ɗe ida̱shi a iɗika i Negebu, aza a Hitiya, n aza a Jebusiya koɓolo n aza a Amoriya i ta̱ ida̱shi a akambu a nsasan. Aza a KanaꞋana tamkpamu i ta̱ ida̱shi a̱ ka̱kina̱ ka mala, ɗevu n Kuyene ku Urudu.”
004	NUM	013	030	Ɗa Kelepu u danai uma a paɗa bini e kelime ka Musa ɗa u danai, “Tsu bana ci isa iɗika ya, adama a na ci ta̱ a kufuɗa.”
004	NUM	013	031	Ama aza a na a banai koɓolo n a̱yi va a danai, “Tsa kufuɗa kurono n uma a nanlo ba, adama a na a laꞋa tsu ta̱ utsura.”
004	NUM	013	032	Ɗa a lyaꞋi kelime n kuka̱ra̱ka̱ aza a Isaraila n kadanshi ka gbani-gbani adama a ukuna wi iɗika i na a banai a sakai va. A danai, “Iɗika i na tsu banai tsu sakai va, yu una ta̱ aza na ishi punu ida̱shi ɗe. Kpamu uma a na ce enei ɗe aza a gbagbaꞋin a ɗa.
004	NUM	013	033	Kpamu ce ene ta̱ ɗe aza e Nefilim kumaci ka aza Anaku aza na uta̱i Nefilim. Ɗa ce enei ka̱ci ka̱ tsu tso okpoi tsa akyun a̱ a̱shi e le, ta ta na ci nannai we le.”
004	NUM	014	001	N kayin ka nanlo ɗa aza a Isaraila ra̱ka̱ a lapasai una̱ ka̱u adama atakaci.
004	NUM	014	002	Ɗa a yaꞋankai Musa n Haruna mololo, a danai, “Wi ishi u laꞋa n kugaꞋan tsu kuwa̱ a Masar, ko kpamu e meremune ma nampa.
004	NUM	014	003	Yiɗa̱i i zuwai ɗa Vuzavaguɗu u tuka̱i tsu iɗika i nampa adama na tsu bana ukpa̱ u kotokobi? I ta̱ a̱ kupura̱ a̱ma̱ci a̱ tsu m muku n tsu gbani. Wishi a kulaꞋa n kugaꞋan tsu bono a Masar ba?”
004	NUM	014	004	Ɗa a dananai, “Ka̱sukpa̱i tsu zagba vuza kelime ka̱ta̱ tsu bono a Masar.”
004	NUM	014	005	Ɗa Musa n Haruna a̱ kuɗa̱ngi sapu a lyaꞋi kayala e kelime ka̱ ka̱bunda̱i ka aza a Isaraila ka na ko ɓolongi lo va ra̱ka̱.
004	NUM	014	006	Ɗa Jesuwa kolobo ka Nun koɓolo n Kelepu kolobo ka Jefune, ele na i a̱ ka̱tsuma̱ ka aza a na a banai tsusaki ki iɗika ka, a karai ntogu n le adama a̱ una̱mgbuka̱tsuma̱,
004	NUM	014	007	ɗa a danai koɓolo ka aza a Isaraila ka na ka buwai, “Iɗika i na tsu banai tsu sakai va, i ɗa i gaꞋan ta̱ ka̱u.
004	NUM	014	008	Vuzavaguɗu wi baci a kupana uyo u tsu, wi ta̱ a kubanka tsu a iɗika i nanlo ka̱ta̱ u neke tsu i ɗa, iɗika i na yi m maniꞋin n tsuta̱.
004	NUM	014	009	Adama a nannai ka̱ta̱ i yaꞋanka Vuzavaguɗu ugbamukaci ba. Kpamu ka̱ta̱ i pana wovon u uma a iɗika a ba, adama a na ci ta̱ a kulyaꞋa le. Ka̱ɓa̱nki ke le ka buwa lo ba, ama Vuzavaguɗu wi ta̱ koɓolo n a̱ tsu. Ka̱ta̱ i pana wovon u le ba.”
004	NUM	014	010	Ɗa ka̱bunda̱i ka uma ra̱ka̱ a yaꞋin kadanshi adama a na a vara le. Ama ɗa tsugbayin tsu Vuzavaguɗu tsu ta̱wa̱i lo a̱ Ma̱va̱li mo Oɓolo ma e kelime ka aza a Isaraila ra̱ka̱.
004	NUM	014	011	Ɗa Vuzavaguɗu u danai Musa, “Ali wanai ɗai uma a nampa a kulyaꞋa kelime n kugoyo mu? Ali wanai ɗai a̱ kukpa̱ɗa̱ kushuku nu mpa, n ili i mereve i na n yaꞋansakai le a̱ ubuta̱ dem?
004	NUM	014	012	Mi ta̱ a kulapa le m ma̱dukpa̱ ka̱ta̱ m pece le n ili yu uka̱ni i le, ama ka̱ta̱ m bonoko wu iɗika ya aduniyan i na i laꞋi le m gbayin n utsura.”
004	NUM	014	013	Ama ɗa Musa u danai Vuzavaguɗu, “Aza a Masar i ta̱ a kupana ukuna u nampa, adama a na avu ɗa vu uta̱ka̱i le we le n utsura u nu.
004	NUM	014	014	Ka̱ta̱ a dana aza a na i punu ida̱shi a iɗika i nampa ukuna wa. Ele na a panai ɗe an avu Vuzavaguɗu vi ta̱ koɓolo n uma a nampa, n tsu na kpamu vu yotsongi ka̱ci ka̱ nu we le a̱shi n a̱shi, n tsu na vu tonoi n ele n keleshu ka̱ nu ka na ka shamgbai gaɗi vi le. E yeve ta̱ vu tono ta̱ n ele n kabashi ke keleshu n kanna, n kayin tamkpamu n kabashi ke keleshu ka akina.
004	NUM	014	015	Ɗa baci vu unai uma a nampa ra̱ka̱ a makyan me te, aduniyan a na a panai ukuna u nampa i ta̱ a kudana,
004	NUM	014	016	‘Vuzavaguɗu u fuɗa u banka n uma a iɗika i na u yaꞋankai le uzuwakpani u na u kucinai ba, ɗa wu unai le e meremune.’
004	NUM	014	017	Gogo na yaꞋan Vuzavaguɗu u yotsongu utsura u ni tsu na u yaꞋin uzuwakpani, adama a na u dana ta̱,
004	NUM	014	018	‘Vuzavaguɗu u ci yaꞋan wupa gogo ba, wi ta̱ kpamu tukpa n ucigi u na u tsu kpa̱ɗa̱ kujebe, a̱yi na u tsu cinukpaka vuza vu unushi n vuza vu ka gbani-gbani. N nannai dem u tsu ka̱sukpa̱ vuza vu unushi babu u takacikai ba, u tsu takacika ta̱ muku adama a̱ unushi wi isheku i le ali a kubana a tsukaya tsu tatsu n tsu na̱shi dem.’
004	NUM	014	019	N utsura wu ucigi u gbayin u nu, cinukpaka uma a nampa unushi u le, tsu na vu cinukpakai le a ayin a na a̱ ka̱sukpa̱i iɗika i Masar ali a̱ kuta̱wa̱ gogo na.”
004	NUM	014	020	Ɗa Vuzavaguɗu u danai, “N cinukpaka le ta̱ unushi u le, tsu na vu folonoi.
004	NUM	014	021	Dem n nannai, n kucina ta̱ n wuma u va̱, tsu na tsugbayin tsu Vuzavaguɗu ci a kushana aduniyan dem,
004	NUM	014	022	babu vuza te a ka̱tsuma̱ ka uma ka nampa ka kuꞋuwa iɗika i na n kucinai me kuneke le. Ko an enei tsugbayin tsu va̱, n ili mereve i na n yaꞋin a Masar m meremune, dem n nannai ɗa a̱ ka̱na̱i kukondo mu babu uteku,
004	NUM	014	023	babu vuza te vi le vu na u kene iɗika i na n kucinai kuneke ikaya i le. Babu vuza te vi le vu na u goyoi mu wa kene i ɗa.
004	NUM	014	024	Ama kagbashi ka̱ va̱ Kelepu, adama a na ka̱ɗu ka̱ ni ki kau kpamu, u tonoi mu n ka̱ɗu ke te, a̱yi ɗa n kubanka a iɗika i na u banai va, ka̱ta̱ ntsukaya n ni n ka̱na̱ i ɗa yo okpo yi uka̱ni i le.
004	NUM	014	025	A na wo okpoi aza a Emeleki n aza a KanaꞋana i ta̱ ɗe ida̱shi a̱ ka̱ra̱Ꞌa̱, mkpa vu kpatala ka̱ta̱ vu tono a kubana e meremune a uye u na u walai m Mala ma Shili.”
004	NUM	014	026	Ɗa Vuzavaguɗu u yaꞋin kadanshi m Musa koɓolo n Haruna u danai,
004	NUM	014	027	“Ali wanai ɗai uma a gbani-gbani a nampa a kulyaꞋa kelime n kuyaꞋan mololo adama a̱ va̱? M pana ta̱ mololo ma aza a Isaraila ma nampa.
004	NUM	014	028	Gogo na dana le, ‘Vuzavaguɗu u dana ta̱, n kucina ta̱ n wuma u va̱, n kuyaꞋanka ɗa̱ ta̱ ili dem derere tsu na m panai ɗa̱ i dansai.
004	NUM	014	029	Ra̱ka̱ vu ɗa̱ yi ta̱ a̱ kukuwa̱ punu e meremune ma nampa, a̱ɗa̱ na e kecei a̱ ubuta̱ u mekecu, a̱ɗa̱ na i yawai a̱ya̱ kamanga a kubana gaɗi, aza a na a yaꞋankai mu mololo.
004	NUM	014	030	Babu vuza na u kuꞋuwa iɗika i na n kucinai kuneke ɗa̱ adama a na yo okpo kpaꞋa ku ɗa̱, sai Kelepu kolobo ka Jefune n Jesuwa kolobo ka̱ Nun koci.
004	NUM	014	031	Ama adama a̱ muku n ɗa̱ tamkpamu n na i danai i ta̱ a̱ kupura̱ le gbani, mi ta̱ a̱ kutuka̱ le punu a pana uyo wi iɗika i na i iwain va.
004	NUM	014	032	Ama a̱ɗa̱ tamkpamu, even a ikyamba a̱ ɗa̱ i ta̱ o kokpo e meremune ma nampa.
004	NUM	014	033	Muku n ɗa̱ mi ta̱ a̱ kuka̱na̱ ka̱ ka̱ra̱sa̱ e meremune ali a̱ya̱ amangere, ka̱ta̱ a takacika adama a unambi u kuneke wa̱ a̱ɗu u ɗa̱, ali sai ayin a na vuza na u buwai n wuma u kotsoi u kuwa̱i punu e meremune ma nampa.
004	NUM	014	034	Yi ta̱ a kutakacika adama a̱ unushi u ɗa̱ ali a̱ya̱ amangere, ka̱ya̱ ke te a una̱ u kanna ke te dem, ka ayin amangere a na i sakai i ɗika ya. Nannai ɗa i kuɗika a̱miki a̱ unushi u ɗa̱, ka̱ta̱ kpamu i yeve a na ili i kenu i ɗa ba, wupa u va̱ u tsuwa̱n u vuza.’
004	NUM	014	035	Mpa Vuzavaguɗu n dansa ta̱, mayun mi ta̱ a kuyaꞋan ili i nampa u uma a gbani-gbani a nampa ra̱ka̱ a na o ɓolongi ka̱ci ke le adama a na a iwain mu. E meremune ma nampa maꞋa o kukotso ra̱ka̱, ta punu a̱ kukuwa̱.”
004	NUM	014	036	Uma a na Musa u suki a bana a saka iɗika ya, aza na o bonoi ɗa a zuwai uma ra̱ka̱ a yaꞋankai Vuzavaguɗu mololo ma, a̱ ubuta̱ u kudansa ukuna wa aꞋuwa adama a iɗika ya,
004	NUM	014	037	ele ɗa aza na Vuzavaguɗu u zuwai ma̱dukpa̱ mu unai le e kelime ka̱ ni.
004	NUM	014	038	A̱ ka̱tsuma̱ ka aza a na a banai tsusaki ki iɗika ka, Jesuwa kolobo ka Nun n Kelepu kolobo ka Jefune ele ɗa koci a laꞋi n wuma.
004	NUM	014	039	Ana Musa u danai aza a Isaraila ukuna u na Vuzavaguɗu u danai ra̱ka̱, ɗa uma a a̱ na̱mgba̱i ka̱tsuma̱ ka̱u.
004	NUM	014	040	Ɗa a̱ ɗa̱nga̱i n usana ka̱li-ka̱li a banai a kusan ku na ku laꞋi n ugaɗi ka̱u a iɗika ya, ɗa a danai, “Tsu nusa ta̱, ci ta̱ a kubana a̱ ubuta̱ u na Vuzavaguɗu u yaꞋankai tsu uzuwakpani.”
004	NUM	014	041	Ama ɗa Musa u danai, “Yiɗa̱i i zuwai ɗa yi a̱ kukpa̱ɗa̱ kutono kadanshi ka Vuzavaguɗu? Nannai wa kuyaꞋan ba.
004	NUM	014	042	Ka̱ta̱ i bana ubuta̱ ba, adama a na Vuzavaguɗu wi koɓolo n a̱ɗa̱ ba. Irala i ɗa̱ yi ta̱ a kulyaꞋa kaci ka̱ ɗa̱,
004	NUM	014	043	adama a na aza a Emeleki n aza a KanaꞋana i ta̱ a kuzuwa ɗa̱ kelime ɗe. Adama a na i ka̱sukpa̱ ta̱ Vuzavaguɗu, wi o kuyongo n a̱ɗa̱ ba, yi ta̱ a kubana ukpa̱ u kotokobi.”
004	NUM	014	044	N nannai dem, ɗa e sheshei kubana a kusan ki iɗika ku na ku laꞋi n ugaɗi wa, ama ko akpati vu uzuwakpani u Vuzavaguɗu, ko Musa u ka̱sukpa̱ ka̱tsura̱ ka ba.
004	NUM	014	045	Ɗaɗa aza a Emeleki n aza a KanaꞋana a na i ida̱shi ɗe a nsasan mi iɗika ma, a̱ cipa̱i ɗa a lyaꞋi le n kuvon, ali o lokoi le sai a kubana a̱ likuci i Horuma.
004	NUM	015	001	Vuzavaguɗu u danai Musa,
004	NUM	015	002	“YaꞋan kadanshi n aza a Isaraila vu dana le, ayin a na baci i uwai iɗika i na mi e kuneke ɗa̱ yo okpo iꞋuwa i ɗa̱,
004	NUM	015	003	ɗa i nekei Vuzavaguɗu alyuka a na a ci yaꞋan n akina a̱ ka̱tsuma̱ ki ili yu ushiga, ko anaka ko wu nlala, tsa alyuka a ili i ma̱gula̱ni u Vuzavaguɗu, ko kuneꞋe ku kusongu, ko kuneꞋe ka kushatangu akucina, ko kuneꞋe ka alyuka ba̱ri, ko kuneꞋe ka̱ a̱ɗiva̱ a na i ci yaꞋansa a̱ ka̱ya̱ lakam,
004	NUM	015	004	vuza na baci de dem u kutuka̱ n kuneꞋe ku ni, u neke Vuzavaguɗu ifa vi te a̱ ka̱tsuma̱ ka kupa ka kiya ku singai uteku tsu kuneꞋe ki ishina, usatari n kagimi ka maniꞋin ma zaitu.
004	NUM	015	005	A̱ ma̱giri me te dem ma na i kuyaꞋanka kuneꞋe ku kusongu ko alyuka a, i ɓolongu n kagimi ke kedele ka̱ ma̱kya̱n tsu kuneꞋe ku kusoꞋo.
004	NUM	015	006	Ka̱giri kaꞋa baci vu nekei adama alyuka a, mayun ɗa vu tuka̱ n agimi e re a ifa a̱ ka̱tsuma̱ ka kupa ka kiya ku singai usatari n edele a tatsu a maniꞋin ma zaitu,
004	NUM	015	007	koɓolo n edele a tatsu a̱ ma̱kya̱n adama e kuneꞋe ku kusoꞋo. Nekei a ɗa ci ili i ma̱gula̱ni u Vuzavaguɗu.
004	NUM	015	008	Yi baci a kuyaꞋan kuneꞋe ku kusongu n kobomburon tsa alyuka o kusongu ko kuneꞋe adama a kushatangu a kucina, ko kuneꞋe ku ma̱ta̱na̱ u Vuzavaguɗu.
004	NUM	015	009	Ka̱ta̱ vuza u neke kobomburon ka koɓolo n kuneꞋe ki ishina ku kiya ku singai ku ifa vu tatsu a̱ ka̱tsuma̱ ka kupa, usatari n kagimi ke kedele ka maniꞋin ma zaitu.
004	NUM	015	010	Ka̱ta̱ kpamu vu neke kagimi ke kedele ka̱ ma̱kya̱n tsu kuneꞋe ki ili i kusoꞋo, ili i ma̱gula̱ni i singai u Vuzavaguɗu.
004	NUM	015	011	“Nannai ɗa a kuyaꞋan n kobomburon, ko ka̱giri, ko maraɗika dem a̱ ubuta̱ wa alyuka.
004	NUM	015	012	Ta ya kuyaꞋan nannai n kuneꞋe ku na ye kuneke dem.
004	NUM	015	013	Yaba dem va aza a Isaraila wi ta̱ a kuyaꞋan ili tsu nampa, a ayin a na u kuyaꞋan kuneꞋe ki ilikulya i ma̱gula̱ni i singai u Vuzavaguɗu.
004	NUM	015	014	Ama komoci ka̱ ta̱wa̱ baci ka̱ da̱sa̱ngi koɓolo n a̱ɗa̱, ko ta na wi punu n ida̱shi n a̱ɗa̱, ɗa u cikalai kuneke kuneꞋe ki ilikulya i ma̱gula̱ni i singai u Vuzavaguɗu, mayun ɗa u yaꞋan derere tsu na i ci yaꞋan.
004	NUM	015	015	Aza a̱ ubuta̱ a i ta̱ a̱ kuka̱na̱ wila̱ u te, wila̱ u te u ɗa i kuyonko a̱ɗa̱ n omoci a̱ ɗa̱. Ka̱ta̱ wo okpo ɗa̱ wila̱ u ko wannai nu ntsukaya n ɗa̱ feu ra̱ka̱ n na n kuta̱wa̱, a̱ɗa̱ n omoci a̱ ɗa̱ yi ta̱ o kokpo vi te a̱ ubuta̱ u Vuzavaguɗu.
004	NUM	015	016	Wila̱ u te u ɗa ɗa̱ n i na feu i kutono a̱ɗa̱ n omoci a na i ida̱shi koɓolo n a̱ɗa̱ va.”
004	NUM	015	017	Vuzavaguɗu u doku u yaꞋin kadanshi m Musa kpamu, u danai,
004	NUM	015	018	“YaꞋan kadanshi n aza a Isaraila vu dana le, Ayin a na baci i uwai a iɗika i na mi a kubanka ɗa̱ va,
004	NUM	015	019	ɗa baci i lyaꞋi ilikulya yi iɗika ya, mayun ɗa i foɓo i yoku a kakambu adama a na i neke Vuzavaguɗu tsa alyuka a̱ kuɗa̱ngusa̱.
004	NUM	015	020	ka̱ya̱ dem i foɓo paki ishina yu ugiti i yoku i na i lapai. Ka̱ta̱ i yaꞋan ilikulya n kiya ku ugiti ku na yi iyai, ka̱ta̱ i tuka̱ mu ku na ku kokpo kuneꞋe ku kuɗa̱ngusa̱.
004	NUM	015	021	ka̱ya̱ lakam a̱ɗa̱ n ntsukaya n ɗa̱, mayun ɗa i lyaꞋa kelime n kutuka̱ n ilikulya i na a yaꞋin n kiya ki ishina yu ugiti tsa alyuka a̱ kuɗa̱ngusa̱.”
004	NUM	015	022	“Ama ɗa baci i yaꞋin unushi wu unambi u kuyeve, ɗa i kpa̱ɗa̱i kutono wila̱ u na Vuzavaguɗu u tonokoi Musa na,
004	NUM	015	023	i na ra̱ka̱ Vuzavaguɗu u danai ɗa̱ a̱ ubuta̱ u Musa, ili i na i ɗikai a kanna ka na Vuzavaguɗu u nekei ɗa̱ wila̱, ali a kubana ntsukaya n ɗa̱ n na n kuta̱wa̱.
004	NUM	015	024	Ɗa baci uma a a yaꞋin unushi u na e yevei n u ɗa ba, ra̱ka̱ vi le e neke mobomburon me te ma na a̱ utuka̱i ushiga tsu kuneꞋe ku kusongu, ili i ma̱gula̱ni i singai u Vuzavaguɗu, koɓolo n kuneꞋe ki ishina n ki ili i kusoꞋo, koɓolo m ma̱ga̱ji adama e kuneꞋe ku unushi.
004	NUM	015	025	Ka̱ta̱ ganu u takpaka aza a Isaraila unushi u le ra̱ka̱, ka̱ta̱ ta na a cinukpaka le u ɗa, adama a na n uyevi u le u ɗa a yaꞋin u ɗa ba, kpamu a̱ tuka̱ ta̱ n kuneꞋe adama a̱ unushi u le, n kuneꞋe ki ili i kulyaꞋa u Vuzavaguɗu, n kuneꞋe ku unushi.
004	NUM	015	026	Ka̱ta̱ a cinukpaka aza a Isaraila ra̱ka̱ unushi u le, koɓolo n unushi wo omoci a na i punu ida̱shi n ele, adama a na uma ra̱ka̱ ɗa a nusai.
004	NUM	015	027	“Ama vuma te ɗa baci u nusai babu u yeve, wi ta̱ e kuneke maraɗika ma̱ ka̱ya̱ ke te, adama e kuneꞋe ku unushi.
004	NUM	015	028	Ka̱ta̱ ganu u takpaka vuza na u nusai babu na u yevei va unushi u ni u Vuzavaguɗu, a takpaka yi baci unushi wa, ka̱ta̱ ta na a cinukpaka yi u ɗa.
004	NUM	015	029	Ka̱ta̱ i yongo n wila̱ u te ra̱ka̱, ɗa baci vuza u nusai babu u yeve, ko vuza vi iɗika, ko komoci ka na ki punu ida̱shi n ele.
004	NUM	015	030	Ama vuza na baci u yaꞋin unushi n uyevi u ni, ko vuza vi iɗika ko komoci, ali ɗa u yaꞋankai Vuzavaguɗu kadanshi ki ishikushi, vuma vu nanlo va mayun ɗa e pece yi n uma a̱ ni.
004	NUM	015	031	Adama a na u goyo ta̱ kadanshi ka Vuzavaguɗu ɗa kpamu u koɗoi wila̱ u ni, mayun ɗa e pece vuma nanlo n uma a̱ ni, kpamu unushi u ni wi ta̱ o kokpo a kaci ka̱ ni.”
004	NUM	015	032	Kanna ke te, ayin a na aza a Isaraila i ɗe e meremune, a̱ ka̱na̱ ta̱ vuma a kuzama nɗanga a kanna ka Ashibi.
004	NUM	015	033	Aza na a cinai ni a kuzama nɗanga ma, ɗa a̱ tuka̱i ni u Musa n Haruna n ubuta̱ u uma a Isaraila a na a buwai,
004	NUM	015	034	ɗa a gbaguri ni a̱ kunu, adama a na ka̱ta̱ e yeve uteku tsu na a kuyaꞋan n a̱yi ka̱ta̱ ba.
004	NUM	015	035	Ɗa Vuzavaguɗu u danai Musa, “Mayun ɗa vuza va u kuwa̱. Dem vu ɗa̱ ɗa ya kuvara yi n atali ka̱ta̱ u kuwa̱ a pulai vu ka̱tsura̱.”
004	NUM	015	036	Ɗa ra̱ka̱ vu le a ɗikai vuma va a bankai pulai vu ka̱tsura̱ ɗa a varai ni n atali ɗa u kuwa̱i, tsu na Vuzavaguɗu u danai Musa.
004	NUM	015	037	Ɗa Vuzavaguɗu u danai Musa,
004	NUM	015	038	“Dana aza a Isaraila ukuna u nampa. A̱ɗa̱ nu ntsukaya n ɗa̱ dem, mayun ɗa i caꞋa tsugbere ubuta̱ u te i yaꞋan ita̱za̱, ka̱ta̱ i koɓo i ɗa n awin a̱ mini mu usuni a̱ vuta̱za̱ dem.
004	NUM	015	039	Ayin a na baci ye enei ita̱za̱ ya, yi ta̱ a kuciɓa n wila̱ u na n nekei ɗa̱ ra̱ka̱, ka̱ta̱ i tono u ɗa, an ya kuyaꞋan i na i cikalai ka̱ta̱ nannai u zuwa ɗa̱ yo okpo ili yu unata wa̱ va̱.
004	NUM	015	040	Ayin a na baci dem ye enei ita̱za̱ i nanlo, yi ta̱ a̱ kuɓa̱nka̱ ɗa̱ i ciɓa an mayun ɗa i tono wila̱ u va̱ ra̱ka̱, ka̱ta̱ kpamu yo okpo uma a ciɗa a̱ ubuta̱ u Ka̱shile ka̱ ɗa̱.
004	NUM	015	041	Mpa ɗa Vuzavaguɗu Ka̱shile ka̱ ɗa̱, a̱yi na wu uta̱ka̱i ɗa̱ a iɗika i Masar adama a na wo okpo Ka̱shile ka̱ ɗa̱. Mpa ɗa Vuzavaguɗu Ka̱shile ka̱ ɗa̱.”
004	NUM	016	001	Kanna ke te Kora, kolobo ka Izaharu, matsukaya ma Kohatu, kumaci ka aza Levi, u ɓolongi una̱ n Datan koɓolo n Abiram, muku n ali n Eliyabu, n Onu kolobo ke Peletu. Uma a tatsu a nampa uta̱ ta̱ a kumaci ku Ruben.
004	NUM	016	002	Uma a̱ na̱shi a nampa o ɓolongi una̱ n aza e kelime a aza a Isaraila o yoku amangatawenre n amangerenkupa, a̱ ɓa̱nka̱ le adama a na a yaꞋanka Musa ugbamukaci.
004	NUM	016	003	Ɗa o ɓolongi ka̱ci ke le ɗa a̱ ta̱wa̱i u Musa n Haruna. Ɗa a danai le, “A̱ɗa̱ uma ere a nampa, yi ta̱ a kulyaꞋa kakamba. Ka̱shile ka zagba tsu ta̱ ra̱ka̱ a̱ tsu aza a Isaraila, kpamu wi ta̱ koɓolo n a̱ tsu. Ama yiɗa̱i i zuwai ɗa i ci yaꞋan ili adanshi a̱ɗa̱ ɗa i laꞋi uma ra̱ka̱ ugaꞋin u Vuzavaguɗu?”
004	NUM	016	004	Ana Musa u panai ka na a dansai, ɗa u kuɗa̱ngi sapu u lyaꞋi kayala.
004	NUM	016	005	Ɗa u danai Kora n aza na i koɓolo n a̱yi, “Makpa n usana Vuzavaguɗu wi ta̱ o kuyotsongu uma yayi u zagbai wo okpo ganu vu ni, n vuza na wi ciɗa ɗa kpamu u ka̱sukpa̱i ni u yawa ɗevu n a̱yi. Vuza na u zagbai va wi ta̱ a kuzuwa yi u yawa ɗevu n a̱yi.
004	NUM	016	006	Adama a nannai, avu Kora n uma a̱ nu ra̱ka̱ mayun ɗa makpa i foɓuso a̱mbu a̱ ɗa̱ adama o kusongu ili i ma̱gula̱ni.
004	NUM	016	007	Mayun ɗa i kenuku akina punu ka̱ta̱ i songu ili i ma̱gula̱ni e kelime ka Vuzavaguɗu. Ka̱ta̱ ce ene yayi a̱ ka̱tsuma̱ ka̱ tsu Vuzavaguɗu u zagbai wo okpo kagbashi ka ciɗa ka̱ ni. A̱ɗa̱ kumaci ka aza e Levi, a̱ɗa̱ ɗa aza na i lyaꞋi kakamba.”
004	NUM	016	008	Ɗa Musa u doku u danai Kora, “A̱ɗa̱ kumaci ka a aza e Levi, panai.
004	NUM	016	009	Ka̱shile ka̱ tsu ka aza a Isaraila ka zagba ɗa̱ ta̱ ra̱ka̱ adama na i yawa ɗevu n a̱yi adama na i yaꞋanka yi ulinga a̱ ma̱va̱li ma ciɗa, ka̱ta̱ kpamu i ga̱nda̱ka̱ uma. Nannai va ugaꞋin u ɗa ba? Ashe na lo va ili i gbani i ɗa wa̱ ɗa̱?
004	NUM	016	010	Kora avu n uma a̱ nu aza e Levi Vuzavaguɗu u tuka̱ ɗa̱ ta̱ ɗevu n a̱yi. Gogo na avu vu cikala ta̱ vo okpo ganu feu?
004	NUM	016	011	Mayun ɗa avu n uma a̱ nu yi ta̱ o mololo adama a Haruna, yayi Haruna, ali ɗa yi a kuyaꞋanka yi mololo? Vuzavaguɗu ɗa yi a kuyaꞋanka ugbamukaci.”
004	NUM	016	012	Ɗa Musa u suki e ɗeke Datan koɓolo n Abiram muku n ali n Eliyabu. Ama ɗa a danai, “Ci a̱ kuta̱wa̱ ba.
004	NUM	016	013	U yawa ba ana vu uta̱ka̱i tsu a iɗika i Masar, iɗika i na yi m maniꞋin n tsuta̱, adama a na tsu kuwa̱ a kakamba ka nampa? Ɗa kpamu gogo na vi cigai vo okpo mogono ma̱ tsu?
004	NUM	016	014	Ɗa na ka̱ta̱ vu banka tsu a iɗika i na yi n ilikulya ba̱ri ba, vi neke tsu ta na ashina ko ashina a itacishi adama a na yo okpo yu uka̱ni i tsu ba. Kudoro ku ɗa koci vi o kudoro uma. A̱tsu tsa̱ kuta̱wa̱ wa̱ nu ba!”
004	NUM	016	015	Ɗa Musa u yaꞋin wupa ka̱u ɗa u danai Vuzavaguɗu, “Ka̱ta̱ vi isa kuneꞋe ku le ba. N saꞋwa kisa majaki we le ba, n saꞋwa feu kunusaka vuza te vi le ba.”
004	NUM	016	016	Ɗa Musa u danai Kora, “Avu n otoni a̱ nu ra̱ka̱ i ta̱wa̱ u Vuzavaguɗu mkpaꞋa. Haruna feu wi ta̱ a̱ kuta̱wa̱.
004	NUM	016	017	Avu koɓolo n uma amangatawenre n amangerenkupa va, yaba dem u ɗika ka̱mbu ko kusonku ili i ma̱gula̱ni ka na u kusonku ili i ma̱gula̱ni, ka̱ta̱ u tsungu ili i ma̱gula̱ni punu adama a na u songu i ɗa, yo okpo kuneꞋen u Vuzavaguɗu. Haruna feu u yaꞋan nannai.”
004	NUM	016	018	Ɗa yaba dem u ɗikai ka̱mbu ka̱ ni, u kenuki akina ɗa a̱ tsungi ili i ma̱gula̱ni, ɗa a shamgbai a̱ utsutsu u Ma̱va̱li mo Oɓolo koɓolo m Musa n Haruna.
004	NUM	016	019	Ɗa Kora u ɓolongi uma a ra̱ka̱ ubuta̱ u te, ɗa u zuwai le a yaꞋanka Musa n Haruna ugbamukaci, a̱ utsutsu u Ma̱va̱li mo Oɓolo ma. Ɗa tsugbayin tsu Vuzavaguɗu tsu ta̱wa̱i u yaba dem.
004	NUM	016	020	Ɗa Vuzavaguɗu u yaꞋin kadanshi m Musa n Haruna, u danai,
004	NUM	016	021	“Pece ka̱ci ka̱ ɗa̱ n uma a nampa, adama a na mu una le gogo na.”
004	NUM	016	022	Ama ɗa Musa koɓolo n Haruna a̱ kuɗa̱ngi sapu a lyaꞋi kayala, ɗa a danai, “Avu Ka̱shile, Ka̱shile kaꞋa, avu ɗa vu zuwai uma ra̱ka̱ o yongo n wuma, vuma te wi ta̱ a kunusa ka̱ta̱ vo okpo a wupa n uma dem?”
004	NUM	016	023	Ɗa Vuzavaguɗu u danai Musa,
004	NUM	016	024	“Dana uma ra̱ka̱ a̱ ka̱sukpa̱ ubuta̱ wa̱ a̱pa̱m anan Kora n Datan koɓolo n Abiram i.”
004	NUM	016	025	Ɗa Musa u ɗa̱nga̱i u banai u Datan koɓolo n Abiram, ɗa nkoshi m gba̱ra̱-gba̱ra̱ ma aza a Isaraila n tonoi ni.
004	NUM	016	026	Ɗa u danai koɓolo ka uma ka, “Ka̱sukpa̱i ubuta̱ wa̱ a̱pa̱m a uma a gbani-gbani a nampa. Kpamu ka̱ta̱ i saꞋwa ko ili i te i le ba, ta lo ya̱ kuwa̱ adama a̱ unushi u le.”
004	NUM	016	027	Ɗa uma ra̱ka̱ a̱ ka̱sukpa̱i ubuta̱ u ka̱pa̱m ka Kora, n ka Datan, koɓolo n ka Abiram. Ɗa Datan n Abiram a̱ uta̱i pulai va̱ a̱pa̱m e le a shamgbai utsutsu koɓolo n a̱ma̱ci e le, m muku n le ali ni nreɓu n le dem.
004	NUM	016	028	Ɗa Musa u danai, “Nannai ɗa i kuyeve a na Vuzavaguɗu ɗa u suki mu n ta̱wa̱ n yaꞋan ili i nampa dem, kpamu n uyevi u ka̱ci ka̱ va̱ u ɗa mi a kuyaꞋan i ɗa ba.
004	NUM	016	029	Ɗa baci uma a nampa a̱ kuwa̱i a̱ ukpa̱ u na a kiwanai, kpamu ili i na i ci ciya̱ ɗaɗa feu i ciya̱i le, u ko okpo ta̱ an mayun ɗa Vuzavaguɗu u suki mu ba.
004	NUM	016	030	Ama Vuzavaguɗu u yaꞋan baci ili i savu i yoku, ɗa iɗika i ɓa̱yuwa̱i una̱ ali ɗa i soɗongi le koɓolo n ili i na i n i ɗa dem, ɗa a lazai punu a asuvu a iɗika n wuma, nannai ɗa i kuyeve a na uma a nampa o goyo ta̱ Vuzavaguɗu.”
004	NUM	016	031	Ana Musa u kotsoi kuyaꞋan kadanshi ka nampa, ɗa iɗika i na i kashani i ɓa̱yuwa̱i una̱,
004	NUM	016	032	ɗa i soɗongi le n limata i le koɓolo n otoni o Kora dem, n i na i n i ɗa feu.
004	NUM	016	033	A lazai punu a iɗika nannai n wuma u le koɓolo n i na i n i ɗa ra̱ka̱. Ɗa iɗika i ɓa̱ya̱ngi, ɗa a̱ kuwa̱i a̱ a̱shi a uma.
004	NUM	016	034	Ana aza a Isaraila a na i lo ra̱ka̱ a panai yoroli i uma ya ɗa a sumai, a kudana, “Iɗika ya yi ta̱ o kusoɗongu tsu feu.”
004	NUM	016	035	Ɗa akina uta̱i u Vuzavaguɗu ɗa e leɓecei uma amangatawenre n amangerenkupa, a na i e kuneke ili i ma̱gula̱ni ya.
004	NUM	016	036	Ɗa Vuzavaguɗu u yaꞋin kadanshi m Musa, u danai,
004	NUM	016	037	“Dana Eliyaza kolobo ka Haruna ganu, u takpa a̱mbu a na i n ili a̱ kukula̱ n ili i ma̱gula̱ni ya ra̱ka̱. Ka̱ta̱ u vishuwa̱ even a ikyamba a daꞋangi ka̱u, adama a na i ta̱ ciɗa.
004	NUM	016	038	Ama a̱mbu a uma a nampa tamkpamu aza na a yaꞋan unushi ali ɗa a̱ kuwa̱i va, ɗikai a ɗa ka̱ta̱ i jara okpo apalatsu a katalikalyuka, adama a na e neke ta̱ a ɗa u Vuzavaguɗu, okpo ta̱ ili i ciɗa. Nannai ɗa u kokpo urotu wu uɓarangi a̱ ubuta̱ wa aza a Isaraila.”
004	NUM	016	039	Ɗa Eliyaza ganu u ɗikai a̱mbu a uma a na a̱ kula̱i ɗa u jarai le ɗa u yaꞋin kapalatsu ka katalikalyuka,
004	NUM	016	040	adama a na wo okpo ili i kuciɓasa ya aza a Isaraila, ciya̱ komoci ka na ki kumaci ku Haruna ba, ka̱ ta̱wa̱ ɗevu kusongu kuneꞋe ki ili i ma̱gula̱ni u Vuzavaguɗu ba, ta lo yo kokpo tsu Kora n uma a̱ ni, tsu na Vuzavaguɗu u danai Musa.
004	NUM	016	041	Ama a na kayin ka asai ɗa uma a aza a Isaraila ra̱ka̱ a yaꞋankai Musa n Haruna mololo, a danai, “Yu una ta̱ uma a Vuzavaguɗu.”
004	NUM	016	042	Ama a na uma a o ɓolongi a kuyaꞋanka Musa n Haruna mololo, ɗa anan Musa a a kpatalai a kinda uɓon u Ma̱va̱li mo Oɓolo, ɗa enei keleshu ka palai kaꞋa, ɗa tsugbayin tsu Vuzavaguɗu tsu ta̱wa̱i.
004	NUM	016	043	Ɗa Musa koɓolo n Haruna a banai kelime ku utsutsu u Ma̱va̱li wa.
004	NUM	016	044	Ɗa Vuzavaguɗu u yaꞋin kadanshi m Musa, u danai,
004	NUM	016	045	“Pecei ka̱ci ka̱ ɗa̱ n uma a nampa a, adama a na mu una le gogo na.” Ɗa Musa n Haruna a̱ kuɗa̱ngi sapu ɗa a lyaꞋi kayala.
004	NUM	016	046	Ɗa Musa u danai Haruna, “Ɗika ka̱mbu vu kenuku tsikina a katalikalyuka vu tsungu ili i ma̱gula̱ni, yeve vi yaꞋan moloko vu bana a̱ ubuta̱ u uma a, vu takpaka le nshinda̱, adama a na wupa u Vuzavaguɗu u ɗa̱nga̱ ta̱, kpamu ma̱dukpa̱ ta na feu ma̱ gita̱ ta̱ ɗe.”
004	NUM	016	047	Ɗa Haruna u yaꞋin tsu na Musa u danai ni, u sumai u banai u uwai e mere ma uma ma, ma̱dukpa̱ ta na ma̱ gita̱ ta̱ ɗe, ama ana Haruna u songi ili i ma̱gula̱ni ya ɗa u takpakai le unushi wa.
004	NUM	016	048	Ɗa u shamgbai e mere ma aza a wuma n aza na a̱ kuwa̱i, ɗa ta na ma̱dukpa̱ ma̱ ka̱sukpa̱i.
004	NUM	016	049	Uma a na ma̱dukpa̱ ma mu unai, a yawa ta̱ uma a̱kpa̱n kupa n a na̱shi n amangatawencindere, babu ta na aza na a̱ kuwa̱i koɓolo n Kora.
004	NUM	016	050	Ɗa Haruna u bonoi a̱ ubuta̱ u Musa, a̱ utsutsu u Ma̱va̱li wa, adama a na ma̱dukpa̱ ma mo kotsoi.
004	NUM	017	001	Ɗa Vuzavaguɗu u yaꞋin kadanshi m Musa, u danai,
004	NUM	017	002	“YaꞋan kadanshi n aza a Isaraila ka̱ta̱ vi ciya̱ alangu kupa n ere a̱ ubuta̱ u le, ke te dem u vuza kelime vu umaci dem. Vu ɗana kula ku yaba dem a kalangu ka̱ ni.
004	NUM	017	003	A kalangu ka aza e Levi, vu ɗana ɗe kula ku Haruna, mayun ɗa vuza kelime a kumaci dem u yaꞋan n kalangu ke te.
004	NUM	017	004	Vu zuwa le a̱ Ma̱va̱li mo Oɓolo, e kelime ka Akpati vu Uzuwakpani, a̱ ubuta̱ u na n tsu gasa n a̱ɗa̱.
004	NUM	017	005	Kalangu ka na baci ki ka vuza na n zagbai, ki ta̱ o kutopo, ɗaɗa n kuyawaka uteku u mololo ma na aza Isaraila i a kuyaꞋanka wu na.”
004	NUM	017	006	Ɗa Musa u yaꞋin kadanshi n aza a Isaraila, ɗa ta na aza e kelime e le e nekei ni alangu kupa n ere, ke te ka vuza kelime vu umaci dem, n kalangu ka Haruna feu.
004	NUM	017	007	Ɗa Musa u zuwai alangu a e kelime ka Vuzavaguɗu a̱ Ma̱va̱li ma̱ Ka̱shile.
004	NUM	017	008	An kayin kasai ɗa Musa u uwai a̱ Ma̱va̱li mo Oɓolo ma ɗa u cinai kalangu ka Haruna ka na a zuwai a̱ una̱ u kpaꞋa ku Levi ko topoi ɗe, ali ka yaꞋin a̱pa̱lu ka matsai umaci u alumo u na u geꞋwei.
004	NUM	017	009	Ɗa Musa wu uta̱ka̱i n alangu a na i punu uzuwi e kelime ka Vuzavaguɗu ka ra̱ka̱, ɗa u tuka̱i ubuta̱ wa aza a Isaraila. Ana a indanai a ɗa, ɗa vuza kelime dem u ɗikai kalangu ka̱ ni.
004	NUM	017	010	Ɗa Vuzavaguɗu u danai Musa, “Bonoko n kalangu ka Haruna ka e kelime ka Akpati vu Uzuwakpani va, a zuwa lo kaꞋa kokpo urotu u kanananai ka aza a ugbamukaci. Nannai va wi ta̱ a kuzuwaka mololo ma na i a kuyaꞋanka wu va uteku, ciya̱ a̱ kuwa̱ ba.”
004	NUM	017	011	Ɗa Musa u yaꞋin derere tsu na Vuzavaguɗu u tonokoi ni.
004	NUM	017	012	Ɗa aza a Isaraila a danai Musa, “Ci ta̱ a̱ kukuwa̱. Tsu puwa̱nka̱ ta̱. Dem vu tsu, tsu puwa̱nka̱ ta̱.
004	NUM	017	013	Vuza na baci de dem u yawai ɗevu n Ka̱pa̱m ka Vuzavaguɗu ka, wi ta̱ a̱ kukuwa̱. Ci ta̱ a̱ kukuwa̱ ra̱ka̱ vu tsu?”
004	NUM	018	001	Vuzavaguɗu u danai Haruna, “Avu, m muku n ali n nu, n aza a̱ ɗa̱ a na yu uta̱i a kumaci ke esheku a̱ nu, a̱ɗa̱ ɗa i kuɗika a̱miki a̱ unushi u na u saꞋwai a̱Ꞌisa̱. Ama avu m muku n ali n nu koci, a̱ɗa̱ ɗa i kuɗika a̱miki a̱ unushi dem a na a saꞋwai ubuta̱ wu ulinga u tsuganu.
004	NUM	018	002	Ka̱ta̱ vu tuka̱ n aza a̱ nu, aza e Levi, aza na yi kumaci ku te, adama a na o ɓolongu ekiye n avu, m muku n nu, ka̱ta̱ a̱ ɓa̱nka̱ ɗa̱ a ayin a na yi a kuyaꞋan a̱ga̱nda̱ punu a̱ Ma̱va̱li mo Oɓolo.
004	NUM	018	003	Ulinga u le u ɗa a̱ ɓa̱nka̱ ɗa̱, ka̱ta̱ kpamu a yaꞋansa ulinga u na wi punu a̱ Ma̱va̱li dem. Ama ka̱ta̱ a yawa ɗevu n ili yu ulinga i Ma̱va̱li ya ba, ko katalikalyuka ba, ta lo dem vu ɗa̱ ya̱ kuwa̱.
004	NUM	018	004	I ta̱ o kuɓolongu ekiye n avu ka̱ta̱ a̱ la̱na̱ Ma̱va̱li mo Oɓolo ma, ka̱ta̱ a yaꞋan ulinga dem, ama ka̱ta̱ vuza yoku kau u yawa ɗevu n ubuta̱ u na yi ulinga ba.
004	NUM	018	005	“Avu m muku n ali n nu n ɗa i kuɗika a̱miki a ulinga u kula̱na̱ Ma̱va̱li ma̱ Ka̱shile koɓolo n katalikalyuka, adama a na ka̱ta̱ wupa u Vuzavaguɗu u doku u cipa̱ wa aza a Isaraila kpamu ba.
004	NUM	018	006	Mpa n ka̱ci ka̱ va̱ n zagbaka ɗa̱ ta̱ aza a̱ɗa̱ aza e Levi a̱ ka̱tsuma̱ ka aza a Isaraila, o okpo ta̱ tsu kuneꞋe wa̱ ɗa̱, e nekei le u Vuzavaguɗu adama a na a yaꞋan ulinga u na wi punu a̱ Ma̱va̱li mo Oɓolo.
004	NUM	018	007	Ama avu ɗa koci m muku n nu i kuyaꞋan ulinga u tsuganu, koɓolo n ili i na i buwai i na a kuyaꞋan a katalikalyuka dem n asuvu a kakashi ku utsutsu ka. N neke ɗa̱ ta̱ ulinga u tsuganu tsu kuneꞋe ku gbani. Ɗa baci vuza yoku kau u yawai ɗevu m Ma̱va̱li ma, wi ta̱ a̱ kukuwa̱.”
004	NUM	018	008	Ɗa Vuzavaguɗu u danai Haruna, “Mpa a̱ ka̱ci ka̱ va̱ n zuwa wu ta̱ vo okpo vuza na u kula̱na̱ kuneꞋe ku na a̱ kutuka̱sa̱ wa̱ va̱. KuneꞋe ku ciɗa ku na aza a Isaraila a̱ kutusa̱ka̱ dem, mi ta̱ e kuneke wu ku ɗa avu m muku n nu ciya̱ wo okpo upecu u ɗa̱ u ayin dem.
004	NUM	018	009	Mayun ɗa vo okpo n ugboku u kuneꞋe ku na ku laꞋi n ciɗa, ku na a̱ kpa̱ɗa̱i kusongu. A̱ ka̱tsuma̱ ke kuneꞋe ra̱ka̱ ku na a̱ tuka̱i mu ku na kulaꞋi n ciɗa, ko ki ishina, ko kuneꞋe ku unushi, ko ku kutakpa ku unushi, ugboku u nanlo wi ta̱ o kokpo u nu m muku n nu.
004	NUM	018	010	LyaꞋa i ɗa ci ili i na i laꞋi n ciɗa, mavali dem u lyaꞋa i ɗa. Ɗikai i ɗa yo okpo ɗa̱ ili i na i laꞋi n ciɗa.
004	NUM	018	011	Na va feu ku ɗa̱ ku ɗa, kuneꞋe dem ku na baci a̱ tuka̱i mu, a ayin a na aza a Isaraila a̱ ɗengusa̱i ku ɗa gaɗi a katalikalyuka. N neke wu ta̱ ku ɗa avu n olobo a̱ nu ni nkere n nu feu, wo okpo ɗa̱ ta̱ upecu u ayin tutu. Yaba dem a kpaꞋa ku nu, vuza na nshinda̱ n ni n yaꞋin utakpi wi ta̱ a kulyaꞋa i ɗa.
004	NUM	018	012	N neke wu ta̱ maniꞋin ma zaitu ma na ma laꞋi n kugaꞋan, m ma̱kya̱n ma na ma laꞋi n kugaꞋan, koɓolo n ishina i na a̱ tsu gita̱ kuneke Vuzavaguɗu.
004	NUM	018	013	Imacishi i kashina yi iɗika i na i gita̱i kugeꞋwe, i na uma a̱ kutuka̱ u Vuzavaguɗu yi ta̱ o kokpo i nu. Yaba dem vu na wi babu nshinda̱ a kpaꞋa ku nu, wi ta̱ a kufuɗa kulyaꞋa i ɗa.
004	NUM	018	014	“Ili ra̱ka̱ i na yi punu a Isaraila ɗa e nekei i ɗa u Vuzavaguɗu, i nu i ɗa.
004	NUM	018	015	Maku ma na a̱ gita̱i kumatsa, vuma ko manama, ɗa e nekei maꞋa u Vuzavaguɗu, mo okpo ta̱ ma̱ nu. Ama mayun ɗa ayin dem vi shiba̱ maku ma vali ma vuma ma na a̱ gita̱i kumatsa, ko manama ma na a̱ gita̱i kumatsa ɗa mi n unata.
004	NUM	018	016	Ayin a na baci i wotoi u te n umaci, katsupu ka̱ kushiba̱ ka ka yaꞋan azurufa a tawun. U wala derere n kagisamkpatsu ka̱ a̱Ꞌisa̱ ka.
004	NUM	018	017	“Ama ka̱ta̱ vu shiba̱ maku ma kanaka, ko mokyon, ko maraɗika ma na a̱ gita̱i kumatsa ba, adama na i ta̱ ciɗa. Vu vishangu mpasa n le a katalikalyuka, ka̱ta̱ kpamu i songu ushuma u le wo okpo ili i kuneꞋe ku na a yaꞋin n akina, ci ili i ma̱gula̱ni a kubana u Vuzavaguɗu.
004	NUM	018	018	Inyama yi nnama n nanlo yi ta̱ o kokpo i nu, tsu na kpamu uɓon u ma̱ka̱nga̱ koɓolo m ma̱kuta̱ mu usingai ma na e nekei tsu kuneꞋe ku kuɗa̱ngusa̱ yo okpoi i nu.
004	NUM	018	019	KuneꞋe ku ciɗa dem ku na aza a Isaraila e kuneke Vuzavaguɗu, n neke wu ta̱ ku ɗa n olobo a̱ nu koɓolo ni nkere n nu dem, tsu ugboku u nu u ayin dem. Uzuwakpani wa akucina, a kubana u Vuzavaguɗu adama a̱ nu m muku n nu.”
004	NUM	018	020	Ɗa Vuzavaguɗu u danai Haruna, “Va kuciya̱ punu ili yu uka̱ni i nu a iɗika ya ba, ko vi ciya̱ ugboku punu we le ba. Mpa ɗa ugboku u nu n upecu u nu a̱ ka̱tsuma̱ ka aza a Isaraila.
004	NUM	018	021	“N neke ta̱ anan Levi i te dem a̱ ka̱tsuma̱ ka kupa punu a Isaraila wo okpo ili i ka̱ci ke le, tsu katsupu ku ulinga u na a yaꞋin, a ayin a na i a kuyaꞋan ulinga a̱ Ma̱va̱li mo Oɓolo.
004	NUM	018	022	Ili i na i ɗikai gogo na, aza a Isaraila o kudoku kuyawa ɗevu m Ma̱va̱li mo Oɓolo ba, a yaꞋan baci nannai i ta̱ a kuɗika a̱miki a̱ unushi u le ka̱ta̱ a̱ kuwa̱.
004	NUM	018	023	Aza e Levi a ɗa a kuyaꞋan ulinga u Ma̱va̱li mo Oɓolo, ka̱ta̱ kpamu a ɗika a̱miki a̱ unushi a̱ ubuta̱ u nanlo. Na va uzuwakpani u ɗa u na u kukotso ba, ali a kubana ntsukaya n ntsukaya n na n kuta̱wa̱. A̱ kuciya̱ ili i ka̱ci ke le a̱ ubuta̱ wa aza a Isaraila ba.
004	NUM	018	024	Adama a na n neke ta̱ aza e Levi i te a̱ ka̱tsuma̱ ka kupa i na aza a Isaraila a̱ tsu tuka̱, adama a na wo okpo upecu u le wi ili i te a̱ ka̱tsuma̱ ka kupa i na aza a Isaraila e nekei ci ili i kuneꞋe u Vuzavaguɗu. I ɗaɗa i zuwai ɗa n danai, ele a̱ kuciya̱ ili i ka̱ci ke le a̱ ubuta̱ wa aza a Isaraila ba.”
004	NUM	018	025	Ɗa Vuzavaguɗu u yaꞋin kadanshi m Musa u danai,
004	NUM	018	026	“YaꞋan kadanshi n aza e Levi vu dana le, ‘Yi isa baci ili i te a̱ ka̱tsuma̱ ka kupa i na aza a Isaraila a̱ tuka̱i, n neke ɗa̱ ta̱ i ɗa yo okpo i ɗa̱, mayun ɗa i neke ili i te a̱ ka̱tsuma̱ ka kupa ki ili i nanlo ya u Vuzavaguɗu tsu kuneꞋe.
004	NUM	018	027	KuneꞋe ku nanlo i ta̱ e kukece ku ɗa tsu kuneꞋe ku na kacimbi ka yaꞋin, ɗaɗa kuneꞋe ki ishina i na i gita̱i kugeꞋwe, m ma̱kya̱n ma savu feu.
004	NUM	018	028	Ta feu a̱ɗa̱ i kuyaꞋan nannai i neke kuneꞋe u Vuzavaguɗu a̱ ubuta̱ wi ili i te a̱ ka̱tsuma̱ ka kupa i na i ciya̱i a̱ ubuta̱ wa aza a Isaraila. Punu a̱ ka̱tsuma̱ ki ili i te i nampa, mayun ɗa i neke ugboku u Vuzavaguɗu u Haruna ganu.
004	NUM	018	029	A̱ ka̱tsuma̱ ke kuneꞋe ku na e nekei ɗa̱ ra̱ka̱, i neke ku na ku laꞋi n kugaꞋan u Vuzavaguɗu.’
004	NUM	018	030	“Dana aza e Levi, ‘Ɗa baci e nekei ugboku u na u laꞋi n kugaꞋan, i ta̱ e kukeceke ɗa̱ u ɗa tsu kuneꞋe ki ishina koɓolo n ku ma̱kya̱n ma savu.
004	NUM	018	031	A̱ɗa̱ n aza a kpaꞋa a̱ ɗa̱ yi ta̱ a kulyaꞋa i na i buwai va a̱ ubuta̱ dem, adama a na i ɗaɗa katsupu ka̱ ɗa̱ ku ulinga u na i yaꞋin a̱ Ma̱va̱li mo Oɓolo.
004	NUM	018	032	Nannai wi ta̱ a kuzuwa yo okpo babu unushi, i neke baci ugboku u na u laꞋi n kugaꞋan. Yi feu a kuꞋuka kuneꞋe ku ciɗa ka aza a Isaraila nshinda̱ ba, yi feu a̱ kukuwa̱ ba.’”
004	NUM	019	001	Ɗa Vuzavaguɗu u yaꞋin kadanshi m Musa koɓolo n Haruna, u danai.
004	NUM	019	002	“Na va ɗaɗa wila̱ u na Vuzavaguɗu u zuwai. Uma a Isaraila i ta̱ a̱ kutuka̱ Musa n kobomburon ka shili ka na ki babu uꞋiwin u Ka̱shile, n ka na ka̱ta̱ a yaꞋankai kunima ba.
004	NUM	019	003	Wi ta̱ e kuneke kaꞋa Eliyaza, ganu, ka̱ta̱ a ɗika kaꞋa a̱ uta̱ka̱ kaꞋa a pulai vu ka̱tsura̱ va, ka̱ta̱ a kiɗa kaꞋa a̱yi e kene.
004	NUM	019	004	Ka̱ta̱ Eliyaza, ganu va u dyaɓasa mpasa ma n ka̱jivu ka̱ta̱ u vishangu n ɗa kucindere a̱ Ma̱va̱li mo Oɓolo ma.
004	NUM	019	005	Yeve o songu kobomburon ka n ukpan u ni, ni nyama i ni, nu mpasa koɓolo n a̱wiya̱n a̱ ni dem a̱yi e kene.
004	NUM	019	006	Ka̱ta̱ ganu u ɗika nɗanga n sida, n izobu, n tsugbere ci shili ka̱ta̱ a taɗuku punu a akina a na o kusongu kobomburon ka.
004	NUM	019	007	Ayin a na baci o kotsoi ka̱ta̱ ganu u za̱Ꞌa̱ akashi a̱ ni ka̱ta̱ u sumba̱ m mini, ka̱ta̱ u bono a̱ ka̱pa̱m. Ama wi ta̱ o kuyongo n unata ali a kubana kulivi.
004	NUM	019	008	Vuza na u songi kobomburon ka feu wi ta̱ a̱ kuza̱Ꞌa̱ akashi a̱ ni m mini, ka̱ta̱ u sumba̱. Ama a̱yi feu wi ta̱ o kuyongo n unata ali a kubana kulivi.
004	NUM	019	009	“Vuma vu na wi babu nshinda̱ a̱yi ɗa u kupura̱ kokomo ko kobomburon ka u foɓo kaꞋa a̱ ubuta̱ u ciɗa a pulai vu ka̱pa̱m. Aza a Isaraila i ta̱ o kufoɓo kokomo ka adama a ulinga u mini ma kutakpaka nshinda̱. Na lo ɗa wila̱ u kutakpa nshinda̱.
004	NUM	019	010	Vuza na u pura̱i kokomo ka kobomburon ka wi ta̱ a̱ kuza̱Ꞌa̱ akashi a̱ ni ka̱ta̱ u yongo n unata ali a kubana kulivi. N nannai ɗa wo kokpo wila̱ u makyan dem wa aza a Isaraila, n omoci a na i punu ida̱shi we le.
004	NUM	019	011	“Vuza na baci de dem u saꞋwai keven ka vuma, wi ta̱ o kuyongo n unata ali ayin e cindere.
004	NUM	019	012	Mayun ɗa u takpaka ka̱ci ka̱ ni nshinda̱ m mini a kanna ka tatsu n ke cindere, ka̱ta̱ wo okpo ciɗa. Ama ɗa baci u takpakai ka̱ci ka̱ ni nshinda̱ a kanna ka tatsu, n kanna ke cindere ba, wi o kokpo ciɗa ba.
004	NUM	019	013	Vuza na baci de dem u saꞋwai keven ka vuma na u kuwa̱i, ɗa u kpa̱ɗa̱i kutakpaka ka̱ci ka̱ ni nshinda̱, u la̱nga̱sa̱ ta̱ ka̱pa̱m ka Vuzavaguɗu. Vuma nanlo va mayun ɗa a takpa yi a̱ ka̱tsuma̱ ka aza a Isaraila, adama a na ka̱ta̱ a vishangu yi m mini ma kutakpaka nshinda̱ ba, wi ciɗa ba. Nshinda̱ n ni m buwa ta̱ koɓolo n a̱yi.
004	NUM	019	014	“Na ɗa wila̱ u na wi punu, ɗa baci vuma u kuwa̱i a̱ ma̱va̱li. Vuza na baci u ta̱wa̱i a̱ ma̱va̱li n vuza na wi punu a̱ ma̱va̱li ma dem a ayin a na vuza va u kuwa̱i, wi ta̱ o kokpo n unata ali ayin e cindere.
004	NUM	019	015	Kpamu apara a na i punu a̱ ka̱pa̱m ka dem a na i babu a̱kuya̱mkpa̱tsu i ta̱ o kokpo n unata.
004	NUM	019	016	“Vuza na baci de dem wi e keteshe ɗa u saꞋwai vuma na a unai n kotokobi, ko u kuwa̱i nannai, ko u saꞋwai ketele ka vuma ko kasaun, wi ta̱ o kokpo n unata ali ayin e cindere.
004	NUM	019	017	“Adama a na a takpaka uma nshinda̱, yi ta̱ e kukenuku kokomo ko kobomburon ka shili ka na o songi va ka̱ta̱ a̱ tsungu o mogbodo, ka̱ta̱ a̱ tsungu mini ma singai punu.
004	NUM	019	018	Vuza na wi babu unata a̱yi ɗa u kuɗika izobu va ka̱ta̱ u rumbuku punu a̱ mini ma, ka̱ta̱ u vishanku ma̱va̱li ma n i ili i na yi punu n uma a na i punu dem, n vuza na u saꞋwai ketele ka, ko vuma na a unai ko vuza na u kuwa̱i ko kasaun ka.
004	NUM	019	019	Vuza ciɗa a̱yi ɗa u kuvishangu aza a unata a kanna ka tatsu n kanna ke cindere, ka̱ta̱ a kanna ke cindere ka, u ciɗatangu yi. Vuza na a ciɗatangu yi va mayun ɗa u za̱Ꞌa̱ aminya a̱ ni ka̱ta̱ u sumba̱ m mini, ka̱ta̱ yeve a kubana kulivi ku nanlo ka wo okpo ciɗa.
004	NUM	019	020	“Ama ɗa baci vuza vu unata u iwain kubonoko ka̱ci ka̱ ni ciɗa, i ta̱ a kutakpa yi a̱ ka̱tsuma̱ ka uma, adama a na u la̱nga̱sa̱ ta̱ a̱Ꞌisa̱ a Vuzavaguɗu n unata. Ka̱ta̱ a vishanku yi mini ma kutakpa nshinda̱ ba, kpamu wi ta̱ n unata.
004	NUM	019	021	Na va ɗaɗa le wila̱ u na u kukotso ba. Vuma na u vishangi mini ma kutakpa nshinda̱ ma, mayun ɗa feu u za̱Ꞌa̱ aminya a̱ ni, ɗa baci vuza u saꞋwai mini ma kutakpa nshinda̱ ma wi ta̱ o kokpo n unata ali kulivi.
004	NUM	019	022	Ili i na baci de dem vuza vu unata va u saꞋwai, yi ta̱ o kokpo n unata, kpamu ɗa baci vuza u saꞋwai ili ya, wi ta̱ feu o kokpo n unata ali a kubana kulivi.”
004	NUM	020	001	O wotoi u iyain u ka̱ya̱ ka na aza a Isaraila ra̱ka̱ a̱ yawai e meremune ma Zinu, ɗa a̱ cipa̱i a Kadeshi. Ta ɗe Miriyamu u kuwa̱i ɗa a̱ ciɗa̱ngi ni.
004	NUM	020	002	A̱ ubuta̱ wa, mini mi lo ma na uma o kusoꞋo ba, ɗa o ɓolongi ka̱ci ke le ubuta̱ u te a kuyaꞋanka Musa n Haruna mololo.
004	NUM	020	003	Ɗa a yaꞋankai Musa mololo, a danai, “Wi ishi u laꞋa n kugaꞋan tsu kuwa̱ tsu na aza a̱ tsu a̱ kuwa̱i a̱ a̱shi a Vuzavuguɗu.
004	NUM	020	004	Yiɗa̱i i zuwai ɗa vu tuka̱i uma a Vuzavaguɗu a kakamba ka nampa, adama a na tsu kuwa̱, a̱ tsu n ilikuzuwa i tsu dem?
004	NUM	020	005	Yiɗa̱i ɗa vu uta̱ka̱i tsu a Masar vu tuka̱i tsu tsu kuwa̱ a̱ ubuta̱ u gbani-gbani u nampa? Ubuta̱ u na wi babu ishina, a̱ mbiri, n itacishi yi ina̱bi, ko umaci u ruman. Kpamu babu mini mo kusoꞋo.”
004	NUM	020	006	Ɗa Musa n Haruna a̱ ka̱sukpa̱i uma a banai a utsutsu u Ma̱va̱li mo oɓolo ɗa a̱ kuɗa̱ngi sapu a lyaꞋi kayala. Ɗa tsugbayin tsu Vuzavaguɗu tsu ta̱wa̱i we le.
004	NUM	020	007	Ɗa Vuzavaguɗu u yaꞋin kadanshi m Musa, u danai,
004	NUM	020	008	“Ɗika kalangu ka, avu koɓolo m mokoshi ma̱ nu Haruna ka̱ta̱ vu ɓolongu uma a̱ ubuta̱ u te, ka̱ta̱ vi yaꞋan kadanshi n katali ka nanlo ka ele e kene, mini mi ta̱ a̱ kuta̱. Vi ta̱ a̱ ku uta̱ka̱ m mini a katali adama na uma n ilikuzuwa i le o soꞋo.”
004	NUM	020	009	Ɗa Musa u takpai kalangu ka e kelime ka Vuzavaguɗu, tsu na u danai ni.
004	NUM	020	010	Ɗa Musa n Haruna o ɓolongi uma a katali ka, ɗa u danai le, “Gogo na panai, a̱ɗa̱ aza a ugbamukaci, i ciga ta̱ tsu neke ɗa̱ mini a katali ka nampa?”
004	NUM	020	011	Ɗa Musa u ɗa̱ngusa̱i kukiye ku ni ɗa u lapai katali ka n kalangu kure, ɗa mini mu uta̱i a katali ka n a̱bunda̱i, ɗa uma n ilikuzuwa i le o soꞋi.
004	NUM	020	012	Ama ɗa Vuzavaguɗu u danai Musa n Haruna, “A na wo okpoi i iwan ta̱ kuneke a̱ɗu a̱ ɗa̱ mayin adama a na i cikpa mu an mi ciɗa e kelime ka aza a Isaraila, adama a nannai a̱ɗa̱ ɗa ya kubanka uma a nampa a iɗika i na n nekei le ba.”
004	NUM	020	013	Na va ɗaɗa mini ma Mariba, ubuta̱ u na uma a Isaraila a yaꞋankai Vuzavaguɗu mololo, ɗa u yotsonki le an wi ciɗa a̱ ka̱tsuma̱ ke le.
004	NUM	020	014	Musa u suki alingata n akaka a̱ uta̱i a Kadeshi a kubanka mogono ma aza a Edom, a danai, “Ili i na vuza nu Isaraila u danai i ɗa na. Vu yeve ta̱ atakaci dem a na ci o kusoꞋo.
004	NUM	020	015	Ikaya i tsu i bana ta̱ Masar, ɗa ci da̱sa̱ngi ɗe a̱ya̱ n a̱bunda̱i. Ama ɗa aza a Masar a takacikai tsu ka̱u n ikaya i tsu dem.
004	NUM	020	016	Ana tsu shika̱i u Vuzavaguɗu, ɗa u panai ma̱shi ma̱ tsu ɗa u suꞋuki kalingata ka̱ Ka̱shile kuta̱ka̱ tsu a Masar. Gogo na a̱ tsu ɗa na a Kadeshi, a̱ likuci i na yi e kureꞋe ki iɗika i nu.
004	NUM	020	017	Tsu folono wu ta̱, vu ka̱sukpa̱ tsu tsu tono n iɗika i nu. Tso kutono a ashina a̱ nu ko a ashina a nɗanga mi itacishi a̱ nu ba, ko tsu soꞋo mini ma kayinva ka̱ nu ba. Ci ta̱ o kutono uye u gbayin koci. Ci ta na a kuɓatsa ugula̱ ko usingai ba, ali tsu uta̱ uteku u nu.”
004	NUM	020	018	Ɗa mogono ma Edom mu ushuki, “A̱Ꞌa̱, ma̱ kuka̱sukpa̱ ɗa̱ i tono n iɗika i va̱ ba, ɗa baci i kondoi, ci ta̱ a̱ kuta̱ tsu lyaꞋa ɗa̱ n kuvon.”
004	NUM	020	019	Ɗa aza a Isaraila a danai ni, “Ci ta̱ o kutono uye u gbayin, ɗa baci vuza te u soꞋi mini ma̱ nu, ko ilikuzuwa i tsu, ci ta̱ a kutsupa. YaꞋan tsu tono n ene koci, ɗaɗa i na tsa kuyaꞋan.”
004	NUM	020	020	Ɗa kpamu o doku a danai, “Ka̱ta̱ i tono punu ba.” Ɗa aza a Edom uta̱i n ka̱bunda̱i ko osoji n aza a utsura adama a na a̱ shilika̱ n ele.
004	NUM	020	021	Ana aza a Edom a̱ sa̱nka̱i le uye wu nwalu punu a iɗika i le, ɗa a kpatalai o tonoi uye u yoku.
004	NUM	020	022	Ɗa aza a Isaraila a̱ ka̱sukpa̱i Kadeshi, ɗa a banai a Kusan ku Horu.
004	NUM	020	023	Ɗe a Kusan ku Horu ka, ku na ki ɗevu n kureꞋe ku Edom, ɗa Vuzavaguɗu u danai Musa n Haruna,
004	NUM	020	024	“Ayin a yawa ta̱ a na avu Haruna va̱ kukuwa̱. A̱yi wa kuꞋuwa a iɗika i na me kuneke aza a Isaraila ba, adama a na ra̱ka̱ vu ɗa̱ i yaꞋanka mu ta̱ ugbamukaci a̱ ubuta̱ u mini ma Mariba,
004	NUM	020	025	Ɗika Haruna m maku ma̱ ni Eliyaza vu kumba gaɗi na a Kusan ku Horu.
004	NUM	020	026	Ta ɗe va kufoɗo kuminya ku Haruna ka̱ta̱ vu uka maku ma̱ ni Eliyaza. Adama a na Haruna wi ta̱ a̱ kukuwa̱ ɗe.”
004	NUM	020	027	Ɗa Musa u yaꞋin uteku tsu na Vuzavaguɗu u danai. Ɗa a kumbai a Kusan ku Horu a̱ a̱shi o koɓolo ka uma.
004	NUM	020	028	Ɗa Musa u foɗoi aminya a Haruna ɗa u ukai maku ma̱ ni Eliyaza. Ɗa Haruna u kuwa̱i ɗe a gaɗi vu Kusan va. Ɗa Musa n Eliyaza a̱ cipa̱i a Kusan ka,
004	NUM	020	029	ana uma a panai a danai Haruna u kuwa̱ ta̱, ɗa a yaꞋin kpalu ku ni ali ayin kamangankupa.
004	NUM	021	001	Ana vuza va aza a KanaꞋana, mogono ma Aradu ma na mi ida̱shi a iɗika i Negebu, u panai aza a Isaraila i ta̱ lo a̱ kuta̱wa̱ n uye u Atarimu, ɗa wu uta̱i u shilika̱i n ele, u remei aza o yoku a kubana ugbashi.
004	NUM	021	002	Ɗa aza a Isaraila a kucinai n Vuzavaguɗu a danai, “Vi baci e kuneke uma a nampa e ekiye a̱ tsu, ci ta̱ a kuna likuci i le ra̱ka̱.”
004	NUM	021	003	Ɗa Vuzavaguɗu u panai ufolu wa aza a Isaraila ɗa u nekei le aza a KanaꞋana e ekiye le, ɗa a unai le n likuci i le ra̱ka̱. Ɗa e neꞋi ubuta̱ wa kula Horuma.
004	NUM	021	004	Ɗaɗa aza a Isaraila a̱ ɗa̱nga̱i a Kusan ku Horu, o tonoi n uye u mala ma shili, a̱ ka̱ra̱Ꞌa̱ n iɗika i Edom. Ana i a nwalu ɗa a̱ kpa̱ɗa̱i kugbama asuvu.
004	NUM	021	005	Uma a yaꞋankai Ka̱shile mololo m Musa, a danai, “Yiɗa̱i i zuwai vu utuka̱i tsu a Masar tsu kuwa̱ punu a kakamba? Ubuta̱ u na ko ilikulya ko mini, mana ilikulya i gbani i nampa, tso oꞋwo ta̱ n vu ɗa!”
004	NUM	021	006	Ɗa Vuzavaguɗu u suki n oko o tsukono a̱ ka̱tsuma̱ ka aza a Isaraila, a kapai le, uma a̱ a̱bunda̱i a aza a Isaraila a̱ kuwa̱i.
004	NUM	021	007	Uma a̱ ta̱wa̱i u Musa a danai, “Tsu nusa ta̱, adama a na ci yaꞋanka ta̱ Vuzavaguɗu mololo n avu. Folono Vuzavaguɗu, u takpaka tsu oko a.” Ɗa Musa u yaꞋin avasa adama a uma.
004	NUM	021	008	Ɗa Vuzavaguɗu u yaꞋin kadanshi m Musa u danai, “Yima koko ka̱ viyum ka na ki n tsukono ka̱ta̱ vu shiya kaꞋa a gaɗi vu maɗanga, vuza na baci koko ka kapai dem, ɗa wi indanai koko ka̱ nu, wi ta̱ a kulaꞋa.”
004	NUM	021	009	Ɗaɗa Musa u yaꞋin koko n iyum i shili, ɗa u saki gaɗi vu maɗanga. Koko ka luma baci vuza, vuza va wi ta̱ a̱ kula̱nuku koko ka ka̱ta̱ ta na u laꞋaka n wuma.
004	NUM	021	010	Ɗa aza Isaraila a̱ ɗa̱nga̱i a̱ ka̱na̱i uye a banai a̱ da̱sa̱ngi a Obatu.
004	NUM	021	011	Ɗa a̱ ɗa̱nga̱i a Obatu, a banai a̱ da̱sa̱ngi agali a Abarim, a kakamba ka na ki a kinda Mowabu, a kubana gaɗi vu uɓon u na kanna ka̱ tsu uta̱.
004	NUM	021	012	A̱ ubuta̱ wa ɗe ɗa a̱ ɗa̱nga̱i a banai a̱ da̱sa̱ngi a̱ ka̱ɗa̱ki ka Zaredu.
004	NUM	021	013	Ɗe kpamu a̱ ɗa̱nga̱i a banai a̱ da̱sa̱ngi u ukambu u Aruno, u na wi a kakamba ka na ka yawai e kureꞋe ka aza a Amoriya, kuyene ku Aruno ɗa kureꞋe ka aza a Mowabu, uteku wi iɗika i Mowabu n iɗika i Amoriya,
004	NUM	021	014	Adama a nannai i ɗaɗa i zuwai ɗa Katagarda ka Arabali o kuvon ku Vuzavaguɗu, ka danai, “Likuci i Wehabu i na yi a uɓon u Sufa, a̱ ka̱ra̱Ꞌa̱ ke kuyene ku Aruno,
004	NUM	021	015	ka̱gida̱la̱u ka̱ a̱ra̱Ꞌa̱ a na a banai e kuyene ku Aru, a na o tonoi e kureꞋe ku likuci i Mowabu.”
004	NUM	021	016	A̱ ubuta̱ wa lo ɗa a lyaꞋi kelime a kubana a Biya, kayinva ka na Vuzavaguɗu u danai Musa, “Ɓolongu uma a̱ ubuta̱ u te mi ta̱ e kuneke le mini.”
004	NUM	021	017	Ɗa aza a Isaraila a cananai vishipa vu nampa, “Avu kayinva, tuka̱ m mini, a̱ tsu ci ta̱ a kucanana ka yi vishipa,
004	NUM	021	018	kayinva ka na anan ganu a̱ ga̱va̱i, ka na aza a gbagbaꞋin a̱ ga̱va̱i Ka na aza a gbagbaꞋin a̱ ga̱va̱i n alangu o tsugono e le n alangu a nwalu e le.” A̱ ubuta̱ wa lo a kakamba ka, a lazai a kubana a kakamba ka Matana,
004	NUM	021	019	Ɗa a lazai a Matana a kubana Nahaliyelu, a̱ ka̱sukpa̱i kpamu Nahaliyelu a kubana a Bamotu,
004	NUM	021	020	a lazai a Bamotu a kubana a̱ ka̱ɗa̱ki ka Mowabu a̱ ubuta̱ u na a kufuɗa kene gaɗi ka̱u vu kaginda ka Pisiga ka na ki a kinda keteshe.
004	NUM	021	021	Aza a Isaraila a̱ suki alingata a kubana u Sihon mogono ma Amoriya, a danai,
004	NUM	021	022	“Tsu folono wu ta̱, vu ka̱sukpa̱ tsu tsu tono n iɗika i nu. Tso kutono a ashina a̱ nu ko a ashina a nɗanga mi itacishi a̱ nu ba, ko tsu soꞋo mini ma kayinva ka̱ nu ba. Ci ta̱ o kutono uye u gbayin koci.”
004	NUM	021	023	Ama Sihon wi a̱ kuka̱sukpa̱ o tono n iɗika i ni ba. Ɗa u ɓolongi uma a̱ ni ra̱ka̱ u banai kuyaꞋan vishili n aza a Isaraila a kakamba, ɗa u cinai le a Jahaza ɗa u kumbai le n kuvon.
004	NUM	021	024	Ɗa aza a Isaraila a lyaꞋi ni n kuvon nu utsura u kotokobi, ɗa a isai ubuta̱ wu uka̱ni u ni, ili i na i ɗikai e kuyene ku Aruno a kubana e kuyene ku Jaboku, ɗa a shamgbai uteku wi iɗika i Amona, adama a na a kpada ta̱ uteku wa aza a Amona n utsura mayin.
004	NUM	021	025	Aza a Isaraila a lyaꞋi likuci ya aza a Amoriya ra̱ka̱, ɗa a̱ da̱sa̱ngi punu a̱ likuci ya, a Heshibon, n likuci i kenkeꞋen i ni ra̱ka̱.
004	NUM	021	026	Adama a na Heshibon ɗa likuci I mogono ma aza a Amoriya, vuza na u yaꞋin vishili m mogono ma cau ma Mowabu ɗa wi isai iɗika i ni ra̱ka̱ e ekiye a̱ ni, ali a kubana e kuyene ku Aruno.
004	NUM	021	027	N nannai ɗa nzuɓi mi ishipa n danai, “ta̱wa̱i a Heshibon, tsu maꞋasakai, yaꞋan tsu ɗa̱ngusa̱ likuci i Sihon
004	NUM	021	028	Adama a na akina uta̱ ta̱ a Heshibon, kelentsu ka akina kuta̱i a̱ likuci i Sihon, ɗa ka lyaꞋi likuci i Aru i Mowabu, u lyaꞋi aza o tsugono tsu Aruno.
004	NUM	021	029	Ili ya atakaci i ɗa a kubana wa̱ ɗa̱, aza Mowabu ka̱ ɗa̱ ka buwa ba, a̱ɗa̱ uma a̱ ka̱ma̱li ka Kemoshi, u bonoko ta̱ muku n ni aza a ilaɗi a laꞋaka n wuma u le, m muku mu nkere feu, aza na wi isai ubuta̱ u kuvon cau, a̱yi Sihon mogono ma aza Amoriya.
004	NUM	021	030	Gogo na tsu una le ta̱, Heshibon u yaꞋan ta̱ wuni ali a kubana Dibon, Tsu una ta̱ Nofa ali a kubana a Medeba.”
004	NUM	021	031	Aza a Isaraila o yongoi a iɗika ya aza a Amoriya.
004	NUM	021	032	Ɗa Musa u suki aza a tsusaki a kubana Jaza, a banai ɗa a lyaꞋi likuci i wawaꞋa i ni n kuvon, ɗa o lokoi aza a Amoriya a na i ɗe a̱ ubuta̱ wa.
004	NUM	021	033	Ɗa o bonoi o tonoi n uye u na u banai Bashan, ɗa Ogu mogono ma Bashan wu uta̱i n uma a̱ ni ra̱ka̱ a banai kuyaꞋan kuvon n ele a Edire.
004	NUM	021	034	Ɗa Vuzavaguɗu u yaꞋin kadanshi m Musa, “Ka̱ta̱ vu pana wovon u ni ba, adama na n neke yi ta̱ ekiye a̱ nu, n uma a̱ ni dem, n iɗika i ni. Vi ta̱ a kuyaꞋanka yi tsu na vi yaꞋankai Sihon mogono ma aza a Amoriya, vuza na wi a Heshibon.”
004	NUM	021	035	Ɗa a unai ni m muku n ni n uma a̱ ni dem, babu vuza na u buwai n wuma. Aza Isaraila a isai iɗika i le ya.
004	NUM	022	001	Aza a Isaraila a lazai a kubana e keteshe ka Mowabu a̱ da̱sa̱ngi a uɓon u kuyene ku Urudu n tsu upashi u Jeriko.
004	NUM	022	002	Ana Balaku maku ma Ziporu we enei ili i na aza a Isaraila a yaꞋankai aza a Amoriya.
004	NUM	022	003	Ɗa aza a Mowabu a̱ rikpa̱i ka̱u adama a̱ ka̱bunda̱i ka uma ka. Ɗa a panai wovon wa aza a Isaraila.
004	NUM	022	004	Aza a Mowabu a danai nkoshi m gba̱ra̱-gba̱ra̱ m Midiya, “Ka̱bunda̱i ka uma ka nampa ki ta̱ e kupeɗe tsu n iɗika i na yi uka̱ra̱Ꞌi n a̱ tsu, tsu na kobomburon ke tsu peɗe mita̱ e keteshe.” Ɗa Balaku maku ma Zipo, vuza na wi mogono ma Mowabu a makyan ma nanlo,
004	NUM	022	005	u suki alingata a kubana u Balam maku ma Biyo e Peto, vuza na wi ɗevu n kuyene a iɗika i uma a Amawu, e ɗekei ɗa a danai, “Pana, ka̱bunda̱i ka uma ka̱ ta̱wa̱ ta̱ a Masar. A palai ubuta̱ ra̱ka̱ a iɗika ya, ɗa kpamu a̱ da̱sa̱ngi ɗevu nu mpa.
004	NUM	022	006	Ta̱wa̱ gogo na, vu yaꞋanka uma a nampa una̱, adama na a laꞋa ta̱ utsura u va̱. U gaꞋan ba mi ta̱ a kufuɗa kulyaꞋa le ka̱ta̱ n loko le a iɗika ya. Adama na n yeve ta̱ vuza na baci vu zuwakai una̱singai wi ta̱ o kokpo nannai, vuza na baci kpamu vi yaꞋankai una̱ ta wo kokpo nannai.”
004	NUM	022	007	Ɗa nkoshi m Mowabu nu nkoshi m Midiya a̱ ɗa̱nga̱i a kubana u Balam n ikebe i kula̱na̱ e ekiye le. Ɗa a danai ni akaka a Balaku.
004	NUM	022	008	Ɗa u danai le, “Asai punu na, mi ta̱ a̱ kushuku, tsu na Vuzavaguɗu u kudana mu.” Ɗa nkoshi m Mowabu n shamgbai n a̱yi.
004	NUM	022	009	N kayin ka nanlo ɗa Ka̱shile ka̱ ta̱wa̱i u Balam u danai, “Anan yayi vi koɓolo n ele na lo va?”
004	NUM	022	010	Balam wu ushuki Ka̱shile, “Balaku maku ma Ziporu, mogono ma Mowabu maꞋa, ma̱ suki le wa̱ va̱ u danai,
004	NUM	022	011	‘Pana, uma a ɗa lo a̱ ta̱wa̱i a̱ uta̱i a Masar, ɗa a palai iɗika ra̱ka̱. Ta̱wa̱ gogo na, vi yaꞋanka le una̱. U gaꞋan ba mi ta̱ a kufuɗa kuyaꞋan vishili n ele ali n loko le a iɗika ya.’”
004	NUM	022	012	Ka̱shile ka danai Balam, “Vi a kubana koɓolo n ele ba. Vi ta na a kuyaꞋanka uma una̱ ba, adama na i ta̱ n una̱singai.”
004	NUM	022	013	Ana Balam u ɗa̱nga̱i nu usana ɗa u danai nkoshi m gba̱ra̱-gba̱ra̱ m Balaku, “Bonoi iɗika i ɗa̱, adama a na Vuzavaguɗu u sa̱nka̱ mu ta̱ kulaza n a̱ɗa̱.”
004	NUM	022	014	Ɗa nkoshi m gba̱ra̱-gba̱ra̱ m Mowabu n ɗa̱nga̱i n lazai a kubana u Balaku a danai, “Balam u iwan ta̱ kuta̱wa̱ n a̱ tsu.”
004	NUM	022	015	Ɗa Balaku u doku u suki nkoshi m gba̱ra̱-gba̱ra̱ n a̱bunda̱i aza na a laꞋi aza a̱ ugiti n tsugbayin.
004	NUM	022	016	A̱ ta̱wa̱i u Balam a danai ni, “Balaku maku ma Ziporu u danai, ‘Ka̱ta̱ ili i yoku i kpada wu kuta̱wa̱ wa̱ va̱ ba.
004	NUM	022	017	Adama a na mi ta̱ e kuneke wu tsugbayin ka̱u, ka̱ta̱ kpamu n yaꞋan ili i na baci vu danai dem. Ta̱wa̱, vu yaꞋanka mu uma a nampa una̱.’”
004	NUM	022	018	Ama ɗa Balam wu ushuki u danai kagbashi ka Balaku, “Ko ɗa baci Balaku wi e kuneke mu kpaꞋa ku ni tukpa n azurufa n azanariya, mi a kuyaꞋan ili i kenu ko i gbayin i na Vuzavaguɗu Ka̱shile ka̱ va̱ u sa̱nka̱i mu kuyaꞋan ba.
004	NUM	022	019	A̱ɗa̱ feu, asai punu tsu na aza o yoku a yaꞋin, adama a na n doku m pana ili i na Vuzavaguɗu u kudana mu.”
004	NUM	022	020	Ɗa Ka̱shile ka̱ ta̱wa̱i u Balam n kayin u danai ni, “A na wo okpoi uma a a̱ ta̱wa̱ ta̱ kuɗeke wu, ɗa̱nga̱, bana koɓolo n ele, ama vi yaꞋan ili i na n danai nu koci.”
004	NUM	022	021	Balam u ɗa̱nga̱i n usana, u foɓusoi majaki ma̱ ni a walakai nu nkoshi ma a kubana a Mowabu.
004	NUM	022	022	Ɗa Ka̱shile ka yaꞋin wupa ka̱u a na u banai n ele, ɗa kalingata ka Vuzavaguɗu ka kpadai ni uye, a̱yi a nwalu a majaki ma̱ ni n agbashi ere a na i koɓolo n a̱yi.
004	NUM	022	023	Ɗa majaki me enei kalingata ka Vuzavaguɗu kashani a uye, n kotokobi utali. Ɗa majaki ma katsukpai uye, u uwai ubuta̱ u teshe. Ɗa Balam u lapai maꞋa u bonokoi a uye.
004	NUM	022	024	Ɗa kalingata ka Vuzavaguɗu ka banai ka shamgbai e mere a̱ ubuta̱ u na uye wa u ɓoroi, e mere mu ukanji wa ashina a nɗanga mi itacishi.
004	NUM	022	025	Ana majaki me enei kalingata ka Vuzavaguɗu, ɗa u gbaɓarangi kune ku Balam n ukanji wa. Ɗa kpamu u doku lapai ni.
004	NUM	022	026	Kalingata ka Vuzavaguɗu ko doki n kelime u shamgbai a̱ ubuta̱ u na wi ugbaɓarangi, a uɓon u na wi babu ubuta̱ u kukatsukpa a usingai ko a ugula̱.
004	NUM	022	027	Ana majaki me enei kalingata ka Vuzavaguɗu, ɗa u vaki. Ɗa wupa u Balam u kula̱i ka̱u, ɗa u lapai majaki ma n kalangu ka̱ ni.
004	NUM	022	028	Ɗa Vuzavaguɗu u ɓa̱yuwa̱i una̱ u majaki wa, u danai Balam, “Yiɗa̱i n yaꞋankai nu, ali ɗa vu lapai mu kutatsu?”
004	NUM	022	029	Balam u danai majaki, “Adama a na vu bonokoi mu kalau, ishi baci mi ta̱ n kotokobi e kukiye ku va̱, mi ishi a kuna wu.”
004	NUM	022	030	Ɗa majaki ma danai Balam, “Mpa majaki ma̱ nu ma ba, ma na vi a kukumbasa ali a̱ kuta̱wa̱ anana ba? N saꞋwa ta̱ ɗe kuyaꞋanka wu nannai?” Ɗa wu ushuki, “A̱Ꞌa̱.”
004	NUM	022	031	Ɗa Vuzavaguɗu u ɓa̱yuwa̱i a̱shi a Balam, ɗa we enei kalingata ka Vuzavaguɗu kisani a uye, n kotokobi utali e kukiye ku ni. Ɗa Balam u kuɗa̱ngi sapu u lyaꞋi kayala.
004	NUM	022	032	Ɗa kalingata ka Vuzavaguɗu ka danai ni, “Yiɗa̱i ɗa vu lapai majaki ma̱ nu ali kutatsu? Pana, n ta̱wa̱ ta̱ na adama a na n sa̱nka̱ wu n ka na vi a kuciga kuyaꞋan, ka gaꞋan wa̱ va̱ ba.
004	NUM	022	033	Ana majaki ma me enei mu ɗa u katsukpai mu ali kutatsu. Ishi baci u katsukpa mu ba, ana gogo na mu una wu ta̱ ɗe n ka̱sukpa̱ yi n wuma.”
004	NUM	022	034	Ɗa Balam u danai kalingata ka Vuzavaguɗu, “N nusa ta̱, n yeve an avu ɗa vu kpadai mu uye ba. Gogo na, ka gbani-gbani kaꞋa baci wa̱ nu, mi ta̱ a ku kpatala m bono.”
004	NUM	022	035	Kalingata ka Vuzavaguɗu ka danai Balam, “Wala koɓolo n uma a, ama vu dansa ili i na n kudana wu koci.” Ɗa Balam u lazai nu nkoshi ma a kubana u Balaku.
004	NUM	022	036	Ana Balaku u panai Balam wi ta̱ lo uye a̱ kuta̱wa̱, ɗa wu uta̱i kugasa n a̱yi a̱ likuci i Mowabu, a̱ ka̱kina̱ ke kuyene ku Aruno, ɗevu n kureꞋe.
004	NUM	022	037	Ɗa Balaku u danai Balam, “Ashe n suku e ɗeke wu ba? Yiɗa̱i ɗa vu kpa̱ɗa̱i kuta̱wa̱ wa̱ va̱ m makyan ma nanlo? Mi a kufuɗa me neke wu tsugbayin ba?”
004	NUM	022	038	Balam u danai Balaku, “Pana, n ta̱wa̱ ta̱ wa̱ nu gogo na, mi ta̱ n utsura n dana ili i na n kudana ra̱ka̱? Ama kadanshi ka na Ka̱shile ka zuwai a̱ una̱ u va̱, ka ɗaɗa n kudansa.”
004	NUM	022	039	Ɗa Balam u lazai koɓolo m Balaku, a̱ ta̱wa̱i a̱ likuci i Kiriyatu-huzotu.
004	NUM	022	040	Ta ɗe Balaku u yaꞋin alyuka e kuneꞋe ku kanaka m mokyon, u suꞋuki Balam nu nkoshi m gba̱ra̱-gba̱ra̱ n na mi koɓolo n a̱yi.
004	NUM	022	041	N usana ɗa Balaku u ɗikai Balam u tuka̱i ni a Bamotu-baꞋalu, a̱ ubuta̱ wa ɗe ɗa we enei uɓon u uma a Isaraila.
004	NUM	023	001	Ɗa Balam u danai Balaku, “MaꞋaka mu atali alyuka e cindere na, ka̱ta̱ vu tuka̱ mu mbomburon n cindere n a̱giri e cindere feu.”
004	NUM	023	002	Balaku u yaꞋin tsu na Balam u danai. Ɗa Balaku m Balam a yaꞋin alyuka a katalikalyuka dem n kobomburon n ka̱giri.
004	NUM	023	003	Ɗa Balam u danai Balaku, “Shamgba ɗevu n ubuta̱ u kuneꞋe ku kusongu ku nu, mpa kpamu mi ta̱ a kulaza, yoku Vuzavaguɗu wi ta̱ a̱ kuta̱wa̱ u gasa nu mpa. Ili i na baci u yotsonki mu mi ta̱ a kudana wu.” Ɗa u lazai u banai a̱ ubuta̱ u kaginda.
004	NUM	023	004	Ka̱shile ka cinai Balam, ɗa Balam u danai ni, “N gere ta̱ atali alyuka e cindere ɗa n yaꞋankai le kuneꞋe ku kobomburon n ku ka̱giri a katalikalyuka dem.”
004	NUM	023	005	Ɗa Vuzavaguɗu u zuwakai Balam kadanshi una̱ u ni u danai, “Bono u Balaku, ka̱ta̱ vu dana yi.”
004	NUM	023	006	Ɗa u bonoi wa̱ ni, u cinai ni kisani a̱yi nu nkoshi m gba̱ra̱-gba̱ra̱ m Mowabu dem a̱ ubuta̱ u kuneꞋe ku kusongu ku ni.
004	NUM	023	007	Balam ta na u danai ni kadanshi ke kene ka̱ ni, u danai, “Balaku mogono ma Mowabu wu uta̱ ta̱ nu mpa a Aram ɗa u tuka̱i mu na, na ɗe a nsansa n kasana u danai, ‘Ta̱wa̱, vi yaꞋanka mu Yakubu una̱, ta̱wa̱, vi yaꞋanka mu aza a Isaraila una̱.’
004	NUM	023	008	Nini ɗai n kuyaꞋanka vuza una̱, a na Ka̱shile ka yaꞋankai ni ba? Nini ɗai kpamu n kuyaꞋanka, vuza na Vuzavaguɗu u yaꞋankai una̱ ba?
004	NUM	023	009	E, na ɗe gaɗi vu katali me ene le ta̱, na ɗe gaɗi vu nsansa me ene le ta̱, aduniyan a ɗa a na i ida̱shi endeꞋen ni, e yeve ta̱ a̱ ciya̱ ta̱ una̱singai u na u laꞋi aduniyan dem.
004	NUM	023	010	Yayi u kufuɗa kukece kumaci ku Yakubu? Ka̱bunda̱i ke le an kubuta̱ ki iɗika, ka̱bunda̱i ke le ka laꞋa ta̱ kukece. YaꞋan ukpa̱ u va̱ wo okpo ukpa̱ u mejege, YaꞋan ukocishi u va̱ wo okpo tsu le.”
004	NUM	023	011	Ɗa Balaku u danai Balam, “Yiɗa̱i vi yaꞋankai mu na? N ɗika wu ta̱ adama a na vi yaꞋanka irala a̱ va̱ una̱, ɗa na, vi yaꞋan ili ba, ɗa kucikpa vu zuwakai le una̱singai.”
004	NUM	023	012	Ɗa wu ushuku ni u danai, “Kadanshi ka na Vuzavaguɗu u zuwai una̱ u va̱ ka ɗaɗa n kudansa koci ba?”
004	NUM	023	013	Balaku u danai ni, “N folono wu ta̱ ta̱wa̱ tsu bana ubuta̱ u yoku, ubuta̱ u na ve kene le. Vi ta̱ e kene kagimi, ama ve kene le dem ba, ka̱ta̱ vi yaꞋanka mu ele una̱.”
004	NUM	023	014	Ɗa u ɗikai ni a kubana e keteshe ka Zofim, a gaɗi vu Pisiga. U maꞋi atali alyuka e cindere, ɗa u yaꞋin kuneꞋe n kobomburon n ka̱giri a katalikalyuka dem.
004	NUM	023	015	Balam u danai Balaku, “Shamgba punu na a uɓon u kuneꞋe ku kusongu ku nu, mi ta̱ a kubana kucina Vuzavaguɗu na ɗe.”
004	NUM	023	016	Ɗa Vuzavaguɗu u gasai m Balam ɗa u zuwai kadanshi una̱ u ni u danai, “Bono u Balaku, vu dana yi ili i na n danai nu.”
004	NUM	023	017	Ana Balam u bonoi u Balaku, u cinai ni kisani a uɓon u kuneꞋe ku kusongu, nu nkoshi m gba̱ra̱-gba̱ra̱ m Mowabu koɓolo n a̱yi. Ɗa Balaku we ecei ni, “Yiɗa̱i Vuzavaguɗu u dansai?”
004	NUM	023	018	Balam u ɗikai kadanshi u tonoi, “Ɗa̱nga̱, Balaku, vu panaka mu, panaka mu maku ma Ziporu.
004	NUM	023	019	Ka̱shile vuma ɗa ba, a na wa yaꞋan aꞋuwa, ko maku ma vuma, a na wa sabaꞋa ka̱ɗu ka̱ ni. U ci yaꞋan ta̱ kadanshi ka̱ta̱ u kpa̱ɗa̱ kushatangu? Ko u yaꞋan uzuwakpani, ka̱ta̱ u kpa̱ɗa̱ ku kushatangu?
004	NUM	023	020	Pana, a dana mu ta̱ n zuwa una̱singai, u vuza na u zuwakai una̱singai, mi ta na a kusabaꞋa ili i na u danai ba.
004	NUM	023	021	We ene unushi a̱ ubuta̱ u Yakubu ba, we ene atakaci a̱ ubuta̱ wa aza a Isaraila ba. Vuzavaguɗu Ka̱shile ke le wi ta̱ koɓolo n ele, i ta̱ a kudansa n kacaꞋa adama a na a̱yi mogono me le maꞋa.
004	NUM	023	022	Ka̱shile ka̱ uta̱ka̱ le ta̱ a Masar, ɗa kpamu wi a̱ kushilika̱ adama e le an kujima.
004	NUM	023	023	Babu tsuboci tsu na tso kudoro Yakubu, babu kpamu nkunu n na n kuyaꞋan tsurala n aza a Isaraila, gogo na uma i ta̱ a kuyaꞋan kadanshi ka aza a Isaraila a dana, ‘La̱na̱ ili i na Ka̱shile ka yaꞋin!’
004	NUM	023	024	Uma a Isaraila i ta̱ an kawu vu gbayin. A tsu uvuka ba ali a̱ ciya̱ ili i na e remei ɗa unai, ka̱ta̱ o soꞋo mpasa mi ili i na a unai.”
004	NUM	023	025	Balaku u danai Balam, “Ka̱ta̱ vu yaꞋanka le una̱ ba, ka̱ta̱ kpamu vu yaꞋanka le una̱singai ba.”
004	NUM	023	026	Ama ɗa Balam wu ushuki Balaku, “N dana wu ba, ili na Vuzavaguɗu u danai, I ɗaɗa n kuyaꞋan?”
004	NUM	023	027	Ɗa Balaku mogono u danai Balam, “Ta̱wa̱ gogo na, mi ta̱ a kuɗika wu a kubana a̱ ubuta̱ u yoku. Yoku ta ɗe Ka̱shile ka kupana uyoꞋo ali u zuwa vi yaꞋanka mu ele una̱.”
004	NUM	023	028	Balaku u ɗikai Balam a kubana gaɗi vu kusan ku Piyo, ku na ki a kinda keteshe.
004	NUM	023	029	Ɗa Balam u danai Balaku, “MaꞋaka mu atalilyuka e cindere na ka̱ta̱ vu tuka̱ obomburon e cindere n a̱giri e cindere.”
004	NUM	023	030	Balaku u yaꞋin tsu na Balam u danai, u yaꞋin alyuka n kobomburon n ka̱giri a katalikalyuka dem.
004	NUM	024	001	Ana Balam we enei u yokpo ta̱ Vuzavaguɗu u zuwaka aza a Isaraila una̱singai, ɗa u kpa̱ɗa̱i kubana kula̱nsa̱ aza o tsuboci, tsu na wi ishi u tsu bana, ɗa u vadalukpai a kinda kakamba.
004	NUM	024	002	Ana Balam u ɗa̱ngusa̱i a̱shi a̱ ni ɗa we enei aza a Isaraila a̱ da̱sa̱ngi kumaci-kumaci. Ɗa Ayinviki a̱ Ka̱shile a̱ cipa̱i wa̱ ni.
004	NUM	024	003	Ɗa Balam u danai kadanshi ka na wi n kaꞋa. “Kene ku Balam maku ma Biyo, Kene ku vuza na a̱shi a̱ ni i uɓa̱yuwi,
004	NUM	024	004	Kene ku vuza na u tsu pana kadanshi ka̱ Ka̱shile, vuza na u ci yaꞋan kene ku tsalatani u MalaꞋimili, vuza na wi u kuɗa̱ngi n a̱shi a̱ ni uɓa̱yuwi.
004	NUM	024	005	A̱ɗa̱ kumaci ku Yakubu a̱pa̱m a̱ ɗa̱ a gaꞋan ta̱, ubuta̱ wi ida̱shi u ɗa̱, wi ta̱ n ugaꞋin.
004	NUM	024	006	I ta̱ kisani tsu nshuwa, an kashina a̱ ka̱kina̱ ka̱ mini, a na nɗanga n na Vuzavaguɗu u ca̱Ꞌi, a na nɗanga n sida a̱ ka̱kina̱ ka̱ mini.
004	NUM	024	007	I ta̱ a̱ kuciya̱ mini ma̱ Ka̱shile n a̱bunda̱i, ka̱ta̱ a̱ ca̱Ꞌa̱ icuꞋu i le a̱ ubuta̱ u na mini mi gbani, mogono me le mi ta̱ o kokpo vuza gbayin n Agagu, tsugono ci le ci ta̱ a̱ kuciya̱ tsugbayin.
004	NUM	024	008	Ka̱shile ka na ka̱ uta̱ka̱i le a Masar, u tsu shilika̱ ta̱ adama e le tsu kujima, wi ta̱ a kuna uma a na i a tsurala n ele, ka̱ta̱ u koɗoso etele e le miri-miri, ɗa kpamu u tawai le n aya e le.
004	NUM	024	009	Aza a Isaraila i ta̱ tsu kawu vu utsura, wi baci alavu babu vuza na u yawai u ɗa̱ngusa̱ yi. Vuza na u zuwakai Isaraila una̱singai dem, a̱yi feu i ta̱ a kuzuwaka yi, Vuza na baci u yaꞋankai ni una̱ a̱yi feu i ta̱ a kuyaꞋanka yi.”
004	NUM	024	010	Ɗa Balaku u yaꞋin wupa ka̱u adama Balam, ɗa u ɓasai ekiye a̱ ni. Balaku u danai Balam, “N ɗeke wu ta̱ kutatsu adama na vi yaꞋanka irala a̱ va̱ una̱, ama ɗa vu zuwakai le una̱singai ali kutatsu.
004	NUM	024	011	Adama nannai puwa̱nka̱ punu na vu bono a kpaꞋa, n dana wu ta̱, mi ta̱ e kuneke wu tsugbayin, Ama Vuzavaguɗu u sa̱nka̱ wu ta̱ kuciya̱ tsu ɗa.”
004	NUM	024	012	Balam u danai Balaku, “Mpa n dana alingata a na vu suki wa̱ va̱ ba?
004	NUM	024	013	‘Ko Balaku wi baci e kuneke mu kpaꞋa ku ni tukpa n azurufa koɓolo n azanariya, mi a kufuɗa kupasa kadanshi ka Vuzavaguɗu ba, ko n yaꞋan kasingai ko ka gbani-gbani n tsu va̱ ba. Ili i na Vuzavaguɗu u danai, i ɗaɗa n kudana.’
004	NUM	024	014	Gogo na, mi ta̱ o kubono ubuta̱ u uma a̱ va̱, ama ka̱ta̱ vu ta̱wa̱ n dana wu ili i na uma a kuyaꞋanka wu a ayin a̱ kuta̱wa̱.”
004	NUM	024	015	Balam u ɗikai kadanshi u danai, “Kadanshi ke kene ka Balam maku ma Biyo, kene ku vuma vu na a̱shi a̱ ni i uɓa̱yuwi,
004	NUM	024	016	Kene ku vuma vu na u tsu pana kadanshi ka̱ Ka̱shile, a̱yi na wi n kuyeve ku MalaꞋimili, n kuyaꞋan kene tsalatani ku MalaꞋimili, vuza na u tsu kuɗa̱ngu, ka̱ta̱ wi isa akaka a̱shi a̱ ni uɓa̱yuwi.
004	NUM	024	017	Mi ta̱ e kene yi, ama gogo na ba, Mi ta̱ e kene yi, ama ɗevu ɗa ba, Kazangata ki ta̱ a̱ kuta̱ a kumaci ku Yakubu. Kalangu ko tsugono ki ta̱ a̱ kuta̱ wa aza a Isaraila, ka̱ta̱ u lapa aza Mowabu, ka̱ta̱ kpamu u koɗoso muku n Shitu.
004	NUM	024	018	I ta̱ a kulya Edom, Siyaru feu, irala yi Isaraila i ta̱ a kuyaꞋan ulyaꞋi. Ama aza Isaraila i ta̱ a kulyaꞋa kelime n kuyaꞋan utsura.
004	NUM	024	019	A kumaci ku Yakubu ku ɗa tsugono tsa̱ kuta̱, ka̱ta̱ wu una aza a na a laꞋakai n wuma a̱ likuci i Iru.”
004	NUM	024	020	Ɗa Balam wu indanai aza Ameleki, u yaꞋin kadanshi ke kene u danai, “Ameleki iɗika i ɗa yi utsura a aduniyan, ama o kukotsoso ku ni ukpa̱ u ɗa.”
004	NUM	024	021	Ɗa wu indanai aza e Kenetu, ɗa u yaꞋin kadanshi ke kene u danai, “Ubuta̱ wi idashi u ɗa̱ u tsurakpa ta̱, iꞋuwa i ɗa̱ yi ta̱ umaꞋi a kakpanlai.
004	NUM	024	022	N nannai dem kumaci ku Kenetu ki ta̱ a kuyaꞋan wuni ayin a na baci aza a Asiriya a ɗikai ɗa̱ yo okpoi agbashi e le.”
004	NUM	024	023	Ɗa kpamu u doku u yaꞋin kadanshi ke kene u danai, “Ili ya atakaci i ɗa, yayi u kulaꞋa ayin a na baci Ka̱shile ka yaꞋin ka nanlo?
004	NUM	024	024	Antsu i ta̱ a̱ kuta̱ a̱ Kitimu, i ta̱ a kutakacika aza Asiriya n Eberu, ele n ka̱ci ke le i ta̱ a̱ kukuwa̱.”
004	NUM	024	025	Ɗa Balam u ɗa̱nga̱i u bonoi a̱ likuci i ni, Balaku tamkpamu u yaꞋin nwalu n ni.
004	NUM	025	001	Ana aza Isaraila i ida̱shi a̱ Shitim, ɗa a̱ ka̱na̱i tsugbani nu nkere ma aza a Mowabu.
004	NUM	025	002	Nkere ma a banuki aza a Isaraila a kubana a̱ ubuta̱ u ka̱ɗiva̱ ka alyuka wa̱ a̱ma̱li e le, ɗa uma a Isaraila a̱ kuɗa̱nki a̱ma̱li a.
004	NUM	025	003	Ta aza a Isaraila e nekei ka̱ci ke le o kutono a̱ma̱li a Balu vu Piyo. Ɗa Vuzavaguɗu u yaꞋin wupa ka̱u adama aza a Isaraila.
004	NUM	025	004	Ɗa Vuzavaguɗu u danai Musa, “Ɗika aza e kelime a uma a nampa, vu saku le a nɗanga n kanna, a̱ a̱shi a Vuzavaguɗu, adama a na wupa u Vuzavaguɗu wu uta̱ wa aza a Isaraila.”
004	NUM	025	005	Musa u danai azafada a Isaraila, “Mayun ɗa vuza dem wu una uma a̱ ni a na e nekei ka̱ci ke le wa̱ a̱ma̱li a Balu vu Piyo.”
004	NUM	025	006	Ana i lo, ɗa vuza te va aza a Isaraila wu uta̱ka̱i n vuka a Midiya u tuka̱i a̱ ka̱pa̱m ka̱ ni, a̱ a̱shi a Musa n a̱shi a uma a Isaraila ra̱ka̱, a makyan ma na i a̱ ma̱shi a̱ utsutsu u Ma̱va̱li mo Oɓolo.
004	NUM	025	007	Ana Finihasu maku ma Eliyaza, matsukaya ma Haruna ganu, we enei nannai, ɗa u ɗa̱nga̱i u ka̱sukpa̱i uma a, u ɗikai masara e kukiye ku ni.
004	NUM	025	008	U tonoi vuma vi Isaraila va punu a̱ ka̱pa̱m ka, ɗa u sapai aza e re le dem m masara ma, masara ma uwai a̱ ka̱tsuma̱ ka vuza ka ali a kubana ka vuka ka. Ta ukuna u ma̱dukpa̱ u uma a Isaraila u kotsoi nannai.
004	NUM	025	009	N nannai dem wana ɗai ma̱dukpa̱ ma mu una uma a̱kpa̱n kamanga n a̱na̱shi.
004	NUM	025	010	Vuzavaguɗu u danai Musa,
004	NUM	025	011	“Finihasu maku ma Eliyaza, matsukaya ma Haruna ganu, u takpa ta̱ wupa u va̱ u uma a Isaraila, wi ta̱ n cisheꞋe tsu na mpa mi, adama a tsugbayin tsu va̱ we le, i ɗaɗa i zuwai n takpai aza a Isaraila a̱ a̱shi aduniyan a̱ ka̱tsuma̱ ka wupa u va̱ ba.
004	NUM	025	012	Adama a nannai, dana yi mi ta̱ a kuyaꞋanka yi uzuwakpani u ma̱ta̱na̱
004	NUM	025	013	Uzuwakpani wa wi ta̱ o kokpo a̱yi nu ntsukaya n ni, ɗaɗa uzuwakpani u tsuganu a kubana a makyan dem, adama a na u yaꞋan ta̱ cisheꞋe tsu ucigi u Ka̱shile ka̱ ni ali u takpakai aza a Isaraila unushi le.”
004	NUM	025	014	Kula ku vuza vi Isaraila vu na a unai koɓolo n vuka vu Midiya va, a̱yi ɗa Zimiri maku ma Salu, vuza kelime a kumaci ku Simiyon.
004	NUM	025	015	Kula ku vuka va aza a Midiya vu na a unai, a̱yi ɗa Kozibi mekere ma Zura, vuza kelime vu kumaci ku yoku a Midiya.
004	NUM	025	016	Vuzavaguɗu u yaꞋin kadanshi m Musa, u danai,
004	NUM	025	017	“Banka aza Midiya n kuvon ali vu una le,
004	NUM	025	018	Adama a ili i gbani-gbani i na a yaꞋankai ɗa̱, ana o doroi ɗa̱ a Piyo, n ukuna u Kozibi, mekere ma vuza kelime a Midiya, vuza na a unai a kanna ka̱ ma̱dukpa̱ o Piyo.”
004	NUM	026	001	Ana ma̱dukpa̱ mo kotsoi, Vuzavaguɗu u danai Musa n Eliyaza maku ma Haruna, ganu.
004	NUM	026	002	“Kece uma a Isaraila aza na a̱ya̱ e le a yawai kamanga n kapashi, tsu na i e cisheku ci le dem, aza na a kufuɗa kubana kuvon.”
004	NUM	026	003	Ɗa Musa n Eliyaza ganu a yaꞋin kadanshi n uma a Isaraila e meremune ma Mowabu a uɓon u kuyene ku Urudu a upashi u Jeriko, a danai,
004	NUM	026	004	“Kece ali aza a na a̱ya̱ e le a yawai kamanga n kapashi, tsu na Vuzavaguɗu u danai Musa.” Uma a Isaraila a na a̱ uta̱i a Masar ele ɗa:
004	NUM	026	005	Ruben, maku mu ugiti ma Yakubu, muku n ali n ni ele ɗa Hanoku, m Palu,
004	NUM	026	006	n Hezuron n Karimi.
004	NUM	026	007	Na ɗa kumaci ku Ruben. Ka̱bunda̱i ke le ka yawa ta̱ a̱kpa̱n amangere n a tatsu n amangatawencindere n kamangankupa.
004	NUM	026	008	Maku ma Palu a̱yi ɗa Eliyabu.
004	NUM	026	009	Muku n Eliyabu ele ɗa, Nemuwelu, Datan, n Abiram. Datan n Abiram va ele ɗa aza a gbagbaꞋin a Isaraila a na a yaꞋankai Musa n Haruna ugbamukaci, i ta̱ a̱ ka̱tsuma̱ ko otoni a Kora, a na a yaꞋankai Vuzavaguɗu ugbamukaci.
004	NUM	026	010	Ɗa iɗika i ɓa̱yuwa̱i una̱ ɗa i soɗongi le koɓolo n Kora, koɓolo ka nanlo ka ka̱ kuwa̱ ta̱, ana akina o songi uma amangatawenre n amangerenkupa, ɗa o okpoi urotu a̱ ubuta̱ u uma a na a buwai.
004	NUM	026	011	Ama muku n Kora a̱ kuwa̱ ba.
004	NUM	026	012	Muku n ali n Simiyon ele ɗa, Nemuwelu, n Jamin n Jaki,
004	NUM	026	013	n Zera n Shawu, ele ɗa kumaci ku Simiyon.
004	NUM	026	014	Na ɗa ka̱bunda̱i ka kumaci ka aza a Simiyon, ele a̱kpa̱n kamanga n ere n amangatawenre
004	NUM	026	015	Muku n ali n Gadu kumaci ku le ku ɗa, Zefon, n Hagi, n Shuni,
004	NUM	026	016	koɓolo n Ozini, n Eri,
004	NUM	026	017	n Arodu n Areli.
004	NUM	026	018	Na ɗa kumaci ku muku n ali n Gadu. Ka̱bunda̱i ke le ka yawa ta̱ a̱kpa̱n amangere n amangatawantawun.
004	NUM	026	019	Muku n ali n Yahuza ele ɗa Eri n Ona, a̱yi Eri n Ona a̱ kuwa̱ ta̱ a iɗika i KanaꞋana.
004	NUM	026	020	Kagimi ka̱ muku n ali n Yahuza kumaci ku le ku ɗa, Shela, m Pereza, koɓolo n Zera.
004	NUM	026	021	Muku n ali m Pereza ele ɗa, Hezuron, n Hamulu.
004	NUM	026	022	Na ɗa kumaci ku Yahuza tsu na i ukeci, ele ɗa a̱kpa̱n amangatatsunkupa n a̱ ta̱li n amangatawantawun,
004	NUM	026	023	Muku n ali n Isaka kumaci ku le ku ɗa, Tola, m Puwa,
004	NUM	026	024	n Jashubu koɓolo n Shimiron.
004	NUM	026	025	Na ɗa kumaci ku Isaka tsu na i ukeci, ka̱bunda̱i ke le kaꞋa a̱kpa̱n amangatatsu n a̱ na̱shi n amangatawantatsu.
004	NUM	026	026	Muku n ali n Zabalun, kumaci ku le ku ɗa, Seredu, n Elon koɓolo n Jahile.
004	NUM	026	027	Na ɗa kumaci ka aza a Zabalun tsu na i ukeci, ka̱bunda̱i ka ɗaɗa a̱kpa̱n amangatatsu n amangatawantawun.
004	NUM	026	028	Muku n ali n Isufu kumaci ku le ku ɗa, Manasa n Ifirayimu.
004	NUM	026	029	Muku n ali m Manasa ele ɗa Makiri, Makiri ɗa esheku a Giliyadu a̱yi na wo okpoi akaya a kumaci ku Giliyadu,
004	NUM	026	030	Muku n ali n Giliyadu ele ɗa, Izaru, n Heleki,
004	NUM	026	031	n Asiriyelu, koɓolon n Shekem,
004	NUM	026	032	n Shemida koɓolo n Hefa.
004	NUM	026	033	Zelofahadu maku ma Hefa wi m muku mo olobo ba, ama wi ta̱ ni nkere. Ula a nkere n Zelofahadu a ɗaɗa Mahala, Nowa, Hogula, Milika, koɓolon n Tiraza.
004	NUM	026	034	Na ɗa kumaci ku Manasa. Ka̱bunda̱i ke le ka yawa ta̱ a̱kpa̱n amangerenkupa n ere n amangatawencindere.
004	NUM	026	035	Na ɗa muku n ali n Ifirayimu tsu na kumaci ku le ki, ele ɗa Shutela, m Beka, koɓolo n Tahan.
004	NUM	026	036	Eran ɗa maku ma Shutela.
004	NUM	026	037	Na ɗa kumaci ku Ifirayimu, tsu na i ukeci, ele ɗa a̱kpa̱n kamangankupa n e re n amangatawantawun. Na ɗa kumaci ku Isufu.
004	NUM	026	038	Muku m Bayami, tsu na i a kumaci ku le, ele ɗa Bela, n Ashibelu, koɓolo n Ahiram,
004	NUM	026	039	n Shufam n Hufam.
004	NUM	026	040	Na ɗa muku m Bela n kumaci ku le, Arudu n NaꞋaman.
004	NUM	026	041	Na ɗa tamkpamu muku n Bayami n kumaci ku le, i ta̱ ukeci uma a̱kpa̱n amangere n a tawun n amangatawa̱nta̱li.
004	NUM	026	042	Ele na ɗa kumaci ku Dan m muku n le: Shuham, ele ɗa kumaci ku Dan.
004	NUM	026	043	Ka̱bunda̱i ke le ka yawa ta̱ a̱kpa̱n amangatatsu n a̱ na̱shi n amangatawa̱na̱shi.
004	NUM	026	044	Kumaci ku Ashera tsu na i e kefeku ke le ele ɗa, Imuna n Ishivi, koɓolo n Beriya.
004	NUM	026	045	Muku n ali m Beriya ele ɗa Heberu m Malikiyelu.
004	NUM	026	046	Ashera wi ta̱ m mekere kula ku ni Shera
004	NUM	026	047	Na ɗa kumaci ku Ashera tsu na i ukeci, ka̱bunda̱i ke le ka yawa ta̱ uma a̱kpa̱n amangerenkupa n a tatsu n amangatawa̱na̱shi.
004	NUM	026	048	Kumaci ku Nafutali ku ɗa na tsu na i m muku n le, Jazilu n Guni,
004	NUM	026	049	n Jeza, n Shilem.
004	NUM	026	050	Na ɗa uteku u kumaci ku Nafutali. Ka̱bunda̱i ke le ka yawa ta̱ uma a̱kpa̱n amangere n a tawun n amangatawa̱na̱shi.
004	NUM	026	051	Ka̱bunda̱i ka uma a Isaraila aza na e kecei, uma a̱kpa̱n amangatawa̱nta̱li n ke te n amangatawencindere n kamangankupa.
004	NUM	026	052	Ka̱shile ka danai Musa,
004	NUM	026	053	e peceke uma a iɗika ya tsu ili yi uka̱ni tsu ka̱bunda̱i ka kumaci ke le.
004	NUM	026	054	Vi ta̱ e kuneke kumaci ka̱ a̱bunda̱i upecu u gbayin, kumaci ku kenu e neke yi upecu u kenu. Kumaci dem i ta̱ e kuneke yi tsu ka̱bunda̱i ka̱ ni.
004	NUM	026	055	Ama e kupecuku le ta̱ iɗika ya n kazagba a kumaci dem.
004	NUM	026	056	N kazagba kaꞋa e kupecuku iɗika yi uka̱ni ya a̱ ka̱tsuma̱ ka kumaci ku gbagbaꞋin n ku kenkeꞋen.
004	NUM	026	057	Na ɗa aza e Levi a na e kecei tsu kumaci ku le, Geshon; n Kohatu, m Merari.
004	NUM	026	058	Muku ma aza e Levi n na m buwai a kumaci ka aza a Libini ele ɗa, Heburon, m Mahali, m Mushi, n Kora. Kohatu ɗa u matsai Amuram,
004	NUM	026	059	vuza na u zuwai Jocebe mekere ma Levi vuza na a matsakai ni a Masar. Jocebe u matsakai Amuram Haruna, Musa, n Miriyamu taku vu le.
004	NUM	026	060	Haruna wi ta̱ m muku m ali n na̱shi, Nadabu, n Abihu, n Eliza, n Itama.
004	NUM	026	061	Ama Nadabu n Abihu a̱ kuwa̱ ta̱ adama na a yaꞋanka ta̱ Vuzavaguɗu kuneꞋe ka akina ku na ku gaꞋin ba.
004	NUM	026	062	Ali a na e kecei a̱ kugita̱ vuza na wi wotoi u te n umaci a kubana gaɗi, a yawa ta̱ a̱kpa̱n kamanga n a tatsu. O ɓolongu le ra̱ka̱ n aza a Isaraila ba, a na wo okpoi e neke le upecu wu uka̱ni u le ba.
004	NUM	026	063	Na ɗa ali a na Musa n Eliza ganu e kecei a makyan ma na a yaꞋin mekecu ma aza a Isaraila e keteshe ka Mowabu, a kasana ke Kuyene ku Urudu n tsu upashi u Jeriko.
004	NUM	026	064	Ama a̱ ka̱tsuma̱ ka aza na e kecei, babu vuza na wi a̱ ka̱tsuma̱ ke mekecu mu ugiti ma na Musa n Haruna ganu a yaꞋin, ana e kecei aza a Isaraila a kakamba ka Sinai.
004	NUM	026	065	Adama na Vuzavaguɗu u yaꞋan ta̱ ɗe kadanshi ke le, “U danai a kakamba kaꞋa a̱ kukuwa̱.” Babu vuza te vu na u buwai a̱ ka̱tsuma̱ ke le, Kelepu ɗa maku ma Jefune, n Jesuwa maku ma Nun.
004	NUM	027	001	Kanna ke te ɗa nkere n Zelofahadu maku ma Hefa, Hefa maku ma Giliyadu, Giliyadu maku ma Makiri, Makiri maku ma Manasa vuza na wu uta̱i a kumaci ku Isufu, a banai ufolu. Ula a nkere a ɗaɗa Mahala, Nowa, Hogula, Milika, koɓolo n Tiraza.
004	NUM	027	002	Nkere ma, a banai a shamgbai e kelime ka Musa n Eliyaza, ganu, nu nkoshi m gba̱ra̱-gba̱ra̱ n koɓolo ka uma ra̱ka̱, a̱ utsutsu u Ma̱va̱li mo Oɓolo, a danai,
004	NUM	027	003	“Esheku a̱ tsu a̱ kuwa̱ ta̱ a kakamba, ko a na wo okpoi wi punu a̱ ka̱tsuma̱ ka aza na a yaꞋankai Vuzavaguɗu ugbamukaci a Kora ba, ama u kuwa̱ ta̱ adama a̱ unushi u ni. Wi ta na m muku n ali ba.
004	NUM	027	004	Nini ɗai a̱ kuka̱sukpa̱ kula ke esheku a̱ tsu kukuwa̱ adama na wi n muku n ali ba? Nekei tsu upecu wi ili yu uka̱ni ya̱ esheku a̱ tsu a̱ ka̱tsuma̱ ka̱ aza a̱ ni.”
004	NUM	027	005	Musa u tonokoi Vuzavaguɗu ma̱shi me le.
004	NUM	027	006	Ɗa Vuzavaguɗu u danai Musa,
004	NUM	027	007	“Kadanshi ka nkere n Zelofahadu derere ɗa kaꞋa ki, neke le ili upecu wi ili yu uka̱ni ye esheku e le a̱ ka̱tsuma̱ ka̱ aza a̱ ni, ka̱ta̱ vu saꞋwaka le upecu wa ekiye e le.
004	NUM	027	008	Vi ta̱ tana a kuyaꞋan kadanshi n aza a Isaraila, vu dana, ‘Ɗa baci vuza u kuwa̱i wi ta na m maku ma vali ba, yi ta̱ e kuneke mekere ma upecu wi ili yu uka̱ni ye esheku e le.
004	NUM	027	009	Ɗa baci ta na wi m mekere ba, yi ta̱ e kuneke upecu wu uka̱ni u ni wa wa aza a wawaꞋa a̱ ni.
004	NUM	027	010	Wi baci ta na n aza a wawaꞋa ba, ka̱ta̱ i neke isheku i ni i keꞋen upecu wu uka̱ni i ni ya.
004	NUM	027	011	Ɗa baci kpamu wi n isheku i keꞋen ba, ka̱ta̱ i neke kumaci ku ɗeɗevu n a̱yi upecu wi ili yu uka̱ni i ni ya. N nannai wi ta̱ o kokpo wila̱ wa aza a Isaraila, tsu na Vuzavaguɗu u danai Musa.’”
004	NUM	027	012	Ɗaɗa Vuzavaguɗu u danai Musa, “Bana gaɗi a kusan ku Abarim ve ene iɗika i na n nekei aza a Isaraila.
004	NUM	027	013	Ɗa baci ve enei i ɗa, vi ta̱ a̱ kukuwa̱ tsu vangu vu nu Haruna,
004	NUM	027	014	adama na vi yaꞋanka mu ta̱ ugbamukaci a kakamba ka Zinu, ana uma a yaꞋin mololo a Mariba, vu kpa̱ɗa̱i kuneke mu tsugbayin e kelime ke le.” (Na ɗa mini ma Mariba ma Kadeshi a kakamba ka Zinu.)
004	NUM	027	015	Ɗa Musa u danai Vuzavaguɗu,
004	NUM	027	016	“Avu ɗa Vuzavaguɗu, Ka̱shile, vi yeve ta̱ ili i na yi a̱ ka̱ɗu ka vuma dem, zagba vuza na u kuwalaka uma a nampa kelime.
004	NUM	027	017	Vuza na u kushamgba kelime ke le n ka̱ca̱pa̱ ke le, vuza na u kuta̱ n ele ka̱ta̱ kpamu u bono n ele, adama na ka̱ta̱ uma a̱ va̱ o yongo tsu nkyon n na mi babu maguɓi ba.”
004	NUM	027	018	Ɗa Vuzavaguɗu u danai Musa, “Ɗika Jesuwa maku ma Nun, vuza na ayinviki i wa̱ ni, ka̱ta̱ vu zuwaka yi kukiye ku nu a kaci ka̱ ni.
004	NUM	027	019	Vu zuwa yi u shamgba kelime ka Eliyaza, ganu n koɓolo ka uma dem, ka̱ta̱ vu zuwa yi wo okpo vuza gbayin vi le e kelime ke le.
004	NUM	027	020	Vu neke yi utsura u tsugbayin u nu u yoku, adama a na koɓolo ka uma ka aza a Isaraila ra̱ka̱ ka yaꞋan ili i na u danai.
004	NUM	027	021	Wi ta̱ a kuzuwa katsura ka̱ ni u Eliyaza, ganu, vuza na u kula̱nsa̱ka̱ yi kuyeve ku Vuzavaguɗu a kuyaꞋan ulinga n yurim n tumi. Nannai ɗa Jesuwa n uma a Isaraila e kuyeve ka̱ɗu ka Vuzavaguɗu adama a kakuna ke le.”
004	NUM	027	022	Ɗa Musa u yaꞋin tsu na Vuzavaguɗu u danai ni. U ɗikai Jesuwa u zuwai ni u shamgbai kelime ka Eliyaza, ganu n koɓolo ka uma dem.
004	NUM	027	023	Ɗa u zuwakai ni ekiye a̱ ni, u bonokoi ni vuza gbayin tsu na Vuzavaguɗu u danai Musa.
004	NUM	028	001	Vuzavaguɗu u yaꞋin kadanshi m Musa, u danai.
004	NUM	028	002	“YaꞋan kadanshi n aza a Isaraila vu dana le, ‘I neke mu ilikulya tsu kuneꞋe ka alyuka ku na a yaꞋin n akina a makyan ma na mo yotsoi i yaꞋan, ci ili i ma̱gula̱ni ma singai wa̱ va̱.’
004	NUM	028	003	Dana le, na ɗa kuneꞋe ku na a yaꞋin n akina ku na i kuneke Vuzavaguɗu: ngiri n re n na mi ka̱ya̱ ke te ke te, n na mi babu uꞋiwin u Ka̱shile tsu kuneꞋe ka alyuka o kusongu ku kanna dem.
004	NUM	028	004	Yi ta̱ a kuyaꞋan kuneꞋe m me te n usana me te kpamu n kulivi,
004	NUM	028	005	koɓolo n kagisamkpatsu ka ifa vi te a̱ ka̱tsuma̱ ka kupa ka kiya ku singai usatari n kedele ka maniꞋin ma zaitu, ɗaɗa i kuyaꞋanka kuneꞋe ki ishina.
004	NUM	028	006	Na ɗa kuneꞋe ku kusongu ku kanna dem, ku na a zuwai a Kusan ku Sinai, adama a̱ ma̱gula̱ni ma singai, kuneꞋe ka akina ku na a yaꞋankai Vuzavaguɗu.
004	NUM	028	007	A yaꞋan baci kuneꞋe ku kusongu ku nampa, mayun ɗa o ɓolongu n KuneꞋe ki ili i kusoꞋo i kagimi ke te a̱ ka̱tsuma̱ ka tatsu i kedele a̱ ma̱giri dem. Ubuta̱ u ciɗa u ɗa i kutsungu kuneꞋe ki ili i kusoꞋo yu utsura u Vuzavaguɗu.
004	NUM	028	008	N kulivi yi ta̱ a kuyaꞋan kuneꞋe ku ma̱giri me ire n kuneꞋe ki ishina n kuneꞋe ki ili kusoꞋo tsu na i yaꞋin n usana. Adama a̱ ma̱gula̱ni ma singai u Vuzavaguɗu.
004	NUM	028	009	“A Kanna ka Ashibi i neke, muku ma̱ a̱giri n re ma̱ ka̱ya̱ ke te ke te aza na i n uꞋiwin u Ka̱shile ba n agisamkpatsu a ifa e re a̱ ka̱tsuma̱ ka kupa ka kiya ku singai ku kuneꞋe ki ishina, usatari m maniꞋin ma zaitu, n kuneꞋe ki ili i kusoꞋo.
004	NUM	028	010	Na ɗa kuneꞋe ku kusongu ku kanna ka Ashibi dem, koɓolo n kuneꞋe ku kusongu n kuneꞋe ki ili i kusoꞋo ku na i ci yaꞋan a kanna dem.
004	NUM	028	011	“A kanna ka iyain ko wotoi dem, yi ta̱ a kuyaꞋan kuneꞋe ku kusongu u Vuzavaguɗu. Mbomburon n re, n ka̱giri ke te, ni ngiri n cindere aza a̱ ka̱ya̱ ke te ke te, aza na i n uꞋiwin u Ka̱shile ba.
004	NUM	028	012	Yi baci e kuneke mobomburon dem, i neke feu kagisamkpatsu ka ifa vu tatsu a̱ ka̱tsuma̱ ka kupa ka kiya ku singai usatari m maniꞋin ma zaitu. A̱ ka̱giri dem i neke feu kagisamkpatsu ka ifa vi re a ka̱tsuma̱ ka kupa ka kiya ku singai usatari m maniꞋin ma zaitu.
004	NUM	028	013	A̱ ma̱giri dem i neke kagisamkpatsu ka ifa ke te ka kiya ku singai usatari m maniꞋin ma zaitu tsu kuneꞋe ki ishina. Na ɗaɗa kuneꞋe ku kusongu ku ma̱gula̱ni ma singai, kuneꞋe ku na a yaꞋin n akina a kubana u Vuzavaguɗu.
004	NUM	028	014	O mobomburon dem, i neke kagimi ke kedele ka̱ ma̱kya̱n, a̱ ka̱giri dem, i neke kagimi ke te a̱ ka̱tsuma̱ ka tatsu ke kedele ka̱ ma̱kya̱n, a̱ ma̱giri dem. I neke kpamu kagimi ke te a̱ ka̱tsuma̱ ka̱ na̱shi ka̱ ma̱kya̱n, tsu kuneꞋe ki ili i kusoꞋo. Na ɗa kuneꞋe ku kusongu ku na a kuyaꞋan o wotoi dem ali ka̱ya̱.
004	NUM	028	015	E neke ma̱ga̱ji adama e kuneꞋe ku unushi u Vuzavaguɗu. I ta̱ e kuneke ku ɗa koɓolo n kuneꞋe ku kusongu n ki ili i kusoꞋo a kanna dem.
004	NUM	028	016	“A kanna ka kupa n ka̱ na̱shi o wotoi u iyain ɗaɗa kanna ka̱ ka̱ɗiva̱ ka kupasamgbanai ka Vuzavaguɗu.
004	NUM	028	017	A kanna ka kupa n ka tawun ko wotoi ka, ɗaɗa ka̱ɗiva̱, i ta̱ a kuyaꞋan ayin e cindere a kutakuma boroji vu na vi n yisiti ba.
004	NUM	028	018	A kanna ka iyain ka̱ ka̱ɗiva̱ ka, yi ta̱ a kuyaꞋan koɓolo ka ciɗa, yi ta na a kuyaꞋan ulinga ba,
004	NUM	028	019	ama yi ta̱ a kuyaꞋan kuneꞋe ki ilikulya, n kuneꞋe ku kusongu u Vuzavaguɗu. Mbomburon n re n ka̱giri ke te, ni ngiri n cindere aza a̱ya̱ ke te ke te, aza na i n uꞋiwin u Ka̱shile ba.
004	NUM	028	020	Koɓolo n ilikuzuwa ya, i neke agisamkpatsu a tatsu a ifa a̱ ka̱tsuma̱ ka kupa ku kiya ku singai usatari m maniꞋin ma zaitu, adama o mobomburon dem, n kagisamkpatsu kure ka ifa a̱ ka̱tsuma̱ ka kupa a̱ ka̱giri.
004	NUM	028	021	I neke kagisamkpatsu ka ifa ke te a̱ ka̱tsuma̱ ka kupa a̱ ma̱giri dem.
004	NUM	028	022	Yi ta̱ feu a kuyaꞋan kuneꞋe m ma̱ga̱ji adama a unushi, adama na a takpaka ɗa̱ unushi.
004	NUM	028	023	Yi ta̱ a kuyaꞋan kuneꞋe ka, koɓolo n kuneꞋe ku kusongu ku na i ci yaꞋan a kanna dem.
004	NUM	028	024	Ta ya kuyaꞋan kuneꞋe ka nannai a kanna dem, ali ayin e cindere, kuneꞋe ki ilikulya, n ili i ma̱gula̱ni a kubana u Vuzavaguɗu. Yi ta̱ a kuyaꞋan nannai koɓolo n kuneꞋe ku kusongu n kuneꞋe ki ili i kusoꞋo ku na i ci yaꞋan ayin tutu.
004	NUM	028	025	A kanna ke cindere yi ta̱ a kuyaꞋan koɓolo ka ciɗa. Yi ta na a kuyaꞋan ulinga a kanna ka nanlo ba.”
004	NUM	028	026	“A kanna ka iyain ka̱ ka̱ɗiva̱ ka vikya, ɗa baci i yaꞋin kuneꞋe ki ili i kashina i savu u Vuzavaguɗu, yi ta̱ a kuyaꞋan koɓolo ka ciɗa. Yi ta na a kuyaꞋan ulinga ba.
004	NUM	028	027	Ama i neke mu kuneꞋe ku kusongu, ku mbomburon n re, n ka̱giri, ni ngiri n cindere aza ka̱ya̱ ke te ke te ci ili i ma̱gula̱ni i singai u Vuzavaguɗu,
004	NUM	028	028	koɓolo n ilikuzuwa ya, i neke kiya ku singai usatari m maniꞋin ma zaitu, n kagisamkpatsu ku tatsu ka ifa a̱ ka̱tsuma̱ ka kupa o kobomburon dem, n kagisamkpatsu kure ka ifa a̱ ka̱tsuma̱ ka kupa a̱ ka̱giri,
004	NUM	028	029	I neke kagisamkpatsu ka ifa ke te a̱ ka̱tsuma̱ ka kupa a̱ ma̱giri dem.
004	NUM	028	030	Yi ta̱ feu a kuyaꞋan kuneꞋe m ma̱ga̱ji adama a unushi, adama na a takpaka ɗa̱ u ɗa.
004	NUM	028	031	KuneꞋe ku kusongu n ki ishina kau, yi ta̱ e kuneke le koɓolo n kuneꞋe ki ili i kusoꞋo ku le. Nnama ma mo okpo aza a na i babu u uꞋiwin u Ka̱shile.
004	NUM	029	001	“A kanna ka iyain ko wotoi u cindere yi ta̱ a kuyaꞋan koɓolo ka ciɗa. Yi ta na a kuyaꞋan ulinga ba. Kanna ka̱ kulika̱ ishiyaun i ɗa.
004	NUM	029	002	Yi ta̱ a kuyaꞋan kuneꞋe ku kusongu, ku ma̱gula̱ni a kubana u Vuzavaguɗu, mobomburon me te, ka̱giri ke te, ni ngiri n cindere aza a̱ya̱ ke te ke te aza na kpamu i n uꞋiwin u Ka̱shile ba.
004	NUM	029	003	Koɓolo n ilikuzuwa ya, i neke agisamkpatsu a tatsu a ifa a̱ ka̱tsuma̱ ka kupa ku kiya ku singai usatari m maniꞋin ma zaitu, n adama o mobomburon, n agisamkpatsu e re a ifa a̱ ka̱tsuma̱ ka kupa adama a̱ ka̱giri,
004	NUM	029	004	a̱ ma̱giri dem i neke kagisamkpatsu ka ifa ke te.
004	NUM	029	005	Ka̱ta̱ kpamu i tuka̱ m ma̱ga̱ji adama e kuneꞋe ku unushi ciya̱ a takpaka ɗa̱ u ɗa.
004	NUM	029	006	KuneꞋe ku nampa ku ɗa o doki ɗe e kuneꞋe ku kusongu, n kuneꞋe ki ishina ku wotoi u savu, n kuneꞋe ku kusongu koɓolo n ki ishina ku na i ci yaꞋan makyan dem, n kuneꞋe ki ili i kusoꞋo. Na ɗaɗa kuneꞋe ku kusongu ku ma̱gula̱ni ma singai, kuneꞋe ku na a yaꞋin n akina a kubana u Vuzavaguɗu.”
004	NUM	029	007	“A kanna ka kupa ko wotoi u cindere wa yi ta̱ a kuyaꞋan koɓolo ka ciɗa, ka̱ta̱ i yongo n kakuli. Yi ta na a kuyaꞋan ulinga ko kenu ba
004	NUM	029	008	Ama yi ta̱ a kuyaꞋan kuneꞋe ku kusongu a kubana u Vuzavaguɗu, ma̱gula̱ni ma singai, m mobomburon me te, n ka̱giri ke te, ni ngiri n cindere aza a̱ya̱ ke te ke te, aza a uꞋiwin u Ka̱shile ba.
004	NUM	029	009	Koɓolo n ilikuzuwa ya, i neke agisamkpatsu a tatsu a ifa a̱ ka̱tsuma̱ ka kupa ka kiya ku singai ku na a satarai m maniꞋin ma zaitu, adama o mobomburon, n agisamkpatsu e re a ifa a̱ ka̱tsuma̱ ka kupa adama a̱ ka̱giri,
004	NUM	029	010	a̱ ma̱giri dem i neke kagisamkpatsu ka ifa ke te.
004	NUM	029	011	Ka̱ta̱ kpamu i tuka̱ m ma̱ga̱ji adama e kuneꞋe ku unushi ciya̱ a takpaka ɗa̱ u ɗa, n kuneꞋe ku kusongu ku na i ci yaꞋan kanna dem, koɓolo n kuneꞋe ki ishina, n kuneꞋe ki ili i kusoꞋo.
004	NUM	029	012	“A kanna ka kupa n ka tawun ko wotoi u cindere, yi ta̱ a kuyaꞋan koɓolo ka ciɗa, yi ta na a kuyaꞋan ulinga u na i kiwanai ba. Yi ta̱ a kuyaꞋan ka̱ɗiva̱ u Vuzavaguɗu ali ayin e cindere.
004	NUM	029	013	Yi ta̱ a kuyaꞋan kuneꞋe ku na a yaꞋin n akina ci ili i ma̱gula̱ni ma singai u Vuzavaguɗu, kuneꞋe ku kusongu ku mbomburon kupa n tatsu, a̱giri e re, ngiri kupa n na̱shi aza ka̱ya̱ ke te ke te, aza a na i n uꞋiwin u Ka̱shile ba.
004	NUM	029	014	Koɓolo n ilikuzuwa ya i ta̱ e kuneke kuneꞋe ku kiya ku singai ku na a satarai m maniꞋin ma zaitu. I ta̱ e kuneke agisamkpatsu a tatsu a ifa a̱ ka̱tsuma̱ ka kupa adama o mobomburon dem, n agisamkpatsu e re a ifa a̱ ka̱tsuma̱ ka kupa adama a̱ ka̱giri dem,
004	NUM	029	015	n kagisamkpatsu ke te a̱ ka̱tsuma̱ ka kupa adama a̱ ma̱giri dem.
004	NUM	029	016	Ka̱ta̱ kpamu i tuka̱ m ma̱ga̱ji adama e kuneꞋe ku unushi ciya̱ a takpaka ɗa̱ u ɗa, n kuneꞋe ku kusongu ku na i ci yaꞋan kanna dem, koɓolo n kuneꞋe ki ishina, n kuneꞋe ki ili i kusoꞋo.
004	NUM	029	017	“A kanna ke ire i neke obomburon kupa n e re, n a̱giri e re, koɓolo ni ngiri kupa n na̱shi, aza a̱ ka̱ya̱ ke te ke te aza na i n uꞋiwin u Ka̱shile ba,
004	NUM	029	018	i ta̱ e kuneke kuneꞋe ki ishina n ili i kusoꞋo koɓolo nu mbomburon ma, n a̱giri a, ni ngiri ma, n tsu na a danai.
004	NUM	029	019	Ka̱ta̱ kpamu i tuka̱ m ma̱ga̱ji adama e kuneꞋe ku unushi ciya̱ a takpaka ɗa̱ u ɗa, n kuneꞋe ku kusongu ku na i ci yaꞋan kanna dem, koɓolo n kuneꞋe ki ishina, n kuneꞋe ki ili i kusoꞋo.
004	NUM	029	020	“A kanna ka tatsu i neke mbomburon kupa m me te, a̱giri e re, ni ngiri kupa n na̱shi aza a̱ ka̱ya̱ ke te kete, aza na i n uꞋiwin u Ka̱shile ba.
004	NUM	029	021	Yi ta̱ e kuneke kuneꞋe ki ishina, n ki ili i kusoꞋo koɓolo nu mbomburon, n a̱giri, ni ngiri, tsu ka̱bunda̱i ke le n tsu na a danai.
004	NUM	029	022	Ka̱ta̱ kpamu i tuka̱ m ma̱ga̱ji adama e kuneꞋe ku unushi ciya̱ a takpaka ɗa̱ u ɗa, n kuneꞋe ku kusongu ku na i ci yaꞋan kanna dem, koɓolo n kuneꞋe ki ishina, n kuneꞋe ki ili i kusoꞋo.
004	NUM	029	023	“A kanna ka̱ na̱shi, i neke mbomburon kupa n a̱giri e re, koɓolo ni ngiri kupa n aza a̱ na̱shi, aza a̱ ka̱ya̱ ke te ke te aza na i n uꞋiwin u Ka̱shile ba.
004	NUM	029	024	Yi ta̱ a kuyaꞋan kuneꞋe ki ishina n kuneꞋe ki ili i kusoꞋo koɓolo nu mbomburon, n a̱giri, ni ngiri tsu kabunda̱i ke le n tsu na a danai.
004	NUM	029	025	Yi ta̱ a kuyaꞋan kuneꞋe m ma̱ga̱ji adama a unushi, n kuneꞋe ku kusongu, koɓolo n ki ishina n kuneꞋe ki ili i kusoꞋo ku na i ci yaꞋan a makyan dem.
004	NUM	029	026	“A kanna ka tawun i neke mbomburon kuci, n a̱giri e re, ni ngiri kupa n aza a̱ na̱shi aza a̱ ka̱ya̱ ke te ke te, aza na i n uꞋiwin u Ka̱shile ba.
004	NUM	029	027	Yi ta̱ a kuyaꞋan kuneꞋe ki ishina n kuneꞋe ki ili i kusoꞋo koɓolo nu mbomburon, n a̱giri, ni ngiri tsu kabunda̱i ke le n tsu na a danai.
004	NUM	029	028	Ka̱ta̱ kpamu i tuka̱ m ma̱ga̱ji adama e kuneꞋe ku unushi ciya̱ a takpaka ɗa̱ u ɗa, n kuneꞋe ku kusongu ku na i ci yaꞋan kanna dem, koɓolo n kuneꞋe ki ishina, n kuneꞋe ki ili i kusoꞋo.
004	NUM	029	029	“A kanna ka̱ ta̱li i neke mbomburon kula̱i, n a̱giri e re, ni ngiri kupa n aza a̱ na̱shi, aza a̱ ka̱ya̱ ke te ke te aza na i n uꞋiwin u Ka̱shile ba.
004	NUM	029	030	Yi ta̱ a kuyaꞋan kuneꞋe ki ishina n kuneꞋe ki ili i kusoꞋo koɓolo nu mbomburon, n a̱giri, ni ngiri tsu kabunda̱i ke le n tsu na a danai.
004	NUM	029	031	Ka̱ta̱ kpamu i tuka̱ m ma̱ga̱ji adama e kuneꞋe ku unushi ciya̱ a takpaka ɗa̱ u ɗa, n kuneꞋe ku kusongu ku na i ci yaꞋan kanna dem, koɓolo n kuneꞋe ki ishina, n kuneꞋe ki ili i kusoꞋo.
004	NUM	029	032	“A kanna ke cindere i neke mbomburon n cindere, n a̱giri e re, ni ngiri kupa n aza a̱ na̱shi, aza a̱ ka̱ya̱ ke te ke te, aza na i n uꞋiwin u Ka̱shile ba.
004	NUM	029	033	Yi ta̱ a kuyaꞋan kuneꞋe ki ishina n kuneꞋe ki ili i kusoꞋo koɓolo nu mbomburon, n a̱giri, ni ngiri tsu kabunda̱i ke le n tsu na a danai.
004	NUM	029	034	Ka̱ta̱ kpamu i tuka̱ m ma̱ga̱ji adama e kuneꞋe ku unushi ciya̱ a takpaka ɗa̱ u ɗa, n kuneꞋe ku kusongu ku na i ci yaꞋan kanna dem, koɓolo n kuneꞋe ki ishina, n kuneꞋe ki ili i kusoꞋo.
004	NUM	029	035	“A kanna ka̱ kunla̱i yi ta̱ a kuyaꞋan koɓolo ka na i kucikpa mu, yi ta na a kuyaꞋan ulinga u na i kiwanai kuyaꞋan ayin tutu ba.
004	NUM	029	036	Yi ta̱ a kuyaꞋan kuneꞋe ku na a yaꞋin n akina ci ili i ma̱gula̱ni ma singai u Vuzavaguɗu, kuneꞋe ku kusongu m mobomburon, n ka̱giri, ni ngiri n cindere aza ka̱ya̱ ke te ke te, aza a na i n uꞋiwin u Ka̱shile ba.
004	NUM	029	037	Yi ta̱ a kuyaꞋan kuneꞋe ki ishina n kuneꞋe ki ili i kusoꞋo koɓolo m mobomburon, n ka̱giri, ni ngiri ma tsu kabunda̱i ke le n tsu na a danai.
004	NUM	029	038	Ka̱ta̱ kpamu i tuka̱ m ma̱ga̱ji adama e kuneꞋe ku unushi ciya̱ a takpaka ɗa̱ u ɗa, n kuneꞋe ku kusongu ku na i ci yaꞋan kanna dem, koɓolo n kuneꞋe ki ishina, n kuneꞋe ki ili i kusoꞋo.
004	NUM	029	039	“Na ɗa kuneꞋe ku na i kuneke Vuzavaguɗu a makyan ma na a zuwakai ɗa̱, koɓolo n kuneꞋe ka akucina ku ɗa̱ n kuneꞋe ku ucigi wa̱ a̱ɗu a̱ ɗa̱, kuneꞋe ku kusongu ku ɗa̱ n kuneꞋe ki ishina ku ɗa̱, n kuneꞋe ki ili kusoꞋo, n kuneꞋe ku ma̱ta̱na̱.”
004	NUM	029	040	Musa u tonukoi aza a Isaraila ili ya ra̱ka̱, tsu na Vuzavaguɗu u danai.
004	NUM	030	001	Musa u yaꞋin kadanshi n aza e kelime a kumaci ki Isaraila, “Ili i na Vuzavaguɗu u danai i ɗa na:
004	NUM	030	002	Vuma na baci u yaꞋin uzuwakpani n Vuzavaguɗu, ko u kucinai wi ta̱ a kuyaꞋan ili i yoku, ka̱ta̱ ta na u kpa̱ɗa̱ kuyaꞋan ba. Wo okpo yi ta̱ mayun u shatangu ili i na u dansai.
004	NUM	030	003	“Ɗa baci kpamu mekere ma yaꞋin uzuwakpani ko akucina u Vuzavaguɗu ali a̱yi biꞋi a kpaꞋa ke esheku a̱ ni,
004	NUM	030	004	ɗa baci esheku a a panai uzuwakpani ko akucina a na u yaꞋin ama ta na u dana yi kadanshi ba, uzuwakpani wa ko akucina a i ta̱ a kushamgba.
004	NUM	030	005	Ama ɗa baci esheku a panai ɗa u iwain kushuku n uzuwakpani ko akucina a na u yaꞋin va, uzuwakpani wa ko akucina a a̱ kuka̱na̱ yi ba, Vuzavaguɗu wi ta̱ a kucinukpa n unushi u ni, adama a na esheku a̱ ni a̱ ushuku yi ba.
004	NUM	030	006	“Ɗa baci wo oloi vali, a̱yi a̱ ka̱tsuma̱ ka akucina ko uzuwakpani u na u yaꞋin babu na u sheshei,
004	NUM	030	007	ɗa vali va vu panai akucina a ko uzuwakpani wa, ta na u keɓece yi kakuna a kanna ka na u panai a ɗa ba, akucina a ko uzuwakpani wa i ta̱ a kushamgba.
004	NUM	030	008	Ama ɗa baci vali va vu panai kakuna ka ɗa u sa̱nka̱i ni kuyaꞋan kaꞋa, wa kuyaꞋan i na wi ishi u sheshei kuyaꞋan va ba, Vuzavaguɗu kpamu wi ta̱ e kuneke yi uba̱ruwi.
004	NUM	030	009	Ama akucina a kagapa ko akucina a vuza na wu uta̱i yolo, ili i na baci dem u kucinakai n ka̱ci ka̱ ni yi ta̱ e kureme yi.
004	NUM	030	010	Ama ɗa baci vuka vu kucinai ko u yaꞋin uzuwakpani a kpaꞋa ku vali vu ni, u ɗa wi ta̱ a kushamgba,
004	NUM	030	011	kpamu vali va vu pana baci akucina a, ta na u keɓece yi kakuna ba, akucina a n uzuwakpani wa i ta̱ a kushamgba.
004	NUM	030	012	Ama ɗa baci vali va vu panai kakuna ka ɗa u sa̱nka̱i ni kuyaꞋan kaꞋa, wa kushatangu akucina a ko uzuwakpani wa ba. Vuzavaguɗu kpamu wi ta̱ e kuneke yi uba̱ruwi.
004	NUM	030	013	Akucina ko uzuwakpani u na vuka vi yaꞋin n ka̱ci ka̱ ni, vali vi ta̱ n utsura u na u iwan ko wu ushuku.
004	NUM	030	014	Ama ɗa baci vali va vu kpa̱ɗa̱i kukeɓece yi kakuna a na u panai akucina a ko uzuwakpani wa, mayun ɗa u shatangu akucina a n uzuwakpani wa u na u yaꞋin, adama na u keɓece kakuna ba, a na u panai kaꞋa.
004	NUM	030	015	Ama ɗa baci u panai, u keɓece kakuna ba ɗa u iwain a ɗa n ka̱ca̱pa̱, wi ta̱ a kutakacika adama a nanlo.”
004	NUM	030	016	Na ɗa wila̱ u na Vuzavaguɗu u nekei Musa adama a ukuna wa akucina a vali n vuka vi ni, esheku m mekere ma̱ ni ma na ma buwai a kpaꞋa ku ni.
004	NUM	031	001	Ɗaɗa Vuzavaguɗu u danai Musa,
004	NUM	031	002	“Takacika aza a Midiya adama a ili i na a yaꞋankai aza a Isaraila. Ayin a na baci vu kotsoi kuyaꞋan nannai, vi ta̱ a̱ kukuwa̱.”
004	NUM	031	003	Ɗa Musa u yaꞋin kadanshi n uma a u danai, “Foɓusoi uma a̱ ɗa̱ o yoku adama o kuvon, adama a na a̱ shilika̱ n aza a Midiya, a ɗika wupa u Vuzavaguɗu a kubana we le.
004	NUM	031	004	I suku uma ka̱kpa̱n ke te, vuza te-te a umaci dem wa aza a Isaraila adama a na a bana kuvon.”
004	NUM	031	005	Ɗaɗa uma a̱kpa̱n kupa n e re o foɓusoi adama o kuvon, umaci dem a Isaraila uma ka̱kpa̱n ke te.
004	NUM	031	006	Musa u suki le a kubana a̱ ubuta̱ u kuvon, umaci dem n uma ka̱kpa̱n ke te, a banai n Finihasu kolobo ka Eliyaza, ganu, u banai kpamu n ucanuku wu ubuta̱ u ciɗa n avana adama a ili i na e kuɗekeke kuvon.
004	NUM	031	007	A̱ shilika̱i n aza a Midiya tsu na Vuzavaguɗu u danai Musa, ɗa a unai ali dem ra̱ka̱.
004	NUM	031	008	A̱ ka̱tsuma̱ ka aza a na a unai va, Evi wi ta̱ punu, n Rekemu, n Zura, n Huru, n Reba, ele ɗa ngono n tawun ma aza a Midiya. A unai kpamu Balam maku ma Biyo n kotokobi.
004	NUM	031	009	Aza a Isaraila a̱ pura̱i gbani a̱ma̱ci m muku ma aza a Midiya, koɓolo n ushiga wa anaka, nu nlala, ali n ucanuku dem.
004	NUM	031	010	O songi likuci n a̱tsura̱ ra̱ka̱ i na aza a Midiya i ida̱shi.
004	NUM	031	011	A̱ pura̱i uma nu nnama gbani ali n ucanuku dem ra̱ka̱,
004	NUM	031	012	ɗa a̱ tuka̱i ili i nanlo ra̱ka̱ u Musa koɓolo n Eliyaza, ganu, koɓolo n ubuta̱ u uma a Isaraila a na a buwai dem, ele na ishi a vaki a̱ ka̱pula̱ka̱ ka Muwabu ɗevu n Kuyene ku Urudu a mi indanai n Jeriko.
004	NUM	031	013	Ɗa Musa n Eliyaza, ganu koɓolo n aza kelime o koɓolo ka uma, a banai a cinai osoji a Isaraila a pulai vu ubuta̱ u ka̱tsura̱ wa.
004	NUM	031	014	Ɗa Musa u yaꞋin wupa n aza a gbagbaꞋin o osoji, ovonshi a na i o kutono n uma a̱kpa̱n-a̱kpa̱n, n ele na i o kutono n uma amangatawun e te e te, ele na a̱ uta̱i a̱ ubuta̱ u kuvon wa.
004	NUM	031	015	Ɗa Musa we ecei le, “Yiɗa̱i i zuwai ɗa i ka̱sukpa̱i a̱ma̱ci ra̱ka̱ n wuma?”
004	NUM	031	016	Ciɓai, ele ɗa aza a na o tonoi kusheshe ku Balam, ɗa a zuwai aza a Isaraila kuka̱sukpa̱ uye u Vuzavaguɗu a kusan ku Piyo, ele ɗa a zuwai ma̱dukpa̱ ma̱ cipa̱i u uma a Vuzavaguɗu.
004	NUM	031	017	Gogo na unai muku mo olobo ra̱ka̱, m muku ma̱ a̱ma̱ci aza a na a saꞋwai kuyeve mavali.
004	NUM	031	018	Ama i buka ka̱ci ka̱ ɗa̱ muku ma̱ a̱ma̱ci n na a saꞋwai kuyeve mavali ba, n wuma.
004	NUM	031	019	“Gogo na ra̱ka̱ vu ɗa̱ vuza na wu unai vuza ko u saꞋwai vuza na a unai, mayun ɗa u shamgba a pulai vu ka̱tsura̱ ka uma ali ayin e cindere. A kanna ka tatsu n ke cindere, u takpaka ka̱ci ka̱ ni nshinda̱ koɓolo n agbashi a̱ ni dem.
004	NUM	031	020	I takpaka aminya a̱ ɗa̱ nshinda̱ koɓolo n ili i na a caꞋi n ukpan, n cileme tsu malala ko i na e sheꞋwei m maɗanga.”
004	NUM	031	021	Ɗaɗa Eliyaza, ganu u danai osoji a na a banai kuvon ka, “Na ɗa wila̱ u na Vuzavaguɗu u nekei Musa.
004	NUM	031	022	Ili i na baci de dem a yaꞋin n azanariya, n azurufa, n iyum i shili, n viyum, n a̱ta̱mba̱, n dalma,
004	NUM	031	023	ili i na i kukpa̱ɗa̱ kukula̱ a asuvu a akina dem, i takpaka i ɗa nshinda̱ n akina ciya̱ yo okpo ciɗa. N nannai feu i doku i takpaka i ɗa nshinda̱ m mini. Ama i na i tsu kula̱ a akina, i takpaka i ɗa nshinda̱ m mini koci.
004	NUM	031	024	A kanna ke cindere i za̱Ꞌa̱ akashi a̱ ɗa̱, yi ta̱ o kokpo ciɗa. Ka̱ta̱ yeve i bono punu a̱ ka̱tsura̱ ka.”
004	NUM	031	025	Ɗa Vuzavaguɗu u yaꞋin kadanshi m Musa u danai,
004	NUM	031	026	“Avu n Eliyaza, ganu, koɓolo n aza e kelime a kumaci a, i kece uma a na a̱ ka̱na̱i tsa agbashi tsa, ali nu nnama dem.
004	NUM	031	027	I pece ucanuku wa ugboku u re, i neke osoji a na a banai kuvon ka, ali n uma a na a buwai feu.
004	NUM	031	028	I na i kuneke kosoji ka na ka yaꞋin kuvon dem, i takpa punu ugboku u yoku wo okpo utafu u Vuzavaguɗu. I ɗika ili i te a̱ ka̱tsuma̱ ki ili amangatawantawun dem adama a utafu u nanlo, ko uma, anaka, njaki, nkyon, ko nraɗika.
004	NUM	031	029	I ɗika ugboku u te wu utafu u nanlo wo osoji wa, ka̱ta̱ e neke Eliyaza, ganu, ɗaɗa ugboku u na e nekei Vuzavaguɗu tsu kuneꞋe ku kuɗa̱ngusa̱.
004	NUM	031	030	Punu a kagimi ka na ki ka aza a Isaraila, i ɗika kagbashi ke te a̱ ka̱tsuma̱ ka agbashi amangerenkupa dem, ko anaka, njaki, nkyon, nraɗika ko nu nnama n na m buwai dem. I neke le u anan Levi, ele vu na i a kinda ulinga u Ka̱pa̱m ka̱ Ka̱shile.”
004	NUM	031	031	Ɗaɗa Musa koɓolo n Eliyaza, ganu a yaꞋin tsu na Vuzavaguɗu u danai le.
004	NUM	031	032	Ka̱bunda̱i ku ucanuku ka na osoji a a̱ pura̱i a̱ ubuta̱ u kuvon: ɗaɗa nkyon a̱kpa̱n amangatawa̱nta̱li n amangatatsunkupa n a tawun,
004	NUM	031	033	n anaka a̱kpa̱n amangatatsunkupa n e re,
004	NUM	031	034	koɓolo ni njaki a̱kpa̱n amangatatsu n ke te,
004	NUM	031	035	m muku ma̱ a̱ma̱ci n na n saꞋwai kuyeve mavali ba, a̱kpa̱n kamangankupa n e re.
004	NUM	031	036	Ugboku wu ucanuku u na e pecekei osoji a na a banai kuvon ka u ɗaɗa, nkyon a̱kpa̱n amangatawantatsu n kamangankupa n e cindere, n amangatawantawun,
004	NUM	031	037	upecu u Vuzavaguɗu tamkpamu u ɗaɗa nkyon nu nraɗika amangatawa̱nta̱li n amangatatsunkupa n aza tawun.
004	NUM	031	038	Anaka kpamu a̱kpa̱n kamangankupa n ta̱li, ta punu a̱ utuka̱i anaka amangatatsunkupa n e re adama a Vuzavaguɗu.
004	NUM	031	039	Njaki a̱kpa̱n kamangankupa n amangatawantawun, ta punu a̱ utuka̱i njaki amangatatsu m me te adama a Vuzavaguɗu,
004	NUM	031	040	muku ma̱ a̱ma̱ci a̱kpa̱n kupa n a̱ ta̱li, ta punu a ɗikai kamangankupa n aza e re ɗa e nekei Vuzavaguɗu.
004	NUM	031	041	Ɗa Musa u nekei Eliyaza, ganu utafu wu upecu u Vuzavaguɗu wa, tsu na Vuzavaguɗu u tonukoi Musa u yaꞋan.
004	NUM	031	042	Na ɗa ugboku u na e nekei aza a Isaraila, u na Musa u pecei kau n aza a na a kuyaꞋan kuvon,
004	NUM	031	043	nkyon a̱kpa̱n amangatawantatsu n kamangankupa n e cindere n amangatawantawun,
004	NUM	031	044	anaka a̱kpa̱n kamangankupa n a̱ ta̱li,
004	NUM	031	045	njaki a̱kpa̱n kamangankupa n amangatawantawun,
004	NUM	031	046	nkere kpamu n na saꞋwai kuyeve mavali ba a̱kpa̱n kupa n a̱ ta̱li.
004	NUM	031	047	A̱ ka̱tsuma̱ ka kagimi ku ugboku u uma Isaraila, Musa u ɗikai vuza te a̱ ka̱tsuma̱ ka amangerenkupa dem, ka uma koɓolo nu nnama, ɗa u nekei wa aza e Levi, ele vu na a kinda ka̱pa̱m ka̱ Ka̱shile, tsu na Vuzavaguɗu u danai.
004	NUM	031	048	Ɗa aza a̱ gba̱ra̱-gba̱ra̱ aza a na a̱ kula̱na̱ osoji a, a banai u Musa,
004	NUM	031	049	ɗa a danai ni, “Agbashi a̱ nu e kece ta̱ osoji a na i e ekiye e le babu vuza te a̱ ka̱tsuma̱ ke le vu na vu puwa̱nka̱i.
004	NUM	031	050	Tsu tuka̱ ta̱ kpamu n kuneꞋe u vuzavaguɗu a̱ ka̱tsuma̱ ki ili i na yaba dem vu tsu u ciya̱i, ucanuku wi ili ya azanariya, nu nkawani me ekiye, ni nshingi me ekiye, n ili ya atsuvu, n ili i kuɗeku, adama a na tsu takpaka ka̱ci ka̱ tsu unushi a̱ ubuta̱ u vuzavaguɗu.”
004	NUM	031	051	Ɗa Musa n Eliyaza, ganu a isai kuneꞋe ka azanariya, koɓolo n ili i na a yimai va dem e ekiye e le.
004	NUM	031	052	Azanariya ra̱ka̱ a na aza a̱ gba̱ra̱-gba̱ra̱ e nekei kuneꞋe u vuzavaguɗu, a̱miki a̱ ni a yawa ta̱ shekelu a̱kpa̱n kupa n a̱ta̱li, n amangatawencindere n amangerenkupa,
004	NUM	031	053	Kosoji dem ka̱ pura̱ ta̱ ucanuku u gbani u ni.
004	NUM	031	054	Ɗa Musa n Eliyaza, ganu a isai azanariya a a̱ ubuta̱ wa aza a gbagbaꞋin o osoji a̱kpa̱n-a̱kpa̱n, n aza amangatawun a tawun a, ɗa a̱ tuka̱i a̱ Ma̱va̱li mo Oɓolo, ci ili i kuciɓasa ya aza a Isaraila a̱ ubuta̱ u vuzavaguɗu.
004	NUM	032	001	Aza a kumaci ku Ruben koɓolo n aza a kumaci ku Gadu, i ta̱ n ilikuzuwa n a̱bunda̱i, ana e enei iɗika i Jaza n Giliyadu yi ta̱ a kugaꞋan adama a kuzuwa ku le.
004	NUM	032	002	Ɗa a̱ ta̱wa̱i u Musa n Eliyaza, ganu koɓolo n aza a̱ gba̱ra̱-gba̱ra̱ a uma a, ɗa a danai,
004	NUM	032	003	“Likuci i Atarotu, n Dibon, n Jaza, n Nimira, n Heshibon, n Eliyali, n Sebam, n Nebo, n Beyon,
004	NUM	032	004	Iɗika i na Vuzavaguɗu u lyaꞋi n kuvon adama a uma a Isaraila, iɗika i singai adama a ilikuzuwa, agbashi a̱ nu ta na i ta̱ n ilikuzuwa.”
004	NUM	032	005	A danai, “Ci ciya̱ baci mapasa ma singai wa̱ nu, neke iɗika i nampa ya agbashi a̱ nu adama a na yo okpo ubuta̱ wu uka̱ni u tsu. Ka̱ta̱ vu banka tsu upashi u Kuyene ku Urudu ba.”
004	NUM	032	006	Ɗa Musa u danai aza a Ruben n aza a Gadu, “I laꞋa ta̱ n kuciga i da̱sa̱ngu na, uma a̱ ɗa̱ tamkpamu a kubansa ubuta̱ u kuvon?
004	NUM	032	007	Yiɗa̱i i zuwai ɗa yi a kuciga kuzuwa ma̱da̱ka̱ a̱ a̱ɗu a aza a Isaraila adama a na a̱ kpa̱ɗa̱ kubana a iɗika i na Vuzavaguɗu u nekei le?
004	NUM	032	008	Ta ikaya i ɗa̱ i yaꞋin nannai ana n suki le a̱ uta̱i a Kadeshi-baniyan adama a na a bana a saka iɗika ya.
004	NUM	032	009	Ana a yawai ɗe a̱ Ka̱ra̱ ke Eshikolu ɗa a indanai iɗika ya, ɗa o bonoi a zuwai ma̱da̱ka̱ a̱ a̱ɗu a aza a Isaraila adama a ukuna u kuꞋuwa a iɗika i na Vuzavaguɗu u nekei le.
004	NUM	032	010	Ɗa wupa u Vuzavaguɗu u va̱sa̱i we le a kanna ka nanlo, ɗa u kucinai u danai,
004	NUM	032	011	‘Adama a na o tono mu n ka̱ɗu ke te ba, babu vuza na u yawai a̱ya̱ kamanga n kapashi, vu na wu uta̱i a iɗika i Masar, u kene iɗika i na n yaꞋin uzuwakpani n akucina a kubana wi Ibirahi, n Ishaku koɓolo n Yakubu,
004	NUM	032	012	babu vuza na u kuꞋuwa sai Kelepu kolobo ka Jefune vuza va aza e Kenezu, n Jesuwa kolobo ka̱ Nun, adama a na ele o tono ta̱ Vuzavaguɗu n ka̱ɗu ke te.’
004	NUM	032	013	Wupa u Vuzavaguɗu u va̱sa̱i wa aza a Isaraila, ɗa u zuwai le kuyaꞋan ka̱ka̱ra̱sa̱ e meremune ali a̱ya̱ amangere, sai ayin a na tsukaya tsu na tsu nusai va tsu kuwa̱i ra̱ka̱.
004	NUM	032	014	Ɗa na, a̱ɗa̱ na yi aza a unushi, yi a kuyaꞋan tsu na ikaya i ɗa̱ i yaꞋin, a kuzuwa Vuzavaguɗu kudoku kuyaꞋan wupa n aza a Isaraila u laꞋi tsu na u saꞋwai kuyaꞋan.
004	NUM	032	015	I ka̱sukpa̱ baci kutono yi, wi ta̱ kpamu a̱ kuka̱sukpa̱ uma a nampa ra̱ka̱ e meremune, a̱ɗa̱ ɗa ta na i zuwai uma a nanlo kukuwa̱.”
004	NUM	032	016	Ɗa a̱ ta̱wa̱i ɗevu m Musa a danai, “Ci ta̱ a kuciga tsu kanza ushiga punu na adama a ilikuzuwa i tsu, n likuci kpamu adama a̱ma̱ci a̱ tsu m muku n tsu.
004	NUM	032	017	Ama a̱ tsu ci ta̱ ufoɓushi n yunatsu adama a na tsu uka aza a Isaraila kelime ali ci yawaka le a̱ ubuta̱ u na wi u le. Ama limata i tsu yi ta̱ o kuyongo a̱ likuci i na yi ukanji mayin, adama a na o yongo ukeɗi a̱ ubuta̱ wa aza a na i punu a iɗika ya.
004	NUM	032	018	Ci o kubono a iꞋuwa i tsu ba, sai ayin a na aza a Isaraila a̱ ka̱na̱i iɗika yu uka̱ni i le.
004	NUM	032	019	Ci a kisa ili yu uka̱ni i tsu a̱ ubuta̱ u le a upashi u Kuyene ku Urudu ba, adama a na ili yu uka̱ni i tsu ta ɗe yi a uɓon u kasana u Kuyene ku Urudu ka.”
004	NUM	032	020	Ɗa Musa u danai le, “I yaꞋan baci nannai, i ɗika baci yunatsu i banai kuvon e kelime ka Vuzavaguɗu,
004	NUM	032	021	ra̱ka̱ vu ɗa̱ yi baci a kuɗika yunatsu i pasa Kuyene ku Urudu, ka̱ta̱ i gita̱ kuvon ali sai ayin a na Vuzavaguɗu u lokoi irala i ni a̱ ubuta̱ u ni.
004	NUM	032	022	Ayin a na baci Vuzavaguɗu u lyaꞋi iɗika ya n kuvon, ka̱ta̱ i bono. I shatangu ta̱ ulinga u ɗa̱ a kubana u Vuzavaguɗu koɓolo n aza a Isaraila. Iɗika i nampa ta na yi ta̱ o kokpo ili yu uka̱ni i ɗa̱ a̱ ubuta̱ u Vuzavaguɗu.
004	NUM	032	023	Ama i fuɗa baci i yaꞋan nannai ba, i yaꞋan ta̱ unushi a kubana u Vuzavaguɗu, ka̱ta̱ ta na i yeve, unushi u ɗa̱ wi ta̱ a̱ kuka̱na̱ ɗa̱.
004	NUM	032	024	MaꞋakai muku n ɗa̱ n a̱ma̱ci a̱ ɗa̱ likuci, ka̱ta̱ kpamu i kanzaka kuzuwa ku ɗa̱ ubuta̱ u kuyongo, ama i shatangu uzuwakpani u na i yaꞋin.”
004	NUM	032	025	Ɗaɗa aza a Gadu koɓolo n aza a Ruben a̱ ushuki Musa, a danai, “A̱ tsu agbashi a̱ nu, ci ta̱ a kuyaꞋan tsu na vu danai.
004	NUM	032	026	Muku n tsu n a̱ma̱ci, ushiga wi ilikuzuwa i tsu, wi ta̱ o kokpo na a̱ likuci i Giliyadu.
004	NUM	032	027	Ama agbashi a̱ nu, aza a na o foɓusoi yunatsu adama o kuvon dem, i ta̱ a kupasa a yaꞋan kuvon e kelime ka Vuzavaguɗu tsu na vuza kelime vu tsu u danai.”
004	NUM	032	028	Ɗa Musa u nekei kadanshi adama e le u Eliyaza, ganu n Jesuwa kolobo ka̱ Nun koɓolo n vuza na wi vuza kelime vu kpaꞋa a̱ ubuta̱ wu umaci wa aza a Isaraila.
004	NUM	032	029	U danai le, “Ɗa baci aza a Gadu n aza a Ruben, yaba dem vi le u ɗikai yunatsu adama o kuvon, ɗa u pasai kuyene ku Urudu n a̱ɗa̱ e kelime ka Vuzavaguɗu, ɗa baci i lyaꞋi iɗika ya, i neke le iɗika i Giliyadu yo okpo uka̱ni u le.
004	NUM	032	030	Ama a pasa baci koɓolo a̱ɗa̱ ba, n yunatsu e ekiye feu ba, mayun a̱ ushuku kisa uka̱ni u le koɓolo n ɗa̱ a iɗika i KanaꞋana.”
004	NUM	032	031	Ɗa uma a Ruben n aza a Gadu a̱ ushuki a danai, “Agbashi a̱ nu i ta̱ a kuyaꞋan i na Vuzavaguɗu u danai.
004	NUM	032	032	Ci ta̱ a kupasa Kuyene ku Urudu a kubana a KanaꞋana, ufoɓushi mayin n ucanuku u kuvon adama a na ci yaꞋanka Vuzavaguɗu vishili, ama ci ta̱ a̱ kuka̱sukpa̱ ucanuku u tsu n upashi u Urudu wa n tsu nampa.”
004	NUM	032	033	Ɗaɗa Musa u karai iɗika i yoku ɗa u nekei umaci u Gadu, n Ruben koɓolo n kagimi ku umaci u Manasa kolobo ka̱ Isufu. U nekei le uɓon u tsugono tsu Sihon mogono ma aza a Amoriya, koɓolo kpamu n iɗika ra̱ka̱ ali n likuci punu n oyonto o tsugono tsu Ogu mogono ma Bashan.
004	NUM	032	034	Muku n Gadu m maꞋi likuci i Dibon, n Atarotu, n Arowa,
004	NUM	032	035	n Atarotu vu Shefam, n Jaza, n Jogbeha,
004	NUM	032	036	m Betu-nimira, m Betu-haran. Likuci i nampa ra̱ka̱ yi ta̱ ukanji mayin n ubuta̱ wu ushiga u kuzuwa feu punu.
004	NUM	032	037	Ɗa aza a Ruben a maꞋasakai likuci i Heshibon, Eliyali n Keritiya,
004	NUM	032	038	n Nebo, m Balu-meyon, n Sibima. Ɗa e neꞋi likuci i na a maꞋasakai va ula o yoku kau n a na ishi e yevei le.
004	NUM	032	039	Ɗa uma a kumaci ku Makiri maku ma Manasa a banai a Giliyadu, ɗa a lyaꞋi i ɗa n kuvon ali o lokoi aza a Amoriya a na ishi ɗe.
004	NUM	032	040	Ɗa Musa u nekei uma a Makiri, kolobo ka Manasa uɓon u Giliyadu ɗa a̱ da̱sa̱ngi ɗe.
004	NUM	032	041	Uma a Jayiru a kumaci ku Manasa a banai a lyaꞋi likuci i wawaꞋa a uɓon u Giliyadu n kuvon, ɗa e neꞋi i ɗa kula Havotu-jayiru.
004	NUM	032	042	Ɗa Noba u lyaꞋi likuci i Kenatu n kuvon n uka̱ra̱Ꞌi u ni feu, ɗa u sabaꞋi kula ku likuci ka ɗa ku bonoi Noba a̱ una̱ u kula ku ni.
004	NUM	033	001	Na ɗa uye kakau tsu na aza a Isaraila a yaꞋin nwalu n le a ayin a na a̱ uta̱i a Masar, n tsu na Musa n Haruna o tonoi n ele.
004	NUM	033	002	Tsu na Vuzavaguɗu u danai, ɗa Musa u ɗanai ubuta̱ u na a̱ uta̱i, n ubuta̱ u na a̱ cipa̱i, ali n ubuta̱ u na a shamgbai ka̱tsura̱-ka̱tsura̱ feu.
004	NUM	033	003	Aza a Isaraila a̱ gita̱i nwalu n le a Ramase, a kanna ke gendu ko wotoi u iyain u ka̱ya̱ wa, a kanna ke ire ka na o kotsoi ka̱ɗiva̱ ka kupasamgbanai. A̱ uta̱i a kuyaꞋan nwalu n le ka̱ɗu ida̱shi a̱ a̱shi a aza a Masar,
004	NUM	033	004	ele aza a Masar tamkpamu a̱ kuciɗa̱ngu muku n iyain n le n na Vuzavaguɗu wu unai le n ɗa, adama a na Vuzavaguɗu u tuka̱ ta̱ n afada a̱ ubuta̱ wa̱ a̱ma̱li e le.
004	NUM	033	005	Ɗaɗa aza a Isaraila a̱ uta̱i a Ramase, ɗa a yawai a vaki a Sukotu.
004	NUM	033	006	A̱ ɗa̱nga̱i o Sukotu ɗa a banai a vaki a Etam, a uteku u meremune.
004	NUM	033	007	A̱ ka̱sukpa̱i Etam ɗa o gosoi o kubono a Pi-hahiro, a kasana ka Bal-zefo, ɗa a vaki ɗevu m Magidolu.
004	NUM	033	008	A̱ ka̱sukpa̱i Pi-hahiro ɗa a pasai m mala punu e meremune ma, ana a yaꞋin nwalu ali ayin a tatsu e meremune ma Etam, ɗa a vaki a Mara.
004	NUM	033	009	A̱ ka̱sukpa̱i Mara kpamu ɗa a yawai a Elim, a Elim va ɗe a̱shi a̱ mini i ta̱ ɗe ali kupa n e re nu nshuwa amangatatsunkupa, ɗa ta na a vaki lo.
004	NUM	033	010	Ɗaɗa a̱ ka̱sukpa̱i Elim ɗa a banai a vaki ɗevu m Mala ma Shili.
004	NUM	033	011	Ɗa kpamu a̱ ɗa̱nga̱i a uɓon u Mala ma Shili ɗa a banai a vaki e meremune ma Sin.
004	NUM	033	012	A̱ ɗa̱nga̱i e meremune ma̱ Sin ɗa a banai a vaki a Dofuka.
004	NUM	033	013	O doku a̱ ɗa̱nga̱i kpamu a Dofuka ɗa a banai a vaki a Alushi.
004	NUM	033	014	Ɗa a̱ ka̱sukpa̱i Alushi, ɗa a vaki a Refidim, a̱ ubuta̱ u na wi m mini ma na uma o kusoꞋo ba.
004	NUM	033	015	Ɗa a̱ ka̱sukpa̱i Refidim, ɗa a vaki a kakamba ka Sinai.
004	NUM	033	016	Ɗa a̱ ka̱sukpa̱i kakamba ka Sinai, ɗa a vaki a Kiburotu-hatava.
004	NUM	033	017	Ɗa a̱ ka̱sukpa̱i Kiburotu-hatava, ɗa a vaki a Hazerotu.
004	NUM	033	018	Ɗa a̱ ka̱sukpa̱i Hazerotu, ɗa a vaki a Ritima.
004	NUM	033	019	Ɗa a̱ ka̱sukpa̱i Ritima, ɗa a vaki a Rimon-pereza.
004	NUM	033	020	Ɗa a̱ ka̱sukpa̱i Rimon-pereza, ɗa a vaki a Libina.
004	NUM	033	021	Ɗa a̱ ka̱sukpa̱i Libina, ɗa a vaki a Risa.
004	NUM	033	022	Ɗa a̱ ka̱sukpa̱i Risa, ɗa a vaki a Kehelata.
004	NUM	033	023	Ɗa a̱ ka̱sukpa̱i Kehelata, ɗa a vaki a Kusan ku Shifa.
004	NUM	033	024	Ɗa a̱ ka̱sukpa̱i Kusan ku Shifa, ɗa a vaki a Harada.
004	NUM	033	025	Ɗa a̱ ka̱sukpa̱i Harada, ɗa a vaki a Makelotu.
004	NUM	033	026	Ɗa a̱ ka̱sukpa̱i Makelotu, ɗa a vaki a Tahatu.
004	NUM	033	027	Ɗa a̱ ka̱sukpa̱i Tahatu, ɗa a vaki a Tera.
004	NUM	033	028	Ɗa a̱ ka̱sukpa̱i Tera, ɗa a vaki a Mitika.
004	NUM	033	029	Ɗa a̱ ka̱sukpa̱i Mitika, ɗa a vaki a Hashimona.
004	NUM	033	030	Ɗa a̱ ka̱sukpa̱i Hashimona, ɗa a vaki a Moserotu.
004	NUM	033	031	Ɗa a̱ ka̱sukpa̱i Moserotu, ɗa a vaki a Bene-jakan.
004	NUM	033	032	Ɗa a̱ ka̱sukpa̱i Bene-jakan, ɗa a vaki a Horu-hagidagadu.
004	NUM	033	033	Ɗa a̱ ka̱sukpa̱i Horu-hagidagadu, ɗa a vaki a Jotubata.
004	NUM	033	034	Ɗa a̱ ka̱sukpa̱i Jotubata, ɗa a vaki a Aburona.
004	NUM	033	035	Ɗa a̱ ka̱sukpa̱i Aburona, ɗa a vaki a Eziyon-gebe.
004	NUM	033	036	Ɗa a̱ ka̱sukpa̱i Eziyon-gebe, ɗa a vaki a kakamba ka Zinu, ɗaɗa Kadeshi.
004	NUM	033	037	Ɗa a̱ ka̱sukpa̱i Kadeshi, ɗa a vaki a kusan ku Horu, a uteku wi iɗika i Edom.
004	NUM	033	038	A uteku tsu na Vuzavaguɗu u dansai, Haruna ganu u kumbai a kusan ku Horu. Ɗa u kuwa̱i ɗe a kanna ka iyain ka wotoi u tawun u ka̱ya̱ ka amangerenkupa ka na aza a Isaraila a̱ uta̱i a Masar.
004	NUM	033	039	Haruna wi ta̱ n a̱ya̱ amangatawun n kamanga n a tatsu a na u kuwa̱i a kusan ku Horu.
004	NUM	033	040	Mogono ma Aradu, vuza va aza KanaꞋana, a̱yi na wi ida̱shi a Negebu vi iɗika i KanaꞋana u pana ta̱ a na aza a Isaraila i lo a̱ kuta̱wa̱.
004	NUM	033	041	Ɗa a̱ ka̱sukpa̱i kusan ku Horu, ɗa a vaki a Zalamona.
004	NUM	033	042	Ɗa a̱ ka̱sukpa̱i Zalamona, ɗa a vaki a Punon.
004	NUM	033	043	Ɗa a̱ ka̱sukpa̱i Punon, ɗa a vaki a Obatu.
004	NUM	033	044	Ɗa a̱ ka̱sukpa̱i Obatu, ɗa a vaki a Iye-abarim a uteku u Mowabu.
004	NUM	033	045	Ɗa a̱ ka̱sukpa̱i Iyim, ɗa a vaki a Dibon-gadu.
004	NUM	033	046	Ɗa a̱ ka̱sukpa̱i Dibon-gadu, ɗa a vaki a Alumon-dibilatayim.
004	NUM	033	047	Ɗa a̱ ka̱sukpa̱i Alumon-dibilatayim, ɗa a vaki an nsansa n Abarim ɗevu n Nebo.
004	NUM	033	048	Ɗa a̱ ka̱sukpa̱i nsansa n Abarim, ɗa a vaki a kakamba ka aza a Mowabu, n kasana ka̱ ka̱kina̱ ka Kuyene ku Urudu a kinda likuci i Jeriko.
004	NUM	033	049	Ɗa a vaki a ka̱kina̱ ke kuyene ku Urudu, ɗa a zuwai a̱pa̱m e le, ali ɗe a Betu-jeshimotu ali a kubana Ebelu-shitimu a kakamba ka aza a Mowabu.
004	NUM	033	050	Ɗe a kakamba ka aza a Mowabu ka, n kasana o Kuyene ku Urudu ka, ku na ki a uɓon u Jeriko, ta ɗe Vuzavaguɗu u danai Musa,
004	NUM	033	051	“YaꞋan kadanshi n aza a Isaraila ka̱ta̱ vu dana le, ‘A ayin a na baci i pasai Kuyene ku Urudu a kubana KanaꞋana,
004	NUM	033	052	I loko aduniyan a na i kelime ka̱ ɗa̱ ra̱ka̱. Ka̱ta̱ i la̱nga̱sa̱ mululu n na e sheꞋwei nu n na a maꞋi ra̱ka̱, ka̱ta̱ i la̱nga̱sa̱ nva̱li ma̱ a̱ma̱li e le ra̱ka̱.
004	NUM	033	053	Ka̱ta̱ yi isa iɗika ya, i da̱sa̱ngu punu i ɗa, adama na n neke ɗa̱ ta̱ i ɗa yo okpo iɗika yu uka̱ni i ɗa̱.
004	NUM	033	054	Ka̱ta̱ i peceke uma a̱ ɗa̱ iɗika ya kumaci-kumaci n tsu ubuta̱ u kazagba. Aza na i n ka̱bunda̱i i neke le ubuta̱ wu uka̱ni gba̱ra̱, aza na i kenu e neke le u kenu. Ubuta̱ dem u na kazagba ka̱ yikpa̱i vuza ɗaɗa wa kokpo ubuta̱ wu uka̱ni u ni. I pece u ɗa uteku wu uka̱ni u tsukaya u ɗa̱.
004	NUM	033	055	Ama ɗa baci i kpa̱ɗa̱i kuloko aduniyan a iɗika i na yi na kelime ka̱ ɗa̱, aza na i ka̱sukpa̱i punu va, i ta̱ o kokpo ɗa̱ ibele a̱ a̱shi a̱ ɗa̱, n awana a ikyamba i ɗa̱. Ka̱ta̱ a̱ ka̱na̱ ko oꞋuso ɗa̱ a̱ ubuta̱ u na i da̱sa̱ngi.
004	NUM	033	056	Ka̱ta̱ n kucikpa n yaꞋanka ɗa̱ i na mi ishi n sheshei kuyaꞋanka le.’”
004	NUM	034	001	Ɗa Vuzavaguɗu u danai Musa,
004	NUM	034	002	“YaꞋan kadanshi n aza a Isaraila ka̱ta̱ vu dana le, ayin a na baci i uwai KanaꞋana, iɗika i na n kuneke ɗa̱ yo okpo yi uka̱ni u ɗa̱, yi ta̱ o kokpo n kure kakau tsu nampa.
004	NUM	034	003	N tsu uɓon u ɗaka u ɗa̱ wi ta̱ a̱ kuka̱na̱ ubuta̱ u yoku wa aza a kakamba ka Zinu, ka̱ta̱ u laza a kubana e kure ku Edom. N tsu kasana, kure ku uɓon u ɗaka u ɗa̱ wi ta̱ a kugita̱ ɗe a uteku u Mala ma Mkpaɗi.
004	NUM	034	004	Ka̱ta̱ u pasa n tsu ɗaka a kubana Akarabim, u pasai a kubana a̱ Zinu, ka̱ta̱ u laza a kubana a ɗaka vu Kadeshi-baniyan, ka̱ta̱ yeve u gaɗukpa a kubana a Hazaru-adaru, ka̱ta̱ u bono u tono n tsu Azemonu.
004	NUM	034	005	A Azemonu ɗe ka̱ta̱ kure ka ku kpatala kubono a Masar, ka̱ta̱ ku ɗa ku zuwa uteku a Mala me Mere.
004	NUM	034	006	“Mala me Mere ma mi ta̱ o kokpo kure n ka̱livi ka̱ ɗa̱.
004	NUM	034	007	“Kure ku ɗa̱ n tsu gaɗi, ki ta̱ a̱ kugita̱ ɗe a Mala me Mere, ka̱ta̱ ku tono n uɓon u gaɗi u bono a kusan ku Horu,
004	NUM	034	008	ka̱ta̱ ɗe a Kusan ku Horu ka, u bono a Lebo-hamata. Yeve kure ka kulaza a kubana a Zedadu,
004	NUM	034	009	ka̱ta̱ kulyaꞋa kelime a kubana a Ziforu, yeve kuzuwa uteku a Hazaru Enanu. Na va a̱yi ɗa kure ku ɗa̱ n tsu gaɗi.
004	NUM	034	010	“Kure ku ɗa̱ n kasana tamkpamu, ki ta̱ a̱ kugita̱ ɗe a Hazaru-enan, ka̱ta̱ u tono a kubana a Shefam.
004	NUM	034	011	Ka̱ta̱ ku ɗa ku gida̱la̱ a kubana a Ribula, kasana n Ayi. Ka̱ta̱ yeve kpamu ku ɗa kugida̱la̱ a kubana ɗe o Kuyene ku Ga̱lili n tsu kasana.
004	NUM	034	012	Ka̱ta̱ kure ka ku gida̱la̱ n Kuyene ku Urudu, kuzuwa uteku a Mala ma Mkpaɗi. Na ɗa kure ki iɗika ku ɗa̱.”
004	NUM	034	013	Ɗa Musa u danai aza a Isaraila. “Pecei iɗika i nampa ya n kazagba ka singai, wo okpo uka̱ni u ɗa̱. Iɗika i ɗa i na Vuzavaguɗu u danai e neke kumaci kuci n kagimi ka kumaci ka aza a Manasa,
004	NUM	034	014	Adama a na kumaci ka aza a Ruben n ka aza a Gadu, koɓolo n kagimi ka kumaci ka aza a Manasa ka, a isa ta̱ ɗe upecu wu uka̱ni u le.
004	NUM	034	015	Kumaci ku re ku uma a nampa n kagimi ka kumaci ka aza a Manasa ka, a isa ta̱ ɗe ubuta̱ wu uka̱ni u le ɗe a upashi u Kuyene ku Urudu n kasana ka Jeriko.”
004	NUM	034	016	Ɗa Vuzavaguɗu u yaꞋin kadanshi m Musa u danai,
004	NUM	034	017	“Na ɗa ula a uma a na a̱ kuɓa̱nka̱ wu ulinga u kupece ku uka̱ni wi iɗika ya, Eliyaza, ganu n Jesuwa maku ma Nun.
004	NUM	034	018	Ka̱ta̱ kpamu vu ɗika vuza kelime vu te a kumaci dem adama a na a̱ ɓa̱nka̱ ubuta̱ u kupece ku uka̱ni wi iɗika ya.
004	NUM	034	019	Ula ele a ɗa na: Kelepu kolobo ka Jefune, a kumaci ka aza Yahuda
004	NUM	034	020	Samaila kolobo ka Amihudu, a kumaci ku Simiyon,
004	NUM	034	021	Elidadu kolobo ka Kisilon, a kumaci ku Bayami.
004	NUM	034	022	Buki kolobo ka Joguli, a kumaci ku Dan.
004	NUM	034	023	Haniyelu kolobo ka Efodu, vuza kelime vu kumaci ku Manasa kolobo ka Isufu.
004	NUM	034	024	Kemuwe kolobo ka Shifita a kumaci ka aza Ifirayimu.
004	NUM	034	025	Elizafan kolobo ka Panaku, a kumaci ku Zabalun
004	NUM	034	026	Patiyelu kolobo ka Azan, a kumaci ku Isaka,
004	NUM	034	027	Ahihudu kolobo ka Shelomi, a kumaci ku Ashera.
004	NUM	034	028	Pedahelu kolobo ka Amihudu, a kumaci ku Nafutali.
004	NUM	034	029	Na va ele ɗa uma a na Vuzavaguɗu u zuwai, adama a na e pecike aza a Isaraila uka̱ni wi iɗika i KanaꞋana.”
004	NUM	035	001	Ɗa Vuzavaguɗu u yaꞋin kadanshi m Musa ɗe a agbata aza a Mowabu a̱ ka̱kina̱ ke Kuyene ku Urudu n upashi u Jeriko, u danai,
004	NUM	035	002	“Dana aza a Isaraila e neke aza e Levi likuci i na a̱ kuda̱sa̱ngu punu a̱ likuci yu uka̱ni i ɗa̱. Ka̱ta̱ kpamu i neke le ubuta̱ u kalina a̱ uka̱ra̱Ꞌi u likuci wa.
004	NUM	035	003	Nannai ɗa a̱ kuciya̱ likuci yi ida̱shi n ubuta̱ u kalina wa anaka e le, n ushiga wu nlala koɓolo n ilikuzuwa i na i buwai dem.
004	NUM	035	004	Ubuta̱ u kalina u na i kuneke le a̱ uka̱ra̱Ꞌi u likuci wa, wi ta̱ a kuyawa udashi ka̱kpa̱n ke te n amangatawantawun, n asaka a̱ likuci a.
004	NUM	035	005	N tsupulai tsu likuci ya yi ta̱ e kukece ngona̱shi derere udashi a̱kpa̱n a tatsu n tsu kasana, n tsu ɗaka, n tsu ka̱livi, koɓolo n tsu uɓon u gaɗi feu dem nannai. Na va wi ta̱ o kokpo ubuta̱ u kalina u uma a̱ likuci, ka̱ta̱ likuci ya yokpo e mere.
004	NUM	035	006	“Likuci i ta̱li i na ve kuneke aza e Levi a, yi ta̱ o kokpo ubuta̱ u kusheɗeku u vuma dem vu na baci wu unai vuma n ucikali u ni ba, wa kusuma wa bana. Ka̱ta̱ vu doku le likuci amangere n ire.
004	NUM	035	007	Ra̱ka̱-ra̱ka̱ yi ta̱ e kuneke aza e Levi likuci amangere n kunla̱i, koɓolo n ubuta̱ u kalina u le.
004	NUM	035	008	Aza a Isaraila ra̱ka̱ i ta̱ e kuneke aza e Levi likuci ya a̱ ka̱tsuma̱ ku upecu u na a̱ ciya̱i. Kumaci ku na i n ubuta̱ wa̱ a̱bunda̱i e neke n a̱bunda̱i, kumaci ku na i n ubuta̱ u kenu e neke kenu.”
004	NUM	035	009	Ɗa Vuzavaguɗu u danai Musa.
004	NUM	035	010	“YaꞋan kadanshi n aza a Isaraila ka̱ta̱ vu dana le, a ayin a na baci i pasai Kuyene ku Urudu ɗa i uwai a KanaꞋana,
004	NUM	035	011	zagbai likuci kakau i yoku yo okpo ɗa̱ ubuta̱ u kusheɗeku, adama na vuza na baci wu unai vuma n ucikali u ni ba, wi ta̱ a kufuɗa wa suma wa bana ɗe.
004	NUM	035	012	Wi ta̱ o kokpo ubuta̱ u kusheɗeku adama a uma a na a kuciga kutsupaka vuma vu le. Nannai va wi ta̱ a kuzuwa vuza munuka u laꞋaka n wuma u ni ali sai ayin a na a da̱sa̱nki ni a̱ ubuta̱ wa afada e kelime ka uma.
004	NUM	035	013	Likuci i ta̱li i nampa i na e nekei va, yi ta̱ o kokpo ɗa̱ ubuta̱ u kusheɗeku.
004	NUM	035	014	I neke likuci i tatsu n tsu uɓon u Urudu, i tatsu kpamu punu a iɗika i KanaꞋana, wo okpo ɗa̱ ubuta̱ u kusheɗeku.
004	NUM	035	015	A̱ likuci i ta̱li i nampa yi ta̱ o kokpo ubuta̱ u kusheɗeku wa aza a Isaraila, omoci n aza o yoku a na i punu ida̱shi n ele, adama na vuza na baci de dem wu unai vuza n ucikali u ni ba, u suma u bana ɗe.
004	NUM	035	016	“Ama ɗa baci vuma u sovoi toku n viyum adama a na wu una yi, a̱yi va vuza vu ma̱ga̱la̱ka̱ ɗa. Vuza ma̱ga̱la̱ka̱ ta na i ta̱ a kuna yi.
004	NUM	035	017	Ko kpamu ɗa baci vuza u varai vuza n katali ali ɗa u kuwa̱i, a̱yi feu wo okpo ta̱ vuza ma̱ga̱la̱ka̱, vuza ma̱ga̱la̱ka̱ va i ta̱ a kuna yi.
004	NUM	035	018	Ko kpamu ɗa baci u lapai vuza n kalangu ali ɗa u kuwa̱i, a̱yi feu wo okpo ta̱ vuza vu ma̱ga̱la̱ka̱, vuza vu ma̱ga̱la̱ka̱ va i ta̱ a kuna yi.
004	NUM	035	019	A̱yi na a unai toku ni va, a̱yi ɗa wa kuna vuza vu ma̱ga̱la̱ka̱ na wu unai toku ni va, ayin a na baci u ciya̱i ni.
004	NUM	035	020	Ɗa baci vuza wu unai toku ni adama e cisheꞋe, ko u tecengi ni n ucikali u ni, ko u varai ni n ili ali u kuwa̱i, na lo vuza vu ma̱ga̱la̱ka̱ ɗa,
004	NUM	035	021	ko kpamu ɗa baci u lapai ni n ka̱kun adama e cisheꞋe ali ɗa u kuwa̱i, a̱yi va vuza ma̱ga̱la̱ka̱ ɗa. Toku ni wi ta̱ a kuna yi, ayin na baci u ciya̱i ni.
004	NUM	035	022	“Ama ɗa baci vuza wu unai vuza ba adama e cisheꞋe ba, ko utecengi, ko uvari n ucikali u ni ba,
004	NUM	035	023	ko kpamu u vara vuza n katali n uyevi u ni ba, ali ɗa u kuwa̱i, a na wo okpoi vurala ni ɗa ba, kpamu n ucikali u ni u ɗa u foro yi ba.
004	NUM	035	024	Nannai va uma i ta̱ a kuyaꞋanka vuza vu ma̱ga̱la̱ka̱ va n vuza na wi a kuciga kutsupaka toku va afada tsu nampa.
004	NUM	035	025	Koɓolo ka uma ki ta̱ a kisa vuza vu ma̱ga̱la̱ka̱ va ekiye vuma na wu unai ni vuma va. Ka̱ta̱ o bonoko vuza ma̱ga̱la̱ka̱ va a̱ likuci i kusheɗeku i na u sumai u banai va. Ta ɗe u kuda̱sa̱ngu sapu ayin a na ganu vu gbayin na e erengi va u kuwa̱i.
004	NUM	035	026	Ama ɗa baci vuza vu ma̱ga̱la̱ka̱ va wu uta̱i u lazai kure ku likuci i kusheɗeku i na u sumai u banai va,
004	NUM	035	027	ɗa vuza na a unai ni vuma va u cinai ni a pulai vu likuci ya, wi ta̱ a kufuɗa kuna yi, kpamu na lo va wo kokpo unushi u munuka ba.
004	NUM	035	028	Vuza vu ma̱ga̱la̱ka̱ va mayun ɗa u da̱sa̱ngu a̱ likuci i kusheɗeku ya sapu ayin a na ganu gbayin u kuwa̱i, ta lo wa kufuɗa wo bono a kpaꞋa ku uka̱ni ku ni.
004	NUM	035	029	Na va wi ta̱ o kokpo ɗa̱ wila̱ n odoki a tsukaya n tsukaya a̱ ubuta̱ u na i da̱sa̱ngi dem.
004	NUM	035	030	“Vuza na baci wu unai vuma, a̱yi feu i ta̱ a kuna yi derere n uteku tsu na ngan n tonoi. Ko vuza te a kuna adama a magan me te ma na ma dansai ba.
004	NUM	035	031	Ka̱ta̱ yi isa ikebe adama na yi isa wuma u vuza vu ma̱ga̱la̱ka̱ na u yawai kuna ba. Mayun ɗa a una vuza vu ma̱ga̱la̱ka̱.
004	NUM	035	032	Ka̱ta̱ yi isa ikebe adama a vuza na u sumai a kubana a̱ likuci i kusheɗeku, adama na a̱ ka̱sukpa̱ yi u bono a̱ likuci yu uka̱ni i ni kafu ukpa̱ u ganu gbayin ba.
004	NUM	035	033	Ka̱ta̱ i la̱nga̱sa̱ likuci i na a̱ɗa̱ yi ida̱shi ba. Adama a na munuka ma̱ tsu la̱nga̱sa̱ ta̱ iɗika, babu kpamu uye u yoku u na a kutakpaka iɗika i munuka nshinda̱, mayun ɗa a una vuza ma̱ga̱la̱ka̱ na wu unai vuma va.
004	NUM	035	034	Ka̱ta̱ i la̱nga̱sa̱ iɗika i na a̱ɗa̱ yi ida̱shi ba, iɗika i na mpa feu mi punu ida̱shi. Adama a na mpa Ka̱shile feu mi ta̱ punu ida̱shi a̱ ka̱tsuma̱ ka aza a Isaraila.”
004	NUM	036	001	Ɗa aza e kelime a kumaci ku Giliyadu, maku ma Makiri, matsukaya ma Manasa, Manasa maku ma̱ Isufu, a̱ ta̱wa̱i ɗa a yaꞋin kadanshi m Musa n tsugbayin tsu uma a Isaraila a na a buwai.
004	NUM	036	002	A danai, “Vuzavaguɗu u zuwa wu ta̱ vu peceke aza Isaraila uka̱ni wi iɗika u le n uye u kazagba. U zuwa wu ta̱ kpamu vu neke muku ma̱ a̱ma̱ci uka̱ni vuza tsu Zelofahadu.
004	NUM	036	003	Gogo na ɗa baci oloi kumaci ka aza a Isaraila ku yoku, i ta̱ a kuɗika uka̱ni wi ikaya i tsu e neke kumaci ku na a banai o oloi va. Ɗa baci a yaꞋin nannai, a ɗika ta̱ uka̱ni wu upecu tsu a lazakai n u ɗa.
004	NUM	036	004	Ɗa baci ka̱ya̱ ku uba̱ruwi ka aza a Isaraila ka yawai, i ta̱ a kugbaɓa uka̱ni u le n uka̱ni u kumaci ku na o oloi. Nannai va wi ta̱ o kokpo a ɗika ta̱ ili yu uka̱ni i le a̱ ka̱tsuma̱ ki ili yu uka̱ni yi ikaya i tsu.”
004	NUM	036	005	Ɗa Musa u danai aza a Isaraila derere uteku tsu na Vuzavaguɗu u danai ni u dansa, u danai, “I na kumaci ka aza a Isufu ku dansai va derere ɗa.
004	NUM	036	006	I na Vuzavaguɗu u danai nkere n Zelofahadu i ɗa na, ‘I ta̱ a kufuɗa kolo yaba dem vu na a cigai, ama punu a̱ ka̱tsuma̱ ka kumaci ki ikaya i le,
004	NUM	036	007	babu uka̱ni wa aza a Isaraila u na u kupasa a kubana a kumaci ku yoku, adama a na kumaci ka aza a Isaraila ra̱ka̱ ki ta̱ a kuka̱na̱ uka̱ni wi iɗika wi ikaya i le.
004	NUM	036	008	Mekere dem ma na ma̱ ciya̱i uka̱ni wi iɗika a kumaci ku yoku ka aza a Isaraila, mayun ɗa u yaꞋan yolo a̱ ka̱tsuma̱ ki ikaya i ni, adama a na kumaci ka aza a Isaraila ra̱ka̱ ki ta̱ a kulyaꞋa uka̱ni wi ikaya i le.
004	NUM	036	009	Babu uka̱ni wa aza a Isaraila u na u kuka̱ra̱Ꞌa̱ a kumaci kakau. Adama a na kumaci ka aza a Isaraila ra̱ka̱ ki ta̱ a kulyaꞋa uka̱ni wi ikaya i le.’”
004	NUM	036	010	Adama a nannai ɗa nkere n Zelofahadu a yaꞋin uteku tsu na Vuzavaguɗu u tonukoi Musa.
004	NUM	036	011	Ɗa nkere n Zelofahadu ra̱ka̱, Mahala, n Tiraza, n Hogula, m Milika koɓolo n Nowa dem vu le oloi muku mi isheku i le.
004	NUM	036	012	Ɗa a yaꞋin yolo a kumaci ka aza a Manasa maku ma̱ Isufu. Ɗa upecu wu uka̱ni wi ikaya i le u yongoi e ekiye le.
004	NUM	036	013	Na ɗa kadanshi n wila̱ u na Vuzavaguɗu u nekei aza a Isaraila e ekiye a Musa a kubana wa aza a Mowabu a̱ ka̱kina̱ ko Kuyene ku Urudu vu uɓon u Jeriko.
#
# BOOK	005	DEU	Deuteronomy	Wila̱
005	DEU	001	001	Nava ɗaɗa kadanshi ka na Musa u yaꞋankai aza a Isaraila ra̱ka̱ e meremune a uɓon u kasana ke kuyene ku Urudu a Araba, vu na vi a kinda Sofu, e mere ma Param n Tofelu, n Laban, n Hazerotu n Dizahabu.
005	DEU	001	002	Nwalu n ayin kupa n kete n ɗa i na i ɗikai o Horebu a kubana Kadeshi-baniyan, tsu uye u kusan ku gbayin ku Siyaru.
005	DEU	001	003	A kanna ka iyain ko wotoi u kupa n u te u ka̱ya̱ ka a amangere, ka na aza a Isaraila a̱ ka̱sukpa̱i iɗika i Masar, ɗa Musa u yaꞋin kadanshi n aza a Isaraila, uteku tsu na Ka̱shile ka danai ni u dana le.
005	DEU	001	004	Ili i nampa ya i ta̱wa̱ ta̱ a na u lyaꞋi Sihon mogono ma Amoriya, a̱yi na wi a kulyaꞋa tsugono a Heshibon, n Ogu mogono ma Bashan, a̱yi na u lyaꞋi tsugono a Ashitarotu n Edire.
005	DEU	001	005	N kasana ke kuyene ku Urudu punu a iɗika i Mowabu, ɗa Musa u gita̱i kudansa ukuna u kadanshi ka̱ Ka̱shile, u danai,
005	DEU	001	006	“Ciɓai n uteku tsu na Vuzavaguɗu Ka̱shile ka̱ tsu ka yaꞋin kadanshi n a̱tsu a Horebu, u danai, ‘Ida̱shi i ɗa̱ a kusan ku gbayin ku nampa ka i yawa ta̱.
005	DEU	001	007	Ɗa̱nga̱i, i ka̱na̱ uye a kubana a̱ likuci yi nsasan ya aza a Amoriya koɓolo n aza a na i ida̱shi ɗeɗevu n ele a uɓon u Araba. Uwai a nsansa m gbagbaꞋin koɓolo n ubuta̱ u kenkeꞋen, n Negebu, n uɓon u kuyene, n iɗika ya aza a KanaꞋana, nu nsasan m gbagbaꞋin n Lebano, ali a kubana a uteku u kuyene ku gbayin, ku na e ci ɗeke Yufiretu.
005	DEU	001	008	La̱na̱, n neke ɗa̱ ta̱ iɗika i nampa ya ra̱ka̱ ekiye a̱ ɗa̱. Uwai ka̱ta̱ i lyaꞋa i ɗa wo okpo uka̱ni u ɗa̱ u na Ka̱shile ka kucinai an we neke ikaya i ɗa̱, Ibirahi, n Ishaku, n Yakubu, u danai u kuneke le ta̱ nu ntsukaya n le n na n kuta̱wa̱.’
005	DEU	001	009	“A ayin a nanlo n dana ɗa̱ ta̱, ‘I laꞋa ta̱ utsura u na mpa endeꞋen va̱ ma kufuɗa kuɗika a̱miki a̱ ɗa̱.
005	DEU	001	010	Vuzavaguɗu Ka̱shile ka̱ ɗa̱ u doku ta̱ ka̱bunda̱i ka̱ ɗa̱, ali ɗa gogo na i yimkpai tsa azangata a gaɗi.
005	DEU	001	011	YaꞋan Vuzavaguɗu Ka̱shile ki ikaya i ɗa̱ u doku ka̱bunda̱i ka̱ ɗa̱ ali a̱kpa̱n-a̱kpa̱n, ka̱ta̱ u zuwaka ɗa̱ una̱singai tsu na u yaꞋin uzuwakpani.
005	DEU	001	012	Ama nini ɗai mpa endeꞋen n kufuɗa kuɗika a̱miki a̱ ɗa̱, n kadama ka̱ ɗa̱, n vishili vu ɗa̱?
005	DEU	001	013	Zagbai vuza te te aza a ugboji, n kuyeve ele vu na uma a cikpai, a kumaci kakau ku ɗa̱ dem, mpa mi ta̱ a kuzuwa le okpo aza e kelime a̱ ɗa̱.’
005	DEU	001	014	Ɗa yu ushuki mu, i danai, ‘I na vi sheshei kuyaꞋan i singai i ɗa.’
005	DEU	001	015	Ɗa n ɗikai aza e kelime a na i zagbai a̱ ka̱tsuma̱ ka kumaci ka̱ ɗa̱, aza a ugboji, n aza na i cikpai, ɗa n zuwai le n nekei le utsura wa̱ ɗa̱, okpo aza e kelime a uma a̱kpa̱n-a̱kpa̱n n amangatawantawun, n amangerenkupa n kupa, n ka uma kupa tsa aza kelime a kumaci.
005	DEU	001	016	Ɗa m ɓarangi a yaꞋin a fada a̱ ɗa̱ a ayin a nanlo a n danai le, ‘Yi baci a kuyaꞋanka aza a̱ ɗa̱ afada ka̱ta̱ i kiɗa afada a na a gaꞋin mayin, ko kadanshi ka vuza va aza a Isaraila n vuza ni, ko kpamu komoci ka na ki ida̱shi n a̱ɗa̱.
005	DEU	001	017	Ka̱ta̱ i yaꞋan kazagba a̱ ubuta̱ u kuyaꞋan wa afada u ɗa̱ ba. Panai afada a vuza gbayin n vuza kenu derere. Ka̱ta̱ i pana wovon u vuza ba, adama a n afada a̱ Ka̱shile a ɗa. Tuka̱i mu n afada a na a laꞋi utsura u ɗa̱, ka̱ta̱ mpa n yaꞋan a ɗa.’
005	DEU	001	018	A ayin a nanlo n tonuko ɗa̱ ta̱ ili ra̱ka̱ i na i kuyaꞋan.”
005	DEU	001	019	“Derere uteku u na Vuzavaguɗu Ka̱shile ka̱ tsu ka danai tsu, ɗa tsu ka̱sukpa̱i Horebu ɗa tsu walai n likuci yi nsasan ya aza Amoriya e meremune ma gbayin ma̱ ka̱rikpa̱ni ma na yi e kene. Ɗa tsu yawai Kadeshi-baniyan.
005	DEU	001	020	Ɗa n danai ɗa̱, ‘I yawa ta̱ a̱ likuci yi nsasan ya aza Amoriya, n na Vuzavaguɗu Ka̱shile ka̱ tsu wi e kuneke tsu.
005	DEU	001	021	La̱na̱, Vuzavaguɗu Ka̱shile ka̱ ɗa̱ ke neke ɗa̱ ta̱ iɗika ya. Banai ka̱ta̱ yi isa i ɗa yo okpo ili yu uka̱ni i ɗa̱ uteku tsu na Vuzavaguɗu Ka̱shile ki ikaya i ɗa̱ ko tonokoi ɗa̱. Ka̱ta̱ i pana wovon ba, ka̱ta̱ ta na feu asuvu a̱ ɗa̱ a̱ muɗa̱ ba.’
005	DEU	001	022	Ɗa dem vu ɗa̱ i ta̱wa̱i wa̱ va̱ ɗa i danai, ‘Ka̱sukpa̱ tsu suku uma kelime ka̱ tsu a bana a sakaka tsu iɗika ya, ka̱ta̱ o bonoko tsu n kadanshi ku uye u na tso kutono n likuci i na tsa kuꞋuwaka.’
005	DEU	001	023	Ɗa me enei kusheshe ka kugaꞋan mu ta̱, ɗa n zagbai uma kupa n aza e re, vuma te a kumaci dem.
005	DEU	001	024	Ɗa a̱ ɗa̱nga̱i a lazai a kubana a̱ likuci yi nsasan ya, ɗa a yawai a ka̱ra̱ ka Eshikolu ɗa a sakai iɗika ya.
005	DEU	001	025	Ɗa a taɓai umaci wu nɗanga u yoku mi iɗika ya, ɗa a̱ tuka̱i tsu, ɗa feu o tonukoi tsu, ‘Iɗika i singai i ɗa Vuzavaguɗu Ka̱shile ka̱ tsu ki e kuneke tsu.’
005	DEU	001	026	“Ama ɗa i iwain kubana ɗe, ɗa i yaꞋankai Vuzavaguɗu Ka̱shile ka̱ ɗa̱ ugbamukaci.
005	DEU	001	027	Ɗa i ka̱na̱i mololo punu a̱ a̱pa̱m a̱ ɗa̱ ɗa i danai, ‘Vuzavaguɗu u iwan tsu ta̱, ɗa wu uta̱ka̱i tsu a iɗika yi Masar, adama a na u neke tsu e ekiye a aza a Amoriya a una tsu.
005	DEU	001	028	Teɗai tsa kubana? Aza a tsusaki a̱ tsu a zuwa ta̱ a̱ɗu a̱ tsu a̱ muɗa̱i. A danai, “Uma a̱ likuci a a laꞋa tsu ta̱ utsura n ugaɗi, likuci ya yi ta̱ gba̱ra̱, nshilya n ni ma n kungba ta̱ a kubana gaɗi ka̱u, ali ce ene ta̱ aza a Anaki ɗe.”’
005	DEU	001	029	Ɗa n danai ɗa̱, ‘Ka̱ta̱ i rikpa̱, ko i pana wovon u le ba.
005	DEU	001	030	Vuzavaguɗu Ka̱shile ka̱ ɗa̱, a̱yi na wi a kuwalaka ɗa̱ kelime, wi ta̱ a̱ kushilika̱ adama a̱ ɗa̱, tsu na u yaꞋankai ɗa̱ a Masar a̱ɗa̱ e kene,
005	DEU	001	031	e meremune. Ta ɗe ye enei tsu na Vuzavaguɗu Ka̱shile ka̱ ɗa̱ ka ɗikai ɗa̱ tsu na kesheku ka̱ tsu ɗika maku ma̱ ni, a nwalu n na i yaꞋin dem ali a̱ kuta̱wa̱ a̱ ubuta̱ u nampa.’
005	DEU	001	032	Ama n nannai dem, i neke a̱ɗu a̱ ɗa̱ u Vuzavaguɗu Ka̱shile ka̱ ɗa̱ ba,
005	DEU	001	033	vuza na u walai a̱ kelime ka̱ ɗa̱ n kutashi ka akina n kayin, n kanna kpamu u palai ɗa̱ n keleshu, adama a na u la̱nsa̱ka̱ ɗa̱ ubuta̱ u kuvaku, ka̱ta̱ kpamu u yotsongu ɗa̱ uye u na yi o kutono.”
005	DEU	001	034	“Ana Vuzavaguɗu u panai mololo ma na i yaꞋin, ɗa u yaꞋin wupa ka̱u ɗa u kucinai.
005	DEU	001	035	‘Ko vuma a̱ ka̱tsuma̱ ka uma a nampa, ka ayin a gbani-gbani a nampa wa kene iɗika i singai i na n kucinai kuneke ikaya i ɗa̱ ba,
005	DEU	001	036	sai Kelepu koci kolobo ka Jefune. A̱yi ɗa we kene i ɗa, ka̱ta̱ n neke yi i ɗa koɓolo nu ntsukaya n ni, iɗika i na u dasai n ene a̱ ni, adama a na a̱yi u tono ta̱ Vuzavaguɗu n ka̱ɗu ka̱ ni derere.’
005	DEU	001	037	Adama a̱ ɗa̱ a ɗa Vuzavaguɗu u yaꞋin wupa nu mpa feu ɗa u danai, ‘Avu feu va kuꞋuwa iɗika yu uzuwakpani ya ba.
005	DEU	001	038	Ama ka̱ɓa̱nki ka̱ nu Jesuwa kolobo ka̱ Nun, wa kuꞋuwa ta̱ i ɗa. Doku yi utsura u ka̱ɗu adama a na wi ta̱ o kutono n aza a Isaraila a lyaꞋa uka̱ni wi i ɗa.
005	DEU	001	039	Ɗa Vuzavaguɗu u danai, muku n ɗa̱ aza a na yi e kene i ta̱ a̱ kupura̱ le a̱ ubuta̱ u kuvon, aza na ka̱ta̱ e yevei ka gbani-gbani n ka singai kau ba, i ta̱ a kuꞋuwa a iɗika ya. Mpa n kuneke le ta̱ i ɗa, ka̱ta̱ a uwa a̱ ka̱na̱ i ɗa.
005	DEU	001	040	Ama a̱ɗa̱, i kpatala i bono e meremune n uye u Mala ma Shili.’
005	DEU	001	041	“Ɗa yu ushuki i danai, ‘Ci yaꞋanka ta̱ Vuzavaguɗu unushi. Ci ta̱ a kubana ka̱ta̱ ci shilika̱, uteku tsu na Vuzavaguɗu Ka̱shile ka̱ tsu u tonukoi tsu ci yaꞋan.’ Ɗa yaba dem u ɗikai ucanuku u kuvon u ni, e kusheshe adanshi gbani ɗa a kulyaꞋa likuci yi nsasan ya.
005	DEU	001	042	Ama ɗa Vuzavaguɗu u danai mu, ‘Dana le, ka̱ta̱ i bana ɗe i yaꞋan vishili ba, adama a na mpa mo kuyongo ɗe n a̱ɗa̱ ba. Ta lo irala i ɗa̱ ya kuna ɗa̱.’
005	DEU	001	043	N tonuko ɗa̱ ta̱ nannai, ama ɗa i iwain kupanaka mu. Ɗa i yaꞋankai kadanshi ka Vuzavaguɗu ugbamukaci, n ugbamukaci ɗa i ka̱na̱i uye a kubana a̱ likuci yi nsasan ya.
005	DEU	001	044	Ɗa ta na aza a Amoriya aza a na i punu ida̱shi a kusan ka a̱ uta̱i n ka̱bunda̱i uteku ci ishigi, ɗa a guvai ɗa̱, a̱ ka̱na̱i kuna ɗa̱ a Siyaru ali a kubana a Horuma.
005	DEU	001	045	Ɗa i bonoi i ka̱na̱i kushiꞋa̱ka̱ Vuzavaguɗu, ama ɗa u iwain kupana asuvayali a̱ ɗa̱. U votsuki atsuvu a̱ ni adama a̱ ɗa̱.
005	DEU	001	046	I ɗaɗa i zuwai ɗa i yaꞋin ida̱shi i megeshe a̱ likuci i Kadeshi.”
005	DEU	002	001	“Ɗa tsu kpatalai tsu banai e meremune n uye u Mala ma Shili, uteku tsu na Vuzavaguɗu u tonukoi mu. Ayin n a̱bunda̱i a̱ tsu a kudasa nwalu a̱ kuka̱ra̱Ꞌa̱ likuci yi nsasan i Siyaru.
005	DEU	002	002	Ɗa Vuzavaguɗu u danai mu,
005	DEU	002	003	‘I geshe ta̱ a̱ ka̱ka̱ra̱sa̱ punu a̱ likuci yi nsasan i nampa. Gogo na kpatalai, ka̱ta̱ i tono a kubana a uɓon u gaɗi.
005	DEU	002	004	Dana uma kadanshi ka nampa. Gogo na yi ta̱ ɗevu an ya pasamgbanai a iɗika ya aza a̱ ɗa̱ ntsukaya n Isuwa, aza na a̱ da̱sa̱ngi a iɗika i Siyaru. I ta̱ a kupana wovon u ɗa̱ ama i yaꞋan mayin.
005	DEU	002	005	Ka̱ta̱ i zama le vishili ba, adama a na mpa mi e kuneke ɗa̱ ko iɗika i te i le ba, ko ubuta̱ u kudasa ya̱ kuciya̱ ba. Mpa n neke ta̱ Isuwa likuci yi nsasan i Siyaru yo okpo i ni.
005	DEU	002	006	Ilikulya i le i na ya kulyaꞋa m mini ma na ya kusoꞋo dem yi ta̱ a kutsupa le n azurufa.
005	DEU	002	007	Vuzavaguɗu Ka̱shile ka̱ ɗa̱ ka zuwaka ɗa̱ ta̱ una̱singai a̱ ubuta̱ wu ulinga we ekiye u ɗa̱ dem. U la̱na̱ ɗa̱ ta̱ mayin a̱ ubuta̱ wu nwalu u ɗa̱ e meremune. A̱ya̱ amangere a nampa Vuzavaguɗu Ka̱shile ka̱ ɗa̱ ko yongo ta̱ n a̱ɗa̱, ko ili i te i namba ba.’”
005	DEU	002	008	Ɗa ta na tsu ka̱na̱i nwalu tsu katsukpai aza a̱ tsu uma a Isuwa, aza na i ida̱shi a iɗika i Siyaru. Ɗa tsu kpatalai tsu ka̱sukpa̱i uye u Araba, u na wu uta̱i n tsu uɓon u likuci u Ilatu n Eziyon-gebe. “Ɗa tsu tonokoi n uye u meremune ma aza a Mowabu.
005	DEU	002	009	Ɗa Vuzavaguɗu u danai mu, ‘Ka̱ta̱ i zama aza a Mowabu vishili ko kpamu i la̱nga̱sa̱ le a̱ɗu adama a na i yaꞋan kuvon n ele ba, adama na mpa mi e kuneke ɗa̱ iɗika i le ko kapashi ke te ba. Mpa n neke ta̱ Aru a kumaci ku Lotu yo okpo iɗika yu uka̱ni i le.’
005	DEU	002	010	Aza a Emimu ta ɗe ishi n ida̱shi, uma a i ta̱ n a̱bunda̱i n utsura koɓolo n aza a ugaɗi-ugaɗi tsa aza a Anaki.
005	DEU	002	011	Uteku tsu uma a Anaki ele feu a tsu ɗeke le ta̱ aza a Refimu, ama aza a Mowabu a ci ɗeke le ta̱ aza a Emimu.
005	DEU	002	012	N tsu cau aza a Horitu a ɗa ishi n ida̱shi a̱ likuci i Siyaru, ama ɗa ntsukaya n Isuwa n lokoi le. Unai aza a Horitu ɗa a̱ da̱sa̱ngi a iɗika ya, derere uteku tsu na aza a Isaraila a yaꞋin a iɗika i na Vuzavaguɗu u nekei le yo okpo i le.
005	DEU	002	013	Ɗa Vuzavaguɗu u danai, ‘Gogo na ɗa̱nga̱i ka̱ta̱ i pasa Ka̱ra̱ ka Zaredu.’ Ɗa tsu pasai ka̱ra̱ ka.
005	DEU	002	014	A̱ya̱ a ɗa kamangankupa n kunla̱i an tsu ka̱sukpa̱i likuci i Kadeshi-baniyan ali tsu lazai Ka̱ra̱ ka Zaredu. A ayin a nanlo a ɗe aza a na a yawai kuyaꞋan kuvon a̱ kuwa̱i gbende, uteku tsu na Vuzavaguɗu u kucinakai le.
005	DEU	002	015	Utsura u Vuzavaguɗu u yongo ta̱ a̱ vishili n ele ali sai ayin a na u kotsoi kuna le a̱ ka̱tsura̱ ra̱ka̱.
005	DEU	002	016	“Ana aza a na a yawai kuyaꞋan kuvon a̱ kuwa̱i ra̱ka̱,
005	DEU	002	017	ɗa Vuzavaguɗu u danai mu,
005	DEU	002	018	‘Anana yi ta̱ a kupasa kureꞋe ka aza a Mowabu n tsu Aru
005	DEU	002	019	Ayin a na baci i yawai a̱ likuci ya aza i Amona, ka̱ta̱ i zama le vishili ko kpamu i la̱nga̱sa̱ le a̱ɗu i yaꞋan kuvon n ele ba, adama a na mpa mi e kuneke ɗa̱ iɗika yu uka̱ni ya aza Amona ba. Mpa n neke ta̱ i ɗa yo okpo yu uka̱ni u kumaci ka aza a Lotu.’
005	DEU	002	020	N tsu cau ta na ubuta̱ wa aza a Refimu u ɗa wi ishi, ele ɗa aza na ishi punu ida̱shi, ama aza a Amona e ci ɗeke le ta̱ aza a Zamazumi.
005	DEU	002	021	Ele uma a utsura a ɗa n kabunda̱i, n ugaɗi kpamu tsa aza a Anaki. Ama ɗa Vuzavaguɗu wu unai le ra̱ka̱ e kelime ka aza a Amona ɗa o lokoi le ɗa a̱ da̱sa̱ngi i ɗa.
005	DEU	002	022	Vuzavaguɗu u yaꞋan ta̱ nannai kpamu n kumaci ka aza a Isuwa, aza a na a̱ da̱sa̱ngi a iɗika i Siyaru, a ayin a na wu unai aza a Horitu e kelime ke le. O lokoi le ɗa a̱ da̱sa̱ngi a iɗika i le ali anana.
005	DEU	002	023	Ta feu aza Avimu a na i n ida̱shi a̱ likuci i wawaꞋa i na yi uka̱ra̱Ꞌi n Gaza, aza a Kafutori ele vu na uta̱i a Kafutorimu, ɗa a unai le ɗa a̱ da̱sa̱ngi a iɗika ya.
005	DEU	002	024	“Ɗa Vuzavaguɗu u danai, ‘Ɗa̱nga̱i i ka̱na̱ uye i pasa ma̱ka̱riki ma Aruno. Adama na n neke ta̱ Sihon vuza va aza a Amoriya a̱yi na wi o tsugono a Heshibon a ekiye a̱ ɗa̱ koɓolo n iɗika i ni dem. Gita̱i kulya iɗika ya a̱ ubuta̱ u kuyaꞋan kuvon n a̱yi.
005	DEU	002	025	A̱ kugita̱ anana mi ta̱ a kuzuwa iɗika ya aduniyan ra̱ka̱ i gita̱ kupana wovon u ɗa̱. Uma dem i ta̱ a̱ kupana wovon a ayin a na baci a panai arabali a̱ ɗa̱, i ta̱ e kujeꞋeke ikyamba ka̱ta̱ a takacika ka̱u.’
005	DEU	002	026	Ɗa n suki alingata a na a̱ uta̱i e meremune me Kedemotu a kubana u Sihon mogono ma Heshibon n akaka a̱ kula̱nsa̱ ida̱shi i ma̱ta̱na̱, n danai,
005	DEU	002	027	‘Ka̱sukpa̱ tsu wala a iɗika i nu. Uye u gbayin u ɗa tsa kutono koci, ci a kukpatala usingai ko ugula̱ ba.
005	DEU	002	028	Ilikulya i na tsa kulyaꞋa dem, m mini ma na tso kusoꞋo feu, ci ta̱ a kutsupa wu n azurufa. Avu de ka̱sukpa̱ tsu tsu wala n iɗika i nu,
005	DEU	002	029	uteku tsu na kumaci ka aza a Isuwa, aza na i n ida̱shi a Siyaru, n aza a Mowabu a na i n ida̱shi a Aru, a̱ ushuki ɗa a̱ ka̱sukpa̱i tsu tono n iɗika i le. Adama a na tsu ciga ta̱ tsu pasa Kuyene ku Urudu tsu bana iɗika i na Vuzavaguɗu Ka̱shile ka̱ tsu ki e kuneke tsu.’
005	DEU	002	030	Ama Sihon mogono ma Heshibon ma iwain kuka̱sukpa̱ tsu tsu pasamgbanai a iɗika i ni. Adama a na Vuzavaguɗu Ka̱shile ka̱ ɗa̱ ka zuwa ta̱ ka̱ɗu ka̱ ni ka kpanduki n ugbamukaci, adama na u neke ɗa̱ a̱yi e ekiye a̱ ɗa̱, uteku tsu na wi gogo na.
005	DEU	002	031	Ɗa Vuzavaguɗu u danai mu, ‘La̱na̱, mpa n gita̱ ta̱ kuneke Sihon mogono n iɗika i ni e ekiye a̱ ɗa̱. Gogo na gita̱ngi kuvon ka̱ta̱ yi isa iɗika i ni ka̱ta̱ i ka̱na̱ i ɗa.’
005	DEU	002	032	Ɗa Sihon mogono koɓolo n osoji o kuvon a̱ ni a̱ uta̱i ɗa a gasai n a̱tsu a̱ ubuta̱ u kuvon a Jahaza.
005	DEU	002	033	Ama ɗa Vuzavaguɗu Ka̱shile ka̱ tsu ke nekei ni e ekiye a̱ tsu, ɗa ta na tsu unai ni koɓolo n olobo a̱ ni n osoji a̱ ni ra̱ka̱.
005	DEU	002	034	A ayin a nanlo a ɗa tsu lyaꞋi likuci ya ɗa tsu unai le ra̱ka̱, a̱ma̱ci n ali koɓolo m muku dem. Ko vuza tsu ka̱sukpa̱ ba.
005	DEU	002	035	Ama ilikuzuwa i ɗa koci n ucanuku u likuci u le u na ci lyaꞋi n kuvon, u ɗa tsu pura̱ka̱i ka̱ci ka̱ tsu gbani.
005	DEU	002	036	Vuzavaguɗu Ka̱shile ka̱ tsu, u ɓa̱nka̱i tsu ɗa tsu lyaꞋi likuci i uma a Aruno i na yi a uɓon u ma̱ka̱riki ma Arowa, koɓolo n likuci i yoku i na yi punu o kuyene ka, ali a kubana a̱ likuci i Giliyadu. Babu likuci i na yi ni nshilya i na i laꞋi tsu.
005	DEU	002	037	Ama i gbaga ɗevu n iɗika ya aza a Amona ba, ko ta na iɗika i na yi a̱ ubuta̱ u kuyene ku Jaboku, koɓolo n likuci i na yi a uɓon u kusan ku ubuta̱ u na Vuzavaguɗu Ka̱shile ka̱ tsu ko tonukoi tsu ka̱ta̱ tsu uwa ba.”
005	DEU	003	001	“Ɗa tsu kpatalai a kugaɗukpa a kubana a uɓon u Bashan, ɗa Ogu mogono ma Bashan wu uta̱i koɓolo n osoji a̱ ni dem adama a na a yaꞋan kuvon n a̱tsu a̱ likuci i Edire.
005	DEU	003	002	Ama ɗa Vuzavaguɗu u danai mu, ‘Ka̱ta̱ vu pana wovon u ni ba, adama na mpa n neke yi ta̱ ɗe e ekiye a̱ ɗa̱, koɓolo n osoji a̱ ni n iɗika i ni dem. YaꞋankai ni derere uteku tsu na i yaꞋankai Sihon mogono ma aza a Amoriya vuza na u lyaꞋi tsugono tsu likuci i Heshibon.’
005	DEU	003	003	Ɗa kpamu Vuzavaguɗu Ka̱shile ka̱ tsu u nekei Ogu mogono ma Bashan n osoji a̱ ni ekiye a̱ tsu ɗa ta na tsu unai le ra̱ka̱ ali babu vuza na u buwai n wuma.
005	DEU	003	004	A ayin a nanlo a ɗa ci lyaꞋi likuci i ni ra̱ka̱, likuci amangatatsu dem ko likuci i te tsu buwaka ba, koɓolo n uɓon u likuci u Agobu, n uɓon wu uteku u tsugono u Ogu vu Bashan.
005	DEU	003	005	Likuci ya dem yi ta̱ ukanji ni nshilya mu ugaɗi-ugaɗi, n agbaguratsu a gbagbaꞋin koɓolo n aburakpatsu a̱ iyum, kpamu likuci i wawaꞋa i yoku yi ta̱ lo feu n a̱bunda̱i i na yi babu nshilya.
005	DEU	003	006	Ɗa tsu unai le ra̱ka̱, uteku tsu na ci yaꞋankai Sihon mogono ma Heshibon, ɗa tsu unai likuci kakau ra̱ka̱ ali n a̱ma̱ci koɓolo m muku feu.
005	DEU	003	007	Ama ilikuzuwa i ɗa ra̱ka̱ n ucanuku u likuci u le u na ci lyaꞋi n kuvon, u ɗa tsu pura̱ka̱i ka̱ci ka̱ tsu gbani.
005	DEU	003	008	A ayin a nanlo a ɗa ci isai iɗika e ekiye a ngono n re ma aza a Amoriya, ɗaɗa likuci i na yi uɓon u kasana ke Kuyene ku Urudu, ku na kuta̱i e ma̱ka̱riki ma Aruno a kubana a kusan ku Hamonu.
005	DEU	003	009	(Hamonu va, aza a Sidon e ci ɗeke yi ta̱ Siriyon, aza a Amoriya tamkpamu e ci ɗeke yi ta̱ Siniya.)
005	DEU	003	010	Ɗa ci lyaꞋi likuci kakau i na yi a uɓon wu nsasan ra̱ka̱ n kuvon, koɓolo n akamba a̱ likuci a Giliyadu, n likuci i Bashan, ali a kubana a̱ likuci i Saleka n Edire, aza na i a uɓon wi iɗika i Ogu mogono ma Bashan.”
005	DEU	003	011	Ogu va a̱yi ɗa koci u buwai endeꞋen ni a kumaci ku uma a Refimu. Kajiba ki ivaꞋin ka̱ ni n iyum i ɗa a yaꞋankai, ugaɗi wa ɗa u laꞋi udashi kupa n u tatsu, wanshi wa u ɗaɗa udashi u ta̱li. A ɗa i ta̱ ɗe a̱ likuci i Raba va Amona ali gogo na.
005	DEU	003	012	“A ayin na ci isai iɗika i nanlo, ɗa n nekei kumaci ku Ruben n ka aza a Gadu i na i ɗikai ɗe e kureꞋe ku Arowa, i na yi a magaba ma̱ ma̱ka̱riki ma Aruno, koɓolo n kagimi ka̱ likuci yi nsasan n Giliyadu n likuci i ni.
005	DEU	003	013	Kagimi ki iɗika ka Giliyadu n iɗika i Bashan ra̱ka̱, a̱ ubuta̱ u tsugono tsu Ogu, n neke ta̱ i ɗa a kagimi ka kumaci ka uma a Manasa. Ubuta̱ u uma a Agobu wa aza a Bashan u nanlo ra̱ka̱, u ɗa ishi e ci ɗeke iɗika ya aza a Refimu.
005	DEU	003	014	Jayiru, punu a kumaci ku Manasa, wi isai iɗika ya aza a Agobu ra̱ka̱ ali a kubana e kureꞋe ku likuci ya aza a Geshuwa n aza a Maka. Ɗa u yaꞋansakai kula ku ubuta̱ ka, ku na u gbaɓai n kula ku ni ɗa u ɗekei ubuta̱ wa likuci i Jayiru. Ta kpamu e ci ɗeke yi nannai ali n gogo na.
005	DEU	003	015	Ɗa n nekei iɗika i Giliyadu ya wa aza a Makiri
005	DEU	003	016	Ama ele aza e Ruben tamkpamu koɓolo n aza a Gadu, ele ɗa n nekei uɓon u na wu uta̱i a iɗika ya aza a Giliyadu ali a kubana a̱ ma̱ka̱riki ma Aruno, e mere me kuyene ma ɗaɗa kureꞋe ku le, ɗa u lazai a kubana e kuyene ku Jaboku ku na ko okpoi kureꞋe ki iɗika ya aza a Amona.
005	DEU	003	017	Ɗa kpamu n nekei le Araba, Kuyene ku Urudu ku ɗaɗa kureꞋe n Kineretu, ali a kubana a mala ma Araba, ɗaɗa mala ma mkpaɗi, a̱ kumiꞋi ku kusan ku gbayin ku Pisiga n tsu kasana.
005	DEU	003	018	“Ɗa n nekei ɗa̱ kadanshi ka nampa a makyan ma nanlo n danai, ‘Vuzavaguɗu Ka̱shile ka̱ ɗa̱ ke neke ɗa̱ ta̱ iɗika i nampa yo okpo yu uka̱ni i ɗa̱. Gogo na uma a̱ ɗa̱ a na a yawai kuyaꞋan kuvon o foɓuso, ka̱ta̱ a pasa Kuyene ku Urudu, a laza kelime ka aza a Isaraila, adama a na a̱ ɓa̱nka̱ le.
005	DEU	003	019	A̱ma̱ci a̱ ɗa̱ m muku n ɗa̱ n ilikuzuwa i ɗa̱ i ɗa koci i kuka̱sukpa̱ punu a̱ likuci kakau i na n nekei ɗa̱, adama a na n yeve ta̱ yi ta̱ n ilikuzuwa n a̱bunda̱i,
005	DEU	003	020	ali sai ayin a na Vuzavaguɗu u nekei aza a̱ ɗa̱ wuvuki tsu ɗa̱, kpamu ɗa ele feu a isai iɗika i na Vuzavaguɗu Ka̱shile ka̱ ɗa̱ ka cigai kuneke le a upashi u Kuyene ku Urudu, ka̱ta̱ i yeve yaba dem vu ɗa̱ u bono a iɗika i na n nekei ɗa̱.’
005	DEU	003	021	“A ayin a nanlo ɗa n danai Jesuwa ‘A̱shi a̱ nu ene ta̱ ra̱ka̱ uteku tsu na Vuzavaguɗu Ka̱shile ka̱ ɗa̱ ka yaꞋankai ngono n re n nanlo ma, Sihon mogono n Ogu mogono. Ta feu wa kuyaꞋanka tsugono tsa aza na yi a kupasa a kubana we le na.
005	DEU	003	022	Ka̱ta̱ vu pana wovon u le ba, Vuzavaguɗu Ka̱shile ka̱ ɗa̱ ki ta̱ a̱ kushilika̱ka̱ ɗa̱.’
005	DEU	003	023	“A ayin a nanlo n folonoi Vuzavaguɗu n danai,
005	DEU	003	024	‘Mogono Vuzavaguɗu, na ɗa ma̱giti ma na vu gita̱ngi kuyotsongu tsugbayin tsu nu n kukiye ku utsura ku nu a̱ ubuta̱ u kagbashi ka nu. Ka̱ma̱li ko yoku ki ta̱ lo, gaɗi ko punu na a iɗika, ka na ka kufuɗa kuyaꞋan ili i gbagbaꞋin i na vu yaꞋin na?
005	DEU	003	025	N folono wu ta̱, ka̱sukpa̱ m pasa Kuyene ku Urudu n ciya̱ me ene iɗika i singai i na yi upashi u nan ɗe, n iɗika yi nsasan i singai koɓolo nu nsasan n singai n Lebano.’
005	DEU	003	026	Ama Vuzavaguɗu u yaꞋan ta̱ wupa nu mpa adama a̱ ɗa̱, adama a nanlo u pana ufolu u va̱ ba. Ɗa u danai mu, ‘U yawa ta̱ nannai, ka̱ta̱ vu doku vu folono mu adama a kadanshi ka nampa ba.
005	DEU	003	027	Kumba gaɗi vu kusan ku Pisiga ka̱ta̱ ve ene iɗika ya n a̱shi a̱ nu, la̱na̱ ra̱ka̱ a kasana, n ka̱livi, n gaɗi koɓolo n ɗaka. Ka̱ta̱ vu la̱na̱ mayin, adama a na ma̱ kuka̱sukpa̱ vu pasa Kuyene ku Urudu ba.
005	DEU	003	028	Ama yaꞋanka Jesuwa kadanshi, ka̱ta̱ vu doku yi utsura u ka̱ɗu, adama na a̱yi ɗa vuza na u kutono n ele a kupasa Kuyene ku Urudu a lyaꞋa iɗika ya. A̱yi ɗa kpamu vuza na we kupeceke le uka̱ni wi iɗika i na ve kene na.’
005	DEU	003	029	Nannai ɗa ci yongoi punu a̱ ka̱ra̱Ꞌa̱ ka a kinda Betu-peyo.”
005	DEU	004	001	“Panai a̱ɗa̱ uma a Isaraila, ili i kutono n wila̱ u na mi a kuciga kupiꞋisaka ɗa̱ gogo na. Tonoi u ɗa adama a na i ciya̱ wuma, ka̱ta̱ i ciya̱ i ka̱na̱ iɗika i na Vuzavaguɗu Ka̱shile ki isheku i ɗa̱ ki e kuneke ɗa̱ na.
005	DEU	004	002	Ka̱ta̱ i doku ko kpamu i jebe ili a ka̱tsuma̱ ki ili i nampa, i na mi o kutonoko ɗa̱ ba. Ama i tono wila̱ u na Vuzavaguɗu Ka̱shile ka̱ ɗa̱ ke nekei mu n neke ɗa̱.
005	DEU	004	003	A̱ɗa̱ ye ene ta̱ n a̱shi a̱ ɗa̱ i na Vuzavaguɗu u yaꞋin a BaꞋalu-Piyo, uteku tsu na Vuzavaguɗu Ka̱shile ka̱ ɗa̱ kunai aza a na o tonoi ka̱ma̱li ka BaꞋalu-Piyo a̱ ka̱tsuma̱ ka̱ ɗa̱.
005	DEU	004	004	Ama a̱ɗa̱ vu na yu ushuki n Vuzavaguɗu Ka̱shile ka̱ ɗa̱, a̱ɗa̱ ɗa i buwai n wuma ali n gogo na.
005	DEU	004	005	La̱na̱i, mpa m piꞋisaka ɗa̱ ta̱ ili i kutono n wila̱, uteku tsu na Vuzavaguɗu Ka̱shile ko tonukoi mu, adama a na a̱ɗa̱ i tono u ɗa punu a iɗika i na yi a kuciga ya uwa ka̱ta̱ i ka̱na̱ i ɗa.
005	DEU	004	006	Ka̱na̱i u ɗa mayin, adama a na nannai ɗa yo kuyotsongu ugboji n kuyeve ku ka̱ɗu, a̱ ubuta̱ u uma a aduniyan aza na a kupana ukuna u wila̱ u nampa ra̱ka̱ ka̱ta̱ a dana, ‘Mayun uduniyan u nampa wi ta̱ n ugboji n kuyeve.’
005	DEU	004	007	Uduniyan we ne u ɗai tamkpamu wi n tsugbayin uteku tsu nampa, ali ɗa a̱ kuciya̱ a̱ma̱li e le ɗevu n ele, uteku tsu na Vuzavaguɗu Ka̱shile ka̱ tsu ki o kuyongo ɗevu n a̱tsu a kupanaka tsu ayin dem a na tsu vasai wa̱ ni?
005	DEU	004	008	Babu kpamu uduniyan u na wi n tsugbayin, u na wi n wila̱ n ili i kutono yu usuɓi, uteku tsu na mpa mi e kuneke ɗa̱ anana.
005	DEU	004	009	“YaꞋin mayin, ka̱ta̱ i ka̱na̱ ka̱ci ka̱ ɗa̱ n tsuloboi adama a na ka̱ta̱ i cinukpa n i na a̱ɗa̱ ye enei n a̱shi a̱ ɗa̱ ba. Ka̱ta̱ kpamu i ka̱sukpa̱ ili i nampa yu uta̱ a̱ɗu a̱ ɗa̱, a ayin a na yi n wuma ba. Yotsongi muku n ɗa̱, ka̱ta̱ ele feu o yotsongu ntsukaya n ɗa̱.
005	DEU	004	010	Ciɓai n kanna ka na i shamgbai e kelime ka Vuzavaguɗu Ka̱shile ka̱ ɗa̱ a Horebu, ana u danai mu, ‘Ɓolonku mu uma adama a na a pana kadanshi ka̱ va̱, ka̱ta̱ a̱ ciya̱ kuyeve uteku tsu na e kuneke mu tsugbayin a ayin a na i n wuma, ka̱ta̱ o yotsonku muku n le feu.’
005	DEU	004	011	Ɗa i yawai ɗevu i shamgbai a̱ kumiꞋi ku kusan ku na ki a kutasa n akina a kubana gaɗi, upali n keleshu ka̱ lima̱ n ka̱yimbi ka kpaɓam.
005	DEU	004	012	Ɗa Vuzavaguɗu u yaꞋin kadanshi n a̱ɗa̱ punu e mere ma akina ma. I pana ta̱ ka̱la̱ka̱tsu ka̱ ni ama ye ene ikyamba ba, ka̱la̱ka̱tsu ka koci i panai.
005	DEU	004	013	Ɗa u tonukoi ɗa̱ uzuwakpani u ni, ɗaɗa wila̱ kupa u na u zuwai ɗa̱ i tono, ɗa kpamu u ɗanai u ɗa a nshemberu ma atali n re.
005	DEU	004	014	Ɗa Vuzavaguɗu u danai mu m piꞋisaka ɗa̱ wila̱ n ili i kutono i na yo kutono a iɗika i na ya kuciga kuꞋuwa ka̱ta̱ yi isa i ɗa yo okpo i ɗa̱.
005	DEU	004	015	“Ama ka̱ta̱ i yaꞋan mayin, adama a na ye ene iyoci yi ili i yoku ba, ana Vuzavaguɗu Ka̱shile ka̱ ɗa̱ ka yaꞋin kadanshi e mere ma akina a Horebu.
005	DEU	004	016	Adama a na ka̱ta̱ yi ila̱kpa̱ ka̱ci ka̱ ɗa̱ a̱ ubuta̱ u kusheꞋweke ka̱ci ka̱ ɗa̱ a̱ma̱li, n iyoci yi ili i yoku i mavuka ko mavali ba,
005	DEU	004	017	ko ci iyoci i manama a iɗika ko manunu ma na ma ci ɗimkpa gaɗi,
005	DEU	004	018	ko n iyoci yi ili i yoku i na yi a̱ nkuɗa̱ru a iɗika ko tsu kadan a nwalu a̱ mini.
005	DEU	004	019	Ayin a na baci i ɗa̱ngusa̱i a̱shi a̱ ɗa̱ gaɗi ɗa ye enei kanna, n wotoi, n azangata, n koɓolo ki ili i na a yaꞋin gaɗi dem. Ka̱ta̱ i zuwa ɗa̱ kukuɗa̱ngu kuneke le tsugbayin ba. Vuzavaguɗu Ka̱shile ka̱ ɗa̱ ke neke ta̱ ili i nampa ra̱ka̱ ekiye a uma a aduniyan.
005	DEU	004	020	Ama ɗa Vuzavaguɗu wu uta̱ka̱i ɗa̱ a iɗika i Masar a̱ ubuta̱ wu usuɗukpi wa akina, adama a na yo okpo uma a̱ ni, uteku tsu na yi na gogo na.
005	DEU	004	021	Vuzavaguɗu u yaꞋan ta̱ wupa nu mpa adama a̱ ɗa̱, ɗa kpamu u kucinai u danai mpa ma kupasa Kuyene ku Urudu ka̱ta̱ n uwa a iɗika i singai i na Vuzavaguɗu Ka̱shile ka̱ ɗa̱ ki e kuneke ɗa̱, ka̱ta̱ yo okpo iɗika yu uka̱ni i ɗa̱ ba.
005	DEU	004	022	Mpa mi ta̱ a̱ kukuwa̱ punu a iɗika i nampa, mpa mi a kupasa kuyene ku Urudu ba, ama a̱ɗa̱ yi ta̱ ɗevu an ya pasa ka̱ta̱ i ka̱na̱ iɗika i singai i nanlo.
005	DEU	004	023	Ama ka̱ta̱ i yaꞋan mayin, adama na i ciɓa n uzuwakpani u Vuzavaguɗu Ka̱shile ka̱ ɗa̱, u na u yaꞋin uzuwakpani n a̱ɗa̱, ka̱ta̱ i sheꞋweke ka̱ci ka̱ ɗa̱ ka̱ma̱li n iyoci yi ili i yoku ba. Adama na Vuzavaguɗu Ka̱shile ka̱ ɗa̱ ka̱ sa̱nka̱ ta̱.
005	DEU	004	024	Adama na Vuzavaguɗu Ka̱shile ka̱ ɗa̱ wi ta̱ tsa akina a munuka, a̱yi Ka̱shile ke cisheꞋe kaꞋa.
005	DEU	004	025	“Ayin a na baci i matsai muku, ɗa kpamu i ciya̱i ntsukaya, kpamu ɗa i geshei punu n ida̱shi a iɗika ya. Ɗa baci i la̱nga̱sa̱i ka̱ci ka̱ ɗa̱ ɗa i yaꞋankai ka̱ci ka̱ ɗa̱ ka̱ma̱li, ɗa kpamu i lyaꞋi kelime n kuyaꞋanka Vuzavaguɗu Ka̱shile ka̱ ɗa̱ ukuna u gbani-gbani, ali ɗa i zuwai ni u yaꞋan wupa,
005	DEU	004	026	anana n ɗeke ta̱ zuva n iɗika o okpo ngaꞋan adama a̱ ɗa̱, yi ta̱ a̱ kukuwa̱ gogoꞋo a iɗika i na yi a kuciga kupasa Kuyene ku Urudu an ya bana ya̱ ka̱na̱ i ɗa. Yi e kugeshe punu a i ɗa ba, ama yi ta̱ a̱ kukuwa̱ ra̱ka̱.
005	DEU	004	027	Adama a na Vuzavaguɗu wi ta̱ a kuwacuwa ɗa̱ a uduniyan, a̱ɗa̱ kenu ɗa koci i kubuwa n wuma a̱ ka̱tsuma̱ ku uduniyan u na wa kuwacuwa ɗa̱ a kubana.
005	DEU	004	028	Ta ɗe yo kutono a̱ma̱li a na a yaꞋin n ekiye, a̱ma̱li a nɗanga n atali, aza na i e kene ba, i ta na feu a kupana ba, aza na a kulyaꞋa ba, ko a tsumgba.
005	DEU	004	029	Ama ɗa baci i la̱nsa̱i Vuzavaguɗu Ka̱shile ka̱ ɗa̱ ɗe, yi ta̱ a̱ kuciya̱ yi. I la̱nsa̱ yi baci n ka̱ɗu ke te n wuma u ɗa̱ dem.
005	DEU	004	030	A ayin a na yi a̱ ka̱tsuma̱ ka atakaci, ɗa ili i nampa ra̱ka̱ i ciya̱i ɗa̱, yi ta̱ o kubono a̱ ubuta̱ u Vuzavaguɗu Ka̱shile ka̱ ɗa̱, ka̱ta̱ i tono kadanshi ka̱ ni.
005	DEU	004	031	Adama na Vuzavaguɗu Ka̱shile ka̱ ɗa̱ vuza va asuvayali ɗa, a̱yi wa kuvakangu ɗa̱ ko wu una ɗa̱ ko kpamu u cinukpa n uzuwakpani u na u yaꞋankai ikaya i ɗa̱ ba.
005	DEU	004	032	“YaꞋan keci ku ukuna u ayin a cau, m megeshe ɗe kafu a yaꞋan ɗa̱, i na i ɗikai a kanna ka na Ka̱shile ka yaꞋin vuma aduniyan. YaꞋin kpamu keci ku ugiti u zuva n tsu nampa a kubana a ukocishi u zuva n tsu nan ɗe. Ko ili yoku i gbayin tsu nanlo i saꞋwa ta̱ kuyaꞋan, ko i panai kadanshi ka na ko yotsoi tsu nanlo?
005	DEU	004	033	Ko uma o yoku i ta̱ lo aza na a saꞋwai kupana ka̱la̱ka̱tsu ka̱ ka̱ma̱li a kadanshi e mere ma akina tsu na i panai, ɗa i buwai n wuma?
005	DEU	004	034	Ka̱ma̱li ko yoku ki ta̱ lo ka na ka saꞋwai kukondo kuɗikaka ka̱ci ka̱ ni uduniyan a̱ ka̱tsuma̱ ku uduniyan u yoku, n ubuta̱ u kukondo, n kuyaꞋan ki ili i mereve n utsura, n kuvon, n kukiye ku utsura ku gbayin, ko kpamu n utsura u kuyaꞋan ili i gbagbaꞋin, derere n i na ye enei n a̱shi a̱ ɗa̱. Tsu na Vuzavaguɗu Ka̱shile ka̱ ɗa̱ ka yaꞋankai ɗa̱ ɗe a iɗika i Masar.
005	DEU	004	035	U yotsongu ɗa̱ ta̱ ili i nampa, adama a na i yeve an Vuzavaguɗu Ka̱shile kaꞋa. Babu kpamu vuza yoku, sai a̱yi koci.
005	DEU	004	036	Zuva ɗe ɗa u ka̱sukpa̱i ɗa̱ i pana ka̱la̱ka̱tsu ka̱ ni, adama a na u gbara ɗa̱. Punu na a aduniyan u yotsongi ɗa̱ akina a gbayin a̱ ni, kpamu ɗa i panai ka̱la̱ka̱tsu ka̱ ni punu a akina a.
005	DEU	004	037	Adama a na a̱yi u ciga ta̱ ikaya i ɗa̱, ɗa u zagbai ntsukaya n le wana ɗai ele o kotso, ɗa wu uta̱ka̱i ɗa̱ a iɗika i Masar n utsura u gbayin u ni.
005	DEU	004	038	U lokoi iɗika kakau i na i laꞋi ɗa̱ utsura ka̱u e kelime ka̱ ɗa̱, adama a na u banka ɗa̱ a iɗika ya ka̱ta̱ u neke ɗa̱ i ɗa yo okpo iɗika yu uka̱ni i ɗa̱ tsu na wi anana.
005	DEU	004	039	Adama a nannai, i ciɓa n kaꞋa anana, ka̱ta̱ i zuwa kaꞋa a̱ a̱ɗu a̱ ɗa̱ mayin. Vuzavaguɗu a̱yi ɗa̱ Ka̱shile na ɗe gaɗi m punu na aduniyan, babu vuza yoku.
005	DEU	004	040	Tonoi wila̱ u ni n kadanshi ka̱ ni, ka na mpa mi a kudana ɗa̱ anana, adama na i ciya̱ ida̱shi i ma̱ta̱na̱ a̱ɗa̱ m muku n ɗa̱ n na i kumatsa, adama na wuma u ɗa̱ u geshe punu a iɗika i na Vuzavaguɗu wi e kuneke ɗa̱ ali a kubana uteku n uteku.”
005	DEU	004	041	Ɗa Musa u zagbai likuci i tatsu i na yi a kasana n Kuyene ku Urudu,
005	DEU	004	042	adama a vuza na wu unai vuma babu ucikali u suma u bana ɗe, ɗa baci wu unai vuza babu ucikali, kpamu i a tsurala ba, wi ta̱ a kufuɗa kusuma kubana a̱ likuci i te i nampa ya adama a na wi isa wuma u ni.
005	DEU	004	043	Likuci ya ele ɗa, Beza vu na vi e meremune mu uɓon wu nsansa yi iɗika ya aza a Ruben, n Ramotu vu Giliyadu vi iɗika ya aza a Gadu, n Golan vu na vi punu iɗika i Bashan ya aza a Manasa.
005	DEU	004	044	Na va ɗaɗa wila̱ u na Musa u nekei uma a Isaraila.
005	DEU	004	045	Na ɗa wila̱ n ili i kutono n kadanshi ka na Musa u tonukoi uma a Isaraila, a ayin a na a̱ uta̱i a iɗika i Masar,
005	DEU	004	046	ana a̱ da̱sa̱ngi a kasana n Kuyene ku Urudu, punu a̱ ka̱ɗa̱ki ka na ki a kinda likuci i Betu-peyo. N tsu cau ta na ubuta̱ u nanlo wa iɗika i Sihon mogono va Amoriya ɗa, vuza na u lyaꞋi tsugono a̱ likuci i Heshibon ɗa Musa n uma a Isaraila a lyaꞋi ni n kuvon ana a̱ uta̱i a iɗika i Masar.
005	DEU	004	047	Ɗa a isai iɗika i ni koɓolo n iɗika i Ogu mogono ma Bashan, ngono n re ma aza a Amoriya n na mi a kasana ka̱ Urudu.
005	DEU	004	048	Iɗika ya i ɗaɗa i gita̱i a Arowa, vu na vi a̱ ka̱kina̱ ka̱ ka̱ra̱Ꞌa̱ ka Aruno, ali a kubana a kusan ku gbayin ku Siyon, ɗaɗa Hamonu.
005	DEU	004	049	Ɗa u gbaɓai n Araba vu kasana ka̱ Urudu, a kubana a Mala ma mkpaɗi ma aza a Araba, a iɗika n kumiꞋi ku kusan ku gbayin ku Pisiga.
005	DEU	005	001	Ɗa Musa u ɗekei uma a Isaraila ra̱ka̱ ɗa u danai le, “Zuwai atsuvu ka̱ta̱ i pana mayin wila̱ n ili i kutono i na mi o kutonuko ɗa̱ anana, piꞋisai u ɗa ka̱ta̱ kpamu i tono u ɗa mayin.
005	DEU	005	002	Vuzavaguɗu Ka̱shile ka̱ tsu ka yaꞋan ta̱ uzuwakpani n a̱tsu ɗe a kusan ku Horebu.
005	DEU	005	003	N ikaya i tsu i ɗa Vuzavaguɗu u yaꞋin uzuwakpani u nampa ba, ama n a̱tsu na ci n wuma na anana.
005	DEU	005	004	Vuzavaguɗu u yaꞋin kadanshi n a̱ɗa̱ una̱ n una̱ a kusan, e mere ma akina.
005	DEU	005	005	Ɗa n shamgbai e mere ma̱ ɗa̱ n Vuzavaguɗu a ayin a nanlo, adama a na n dana ɗa̱ kadanshi ka Vuzavaguɗu, adama na a̱ɗa̱ yi ishi ta̱ a kupana wovon wa akina, ɗa i kpa̱ɗa̱i kufuɗa kukumba kusan ka. Ɗa u danai.
005	DEU	005	006	“‘Mpa ɗa Vuzavaguɗu Ka̱shile ka̱ ɗa̱, vuza na wu uta̱ka̱i ɗa̱ a iɗika i Masar, a̱ ubuta̱ u tsugbashi.
005	DEU	005	007	“‘Yo kutono ka̱ma̱li ba, sai mpa Ka̱shile koci.
005	DEU	005	008	“‘Ka̱ta̱ i yaꞋanka ka̱ci ka̱ ɗa̱ ka̱ma̱li ki iyoci yi ili i yoku i na yi gaɗi ko i na yi a iɗika ba, ko kpamu ili i na yi a̱ mini a ɗaka vi iɗika ba.
005	DEU	005	009	Ka̱ta̱ i kuɗa̱nku le, ko i cikpa le ba, adama a na mpa Vuzavaguɗu Ka̱shile ka̱ ɗa̱, Ka̱shile ke cisheꞋe kaꞋa, n tsu takacika ta̱ muku adama a̱ unushi wi isheku n tsukaya tsu tatsu ali a kubana tsu na̱shi wa aza a na a iwain mu,
005	DEU	005	010	ama n tsu yotsongu ta̱ ucigi u babu uteku a kubana u uma ali n tsukaya tsa̱ a̱bunda̱i tsu na ci cigai mu ɗa tsu tonoi wila̱ u va̱.
005	DEU	005	011	“‘Ka̱ta̱ i ɗeke kula ku Vuzavaguɗu Ka̱shile ka̱ ɗa̱ gbani ba, adama a na mpa Vuzavaguɗu mi a̱ kukpa̱ɗa̱ kutakacika vuma vu na u ɗekei kula ku va̱ gbani ba.
005	DEU	005	012	“‘Zukai n kanna ka Ashibi ka̱ta̱ i ka̱na̱ kaꞋa ciɗa, uteku tsu na Vuzavaguɗu Ka̱shile ka̱ ɗa̱ ka̱ danai ɗa̱.
005	DEU	005	013	Ayin a̱ ta̱li a ɗa ya kuyaꞋan ulinga u na i kiwanai ra̱ka̱,
005	DEU	005	014	ama a kanna ke cindere kanna ka Ashibi ka Vuzavaguɗu Ka̱shile ka̱ ɗa̱ kaꞋa. A kanna ka nanlo ka̱ta̱ i yaꞋan ulinga ko u te ba, ko a̱ɗa̱, ko muku n ɗa̱ olobo ni nkere, ko kpamu agbashi a̱ ɗa̱ a̱ma̱ci n ali, ni njaki n ɗa̱ n obomburon, ko vicuꞋu vi ilikuzuwa i kpaꞋa i ɗa̱ dem, ko kpamu omoci a̱ ɗa̱ a na i punu n ida̱shi a̱ likuci i ɗa̱, adama na agbashi a̱ ɗa̱ feu ali n a̱ma̱ci a̱ ciya̱ kuvuka uteku tsu ɗa̱.
005	DEU	005	015	Ka̱ta̱ i ciɓa an a̱ɗa̱ va agbashi a ɗa yi ishi ɗe a iɗika i Masar, ɗa Vuzavaguɗu Ka̱shile ka̱ ɗa̱ kuta̱ka̱i ɗa̱ n utsura u gbayin u ni n kukiye ku utsura ku ni feu. I ɗaɗa i zuwai ɗa Vuzavaguɗu Ka̱shile ka̱ ɗa̱ u danai, i zuka n kanna ka Ashibi ka mayin.
005	DEU	005	016	“‘Cikpai ishekpu i ɗa̱ n ina̱kpu i ɗa̱, uteku tsu na Vuzavaguɗu Ka̱shile ka̱ ɗa̱ ka danai ɗa̱, adama a na wuma u ɗa̱ u geshe, ka̱ta̱ kpamu i ciya̱ i da̱sa̱ngu m ma̱ta̱na̱ punu a iɗika i na Vuzavaguɗu Ka̱shile ka̱ ɗa̱ ki e kuneke ɗa̱.
005	DEU	005	017	“‘Ka̱ta̱ i yaꞋan munuka ba.
005	DEU	005	018	“‘Ka̱ta̱ i yaꞋan tsugbani ba.
005	DEU	005	019	“‘Ka̱ta̱ i yaꞋan uboki ba.
005	DEU	005	020	“‘Ka̱ta̱ i yaꞋanka otoku a̱ ɗa̱ kadanshi ka aꞋuwa ba.
005	DEU	005	021	“‘Ka̱ta̱ i yaꞋan a̱shi a wuya n a̱ma̱ci o otoku a̱ ɗa̱ ba. Ka̱ta̱ feu i cikala iꞋuwa i itoku i ɗa̱ ba, ko ashina e le, ko agbashi e le ali ko a̱ma̱ci, ko anaka e le, ko njaki n le, ko ili de dem i na yo okpoi i toku i ɗa̱.’
005	DEU	005	022	“Na va ɗaɗa wila̱ u na Vuzavaguɗu u salai n ka̱la̱ka̱tsu ka gbayin a̱ ubuta̱ u koɓolo ka̱ ɗa̱ dem, ɗe a zuva vu kusan a̱ ka̱tsuma̱ ke mere ma akina, n eleshu n ka̱yimbi ka kpaɓam. Ɗa u ɗanai le e nshemberu ma atali n re, babu i yoku i na u doki, ɗa u nekei mu.
005	DEU	005	023	Ana i panai ka̱la̱ka̱tsu punu a̱ ka̱yimbi ka, a ayin a na kusan ka ki a kutasa akina, ɗa aza e kelime a kumaci a̱ ɗa̱ dem n aza a̱ gba̱ra̱-gba̱ra̱ a̱ ɗa̱ ra̱ka̱, a̱ ta̱wa̱i wa̱ va̱.
005	DEU	005	024	Ɗa a danai, ‘Vuzavaguɗu Ka̱shile ka̱ tsu ko yotsongu tsu ta̱ tsugbayin n utsura u ni, kpamu tsu pana ta̱ ka̱la̱ka̱tsu ka̱ ni punu a̱ mere ma akina. Anana ce ene ta̱ Ka̱shile ka dansai n vuma ɗa kpamu u buwai n wuma.
005	DEU	005	025	Ama gogo na, yiɗa̱i i zuwai ɗa tsa̱ kukuwa̱? Akina a gbayin a nampa i ta̱ a kulyaꞋa tsu, ci ta̱ a̱ kukuwa̱ ɗa baci tsu panai ka̱la̱ka̱tsu ka Vuzavaguɗu Ka̱shile ka̱ tsu kpamu.
005	DEU	005	026	Adama a na yayi vuma u saꞋwai kupana ka̱la̱ka̱tsu ka̱ Ka̱shile ka wuma a kadanshi e mere ma akina, uteku tsu na a̱tsu tsu panai ɗa u laꞋi?
005	DEU	005	027	Bana ɗevu, vu pana i na Vuzavaguɗu Ka̱shile ka̱ tsu ka kudansa ra̱ka̱, ka̱ta̱ vu bono vu tonuko tsu ili dem i na u danai nu, a̱tsu tsa kupana ta̱ ka̱ta̱ tsu tono.’
005	DEU	005	028	“Vuzavaguɗu u pana ta̱ kadanshi ka̱ ɗa̱, a ayin a na yi a kadanshi nu mpa, ɗa u danai mu, ‘M pana ta̱ kadanshi ka uma a nampa, ka na o tonukoi nu, i na o tonoi ra̱ka̱ i singai i ɗa.
005	DEU	005	029	Mayun, ishi baci o kuyongo n a̱ɗu tsu nampa ayin tutu, a kupana wovon n o tonoi wila̱ u va̱ uteku tsu nampa, i ta̱ a̱ kuciya̱ ida̱shi i ma̱ta̱na̱, ele m muku n le, ali a kubana uteku.
005	DEU	005	030	Bana vu dana le, “Yaba dem u bono a̱ ka̱pa̱m ka̱ ni.”
005	DEU	005	031	Ama avu shamgba na koɓolo nu mpa, adama a na n dana wu wila̱ ra̱ka̱, n ili i kutono i na va kuyotsonku le o tono, adama a na o tono kaꞋa a iɗika i na mi e kuneke le yo okpo yu uka̱ni i le.’
005	DEU	005	032	Adama a nannai, ka̱ta̱ i coꞋoko, i yaꞋan derere uteku tsu na Vuzavaguɗu Ka̱shile ka̱ ɗa̱ ka danai, ka̱ta̱ i kpatala a̱ ugula̱ ko a usingai ba.
005	DEU	005	033	Walai derere uteku tsu na Vuzavaguɗu Ka̱shile ka̱ ɗa̱ ka danai ɗa̱, adama na i yongo wuma m ma̱ta̱na̱, ka̱ta̱ i ciya̱ wuma wu ugaɗi punu a iɗika i na i kulyaꞋa yo okpo yu uka̱ni i ɗa̱.
005	DEU	006	001	“Na va ele ɗa wila̱ n ili i kutono n kadanshi ka na Vuzavaguɗu Ka̱shile ka̱ ɗa̱ ka danai mu m piꞋisaka ɗa̱, adama na i tono u ɗa mayin ɗe a iɗika i na yi a kuciga kupasa kulyaꞋa yo okpo yu uka̱ni i ɗa̱,
005	DEU	006	002	adama a na a̱ɗa̱ m muku n ɗa̱, nu ntsukaya n ɗa̱, i pana wovon u Vuzavaguɗu Ka̱shile ka̱ ɗa̱ a ayin a wuma u ɗa̱ dem, a̱ ubuta̱ u kuka̱na̱ wila̱ u ni n ili i kutono i na n nekei ɗa̱, adama a na wuma u ɗa̱ u geshe.
005	DEU	006	003	Adama a nannai panai a̱ɗa̱ uma a Isaraila, ka̱ta̱ i tono u ɗa mayin adama a na i ciya̱ ma̱ta̱na̱, ka̱ta̱ i yimkpa n kabunda̱i punu a iɗika i na yi m maniꞋin n tsuta̱, derere uteku tsu na Vuzavaguɗu Ka̱shile ki ishekpu i ɗa̱ ka yaꞋin uzuwakpani.
005	DEU	006	004	“Panai a̱ɗa̱ aza a Isaraila, Vuzavaguɗu Ka̱shile ka̱ tsu, a̱yi ɗa Ka̱shile ke te koci.
005	DEU	006	005	Cigai Vuzavaguɗu Ka̱shile ka̱ ɗa̱ n a̱ɗu a̱ ɗa̱, n wuma u ɗa̱ ra̱ka̱, koɓolo n utsura u ɗa̱ dem.
005	DEU	006	006	Ka̱ta̱ wila̱ u nampa u na n nekei ɗa̱ anana wo okpo a̱ a̱ɗu a̱ ɗa̱.
005	DEU	006	007	Ka̱ta̱ i piꞋisaka muku n ɗa̱ u ɗa ayin tutu, ka̱ta̱ i yaꞋansa kadanshi ku ɗa a ayin dem, ana yi ida̱shi a iꞋuwa i ɗa̱, n ayin a na yi a nwalu, n ayin a na i vaki, n ayin a na i ɗa̱nga̱i.
005	DEU	006	008	Ka̱ta̱ i shiya le e ekiye a̱ ɗa̱ n a̱ca̱n a̱ ɗa̱ okpo ɗa̱ urotu ci ili i kuciɓasa.
005	DEU	006	009	Ɗanai le a iga̱Ꞌin yi utsutsu yi iꞋuwa i ɗa̱ n utsutsu u likuci i ɗa̱.
005	DEU	006	010	“Ama ana Vuzavaguɗu Ka̱shile ka̱ ɗa̱ ka bankai ɗa̱ a iɗika i na u kucinakai ikaya i ɗa̱ Ibirahi, n Ishaku n Yakubu, an wa kuneke ɗa̱ iɗika n likuci i gbagbaꞋin i singai i na a̱ɗa̱ i maꞋin ba,
005	DEU	006	011	n iꞋuwa tukpa n ucanuku u singai, u na a̱ɗa̱ i shatangi ba, n ayinva a̱ uga̱vi a na a̱ɗa̱ i ga̱va̱i ba, n ashina a itacishi, nu nɗanga n zaitu n na a̱ɗa̱ i ca̱Ꞌi ba, ana i lyaꞋi kpamu ɗa i cuwa̱i,
005	DEU	006	012	ka̱ta̱ i yaꞋan mayin, ta lo ya kuta̱wa̱ ya cinukpa n Vuzavaguɗu, a̱yi na wu uta̱ka̱i ɗa̱ a Masar, a iɗika i tsugbashi.
005	DEU	006	013	Panai wovon u Vuzavaguɗu Ka̱shile ka̱ ɗa̱, a̱yi ɗa koci i kucikpa, n kula ku ni ku ɗa feu i kukucina.
005	DEU	006	014	Ka̱ta̱ i tono a̱ma̱li ba, a̱ma̱li a uma a na i uka̱ra̱Ꞌi n a̱ɗa̱,
005	DEU	006	015	adama a na Vuzavaguɗu Ka̱shile ka̱ ɗa̱ ka na ki koɓolo n a̱ɗa̱, Ka̱shile ke cisheꞋe kaꞋa, ta lo wupa u ni u kukula̱ a kaci ka̱ ɗa̱, ka̱ta̱ wu una ɗa̱ ra̱ka̱ a̱ ka̱tsuma̱ ka aduniyan.
005	DEU	006	016	“Ka̱ta̱ i kondo Vuzavaguɗu Ka̱shile ka̱ ɗa̱ uteku tsu na i kondoi ni a Masaha ba.
005	DEU	006	017	Mayun ɗa i tono wila̱ u na Vuzavaguɗu Ka̱shile ka̱ ɗa̱ ke nekei ɗa̱ mayin, koɓolo n ili i kutono n kadanshi ka na u tonukoi ɗa̱.
005	DEU	006	018	Ka̱ta̱ i yaꞋan kakuna ke mejege n i singai a̱ ubuta̱ u Vuzavaguɗu, adama a na i ciya̱ ma̱ta̱na̱, ka̱ta̱ i fuɗa i bana yi isa iɗika i singai i na Vuzavaguɗu u kucinakai ikaya i ɗa̱ an we neke le,
005	DEU	006	019	ka̱ta̱ u loko irala i ɗa̱ e kelime ka̱ ɗa̱, uteku tsu na u yaꞋin uzuwakpani.
005	DEU	006	020	“A kubana megeshe, ɗa baci muku n ɗa̱ me ecei ɗa̱, ‘Yiɗa̱i i zuwai ɗa e nekei ɗa̱ wila̱ n ili i kutono n kadanshi ka nampa ra̱ka̱, ka na Vuzavaguɗu Ka̱shile ka̱ tsu u danai ɗa̱ i tono?’
005	DEU	006	021	Ushuki le, a̱tsu agbashi a ɗa ci ishi a̱ ubuta̱ u FiriꞋauna a iɗika i Masar, ɗa Vuzavaguɗu wi isai tsu n tsugbayin tsu utsura u ni,
005	DEU	006	022	a̱ a̱shi a̱ tsu ɗa u yaꞋin ili i mereve n ili i gbagbaꞋin a̱ ubuta̱ wa aza a Masar, n ubuta̱ u FiriꞋauna koɓolo m kpaꞋa ku ni dem.
005	DEU	006	023	Ɗa wu uta̱ka̱i tsu a iɗika i Masar ɗa u tuka̱i tsu na, adama na u neke tsu iɗika i nampa, i na u yaꞋin uzuwakpani an wa neke ikaya i tsu.
005	DEU	006	024	Ɗaɗa Vuzavaguɗu Ka̱shile ka̱ tsu ka danai tsu tsu tono wila̱ u nampa ra̱ka̱, ka̱ta̱ tsu pana wovon u ni, adama a ugaꞋin u ka̱ci ka̱ tsu ayin tutu, n adama a na ci yongo n wuma, tsu na ka ki anana.
005	DEU	006	025	Ɗa baci ci yaꞋin mayin ɗa tsu tonoi wila̱ u nampa u Vuzavaguɗu Ka̱shile ka̱ tsu ra̱ka̱, uteku tsu na u danai tsu, wi ta̱ o kokpo ili yu usuɓi wa̱ tsu.
005	DEU	007	001	“A ayin a na baci Vuzavaguɗu Ka̱shile ka̱ ɗa̱ u tuka̱i ɗa̱ a iɗika i na ya kuꞋuwa ka̱ta̱ i lyaꞋa uka̱ni wi ɗa, wi ta̱ o kuloko uduniyan n a̱bunda̱i e kelime ka̱ ɗa̱, aza a Hitiya, aza a Girigeshiya, aza a Amoriya, n aza a KanaꞋana, n aza a Periziya, n aza a Hiviya, koɓolo n aza a Jebusiya. Ele ɗa likuci i cindere i na i laꞋi ɗa̱ utsura n ka̱bunda̱i,
005	DEU	007	002	ama ayin a na baci Vuzavaguɗu Ka̱shile ka̱ ɗa̱ ke nekei le wa̱ ɗa̱, ɗa i lyaꞋi le n kuvon, mayun ɗa yu una le ra̱ka̱, ka̱ta̱ i yaꞋan uzuwakpani n ele ba, ka̱ta̱ kpamu i pana asuvayali e le ba.
005	DEU	007	003	Ka̱ta̱ i nekpenei yolo ba, ko kpamu i neke muku mo olobo n le nkere n ɗa̱ ba, ko i ka̱sukpa̱ muku mo olobo n ɗa̱ n zuwa muku mu nkere n le ba.
005	DEU	007	004	Adama a na ta lo a kuzuwa muku n ɗa̱ m kpatala ka̱ta̱ a̱ kpa̱ɗa̱ kutono mu, o tono a̱ma̱li o yoku, nannai va ta na ɗa wa kuzuwa wupa u Vuzavaguɗu u kula̱ wa̱ ɗa̱, ka̱ta̱ ta na wu una ɗa̱ gogo lo.
005	DEU	007	005	Ama na ɗa uteku tsu na ya kuyaꞋan n ele, i la̱nga̱sa̱ atali alyuka e le, ka̱ta̱ i ɓoso atali avasa e le, ka̱ta̱ i kapa ashamkpatsu a̱ ka̱ma̱li ka Ashera ke le, ka̱ta̱ kpamu i songu a̱ma̱li a usheꞋwi e le n akina.
005	DEU	007	006	“Adama na a̱ɗa̱ uma a uzagbi a ɗa a ciɗa a Vuzavaguɗu Ka̱shile ka̱ ɗa̱. U zagba ɗa̱ ta̱ yo okpo uma a̱ ni, ili i kuzuwa i ni, a̱ ka̱tsuma̱ ka uma aduniyan dem.
005	DEU	007	007	Ba adama a na i laꞋa ta̱ aza na a buwai ka̱bunda̱i ɗa Vuzavaguɗu u zuwai ucigi u ni wa̱ ɗa̱, ɗa kpamu u zagbai ɗa̱ ba, adama a na a̱ɗa̱ ɗa i laꞋi n kenu a̱ ka̱tsuma̱ ku uduniyan,
005	DEU	007	008	ama adama a na a̱yi Vuzavaguɗu u ciga ɗa̱ ta̱, ɗa kpamu u shatangi uzuwakpani u na u kucinakai ikaya i ɗa̱, an wu utuka̱i ɗa̱ n kukiye ku utsura ku ni, ɗa u shiba̱i ɗa̱ a kpaꞋa ku ugbashi, e ekiye a FiriꞋauna mogono ma aza a Masar.
005	DEU	007	009	Adama a nannai ka̱ta̱ i yeve an Vuzavaguɗu Ka̱shile ka̱ ɗa̱, a̱yi ɗa Ka̱shile, Ka̱shile ka mayun, Ka̱shile ka na ka ci shatangu uzuwakpani n ucigi u babu kukotso wa aza na a cigai ni ɗa e remei uzuwakpani u ni, a̱ ubuta̱ u tsukaya n a̱bunda̱i,
005	DEU	007	010	ama u tsu kpa̱ɗa̱ kutakacika, ka̱ta̱ wu una aza na a iwain ni ba.
005	DEU	007	011	Adama a nannai, i yaꞋan mayin a̱ ubuta̱ u kutono kadanshi, n ili i kutono n wila̱ u na mi o kutonuko ɗa̱ anana.
005	DEU	007	012	“I zuka baci n wila̱ u nampa ɗa i tonoi u ɗa mayin, Vuzavaguɗu Ka̱shile ka̱ ɗa̱ ki ta̱ a kuzuwa uzuwakpani wu ucigi u ni n a̱ɗa̱, tsu na u kucinakai ikaya i ɗa̱,
005	DEU	007	013	wi ta̱ a kuciga ɗa̱, ka̱ta̱ u zuwaka ɗa̱ una̱singai, u zuwa ɗa̱ i yimkpa n ka̱bunda̱i, ka̱ta̱ kpamu u zuwaka muku n ɗa̱ una̱singai, n ica̱Ꞌa̱shi ya ashina i ɗa̱, n ishina i ɗa̱, m ma̱kya̱n ma savu m maniꞋin ma̱ ɗa̱, ni ndendem mu ushiga n ɗa̱ nu nlala n ɗa̱ feu, a iɗika i na u yaꞋankai ikaya i ɗa̱ uzuwakpani an wa kuneke ɗa̱.
005	DEU	007	014	Yi ta̱ o kokpo aza a una̱singai i laꞋa uma ra̱ka̱, Babu mavali ko mavuka ma̱ ɗa̱ ma na mo ko okpo madari, ko a̱ ka̱tsuma̱ ki ilikuzuwa i ɗa̱.
005	DEU	007	015	Vuzavaguɗu wi ta̱ a kukpadaka ɗa̱ mɓa̱la̱ ra̱ka̱. Wi a kutakacika ɗa̱ n icuꞋu yi mɓa̱la̱ n na i yevei a iɗika i Masar ba, ama wi ta̱ a kutakacika irala i ɗa̱ ra̱ka̱ n icuꞋu yi mɓa̱la̱ ya.
005	DEU	007	016	Ka̱ta̱ yu una uma a na Vuzavaguɗu u nekei e ekiye a̱ ɗa̱ ra̱ka̱, ko asuvayali e le ya kupana ba, ko ta na i tono a̱ma̱li e le, adama na i ta̱ o kokpo ɗa̱ maza.
005	DEU	007	017	“U gaꞋan ba i kusheshe ta̱, ‘Uma a nampa a laꞋa tsu ta̱ n ka̱bunda̱i. Nini ɗai tsa kufuɗa tso loko le?’
005	DEU	007	018	Ka̱ta̱ i pana wovon u le ba, ama i ciɓa n ili i na Vuzavaguɗu Ka̱shile ka̱ ɗa̱ ka yaꞋankai FiriꞋauna n uma a iɗika i Masar,
005	DEU	007	019	Ye ene ta̱ n a̱shi a̱ ɗa̱, ndukpa̱ m gbagbaꞋin, n urotu kakau n ili i mereve, n kukiye ku utsura ku na Vuzavaguɗu Ka̱shile ka̱ ɗa̱ ka̱ uta̱ka̱i ɗa̱ n ku ɗa. Ta feu u kuyaꞋan n uma a na yi a kupana wovon u le nannai.
005	DEU	007	020	Ko n nannai, Vuzavaguɗu Ka̱shile ka̱ ɗa̱ ki ta̱ a̱ kusuꞋuku le n atakaci a na a̱ kurikpa̱sa̱ le, ali sai aza na a buwai ɗa i usheɗeki a̱ kuwa̱i.
005	DEU	007	021	Ka̱ta̱ i pana wovon u le ba, adama a na Vuzavaguɗu Ka̱shile ka̱ ɗa̱, vuza na wi koɓolo n a̱ɗa̱ wi ta̱ n tsugbayin, a̱yi ɗa vuza na i kupana wovon.
005	DEU	007	022	Vuzavaguɗu Ka̱shile ka̱ ɗa̱ ki ta̱ o kulokoko ɗa̱ uduniyan a nampa sawu e kelime ka̱ ɗa̱. Ka̱ta̱ i dakaka uteku tsu na yu una uma a nampa makyan ku te ba, ta lo nnama n kakamba n kuyimkpa n a̱bunda̱i wa̱ ɗa̱.
005	DEU	007	023	Ama Vuzavaguɗu Ka̱shile ka̱ ɗa̱ ki ta̱ e kuneke le ekiye a̱ ɗa̱, ka̱ta̱ u zuwa le a̱ ripula̱ ali a una le.
005	DEU	007	024	Ka̱ta̱ u neke ngono n le e ekiye a̱ ɗa̱, ka̱ta̱ a̱ɗa̱ tamkpamu i takpa ula e le a̱ ka̱tsuma̱ ka aduniyan, babu vuza na wa kufuɗa kushila̱ka̱ n a̱ɗa̱, ali sai yu una le ra̱ka̱.
005	DEU	007	025	Ka̱ta̱ i songu iyoci ya̱ a̱ma̱li e le n akina, ka̱ta̱ i cikala azurufa ko azanariya e le ba, ko i ɗikaka ka̱ci ka̱ ɗa̱ a ɗa ba, ta lo a kaza ɗa̱ n i ɗa, adama a na ili yu unata i ɗa a̱ ubuta̱ u Vuzavaguɗu Ka̱shile ka̱ ɗa̱.
005	DEU	007	026	Ka̱ta̱ i ɗika ili yu unata i nanlo i bonoko a iꞋuwa i ɗa̱ ba, adama a na ka̱ta̱ yo okpo ci ili yu unata i na a̱ uta̱ka̱i kuna tsu nanlo ba, mayun ɗa i iwan i ɗa, adama a na ili ɗa i na a takpai adama a kuna.
005	DEU	008	001	“Ka̱ta̱ i yaꞋan mayin, i tono wila̱ u na mi e kuneke ɗa̱ anana, adama na i ciya̱ wuma, ka̱ta̱ i yimkpa n ka̱bunda̱i, i uwa i lyaꞋa uka̱ni wi iɗika i na Vuzavaguɗu u kucinakai ikaya i ɗa̱.
005	DEU	008	002	Ciɓai n uteku tsu na Vuzavaguɗu Ka̱shile ka̱ ɗa̱ ka guɓai ɗa̱ a uye wu nwalu e meremune a̱ ka̱tsuma̱ ka̱ a̱ya̱ amangere a nampa, adama na u goso ɗa̱ ka̱ta̱ u kondo ɗa̱ ciya̱ u yeve a̱ɗu a̱ ɗa̱, ko yi ta̱ o kutono wila̱ u ni ko yi o kutono ba.
005	DEU	008	003	U gosoi ɗa̱, ɗa u ka̱sukpa̱i ɗa̱ n kambulu, ɗa u lyaꞋatangi ɗa̱ m mana, ilikulyaꞋa i na a̱ɗa̱ ko ishekpu i ɗa̱ i yevei ba, u yaꞋin nannai adama a na i yeve n ilikulyaꞋa i ɗa koci vuma u kuyaꞋan wuma ba, ama n kadanshi dem ka na kuta̱i a̱ una̱ u Vuzavaguɗu.
005	DEU	008	004	A̱ ka̱tsuma̱ ka̱ a̱ya̱ amangere ka nwalu a nampa, ntogu n ɗa̱ mo oꞋwo ba, ene a̱ ɗa̱ feu a shitasa ba.
005	DEU	008	005	Ka̱ta̱ i cinukpa ba, Vuzavaguɗu Ka̱shile ka̱ tsu ka gbara tsu ta̱, uteku tsu na kesheku ka tsu gbara muku n ni.
005	DEU	008	006	Adama a nannai, tonoi wila̱ u Vuzavaguɗu Ka̱shile ka̱ ɗa̱ mayin, tonoi u ɗa uteku tsu na u cigai ɗa̱ i tono, ka̱ta̱ kpamu i pana wovon u ni.
005	DEU	008	007	Adama a na Vuzavaguɗu Ka̱shile ka̱ ɗa̱ ki ta̱ a̱ kutuka̱ n a̱ɗa̱ a iɗika i singai, iɗika i na yi ni nyeneke nu nka̱riki m mini, n a̱shi a̱ mini a na i e kuyene a̱ a̱ra̱Ꞌa̱ nu nsasan,
005	DEU	008	008	iɗika i na yi n alkama n itabi, n itacishi koɓolo nu nɗanga m ma̱biri, n ruman, iɗika i na yi nu nɗanga n zaitu n ishigi,
005	DEU	008	009	iɗika i na ya kulyaꞋa ilikulyaꞋa ba̱ri babu kukotso, babu i na ya kunamba, iɗika i na atali a̱ ni iyum i ɗa. Yi ta̱ a kufuɗa ya̱ ga̱va̱ iyum i shili ɗe a nsansa ma.
005	DEU	008	010	Ɗa baci i lyaꞋi ɗa i cuwa̱i, ka̱ta̱ i cikpa Vuzavaguɗu Ka̱shile ka̱ ɗa̱ adama a iɗika i singai i na u nekei ɗa̱.
005	DEU	008	011	“Ka̱ta̱ i yaꞋan mayin, ta lo ya ta̱wa̱ ya cinukpa n Vuzavaguɗu Ka̱shile ka̱ ɗa̱, ka̱ta̱ i iwan kutono kadanshi ka̱ ni n wila̱ n ili i kutono i na mi e kuneke ɗa̱ anana ba.
005	DEU	008	012	Ayin a na baci i lyaꞋi ɗa i cuwa̱i ɗa i maꞋin iꞋuwa i singai-singai, ɗa i da̱sa̱ngi punu a i ɗa,
005	DEU	008	013	ɗa baci ushiga wi ilikuzuwa i ɗa̱ nlala n anaka a yimkpai, ɗa azanariya n azurufa a̱ ɗa̱, n ili ra̱ka̱ i na yi n i ɗa i yimkpai n ka̱bunda̱i,
005	DEU	008	014	ta lo ya yaꞋan a̱ra̱ɗi ka̱ta̱ i cinukpa n Vuzavaguɗu Ka̱shile ka̱ ɗa̱ ka na ka̱ uta̱ka̱i ɗa̱ a iɗika i Masar, iɗika i tsugbashi,
005	DEU	008	015	vuza na u guɓai ɗa̱ punu e meremune ma gbayin ma̱ ka̱rikpa̱ni, a iɗika i kakuli i babu mini, tukpa n oko a gbani-gbani n adyaɓu. Ɗa u nekei ɗa̱ mini a katali ku ugbami,
005	DEU	008	016	Ɗa u nekei ɗa̱ mana i lyaꞋi e meremune, ili na ikaya i ɗa̱ i saꞋwai kuyeve ba, adama na u goso ɗa̱ ka̱ta̱ u kondo ɗa̱, ciya̱ a̱ kuta̱wa̱ ukocishi, u gaꞋan ɗa̱.
005	DEU	008	017	Ka̱ta̱ i ta̱wa̱ i sheshe i dana, ‘N ugboji u va̱ u ɗa koɓolo n utsura we ekiye u va̱, ɗaɗa n ciya̱i uciyi u nampa.’
005	DEU	008	018	Ama ka̱ta̱ i ciɓa n Vuzavaguɗu Ka̱shile ka̱ ɗa̱, adama na a̱yi ɗa vuza na u nekei ɗa̱ utsura u kuciya̱ uciyi, uteku tsu nampa, ɗa u shatangi uzuwakpani u na u kucinakai ikaya i ɗa̱, tsu na ka ki anana.
005	DEU	008	019	Ɗa baci ali ɗa i cinukpai n Vuzavaguɗu Ka̱shile ka̱ ɗa̱, ɗa i tonoi a̱ma̱li o yoku ali i kuɗa̱ngi ɗa i cikpai le, to anana n dana ɗa̱ mayun i ta̱ a ku una ɗa̱.
005	DEU	008	020	Uteku tsu uduniyan a na Vuzavaguɗu wu unai e kelime ka̱ ɗa̱, nannai ɗa a̱ɗa̱ feu a kuna ɗa̱ adama na a iwan ta̱ kutono wila̱ u Vuzavaguɗu Ka̱shile ka̱ ɗa̱.
005	DEU	009	001	“Panai a̱ɗa̱ uma a Isaraila. Anana yi ta̱ an ya pasa Kuyene ku Urudu, adama na i bana ka̱ta̱ i uwa yi isa iɗika ya aza na a laꞋi ɗa̱ ka̱bunda̱i n utsura. Aza na i n likuci i gbagbaꞋin ni nshilya n na n gaɗukpai zuva a kubana.
005	DEU	009	002	Uma a i ta̱ n utsura n ugaɗi, kumaci ka aza a Anaki a na i yevei, i tsu pana arabali e le kpamu a kudana, ‘Yayi wa kufuɗa kushilika̱ n uma a Anaki?’
005	DEU	009	003	Ama anana i yeve, an Vuzavaguɗu Ka̱shile ka̱ ɗa̱ ki ta̱ a kupasa kelime ka̱ ɗa̱ tsu melentsu ma akina a munuka. Ka̱ta̱ u laꞋa utsura u le ka̱ta̱ wu una le, ka̱ta̱ a̱ɗa̱ i fuɗa i loko le ali yu una le gogo lo, uteku tsu na Vuzavaguɗu u yaꞋankai ɗa̱ uzuwakpani.
005	DEU	009	004	“Ayin a na baci Vuzavaguɗu Ka̱shile ka̱ ɗa̱ ko lokoi le kelime ka̱ ɗa̱, ka̱ta̱ i sheshe n a̱ɗu a̱ ɗa̱ i dana, ‘Ai adama a usuɓi u tsu u ɗa Vuzavaguɗu u ta̱wa̱i n a̱tsu ci lyaꞋa uka̱ni wi iɗika i nampa ba.’ A̱Ꞌa̱, ba ta nannai ba, ama adama a ka gbani-gbani ka uma a nampa ka ɗaɗa Vuzavaguɗu wi o kuloko uma a̱ a̱shi a̱ ɗa̱.
005	DEU	009	005	Ba adama a usuɓi u ɗa̱ ko kasingai ka̱ ɗa̱ ɗa u zuwai yi a kubana kulyaꞋa uka̱ni a̱ likuci i le ya ba. Ama adama a kawuya ku uduniyan u nampa, ɗa Vuzavaguɗu Ka̱shile ka̱ ɗa̱ ki o kuloko le e kelime ka̱ ɗa̱, u ciya̱ u shatangu uzuwakpani wa akucina u na u yaꞋankai ishekpu i ɗa̱, Ibirahi, n Ishaku, n Yakubu.
005	DEU	009	006	Ka̱ta̱ i yeve, a na ba adama a usuɓi u ɗa̱ u ɗa Vuzavaguɗu Ka̱shile ka̱ ɗa̱ ki e kuneke ɗa̱ iɗika i singai i nampa ya adama na i lyaꞋa uka̱ni wi ɗa ba, adama a na a̱ɗa̱ uma a ugbamukaci a ɗa yi.
005	DEU	009	007	“Ciɓai, ka̱ta̱ i cinukpa ba, n tsu na a̱ɗa̱ i zuwai Vuzavaguɗu Ka̱shile ka̱ ɗa̱ wupa e meremune. Ali a kanna ka na i ka̱sukpa̱i iɗika i Masar ali i yawai na, i ka̱na̱ ta̱ kuyaꞋanka Vuzavaguɗu ugbamukaci.
005	DEU	009	008	Ali a Horebu i la̱nga̱sa̱ ta̱ Vuzavaguɗu ka̱ɗu ali ɗa u na̱mgba̱i ka̱tsuma̱ uteku tsu na wa ciga kuna ɗa̱.
005	DEU	009	009	Ana n kumbai gaɗi vu kusan adama a na mi isa nshemberu ma atali mu uzuwakpani u na Vuzavaguɗu u yaꞋin n a̱ɗa̱, n shamgbai a kusan ali ayin amangere kanna n kayin dem, n lyaꞋa ilikulyaꞋa ba ko n soꞋo mini.
005	DEU	009	010	Vuzavaguɗu u nekei mu nshemberu ma atali n re n na mu uɗani n kukiye ku ni. A nshemberu ma, kadanshi ra̱ka̱ ka na u tonukoi ɗa̱ ɗe a kusan e mere ma akina, a kanna ka na uma o ɓolongi.
005	DEU	009	011	A kanna ku ukocishi ka ayin amangere kanna n kayin dem, ɗa Vuzavaguɗu u nekei mu nshemberu ma atali n re ma, nshemberu ma atali mu uzuwakpani.
005	DEU	009	012	Ɗa Vuzavaguɗu u danai mu, ‘Ɗa̱nga̱, vu yaꞋan moloko vu cipa̱ a iɗika a kusan ka, adama a na uma a̱ nu a na vu uta̱ka̱i a iɗika i Masar ya a yaꞋan ta̱ ili yu unata, ɗa a̱ ka̱sukpa̱i uye gogo lo, a̱ ka̱sukpa̱i wila̱ u na n tonukoi le, a yaꞋanka ta̱ ka̱ci ke le ka̱ma̱li.’
005	DEU	009	013	“Ɗa Vuzavaguɗu u danai mu kpamu, ‘Mpa me ene ta̱ uma a nampa, uma a aza a ugbamukaci a ɗa.
005	DEU	009	014	Ka̱ta̱ vu sa̱nka̱ mu ba. Mpa mi ta̱ a kuna le ra̱ka̱, uteku tsu na babu vuza na wa kudoku wa ciɓa n ula e le punu a aduniyan. Ka̱ta̱ n zuwa wu vo okpo uduniyan u na wi n ka̱bunda̱i n utsura u na u laꞋi le.’
005	DEU	009	015	“Ɗa m kpatalai ɗa n cipa̱i a ɗaka vu kusan ka, ni nlentsu ma akina lo a kutasa a kusan a̱ ubuta̱ dem, mpa uremi ni nshemberu ma atali n re mu wila̱ kupa n na u ɗanai va e ekiye a̱ va̱.
005	DEU	009	016	Ana n la̱na̱i, ɗa me enei uteku tsu na i yaꞋankai Vuzavaguɗu Ka̱shile ka̱ ɗa̱ unushi, i yaꞋanka ta̱ ka̱ci ka̱ ɗa̱ ka̱ma̱li ki iyoci i kobomburon. I kpatala ta̱ gogoꞋo i ka̱sukpa̱i uye u na Vuzavaguɗu u yotsongi ɗa̱ i tono.
005	DEU	009	017	Ɗa n ɗikai nshemberu ma atali n re n wila̱ ma, ɗa m ɓasangi n ɗa a iɗika, ɗa m ɓosoi miri-miri a̱ɗa̱ e kene.
005	DEU	009	018	Ɗaɗa kpamu n vaki ma̱kpa̱ɓa̱ e kelime ka Vuzavaguɗu ayin amangere kanna n kayin dem, n lyaꞋa ilikulya ba ko ta na n soꞋo mini, uteku tsu na n yaꞋin n ugiti. N yaꞋan ta̱ nannai adama na i nusaka ta̱ Ka̱shile ɗa i zuwai ni wupa.
005	DEU	009	019	Ɗa m panai wovon u wupa n una̱mgbuka̱tsuma̱ u Vuzavaguɗu, adama na u yaꞋan ta̱ wupa n a̱ɗa̱ ka̱u u na u yawai kuna ɗa̱. Ama ɗa u doku u panakai mu.
005	DEU	009	020	Ɗa Vuzavaguɗu kpamu u yaꞋin wupa n Haruna ka̱u ali u cigai kuna yi. Ama ɗa n yaꞋin kavasa adama a̱ ni feu.
005	DEU	009	021	Ɗa n ɗikai ili yu unushi i na i yaꞋin va, ɗaɗa ka̱ma̱li ke medendem ka na i yaꞋin, ɗa n songi kaꞋa akina, mi iruwai kaꞋa m bonokoi kaꞋa tsu kubuta̱, ɗa n va̱ma̱i e kuyene ku na kuta̱i a kusan.
005	DEU	009	022	“Ɗa a̱ɗa̱ kpamu i zuwai Vuzavaguɗu u yaꞋan wupa adama ili i na i yaꞋin a iɗika i Tebira, m Masaha, n Kiburotu-hatava.
005	DEU	009	023	A ayin a na Vuzavaguɗu u lokoi ɗa̱ a iɗika i Kadeshi-baniyan, u dana ɗa̱ ta̱, ‘Gaɗukpai a kubana, ka̱ta̱ yi isa iɗika i na mi a kuciga me neke ɗa̱.’ Ama ɗa i yaꞋankai ni ugbamukaci. I kpa̱ɗa̱i ku ushuku n a̱yi, kpamu i tono kadanshi ka̱ ni ba.
005	DEU	009	024	Yi ta̱ a kuyaꞋansaka Vuzavaguɗu ugbamukaci ali n ayin a na n yevei ɗa̱.
005	DEU	009	025	“Ɗaɗa n vaki ma̱kpa̱ɓa̱ e kelime ka Vuzavaguɗu ali ayin amangere kanna n kayin a nanlo dem, adama na Vuzavaguɗu u dana ta̱ wi ta̱ a kuna ɗa̱.
005	DEU	009	026	Ɗa n vasai u Vuzavaguɗu n danai, ‘Vuzavaguɗu MalaꞋimili, ka̱ta̱ vu una uma a̱ nu ba, aza a uka̱ni a̱ nu a na vu shiba̱i n utsura u gbayin u nu ɗa vu uta̱ka̱i le n kukiye ku utsura ku nu a iɗika i Masar.
005	DEU	009	027	Ciɓa n agbashi a̱ nu Ibirahi, n Ishaku, n Yakubu. Ka̱ta̱ vu keɓece n ugbamukaci u uma a nampa ko asuvawuya e le n unushi u le ba.
005	DEU	009	028	Ta baci nannai ba, uma a iɗika i na vu uta̱ka̱i tsu we le i ta̱ a kudana, “Adama a na Vuzavaguɗu u fuɗa u banka le a iɗika i na u yaꞋankai le uzuwakpani ba, u iwan le ta̱ ɗa wu uta̱ka̱i le adama a na wu una le e meremune.”
005	DEU	009	029	Ama ele uma a̱ nu a ɗa, aza a uka̱ni a̱ nu, a na vu uta̱ka̱i n utsura u gbayin u nu, n kukiye ku utsura ku nu.’
005	DEU	010	001	“A ayin a nanlo ɗa Vuzavaguɗu u danai mu, ‘SheꞋwe nshemberu ma atali n re uteku tsu cau, yeve vu ta̱wa̱ gaɗi wa̱ va̱ na a kusan. Ka̱ta̱ vi yaꞋan akpati vu maɗanga.
005	DEU	010	002	Mpa mi ta̱ a kuɗana a nshemberu ma atali ma, iɗani i na n ɗanai a nshemberu mu ugiti ɗa vu ɓosoi. Ka̱ta̱ vu uka le asuvu a akpati va.’
005	DEU	010	003	Ɗa n sheꞋwei akpati va, n sheꞋwei vu ɗa m maɗanga ma akashiya. Ɗa n sheꞋwei nshemberu ma atali n re tsu ugiti, ɗa n kumbai kusan ka nu nshemberu ma atali n re ma e ekiye a̱ va̱.
005	DEU	010	004	Ɗa Vuzavaguɗu u doku u ɗanai a nshemberu ma atali ma tsu na u ɗanai cau va. Ele ɗa wila̱ kupa u na u tonukoi ɗa̱ ɗe a kusan e mere ma akina, a kanna ka na uma o ɓolongi a̱ kumi ku kusan. Ɗa Vuzavaguɗu u nekei mu ele.
005	DEU	010	005	Ɗa m kpatalai n cipa̱i a kusan. Ɗa n zuwai nshemberu ma atali ma a akpati vu na n sheꞋwei va, uteku tsu na Vuzavaguɗu u danai mu. Kpamu i ta̱ ɗe uzuwi ali n anana.”
005	DEU	010	006	Ɗa aza a Isaraila a̱ ka̱na̱i uye uta̱i a̱ ubuta̱ wa ayinva a aza a Bene-jakan a kubana a Mosera. Ta ɗe Haruna u kuwa̱i ɗa a̱ ciɗa̱ngi ni, ɗa kolobo ka̱ ni Eliyaza wo okpoi ganu vu gbayin a̱ una̱ u ni.
005	DEU	010	007	Ali ɗe ɗa a banai a Gudogoda ɗa a lazai a kubana a Jotubata a iɗika i na yi ni nyeneke.
005	DEU	010	008	A ayin a nanlo Vuzavaguɗu u zagba ta̱ aza e Levi adama a na okpo aza na a kuɗika akpati vu uzuwakpani u Vuzavaguɗu, ka̱ta̱ a shamgba e kelime ka̱ ni a yaꞋanka yi ulinga, ka̱ta̱ kpamu a zuwaka uma una̱singai n kula ku ni, uteku tsu na ka ki ali n gogo na.
005	DEU	010	009	I ɗaɗa i zuwai, ele aza e Levi i n upecu ko ili yu uka̱ni a̱ ka̱tsuma̱ ka aza e le ba. Vuzavaguɗu ɗa ili yu uka̱ni i le, uteku tsu na Vuzavaguɗu Ka̱shile ka̱ ɗa̱ ko tonukoi le.
005	DEU	010	010	“Ɗa n da̱sa̱ngi ɗe a kusan ka ali ayin amangere kanna n kayin dem, uteku tsu na n yaꞋin n ugiti. Ɗa Vuzavaguɗu wu ushuki kavasa ka̱ va̱ a ayin a nanlo kpamu. Ucigi u ni u ɗa wu una ɗa̱ ba.
005	DEU	010	011	Ɗa Vuzavaguɗu u danai mu, ‘Wala vu bana vu guɓa uma, adama a na a̱ ciya̱ a bana ka̱ta̱ a lyaꞋa uka̱ni wi iɗika i na n kucinai kuneke ikaya i le.’”
005	DEU	010	012	“Gogo na a̱ɗa̱ uma a Isaraila, yiɗa̱i Vuzavaguɗu Ka̱shile ka̱ ɗa̱ ka cigai wa̱ ɗa̱? U ciga ta̱ i pana wovon u ni, i yaꞋan nwalu a uye u ni, ka̱ta̱ i ciga yi, i cikpa yi n a̱ɗu a̱ ɗa̱ ra̱ka̱ n wuma u ɗa̱ ra̱ka̱ feu.
005	DEU	010	013	Ka̱ta̱ kpamu i tono wila̱ n ili i kutono i Vuzavaguɗu i na mpa mi e kuneke ɗa̱ anana, adama a ugaꞋin u ɗa̱.
005	DEU	010	014	La̱na̱i, na ɗe gaɗi vu zuva ka̱u n iɗika, n ili i na yi punu dem i Vuzavaguɗu Ka̱shile ka̱ ɗa̱ i ɗa.
005	DEU	010	015	N nannai dem Vuzavaguɗu u ciga ta̱ ikaya i ɗa̱, ɗa u zagbai kumaci ku le ka̱ca̱pa̱ ke le, a̱ ka̱tsuma̱ ku uduniyan u na u buwai dem, tsu na ka ki ali anana.
005	DEU	010	016	Adama a nannai, tonoi Vuzavaguɗu ka̱ta̱ i ka̱sukpa̱ ugbamukaci.
005	DEU	010	017	Adama a na Vuzavaguɗu Ka̱shile ka̱ ɗa̱, a̱yi ɗa Ka̱shile ka̱ a̱ma̱li, n Vuzagbayin va aza a gbagbaꞋin n Ka̱shile ka gbayin, n utsura, n ili i wovon, wi n kazagba ba, kpamu u tsu ciga kalyaꞋa ba.
005	DEU	010	018	U tsu shamkpa ta̱ mkpaꞋan n agapa a̱ a̱ma̱ci dem. U tsu ciga ta̱ komoci, ka̱ta̱ u neke yi ilikulyaꞋa n akashi.
005	DEU	010	019	A̱ɗa̱ feu cigai aza na i omoci, adama a na a̱ɗa̱ feu omoci a ɗa yi ishi a iɗika i Masar.
005	DEU	010	020	Panai wovon u Vuzavaguɗu Ka̱shile ka̱ ɗa̱. Ka̱ta̱ i cikpa yi, i gbaga yi mayin, n kula ku ni ku ɗa ya kuyaꞋan akucina.
005	DEU	010	021	Cikpai ni, a̱yi ɗa Ka̱shile ka̱ ɗa̱, vuza na u yawai i cikpa, a̱yi na u yaꞋin ili i mereve i na ye enei n a̱shi a̱ ɗa̱.
005	DEU	010	022	Ikaya i ɗa̱ aza a na a banai a iɗika i Masar, ele ɗa uma amangatatsu n kupa koci, ama gogo na Vuzavaguɗu Ka̱shile ka̱ ɗa̱ ka zuwa ɗa̱ ta̱ yo okpoi n ka̱bunda̱i uteku tsa azangata a gaɗi.”
005	DEU	011	001	“Cigai Vuzavaguɗu Ka̱shile ka̱ ɗa̱, ka̱ta̱ i yaꞋan ili i na u cigai, i tono wila̱ u ni n ili i kutono, n kadanshi ka̱ ni ayin tutu.
005	DEU	011	002	Ciɓai anana, a na muku n ɗa̱ n ɗa me enei ko a̱ ciya̱i ugbari u Vuzavaguɗu Ka̱shile ka̱ ɗa̱ ba, ama a̱ɗa̱ ɗa n ka̱ci ka̱ ɗa̱ ye enei tsugbayin ci ni, n utsura u ni, koɓolo nu uɓa̱nki,
005	DEU	011	003	n urotu wi ili i gbagbaꞋin i na u yaꞋin a Masar u FiriꞋauna mogono ma Masar n iɗika i ni ra̱ka̱,
005	DEU	011	004	n i na u yaꞋankai osoji aza a Masar, n odoku e le n ekeke o odoku e le feu. Koɓolo n tsu na kpamu u zuwai mini ma mala ma shili ma lyaꞋi le ra̱ka̱ a ayin a na i a kuguva ɗa̱, n uteku tsu na Vuzavaguɗu wu unai le ra̱ka̱.
005	DEU	011	005	Muku n ɗa̱ me ene i na u yaꞋankai ɗa̱ ɗe e meremune ba, ali i yawai punu a̱ ubuta̱ u nampa,
005	DEU	011	006	n i na u yaꞋin n Datan koɓolo n Abiram, olobo a Eliyabu kumaci ka aza a Ruben. Tsu na iɗika i ɓa̱yuwa̱i una̱ a̱ a̱shi a aza a Isaraila ɗa i soɗongi le koɓolo m muku n le n a̱pa̱m e le n ili i wuma i na yi i le dem.
005	DEU	011	007	Ama a̱shi a̱ ɗa̱ a ɗa e enei ili i gbagbaꞋin i na Vuzavaguɗu u yaꞋin ra̱ka̱.
005	DEU	011	008	“Adama a nannai, tonoi wila̱ ra̱ka̱ u na mi e kuneke ɗa̱ anana, adama a na i ciya̱ utsura u na ya kufuɗa ya bana ka̱ta̱ yi isa uka̱ni wi iɗika i na yi a kuciga ya pasa Urudu ka̱ta̱ yi isa,
005	DEU	011	009	adama a na kpamu wuma u ɗa̱ u geshe ɗe a iɗika i na Vuzavaguɗu u kucinakai ikaya i ɗa̱ an wa neke le koɓolo nu ntsukaya n le, iɗika i na yi m maniꞋin n tsuta̱.
005	DEU	011	010	Iɗika i na yi a kuciga ya bana ka̱ta̱ i uwa yi isa, i ɗa yi ci iɗika i Masar a̱ ubuta̱ u na yu uta̱i ba, ubuta̱ u na i ci yaꞋan vica̱Ꞌa̱ ka̱ta̱ i tsungu mini n ka̱ci ka̱ ɗa̱ tsu ubuta̱ wi ishuwan.
005	DEU	011	011	Ama iɗika i na yi a kuciga kupasa ka̱ta̱ yi isa uka̱ni wi ɗa, iɗika i ɗa i na yi nu nsansa koɓolo n a̱ra̱Ꞌa̱ a na a tsu shamgba m mini ma̱ Ka̱shile.
005	DEU	011	012	Iɗika i ɗa i na Vuzavaguɗu Ka̱shile ka̱ ɗa̱ wi a̱ kula̱na̱, a̱shi a̱ ni i ta̱ a iɗika ya, ili i na i ɗikai a̱ ugiti u ka̱ya̱ ali a kubana a ukoci u ka̱ya̱ wa.
005	DEU	011	013	“Adama a nannai, ɗa baci i tonoi wila̱ u na mi e kuneke ɗa̱ anana mayin, ɗaɗa i ciga Vuzavaguɗu Ka̱shile ka̱ ɗa̱, ka̱ta̱ i tono yi n a̱ɗu a̱ ɗa̱ n wuma u ɗa̱ dem,
005	DEU	011	014	tsu nampa mi ta̱ o kuyoꞋoko ɗa̱ mini a iɗika i ɗa̱ a ayin a̱ ni, ayin a̱ lyushi m kpandari dem, adama a na i ciya̱ i ɓolongu ishina i ɗa̱ m ma̱kya̱n ma savu m maniꞋin.
005	DEU	011	015	Vuzavaguɗu wi ta̱ a kuzuwa mita̱ mu uta̱ a̱ a̱pula̱ka̱ a̱ ɗa̱ adama a ilikuzuwa i ɗa̱. Ka̱ta̱ i lyaꞋa ali i cuwa̱.
005	DEU	011	016	YaꞋin mayin, ta lo ya̱ ciya̱ mali ma na i kpatala ka̱ta̱ i tono a̱ma̱li o yoku, ali i cikpa le.
005	DEU	011	017	Ta lo Vuzavaguɗu wa yaꞋan wupa n a̱ɗa̱, ali u kpanduku gaɗi u kpa̱ɗa̱ kuyoꞋo mini, ka̱ta̱ iɗika i kpa̱ɗa̱ kumatsa ili, gogo lo ka̱ta̱ a̱ɗa̱ i kuwa̱ ɗe a iɗika i singai i na Vuzavaguɗu u nekei ɗa̱.
005	DEU	011	018	“Zuwai kadanshi ka̱ va̱ ka nampa a̱ a̱ɗu a̱ ɗa̱ n wuma u ɗa̱, shiyai kaꞋa ko okpo tsu urotu e ekiye, ka̱ta̱ i paɗa kaꞋa a̱ a̱ca̱n a̱ ɗa̱.
005	DEU	011	019	PiꞋisakai muku n ɗa̱ kaꞋa, dansai kaꞋa yi baci ida̱shi a kpaꞋa dem, n ayin a na yi a nwalu a uye, n ayin a na i vaki n ayin a na i ɗa̱nga̱i.
005	DEU	011	020	Ɗanai le a iga̱Ꞌin yu utsutsu wi iꞋuwa i ɗa̱ n utsutsu u likuci u ɗa̱,
005	DEU	011	021	adama a na a̱ɗa̱ m muku n ɗa̱ i geshe n ida̱shi ɗe a iɗika i na Vuzavaguɗu u kucinai an wa neke ikaya i ɗa̱, ali gaɗi wi baci de zuva n iɗika.
005	DEU	011	022	Ali ɗa baci de i tonoi wila̱ u nampa ra̱ka̱ mayin u na mi e kuneke ɗa̱ adama a na i tono, ɗaɗa i ciga Vuzavaguɗu Ka̱shile ka̱ ɗa̱, ka̱ta̱ i yaꞋan nwalu a uye u ni, ka̱ta̱ i gbaga yi mayin,
005	DEU	011	023	ka̱ta̱ Vuzavaguɗu u loko uduniyan a na wi kelime ka̱ ɗa̱ na dem, ka̱ta̱ a̱ɗa̱ feu i loko uduniyan u na u laꞋi ɗa̱ utsura n ka̱bunda̱i.
005	DEU	011	024	Ubuta̱ u na dem i dasai n ene a̱ ɗa̱, wo okpo ta̱ u ɗa̱. Ka̱bunda̱i ki iɗika ka̱ ɗa̱ ki ta̱ a̱ kugita̱ ɗe e meremune ali a kubana a Lebano, ka̱ta̱ u bono a uɓon u kuyene ku Yufiretu a kasana ka Mala me Mere ma na mi indai ka̱livi.
005	DEU	011	025	Babu vuza n na wa kufuɗa kushilika̱ n a̱ɗa̱. Vuzavaguɗu Ka̱shile ka̱ ɗa̱ ki ta̱ a kuzuwa uma a iɗika i na de dem i banai a pana wovon u ɗa̱, tsu na u yaꞋankai ɗa̱ uzuwakpani.
005	DEU	011	026	“La̱na̱i, anana mi ta̱ a kuzuwaka ɗa̱ kazagba ku una̱singai n una̱ u wuya,
005	DEU	011	027	yi ta̱ a̱ kuciya̱ una̱singai, i tono baci wila̱ u Vuzavaguɗu Ka̱shile ka̱ ɗa̱ u na mi e kuneke ɗa̱ anana,
005	DEU	011	028	yi ta̱ o kokpo aza a una̱ u wuya i kpa̱ɗa̱ baci kutono wila̱ u Vuzavaguɗu Ka̱shile ka̱ ɗa̱, i ka̱sukpa̱i uye n kadanshi ka na mi e kuneke ɗa̱ anana, ɗa i bonoi i tonoi a̱ma̱li o yoku a na i yevei ba.
005	DEU	011	029	Ayin a na baci Vuzavaguɗu Ka̱shile ka̱ ɗa̱ ka̱ tuka̱i ɗa̱ a iɗika i na yi a kuciga ya uwa ka̱ta̱ yi isa, sai i sala una̱singai u nanlo a kusan ku gbayin ku Garizim, ka̱ta̱ kpamu i sala una̱ u wuya u nanlo a kusan ku Ebalu.
005	DEU	011	030	Tsu na i yevei, nsansa n nampa ma mi ta̱ a upashi u Urudu, n ka̱livi ku uye ka a kubana a̱ ubuta̱ u na kanna ka̱ ci yikpa̱, ɗevu nu nɗanga m gbagbaꞋin m More, a iɗika ya aza a KanaꞋana a nanlo a na i ida̱shi a iɗika i Araba, n upashi u na wi a kinda Giliga.
005	DEU	011	031	Adama a na yi ta̱ ɗevu an ya pasa Kuyene ku Urudu, ka̱ta̱ i uwa i ciya̱ yi isa iɗika ya, i na Vuzavaguɗu Ka̱shile ka̱ ɗa̱ ke nekei ɗa̱. Ayin a na baci yi isai i ɗa kpamu ɗa yi ida̱shi punu a i ɗa,
005	DEU	011	032	ka̱ta̱ i yeve, i tono wila̱ n ili i kutono ra̱ka̱ i na mi e kuneke ɗa̱ anana.”
005	DEU	012	001	“Na ɗa wila̱ n ili i kutono i na yo kutono mayin, punu a iɗika i na Vuzavaguɗu Ka̱shile ki ikaya i ɗa̱ ke nekei ɗa̱ i lyaꞋa uka̱ni wi ɗa, i da̱sa̱ngu punu a i ɗa ali uteku u wuma u ɗa̱ aduniyan.
005	DEU	012	002	I la̱nga̱sa̱ ubuta̱ dem u na uduniyan u na i kuloko a ci cikpa a̱ma̱li e le, a nsasan n na n kumgbai n aginda dem, koɓolo n ɗaka vu nɗanga ma̱ a̱vuku ka̱u n na mi n ka̱yimbi.
005	DEU	012	003	Fa̱da̱i atali alyuka e le, ka̱ta̱ i ɓoso atali avasa e le, i songu ashamkpatsu a Ashera n akina. Ka̱ta̱ kpamu i kapa a̱ma̱li e le, i takpa ula e le a̱ ubuta̱ wa.
005	DEU	012	004	Ka̱ta̱ i cikpa Vuzavaguɗu Ka̱shile ka̱ ɗa̱ tsu na a ci cikpa a̱ma̱li e le ba.
005	DEU	012	005	Ama i la̱nsa̱ ubuta̱ u na Vuzavaguɗu Ka̱shile ka̱ ɗa̱ ka kuzagba a̱ ka̱tsuma̱ ka kumaci ka̱ ɗa̱ dem, adama a na u zuwa Kula ku ni ka̱ta̱ wo okpo ubuta̱ wi ida̱shi i ni, ta ɗe ya kubana,
005	DEU	012	006	ta ɗe ya kubanka n kuneꞋe ku kusongu ku ɗa̱ n alyuka, ili i te a̱ ka̱tsuma̱ ka kupa i ɗa̱ n kuneꞋe ku makara adama na i shatangu akucina a na i yaꞋin n kuneꞋe ku ucigi u ka̱ɗu, n kuneꞋe adama a̱ muku mu ugiti mi ili i kuzuwa ya anaka, nkyon nu nraɗika n ɗa̱.
005	DEU	012	007	E kelime ka Vuzavaguɗu Ka̱shile ka̱ ɗa̱, avu n aza a kpaꞋa a̱ nu a ɗa ya kutakuma i ɗa n i yaꞋin ma̱za̱nga̱ adama a ili i na i saꞋwai n ekiye a̱ ɗa̱, adama a na Vuzavaguɗu Ka̱shile ka̱ ɗa̱ ka zuwaka ɗa̱ ta̱ una̱singai.
005	DEU	012	008	“Ka̱ta̱ i yaꞋan tsu na ci yaꞋin a̱ ubuta̱ u nampa anana ba, yaba dem a kuyaꞋan tsu na u gaꞋin ni,
005	DEU	012	009	an wo okpoi ka̱ta̱ i yawa a̱ ubuta̱ u kuvuka ba, n ubuta̱ wu uka̱ni u na Vuzavaguɗu Ka̱shile ka̱ ɗa̱ ki e kuneke ɗa̱.
005	DEU	012	010	Ama yi ta̱ a kupasa Urudu ka̱ta̱ i da̱sa̱ngu a iɗika i na Vuzavaguɗu Ka̱shile ka̱ ɗa̱ ki e kuneke ɗa̱ uka̱ni, a̱yi kpamu wi ta̱ e kuneke ɗa̱ wuvuki a̱ ubuta̱ wi irala i ɗa̱ i na yi akambu a̱ ɗa̱ ra̱ka̱, adama a na i da̱sa̱ngu m ma̱ta̱na̱.
005	DEU	012	011	Ka̱ta̱ i banka n ili dem i na n tonukoi ɗa̱ i tuka̱ a̱ ubuta̱ u na Vuzavaguɗu Ka̱shile ka̱ ɗa̱ ka zagbai, adama a na i cikpa yi n Kula ku ni. Ili i ɗaɗa, kuneꞋe ku kusongu ku ɗa̱ n alyuka, koɓolo n i te a̱ ka̱tsuma̱ ka kupa i ɗa̱, n kuneꞋe ku makara ku ɗa̱, n kuneꞋe ku ucigi u ka̱ɗu ku na i yaꞋin akucina i kuneke Vuzavaguɗu.
005	DEU	012	012	Ta ɗe ya kuyaꞋan ma̱za̱nga̱ e kelime ka Vuzavaguɗu Ka̱shile ka̱ ɗa̱, a̱ɗa̱ m muku mo olobo ni nkere n ɗa̱, n agbashi a̱ ɗa̱ ali n a̱ma̱ci, koɓolo n aza e Levi aza na i punu ida̱shi a iɗika i ɗa̱, aza na i n upecu ko ili yu uka̱ni koɓolo n a̱ɗa̱ ba.
005	DEU	012	013	YaꞋin mayin, ka̱ta̱ i neke kuneꞋe ku kusongu ku ɗa̱ a̱ ubuta̱ dem ba.
005	DEU	012	014	Nekei ku ɗa koci a̱ ubuta̱ u na Vuzavaguɗu wi a kuzagbaka ɗa̱ a̱ ka̱tsuma̱ ki iɗika i kumaci ku ɗa̱, ta ɗe ya kuyaꞋan i na dem n tonukoi ɗa̱ i yaꞋan.
005	DEU	012	015	“Ama yi ta̱ a kufuɗa kukiɗa nnama n ɗa̱ i takuma a̱ likuci i na baci de yi a makyan ma na baci i cikalai. Yi ta̱ kufuɗa ya takuma n a̱bunda̱i tsu na Vuzavaguɗu u nekei ɗa̱ una̱singai. Vuma ciɗa ko vuza vu unata wi ta̱ a kufuɗa kutakuma, uteku tsu na a tsu takuma inyama i mereꞋen ko mesheun.
005	DEU	012	016	Ama ka̱ta̱ i takuma mapasa ba, va̱ma̱i n ɗa a iɗika tsu mini.
005	DEU	012	017	A̱ likuci i ɗa̱ ka̱ta̱ i lyaꞋa ili i te a̱ ka̱tsuma ka kupa ki ishina i ɗa̱ m ma̱kya̱n ma savu, m maniꞋin, n ili yu ugiti yi ili i kuzuwa i ɗa̱ ba, nkyon n nraɗika ko anaka, ko kpamu ili de dem i na vu kucinai an va kuneke, ko kuneꞋe ku ucigi wa̱ a̱ɗu a̱ ɗa̱, ko kuneꞋe ku makara.
005	DEU	012	018	Ama yi ta̱ a kulyaꞋa ili i nampa dem e kelime ka Vuzavaguɗu Ka̱shile ka̱ ɗa̱ a̱ ubuta̱ u na u kuzagba, a̱ɗa̱ m muku n ɗa̱ olobo ni nkere, koɓolo n agbashi a̱ ɗa̱ ali n a̱ma̱ci, n aza e Levi a na i punu ida̱shi a̱ likuci i ɗa̱. Ka̱ta̱ i ka̱na̱ ma̱za̱nga̱ e kelime ka Vuzavaguɗu Ka̱shile ka̱ ɗa̱ koɓolo n i na ra̱ka̱ i yaꞋin n ekiye a̱ ɗa̱.
005	DEU	012	019	Ama i yaꞋan mayin, adama a na ka̱ta̱ i cinukpa n aza e Levi ba, yi baci de ida̱shi a iɗika i ɗa̱.
005	DEU	012	020	“A ayin na baci Vuzavaguɗu Ka̱shile ka̱ ɗa̱ ko doki ka̱bunda̱i ki iɗika i ɗa̱, uteku tsu na u yaꞋankai ɗa̱ uzuwakpani, ɗa kpamu yi n kutsa̱n ki inyama ɗa i danai, ‘Mi ta̱ a kutakuma inyama.’ To yi ta̱ a kufuɗa ya takuma ka̱bunda̱i ki inyama ka na i cigai.
005	DEU	012	021	Ɗa baci ubuta̱ u na Vuzavaguɗu Ka̱shile ka̱ ɗa̱ ka zagbai an wa zuwa Kula ku ni u yaꞋan ɗa̱ ta̱ daꞋin n a̱bunda̱i, to yi ta̱ a kufuɗa ya kiɗa vicuꞋu vu manama dem uteku tsu na n tonukoi ɗa̱, ko punu a̱ ka̱tsuma̱ ku ushiga wa anaka, ko wu nkyon, ko wu nraɗika, ele na Vuzavaguɗu u nekei ɗa̱. Yi ta̱ a kufuɗa ya takuma i ɗa uteku tsu na i cigai a̱ ubuta̱ wi ida̱shi u ɗa̱.
005	DEU	012	022	Takumai le uteku tsu na i tsu takuma mesheun ko mereꞋen. Vuma ciɗa ko vuza vu unata wi ta̱ a kufuɗa kutakuma.
005	DEU	012	023	Ama i yeve, ka̱ta̱ i takuma mapasa ba, adama a na mpasa wuma u ɗa, ka̱ta̱ i takuma wuma koɓolo ni nyama i ni ba.
005	DEU	012	024	Ka̱ta̱ i takuma mapasa ba, va̱ma̱i n ɗa a iɗika tsu mini.
005	DEU	012	025	Ka̱ta̱ i takuma ma ba adama na i yongo m ma̱ta̱na̱, a̱ɗa̱ m muku n ɗa̱ nu ntsukaya n ɗa̱, adama a na yi ta̱ a̱ kuka̱na̱ kuyaꞋan ili i singai a̱ ubuta̱ u Vuzavaguɗu.
005	DEU	012	026	Ama ɗikai ili i ciɗa i ɗa̱ n ili i singai i na i kucinai an ya kuneke, ka̱ta̱ i ɗika i banka a̱ ubuta̱ u na Vuzavaguɗu u kuzagba.
005	DEU	012	027	Nekei kuneꞋe ku kusongu ku ɗa̱ a katalikalyuka ka Vuzavaguɗu Ka̱shile ka̱ ɗa̱, inyama ya koɓolo nu mpasa ma. Ka̱ta̱ i tsungu mpasa ma alyuka n ɗa̱ a̱ ka̱ga̱Ꞌin ka katalikalyuka ka Vuzavaguɗu Ka̱shile ka̱ ɗa̱. Ama yi ta̱ a kufuɗa ya takuma inyama ya.
005	DEU	012	028	YaꞋin mayin ka̱ta̱ i tono wila̱ u na mi e kuneke ɗa̱ na, adama a na i yongo mayin a̱ɗa̱ koɓolo m muku n ɗa̱ nu ntsukaya n ɗa̱. Ciya̱ i yaꞋan ili i singai koɓolo n i na yi derere a̱ a̱shi a Vuzavaguɗu Ka̱shile ka̱ ɗa̱.”
005	DEU	012	029	“Vuzavaguɗu Ka̱shile ka̱ ɗa̱ ki ta̱ o kulokoko ɗa̱ uma a̱ likuci a na yi a kuciga an ya uwa adama a na i lyaꞋa uka̱ni wi ɗa. Ama ayin a na baci i lokoi le ɗa i da̱sa̱ngi a iɗika ya,
005	DEU	012	030	kpamu ayin a na baci a unai le e kelime ka̱ ɗa̱, yaꞋin mayin, adama a na ka̱ta̱ wo okpo ɗa̱ maza a̱ ubuta̱ u keci wu ukuna wa̱ a̱ma̱li e le ba, n i danai, ‘Nini ɗai uma a nampa o tsu tono a̱ma̱li e le? Adama a na a̱tsu feu ci yaꞋan uteku tsu na a ci yaꞋan.’
005	DEU	012	031	Ka̱ta̱ i cikpa Vuzavaguɗu Ka̱shile ka̱ ɗa̱ tsu na a ci cikpa a̱ma̱li e le ba, adama a na i baci a kucikpa ka̱ma̱li ke le a ci yaꞋansa ta̱ ili i gbani-gbani i na Vuzavaguɗu u iwain. O tsu songu ta̱ muku mo olobo n le m muku mi nkere n le a akina adama alyuka a̱ ka̱ma̱li ke le.
005	DEU	012	032	“La̱na̱i ka̱ta̱ i tono wila̱ dem u na n tonukoi ɗa̱, ka̱ta̱ i doku ili ba, ka̱ta̱ ta na feu i jebe ili ba.”
005	DEU	013	001	Ɗa baci keneki ko vuza na u ce ene a̱ ubuta̱ wa alatani, wu uta̱i punu a̱ ka̱tsuma̱ ka̱ ɗa̱ ɗa u danai ɗa̱ ukuna wu urotu wi ili i mereve i na i kuta̱wa̱,
005	DEU	013	002	ali ɗa baci ili i mereve i na u danai va i yaꞋin mayun, ɗa u danai “Ta̱wa̱i tsu tono a̱ma̱li o yoku, ka̱ta̱ ci cikpa le.” A̱ma̱li a na i yevei ba,
005	DEU	013	003	ka̱ta̱ i pana kadanshi ke keneki ka ko vuza na u ce ene a̱ ubuta̱ wa alatani ba. Vuzavaguɗu Ka̱shile ka̱ ɗa̱ ka ciga ta̱ ko kondo ɗa̱ adama a na u yeve ko i ciga yi ta̱ n a̱ɗu a̱ ɗa̱ koɓolo n wuma u ɗa̱ ra̱ka̱.
005	DEU	013	004	Vuzavaguɗu Ka̱shile ka̱ ɗa̱ kaꞋa ya kutono, a̱yi ɗa koci ya kucikpa. Tonoi wila̱ u ni, ka̱ta̱ i pana kadanshi ka̱ ni, a̱yi ɗa koci ya kukuɗa̱nku, ka̱ta̱ i gbaga yi.
005	DEU	013	005	Ama a̱yi keneki ko vuza na u ce ene a̱ ubuta̱ wa alatani wa, mayun ɗa yu una yi, adama a na u yaꞋan ta̱ kuyotsongusu ku gbani-gbani a̱ ubuta̱ u Vuzavaguɗu Ka̱shile ka̱ ɗa̱, ka na ka̱ uta̱ka̱i ɗa̱ a iɗika i Masar, ɗa kpamu u shiba̱i ɗa̱ a kpaꞋa ku ugbashi. U ciga ta̱ u zuwa ɗa̱ i ka̱sukpa̱ uye u na Vuzavaguɗu Ka̱shile ka̱ ɗa̱ ka danai ɗa̱ i tono. Mayun ɗa yu uta̱ka̱ ukuna u gbani-gbani a̱ ka̱tsuma̱ ka̱ ɗa̱.
005	DEU	013	006	“Ɗa baci tovu, ko kolobo ka̱ nu ko mekere ma̱ nu, ko vuka vu na vi cigai, ko kpamu ka̱ja̱Ꞌa̱ ka̱ nu, ɗa baci u ta̱wa̱i wa̱ nu adama na u doro wu usokongi, ɗa u danai, ‘Ta̱wa̱ tsu tono a̱ma̱li o yoku,’ a̱ma̱li a na a̱ɗa̱ n ikaya i ɗa̱ i yevei ba,
005	DEU	013	007	a̱ma̱li a uma a na i uka̱ra̱Ꞌi n a̱ɗa̱, ko aza daꞋin ko aza e ɗevu, aza na i a uteku wi iɗika n tsu nampa a kubana uteku u nan ɗe,
005	DEU	013	008	ka̱ta̱ yu ushuku ko i panaka yi ba. Ko i pana asuvayali a̱ ni ba. Ka̱ta̱ feu i ka̱sukpa̱ yi n wuma ko i sokongu yi ba.
005	DEU	013	009	Mayun ɗa yu una yi, a̱ɗa̱ vu na yi aza a̱ ni, a̱ɗa̱ ɗa i kugita̱ kuvara yi, ka̱ta̱ aza na a buwai feu ra̱ka̱ a̱ ka̱na̱ kuvara yi ali u kuwa̱.
005	DEU	013	010	Varai ni n atali ali u kuwa̱. Adama na u sheshe ta̱ u kpatala ɗa̱ ciya̱ i ka̱sukpa̱ kutono uye u Vuzavaguɗu Ka̱shile ka̱ ɗa̱, vuza na wu uta̱ka̱i ɗa̱ a iɗika i Masar, a̱ ubuta̱ u tsugbashi.
005	DEU	013	011	Aza a Isaraila ra̱ka̱ i ta̱ a kupana ka̱ta̱ a pana wovon, babu vuza te kpamu a̱ ka̱tsuma̱ ka̱ ɗa̱ u kuyaꞋan ili i gbani-gbani tsu nanlo.
005	DEU	013	012	“A ayin a na baci i panai a̱ ka̱tsuma̱ ka̱ likuci i ɗa̱ i yoku i na Vuzavaguɗu Ka̱shile ka̱ ɗa̱ wi e kuneke ɗa̱ i da̱sa̱ngu punu, a danai,
005	DEU	013	013	aza a gbani-gbani o yoku a̱ ka̱tsuma̱ ka̱ ɗa̱ uta̱ ta̱ ɗa a ukai aza a̱ likuci i le a kakamba, a danai, ‘Ka̱sukpa̱ tsu bana tsu tono a̱ma̱li o yoku,’ a na a̱ɗa̱ i yevei ba,
005	DEU	013	014	to sai i la̱na̱ mayin ka̱ta̱ i goɗumo kpamu i yaꞋan keci, mayun ɗa baci icuꞋu yi ili yu unata i nampa i gita̱i a̱ ka̱tsuma̱ ka̱ ɗa̱,
005	DEU	013	015	mayun ɗa yu una aza a̱ likuci a ra̱ka̱ n otokobi, ali n ilikuzuwa i likuci ya dem.
005	DEU	013	016	I ɓolongu ucanuku u na i pura̱i gbani va e keteshe e mere ma̱ likuci, ka̱ta̱ i songu likuci ya koɓolo n ili i na i pura̱i va dem tsu kuneꞋe ku kusongu u Vuzavaguɗu Ka̱shile ka̱ ɗa̱. Likuci i nanlo yi ta̱ o kokpo agali ali ko wannai, i o kudoku kumaꞋasaka i ɗa ba.
005	DEU	013	017	Ka̱ta̱ i ka̱sukpa̱ a̱ ciya̱ ɗa̱ n ili i na a zuwai adama a kuna e ekiye a̱ ɗa̱ ba, ciya̱ Vuzavaguɗu u ka̱sukpa̱ wupa wa̱ a̱bunda̱i u ni, ka̱ta̱ u pana asuvayali a̱ ɗa̱ a̱ ubuta̱ u kasingai ka̱ ni. Ka̱ta̱ kpamu u zuwa ɗa̱ i yimkpa n ka̱bunda̱i uteku tsu na u yaꞋankai ikaya i ɗa̱ uzuwakpani n akucina.
005	DEU	013	018	Wi ta̱ a kuyaꞋan nannai ɗa baci i tonoi kadanshi ka Vuzavaguɗu Ka̱shile ka̱ ɗa̱, ɗa kpamu i ka̱na̱i wila̱ u ni ra̱ka̱ u na mi e kuneke ɗa̱ anana, ɗa i yaꞋin i na yi derere a̱ ubuta̱ u Vuzavaguɗu Ka̱shile ka̱ ɗa̱.”
005	DEU	014	001	Musa u danai aza a Isaraila, “A̱ɗa̱ muku n Vuzavaguɗu Ka̱shile n ɗa yi. Adama a nannai, ka̱ta̱ i ɗana ka̱ci ka̱ ɗa̱ ko kpamu i gbonduwo aci a̱ ɗa̱ a ayin na yi a kuyaꞋan kpalu ku vuza na u kuwa̱i ba.
005	DEU	014	002	Adama a na a̱ɗa̱ uma a ciɗa a Vuzavaguɗu Ka̱shile ka̱ ɗa̱ a ɗa. A̱yi u zagba ɗa̱ ta̱ adama a na yo okpo uma a̱ uka̱ni a̱ ni a̱ ka̱tsuma̱ ka uma a na i aduniyan ra̱ka̱.
005	DEU	014	003	“Ka̱ta̱ i takuma ili na yi n unata ba.
005	DEU	014	004	Na ɗa nnama n na ya kutakuma: anaka, nu nkyon ni nraɗika,
005	DEU	014	005	nren, ni nsheun, nu nnama n kakamba n na mi ni iyoci i mereꞋen, n aza na i ni iyoci ya nsheun, n kyanci, n azu, n a̱giri a kusan,
005	DEU	014	006	yi ta̱ a kufuɗa kutakuma nnama dem n na mi n okotsu aɓaci e re n aza na kpamu a̱ tsu ga̱ra̱ n a takumasakai.
005	DEU	014	007	Ama n nannai dem, a̱ ka̱tsuma̱ ka aza a na a̱ tsu ga̱ra̱ n a takumasakai n aza na i n okotsu a uɓaci. Yi a kutakuma karakuma, n kyalu, n rema ba. Bonokoi le ili yu unata wa̱ ɗa̱, ko an wo okpoi a̱ tsu ga̱ra̱ ta̱ n a takumai, ama i n uɓaci wo okotsu ba.
005	DEU	014	008	Ka̱ta̱ i takuma ma̱gurusunu ba. Bonokoi ni ili yu unata, wi ta̱ n okotsu uɓaci ama u tsu ga̱ra̱ n u takumai ba. Ka̱ta̱ i takuma inyama i ni ko kpamu i saꞋwa agifa a̱ ni ba.
005	DEU	014	009	“A̱ ka̱tsuma̱ ki ili i wuma i na yi a̱ mini dem, yi ta̱ a kufuɗa kutakuma aza na i n ugiza̱ koɓolo n a̱fa̱ɓu.
005	DEU	014	010	Ama ili i na dem yi babu ugiza̱ koɓolo n a̱fa̱ɓu ka̱ta̱ i takuma le ba, ili yu unata i ɗa wa̱ ɗa̱.
005	DEU	014	011	“Yi ta̱ a kufuɗa ya takuma manu dem ma na mi ciɗa.
005	DEU	014	012	Ama nnu n na ya kutakuma ba ele ɗa na: ajimba, asakali, agawun,
005	DEU	014	013	nshangi, nraɗagbede n icuꞋu i le dem,
005	DEU	014	014	n icuꞋu ya agaun dem,
005	DEU	014	015	a̱da̱la̱, obobili, n mapapadan,
005	DEU	014	016	mkpoyonlo, mkpa̱tuwa̱n, ntokutoku m mini,
005	DEU	014	017	mkpa̱tuwa̱n kakamba, asakali, agbagba a̱ mini,
005	DEU	014	018	ajimba, obobili, n icuꞋu ya ajimba dem, oborou, n agan.
005	DEU	014	019	“IcuꞋu yi ili i ciɗinkpi dem, ili yu unata i ɗa wa̱ ɗa̱, ka̱ta̱ i takuma le ba.
005	DEU	014	020	Ama ili ye evelyu dem i na yi ciɗa, yi ta a kufuɗa ya takuma.
005	DEU	014	021	“Ka̱ta̱ i takuma agifa ba, ama yi ta̱ a kufuɗa ye neke omoci a na i punu ida̱shi koɓolo n a̱ɗa̱ a takuma, ko kpamu i denke omoci a. Adama na a̱ɗa̱ uma a ciɗa a ɗa u Vuzavaguɗu Ka̱shile ka̱ ɗa̱. “Ka̱ta̱ i suꞋwan maku ma maraɗika ma na ma buwai a kapa mani ba.”
005	DEU	014	022	“Mayun ɗa yu uta̱ka̱ i te a̱ ka̱tsuma̱ ka kupa ki ili ya ashina i ɗa̱ a̱ ka̱ya̱ dem.
005	DEU	014	023	LyaꞋi i te a̱ ka̱tsuma̱ ka kupa ki ishina i ɗa̱, ma̱kya̱n ma savu m maniꞋin koɓolo m muku mu ugiti mi ili i kuzuwa i ɗa̱, anaka nu nlala e kelime ka Vuzavaguɗu Ka̱shile ka̱ ɗa̱ a̱ ubuta̱ wi ida̱shi i na u kuzagba adama a na i cikpa yi n Kula ku ni, ci i ciya̱ wovon n kuyeve tsu na ya kutono Vuzavaguɗu Ka̱shile ka̱ ɗa̱ ayin dem.
005	DEU	014	024	Ama ɗa baci ubuta̱ u na yi a kubanka n i te a̱ ka̱tsuma̱ ka kupa ka, ili i na Vuzavaguɗu Ka̱shile ka̱ ɗa̱ ka zuwakai ɗa̱ una̱singai ɗa u yaꞋin ɗa̱ daꞋin, adama a na ubuta̱ u na Vuzavaguɗu Ka̱shile ka̱ ɗa̱ ki a kuzagba a na ya cikpa Kula ku ni u yaꞋan ɗa̱ ta̱ daꞋin, ili i na i kuyaꞋan i ɗaɗa na
005	DEU	014	025	kucukpai i denge i ɗa ka̱ta̱ i banka n ikebe ya a̱ ubuta̱ u na Vuzavaguɗu Ka̱shile ka̱ ɗa̱ ki a kuzagba va.
005	DEU	014	026	Ka̱ta̱ yu una ikebe ya i tsula ili i na i cikalai, ko kanaka, ko malala, ko ma̱kya̱n, ko ili i na de i tsu maka vuza, ko ili dem i na ka̱ɗu ka̱ ɗa̱ ka cigai. Ta ɗe i kulyaꞋa i ɗa n i yaꞋin ma̱za̱nga̱ e kelime ka Vuzavaguɗu Ka̱shile ka̱ ɗa̱, a̱ɗa̱ n aza a kpaꞋa a̱ ɗa̱ dem.
005	DEU	014	027	Ama ka̱ta̱ i cinukpa n aza e Levi a na i punu ida̱shi a̱ likuci i ɗa̱ ba, adama a na ele i n upecu ko ili yu uka̱ni u ka̱ci ke le, tsu na a̱ɗa̱ yi ba.
005	DEU	014	028	“A kubana ukocishi wa̱ a̱ya̱ a tatsu dem, yi ta̱ a̱ kutuka̱ n ili i te a̱ ka̱tsuma̱ ka kupa ya ashina a̱ ɗa̱ a na i kyaꞋi a̱ ka̱ya̱ ka nanlo ka ra̱ka̱, ka̱ta̱ i zuwa a̱ likuci i ɗa̱.
005	DEU	014	029	IlikulyaꞋa i nampa ya, adama a aza e Levi a ɗa, ele na i n upecu n ili yu uka̱ni i ka̱ci ke le tsu na a̱ɗa̱ yi ba, kpamu adama o omoci, mkpan n agapa a na i punu ida̱shi a̱ likuci i ɗa̱. Adama na ele feu a̱ ta̱wa̱ a lyaꞋa a̱ cuwa̱, ka̱ta̱ Vuzavaguɗu Ka̱shile ka̱ ɗa̱ ka zuwaka ɗa̱ una̱singai a̱ ubuta̱ wu ulinga we ekiye a̱ ɗa̱.”
005	DEU	015	001	“A ka̱tsuma̱ ku ukoci u ka̱ya̱ ke cindere dem, mayun ɗa i cinukpa n atan.
005	DEU	015	002	Na ɗa uteku tsu na ya kuyaꞋan. Vuza dem va aza a Isaraila vu na vi o kutono kutan, i cinukpa n kutan ku toku ni vuza va aza a Isaraila. Ka̱ta̱ u la̱nsa̱ katsupu u vutoku ni vuza va aza a Isaraila ko vuza ni ba, adama a na a sala ta̱ makyan ma kuna atan ma Vuzavaguɗu.
005	DEU	015	003	Yi ta̱ a kufuɗa kece katsupu a̱ ubuta̱ u komoci, ama mayun ɗa i cinukpa n kutan ku toku ɗa̱ na u yaꞋin okopu wa̱ ɗa̱.
005	DEU	015	004	Mayun ɗa, u gaꞋan a̱ ciya̱ vuza vu unambi punu a̱ ka̱tsuma̱ ka̱ ɗa̱ ba. Adama a na Vuzavaguɗu Ka̱shile ka̱ ɗa̱ ki ta̱ a kuzuwaka ɗa̱ una̱singai n a̱bunda̱i a iɗika i na wi a kuciga kuneke ɗa̱ yo okpo yu uka̱ni i ɗa̱,
005	DEU	015	005	ɗa baci de i tonoi wila̱ u Vuzavaguɗu Ka̱shile ka̱ ɗa̱ mayin, kpamu ɗa yu ushuki n kadanshi ka̱ ni ka na mi o kutonuko ɗa̱ anana.
005	DEU	015	006	Adama a na Vuzavaguɗu Ka̱shile ka̱ ɗa̱ ki ta̱ a kuzuwaka ɗa̱ una̱singai tsu na u yaꞋin uzuwakpani, ka̱ta̱ a̱ɗa̱ i neke uduniyan n a̱bunda̱i okopu. Ama a̱ɗa̱ ya kulyaꞋa kutan u vuza ba, yi ta̱ a kulyaꞋa tsugono a iɗika ya a̱bunda̱i, ama a̱ɗa̱ babu vuza na wa kulyaꞋaka ɗa̱ tsugono.
005	DEU	015	007	“Ɗa baci a̱ ka̱tsuma̱ ka̱ ɗa̱, vuza yoku wi n unambi, punu a̱ likuci i na yi punu a iɗika i na Vuzavaguɗu Ka̱shile ka̱ ɗa̱ ki a kuciga kuneke ɗa̱, ka̱ta̱ i kpanduku a̱ɗu a̱ ɗa̱, ko i kpa̱ɗa̱ kuba̱rukpa̱ ekiye a̱ ɗa̱ an ya ɓa̱nka̱ aza a̱ ɗa̱ aza a unambi ba.
005	DEU	015	008	Ama, ba̱rukpa̱i ekiye a̱ ɗa̱, i kopuku yi i na wi a kuciga.
005	DEU	015	009	YaꞋin mayin, ta lo ya kuɗika kusheshe ku gbani-gbani ku nampa, i dana. ‘ka̱ya̱ ke cindere, ka kucinukpa atan ka yawa ta̱ ɗevu,’ ali i la̱nga̱sa̱ a̱shi a̱ ɗa̱ adama o toku vu ɗa̱ vuza vu unambi, ka̱ta̱ i iwan kuneke yi ili. Wi ta̱ a kubanka m ma̱shi ma̱ ni u Vuzavaguɗu adama a̱ ɗa̱, ka̱ta̱ ta na yo okpo aza a unushi.
005	DEU	015	010	Nekei ni ba̱ri babu mololo a̱ ka̱ɗu, ka̱ta̱ adama a ili i nampa Vuzavaguɗu Ka̱shile ka̱ ɗa̱ ka zuwaka ɗa̱ una̱singai a̱ ubuta̱ wu ulinga wa ekiye a̱ ɗa̱.
005	DEU	015	011	Adama na babu tsu na a kunamba vuza vu unambi a iɗika ya. I ɗaɗa i zuwai ɗa mi a kudana ɗa̱ ‘I neke aza a̱ ɗa̱, aza a unambi n a̱la̱nshi a iɗika ya.’”
005	DEU	015	012	“Ɗa baci toku nu vuza va aza a Ibirahi mavuka ko mavali, u dengei ka̱ci ka̱ ni wa̱ nu ali ɗa u yaꞋankai nu tsugbashi a̱ya̱ a̱ ta̱li. Mayun ɗa vu ka̱sukpa̱ yi u laza gbani a̱ ka̱ya̱ ke cindere.
005	DEU	015	013	I ka̱sukpa̱ yi baci, ka̱ta̱ i ka̱sukpa̱ yi u laza ekiye agaɗa ba.
005	DEU	015	014	I neke yi kuneꞋe ba̱ri a̱ ka̱tsuma̱ ko nkyon n ɗa̱ nu nraɗika, ko ishina i na i lapai a kashina, m ma̱kya̱n ma na i pishai feu. I neke yi derere tsu na Vuzavaguɗu u zuwakai ɗa̱ una̱singai.
005	DEU	015	015	Ciɓai an a̱ɗa̱ feu agbashi a ɗa yi ishi a iɗika ya aza a Masar, ama ɗa Vuzavaguɗu Ka̱shile ka̱ ɗa̱ ka̱ shiba̱i ɗa̱. I ɗaɗa i zuwai ɗa mi o kuneke ɗa̱ kadanshi ka nampa anana.
005	DEU	015	016	Ama ɗa baci kagbashi ka ka danai, ‘Mpa ma kufuɗa ma̱ ka̱sukpa̱ ɗa̱ ba,’ adama a na u ciga ɗa̱ ta̱ n aza kpaꞋa ku ɗa̱, kpamu u pana ta̱ uyoꞋo wi ida̱shi n a̱ɗa̱,
005	DEU	015	017	i ɗika yi i banka a̱ utsutsu u kefeku ka kpaꞋa ku ɗa̱, ka̱ta̱ i ta̱sa̱ yi kutsuvu n vubele, ka̱ta̱ wo okpo kagbashi ka̱ ɗa̱ ali a kubana uteku. Ta feu i kuyaꞋan n kagbashi ka maku ma vuka nannai.
005	DEU	015	018	“Ka̱ta̱ i na̱mgba̱ a̱tsuma̱ a na i ka̱sukpa̱i agbashi a̱ ɗa̱ a lazai ba, ciɓai a yaꞋanka ɗa̱ ta̱ a̱ga̱nda̱ ali a̱ya̱ a̱ta̱li, a na katsupu ka̱ ni ka laꞋi katsupu ka vuza vu zamalinga ali kure. Ɗa baci i yaꞋin nannai Vuzavaguɗu Ka̱shile ka̱ ɗa̱ ki ta̱ a kuzuwaka ɗa̱ una̱singai a̱ ka̱tsuma̱ ki ili i na dem yi a kuyaꞋan.”
005	DEU	015	019	“Zagbakai Vuzavaguɗu Ka̱shile ka̱ ɗa̱ muku mu ugiti ma anaka koɓolo nu nlala. Ka̱ta̱ i zuwa muku mu ugiti ma anaka ulinga ba, ka̱ta̱ kpamu i puna muku mu ugiti mi nkyon n ɗa̱ ba.
005	DEU	015	020	A̱ ka̱ya̱ dem, a̱ɗa̱ n aza a kpaꞋa a̱ ɗa̱ yi ta̱ a kutakuma le a̱ ubuta̱ u Vuzavaguɗu Ka̱shile ka̱ ɗa̱, ɗe a̱ ubuta̱ u na Vuzavaguɗu u kuzagba.
005	DEU	015	021	Ama manama ma mi baci n usa̱n, ka̱kutsuma̱, ko ka̱yimba̱, ko kalana ka gbayin, ka̱ta̱ i neke maꞋa alyuka u Vuzavaguɗu Ka̱shile ka̱ ɗa̱ ba.
005	DEU	015	022	Sai i takuma maꞋa punu a̱ likuci i ɗa̱. Vuza ciɗa n vuza vu unata, yaba dem wi ta̱ a kufuɗa wa takuma, uteku ci inyama i mesheun ko mereꞋen.
005	DEU	015	023	Ama mapasa maꞋa koci i kutakuma ba, va̱ma̱i n ɗa a iɗika tsu mini.”
005	DEU	016	001	Musa u lyaꞋi kelime n kadanshi u danai, “ka̱ya̱ lakam i yaꞋan ka̱ɗiva̱ ka kupasamgbanai o wotoi u Abibu adama a na i cikpa Vuzavaguɗu Ka̱shile ka̱ ɗa̱. Adama na o wotoi u nanlo u ɗa Vuzavaguɗu wu uta̱ka̱i ɗa̱ a iɗika i Masar n kayin.
005	DEU	016	002	I neke alyuka a̱ Ka̱ɗiva̱ ka Kupasamgbanai u Vuzavaguɗu Ka̱shile ka̱ ɗa̱, manama ma na yu uta̱ka̱i a ushiga ko malala ko kanaka a̱ ubuta̱ u na Vuzavaguɗu u zagbai adama a na i cikpa yi n Kula ku ni.
005	DEU	016	003	Ka̱ta̱ i takuma inyama ya m boroji vu na a yaꞋin n yisiti ba. Ali ayin a̱ cindere i kuyongo ta̱ a kutakuma boroji vu babu yisiti, boroji va atakaci, adama na m moloko maꞋa i ka̱sukpa̱i Masar, nannai va ɗa ya kuciɓa n ayin a na i ka̱sukpa̱i Masar a ayin a wuma a̱ ɗa̱ dem.
005	DEU	016	004	Ka̱ta̱ a̱ ka̱na̱ ɗa̱ n yisiti ufoɓi a iɗika i ɗa̱ ba, ali ayin e cindere. Ka̱ta̱ kpamu i ka̱sukpa̱ inyama i na i lyukai n kulivi ku kanna ka ya asa ali a kubana usana ba.
005	DEU	016	005	Ka̱ta̱ i lyuka alyuka a̱ Ka̱ɗiva̱ ka Kupasamgbanai a̱ likuci i ɗa̱ dem i na Vuzavaguɗu Ka̱shile ka̱ ɗa̱ wi e kuneke ɗa̱ ba.
005	DEU	016	006	Ama yi ta̱ e kuneke a ɗa a̱ ubuta̱ u na Vuzavaguɗu Ka̱shile ka̱ ɗa̱ u kuzagba adama a na i cikpa yi n Kula ku ni. Ta ɗe koci ya kuyaꞋan Ka̱ɗiva̱ ka Kupasamgbanai ka n kulivi, a makyan ma na kanna ka̱ yikpa̱i, derere a makyan ma na yu uta̱i a Masar.
005	DEU	016	007	SuꞋwain i ɗa ka̱ta̱ i takuma i ɗa a̱ ubuta̱ u na Vuzavaguɗu Ka̱shile ka̱ ɗa̱ ka zagbai. Ka̱ta̱ n usana yaba dem u bono a̱ ka̱pa̱m ka̱ ni.
005	DEU	016	008	Ayin a̱ ta̱li a ɗa ya kuyaꞋan a̱ɗa̱ a kutakuma boroji vu babu yisiti, ama a kanna ke cindere ka̱ta̱ i yaꞋan oɓolo a ciɗa u Vuzavaguɗu Ka̱shile ka̱ ɗa̱, kpamu ka̱ta̱ vuza u yaꞋan ulinga a kanna ka nanlo ka ba.”
005	DEU	016	009	“Kecei kuden ku cindere a ayin a na i gita̱i vikyaꞋa vi ishina.
005	DEU	016	010	Ka̱ta̱ i yaꞋan Ka̱ɗiva̱ ke Kuden dem adama a na i cikpa Vuzavaguɗu Ka̱shile ka̱ ɗa̱, a̱ ubuta̱ u kuneke kuneꞋe ku ucigi u ka̱ɗu tsu na Vuzavaguɗu Ka̱shile ka̱ ɗa̱ u zuwakai ɗa̱ una̱singai
005	DEU	016	011	YaꞋin ma̱za̱nga̱ e kelime ka Vuzavaguɗu Ka̱shile ka̱ ɗa̱, ubuta̱ u na Vuzavaguɗu Ka̱shile ka̱ ɗa̱ u kuzagba adama a na i cikpa yi n Kula ku ni. A̱ɗa̱ m muku n ɗa̱ n agbashi a̱ ɗa̱ n aza e Levi n omoci, nu mkpan, n agapa n a̱ma̱ci a na i punu ida̱shi n a̱ɗa̱.
005	DEU	016	012	Ciɓai a na a̱ɗa̱ feu yi ishi agbashi a iɗika i Masar, ka̱ta̱ i tono wila̱ u nampa wa mayin.
005	DEU	016	013	“Ayin a na baci i kotsoi vikyaꞋa ɗa i lapai ishina i ɗa̱, ɗa kpamu i pishai umaci wi itacishi i ɗa̱. Mayun ɗa i yaꞋan Ka̱ɗiva̱ ka̱ Ma̱va̱li ma̱ Ka̱shile ali ayin e cindere.
005	DEU	016	014	YaꞋin ma̱za̱nga̱ a̱ ubuta̱ u ka̱ɗiva̱ u ɗa̱, a̱ɗa̱ m muku n ɗa̱ n agbashi a̱ ɗa̱, aza e Levi koɓolo n omoci, mkpan koɓolo n agapa a̱ a̱ma̱ci a na i punu ida̱shi a̱ likuci i ɗa̱.
005	DEU	016	015	Cikpai Vuzavaguɗu Ka̱shile ka̱ ɗa̱ n ka̱ɗiva̱ ka nampa ali ayin e cindere a̱ ubuta̱ u na Vuzavaguɗu Ka̱shile ka̱ ɗa̱ u kuzagba. Ka̱ta̱ ra̱ka̱ ɗa̱ i yongo a̱ ma̱za̱nga̱, adama a na Vuzavaguɗu wi ta̱ a kuzuwaka vikyaꞋa vu ɗa̱ una̱singai koɓolo n ulinga we ekiye a̱ ɗa̱ dem.
005	DEU	016	016	“Ali ku tatsu, a̱ ka̱ya̱, ali a̱ ɗa̱ o ɓolongu a cikpa Vuzavaguɗu Ka̱shile ka̱ ɗa̱ a̱ ubuta̱ u na wa kuzagba, ɗaɗa ka̱ɗiva̱ ko boroji vu babu yisiti, n ka̱ɗiva̱ ke kuden dem, n ka̱ɗiva̱ ka̱ a̱pa̱m. Babu vuza na u kuta̱wa̱ ekiye agaɗa.
005	DEU	016	017	Yaba dem u neke tsu na wa kufuɗa, tsu na Vuzavaguɗu Ka̱shile ka̱ ɗa̱ u zuwakai ɗa̱ una̱singai.”
005	DEU	016	018	Ɗa Musa u lyaꞋi kelime n kadanshi u danai, “Zuwa a yaꞋin afada n aza gbagbaꞋin a kumaci ku ɗa̱ a̱ likuci dem i na Vuzavaguɗu Ka̱shile ka̱ ɗa̱ wi e kuneke ɗa̱, i ta̱ kpamu a kuyaꞋanka uma afada a usuɓi.
005	DEU	016	019	Ka̱ta̱ i vadalukpa kasingai kokpo kawuya ba, kpamu ka̱ta̱ i ciga vuza yoku i ka̱sukpa̱ vuza yoku ba, ka̱ta̱ kpamu yi isa kalyaꞋa ba, adama a na kalyaꞋa ka̱ ci yimba̱na̱ ta̱ a̱shi a vuza vu ugboji ali n vuza vu usuɓi, ka̱ta̱ ka zuwa le a yaꞋan kusheshe ku gbani-gbani.
005	DEU	016	020	Ayin lakam i yongo a kuyaꞋan ukuna u mayun n usuɓi, adama a na i yongo n wuma ka̱ta̱ i ciya̱ kuꞋuwa a iɗika i na Vuzavaguɗu Ka̱shile ka̱ ɗa̱ ki a kuciga wa neke ɗa̱.
005	DEU	016	021	“Ɗa baci i yaꞋin katalikalyuka adama a kavasa u Vuzavaguɗu Ka̱shile ka̱ ɗa̱, ka̱ta̱ i shikpa̱ lo kashamkpatsu ka̱ ka̱ma̱li ka Ashera lo ɗevu ba.
005	DEU	016	022	Kpamu ka̱ta̱ i shikpa̱ katali ka avasa ko okpo ka̱ma̱li ko kutoni ka̱ ɗa̱ ba, adama na Vuzavaguɗu Ka̱shile ka̱ ɗa̱ u iwan ta̱ ili i nanlo.”
005	DEU	017	001	“Ka̱ta̱ i yaꞋanka Vuzavaguɗu Ka̱shile ka̱ ɗa̱ alyuka a kanaka ko a malala ma na mi n usa̱n ko kalana ba, adama na ili yu unata i ɗa wa̱ ni.
005	DEU	017	002	“Ɗa baci a cinai mavali ko mavuka ma na mi ida̱shi koɓolo n a̱ɗa̱, a̱ ka̱tsuma̱ ka̱ likuci i na Vuzavaguɗu u nekei ɗa̱, a kuyaꞋan ka gbani-gbani e kelime ka Vuzavaguɗu u na u koɗoi uzuwakpani u ni,
005	DEU	017	003	ɗa u banai u tonoi a̱ma̱li o yoku ɗa u cikpai le, ko kanna ko wotoi, ko azangata a gaɗi, i na n sa̱nka̱i,
005	DEU	017	004	ɗa a̱ tuka̱i n kaꞋa wa̱ ɗa̱, mayun ɗa i goɗumo kaꞋa mayin. Ɗa baci i cinai an kakuna ka mayun ɗa i a kuyaꞋansa ili yu unata i nampa a iɗika yi Isaraila,
005	DEU	017	005	ɗikai vuma va, ko vuka vu na vi yaꞋin ka gbani-gbani ka, yu utuka̱ yi pulai vu likuci, ka̱ta̱ i vara yi n atali yu una.
005	DEU	017	006	Ama sai i ciya̱ ngan nre ko n tatsu ɗaɗa ya kuna vuma va, ka̱ta̱ yu una vuma va m magan me te koci ba.
005	DEU	017	007	Ngan n na me enei ni va, ele ɗa aza na a̱ kugita̱ kuvara yi, yeve ka̱ta̱ aza na a buwai o tono. Nannai ɗa ya kutakpa ka gbani-gbani a̱ ka̱tsuma̱ ka̱ ɗa̱.”
005	DEU	017	008	“Ɗa baci a̱ tuka̱i nu n afada a atakaci a na a laꞋi utsura u nu, ko ka munuka, ko ka na vuza wu unai toku n ucikali u ni ba, ko vishili, ɗika le vu banka a̱ ubuta̱ u na Vuzavaguɗu Ka̱shile ka̱ ɗa̱ ka kuzagba.
005	DEU	017	009	Bankai n kaꞋa u anan ganu a na i anan Levi, n kayaꞋinkafada ka na ki e kefeku a ayin a nanlo, ka̱ta̱ i tonuko le i na i ɓa̱la̱i ɗa̱, i ta̱ ta na a kukiɗaka ɗa̱ afada a na untsai.
005	DEU	017	010	Mayun ɗa i tono afada a na a kiɗakai ɗa̱, a̱ ubuta̱ u na Vuzavaguɗu u kuzagba. YaꞋin mayin ka̱ta̱ kpamu i yaꞋan ili ra̱ka̱ uteku tsu na o tonukoi ɗa̱.
005	DEU	017	011	YaꞋin uteku tsu wila̱ u na o yotsongi ɗa̱ ka̱ta̱ i tono afada a na a kiɗakai ɗa̱. Ka̱ta̱ i kpatala a usingai ko a̱ ugula̱ i ka̱sukpa̱ kadanshi ka na o tonukoi ɗa̱ ba.
005	DEU	017	012	Vuma na de u goyoi kayaꞋinkafada ko ganu vu na wi a kuyaꞋanka Vuzavaguɗu Ka̱shile ka̱ ɗa̱ ulinga, mayun ɗa a una yi. Nannai ɗa ya kutakpa ukuna u gbani-gbani a̱ ka̱tsuma̱ ki Isaraila.
005	DEU	017	013	Uma ra̱ka̱ i ta̱ a kupana, ka̱ta̱ a pana wovon u na o kudoku kuyaꞋan ili tsu nanlo kpamu.”
005	DEU	017	014	“Makyan ma na baci i uwai a iɗika i na Vuzavaguɗu Ka̱shile ka̱ ɗa̱ ki e kuneke ɗa̱, ali ɗa yi isai i ɗa, ɗa i da̱sa̱ngi punu a i ɗa, ɗa i danai, ‘Ka̱sukpa̱ tsu zagba mogono, uteku tsu uduniyan u na wi uka̱ra̱Ꞌi n a̱tsu,’
005	DEU	017	015	mayun ɗa i zagbaka ka̱ci ka̱ ɗa̱ mogono ma na Vuzavaguɗu Ka̱shile ka̱ ɗa̱ ka kuzagbaka ɗa̱. Mayun ɗa wo okpo toku ɗa̱. Ka̱ta̱ i zuwa komoci kokpo mogono ma̱ ɗa̱ a̱yi na wi vuza vi Isaraila ba.
005	DEU	017	016	Ka̱ta̱ mogono mo ɓolonku ka̱ci ka̱ ni odoku n a̱bunda̱i ba, ko kpamu u suku uma a̱ ni o bono a iɗika i Masar o doku a tsulaka yi a ɗa ba, adama a na Vuzavaguɗu u dana ɗa̱ ta̱, ‘Ka̱ta̱ i doku i bono a Masar kpamu ba.’
005	DEU	017	017	Ka̱ta̱ kpamu u zuwa a̱ma̱ci n a̱bunda̱i ba, ta lo a kusabaꞋa ka̱ɗu ka̱ ni u ka̱sukpa̱ Vuzavaguɗu, ka̱ta̱ kpamu u ɓolonku ka̱ci ka̱ ni azurufa n azanariya n a̱bunda̱i ba.
005	DEU	017	018	“A makyan ma na baci u da̱sa̱ngi a kakuba ko tsugono tsu ni, wi ta̱ a̱ kupura̱ka̱ ka̱ci ka̱ ni wila̱ u nampa a katagarda ku uka̱ta̱li ka na a ɗikai a̱ ubuta̱ u anan ganu a na i aza e Levi.
005	DEU	017	019	Ka̱ta̱ ko yongo ekiye a̱ ni, u kece kaꞋa a kanna lakam a makyan ma wuma u ni, adama na u ciya̱ kuyeve tsu na u kuneke Vuzavaguɗu Ka̱shile ka̱ ni tsugbayin, ka̱ta̱ u tono wila̱ n ili i kutono i na yi punu uɗani a katagarda ka nampa mayin,
005	DEU	017	020	u yaꞋan baci nannai, wi ta̱ a̱ kusa̱nka̱ yi kuɗika ka̱ci ka̱ ni adanshi u laꞋa ta̱ otoku a̱ ni, ka̱ta̱ u sa̱nka̱ yi kukpatala a ugula̱ ko a usingai u ka̱sukpa̱ wila̱, adama a na a̱yi nu ntsukaya n ni e geshe a kulyaꞋa tsugono a Isaraila.”
005	DEU	018	001	Ɗa Musa u lyaꞋi kelime n kadanshi u danai, “Anan ganu ele vu na i aza e Levi, ɗaɗa kumaci ka aza e Levi ra̱ka̱, i a̱ kuciya̱ upecu ko ili yu uka̱ni a̱ ka̱tsuma̱ ka aza a Isaraila ba. Ele ɗa a kulyaꞋa alyuka a na a yaꞋin n akina ɗa e nekei Vuzavaguɗu. Adama na ɗaɗa ili yu uka̱ni i le.
005	DEU	018	002	I a̱ kuciya̱ ili yu uka̱ni koɓolo n itoku i le ba, adama na Vuzavaguɗu ɗa ili yu uka̱ni i le, tsu na u yaꞋankai le uzuwakpani.
005	DEU	018	003	Ayin a na baci uma a yaꞋin alyuka n kobomburon ko mokyon, e neke anan ganu nvatsu, nu mgbagulu koɓolo n ili i ka̱tsuma̱.
005	DEU	018	004	Ka̱ta̱ kpamu i neke le ili i na i gita̱i kumatsa ya ashina i ɗa̱, m ma̱kya̱n ma savu ma̱ ɗa̱, m maniꞋin koɓolo n cileme tsu nkyon n na a̱ gita̱i kumatsa tsu na i punai.
005	DEU	018	005	Adama a na Vuzavaguɗu Ka̱shile ka̱ ɗa̱ u zagba le ta̱ koɓolo nu ntsukaya n le, a̱ ka̱tsuma̱ ka kumaci ku ɗa̱ ra̱ka̱, a shamgba a yaꞋan tsugbashi n kula ku Vuzavaguɗu ayin tutu.
005	DEU	018	006	“Ɗa baci vuza va aza e Levi u ka̱sukpa̱i likuci i ni ko teɗai baci wi n ida̱shi punu a Isaraila, ɗa u ta̱wa̱i a̱ ubuta̱ u na Vuzavaguɗu u zagbai,
005	DEU	018	007	wi ta̱ a kufuɗa wa yaꞋan tsugbashi n kula ku Vuzavaguɗu Ka̱shile ka̱ ni, derere uteku tsu na otoku a̱ ni aza e Levi a na i lo a tsugbashi a̱ ubuta̱ wa, e kelime ka Vuzavaguɗu.
005	DEU	018	008	Wi ta̱ a kisa upecu wi ilikulya i ni derere n itoku i ni anan ganu a na a buwai, koɓolo n ili yu uka̱ni i na u dengei yi ikaya i ni.”
005	DEU	018	009	“Makyan ma na baci i uwai a iɗika i na Vuzavaguɗu Ka̱shile ka̱ ɗa̱ ki e kuneke ɗa̱, ka̱ta̱ i ɗika ili yu unata i uma a a nanlo ba.
005	DEU	018	010	Ka̱ta̱ a cina vuza yoku a̱ ka̱tsuma̱ ka̱ ɗa̱ a kuyaꞋan alyuka m maku mo kolobo ko mekere ma̱ ni n akina ba, ko kpamu a kuyaꞋan tsuboci, ko kula̱na̱, ko a̱da̱bu, ko nkunu ba
005	DEU	018	011	ko koboci, ko vuza vu ulinga n wunla̱i u gbani-gbani, ko vuza na wi ulinga n wunla̱i wa̱ a̱kpisa̱,
005	DEU	018	012	adama na vuza na baci de dem u yaꞋin ili i nampa wo okpo ta̱ ili yu unata u Vuzavaguɗu. Kpamu adama a ili yu unata i nampa i ɗaɗa Vuzavaguɗu Ka̱shile ka̱ ɗa̱ ki o kuloko uduniyan u nampa e kelime ka̱ ɗa̱.
005	DEU	018	013	Mayun ɗa yo okpo aza a singai u Vuzavaguɗu Ka̱shile ka̱ ɗa̱.
005	DEU	018	014	“Adama a uduniyan kakau u na yi a kuciga kuloko na, a tsu ushuku ta̱ n aza a̱ kula̱na̱ n aza o tsuboci, ama a̱ɗa̱ Vuzavaguɗu Ka̱shile ka̱ ɗa̱ ka sa̱nka̱ ɗa̱ ta̱ kuyaꞋan ili i nampa.
005	DEU	018	015	“Vuzavaguɗu Ka̱shile ka̱ ɗa̱ ki ta̱ a̱ kuɗa̱ngusa̱ka̱ ɗa̱ keneki ko yoku tsu va̱ a̱ ka̱tsuma̱ ki itoku i ɗa̱, a̱yi ɗa vuza na i ku ushuku n a̱yi
005	DEU	018	016	derere uteku tsu na i folonoi Vuzavaguɗu Ka̱shile ka̱ ɗa̱ na ɗe a kusan ku Horebu a kanna ka na i ɓolongi, a na i danai, ‘Ka̱sukpa̱ tsu doku tsu pana ka̱la̱ka̱tsu ka Vuzavaguɗu Ka̱shile ka̱ tsu ko tsu doku ce ene akina a gbangam kpamu ba, ta lo tsa̱ kuwa̱.’
005	DEU	018	017	Ɗa Vuzavaguɗu u danai mu, ‘Mayun ɗa, uteku tsu na a dansai va.
005	DEU	018	018	N kuɗa̱ngusa̱ka̱ le ta̱ keneki ko yoku tsu nu, a̱ ka̱tsuma̱ ko otoku e le. Ka̱ta̱ n zuwa kadanshi ka̱ va̱ a̱ una̱ u ni, ka̱ta̱ u dana le i na ma kudana yi ra̱ka̱.
005	DEU	018	019	Vuza na baci de dem u kpa̱ɗa̱i kupana kadanshi ka na keneki ka ka kudansa n kula ku va̱, mpa n ka̱ci ka̱ va̱ mi ta̱ a kutakacika yi.
005	DEU	018	020	Ama keneki ka na baci ka yaꞋin kadanshi n kula ku va̱, ba i na mpa n danai ni u dansa ba, ko ta na u dansa n kula ka̱ a̱ma̱li o yoku kau, keneki ka nanlo mayun ɗa ki ta̱ a̱ kukuwa̱.’
005	DEU	018	021	Yi ta̱ a kufuɗa ya dana a̱ ka̱ɗu ka̱ ɗa̱, ‘Nini ɗai tsa kuyeve kadanshi ka na Vuzavaguɗu u dansai ba?’
005	DEU	018	022	Ɗa baci keneki ka dansai n kula ku va̱ ɗa kakuna ka ka shanai ba, ko kpamu ɗa ye enei ka kokpoi mayun ba, na lo va ili i na Vuzavaguɗu u dansai i ɗa ba. Keneki ka ka yaꞋan ta̱ de kadanshi ku ucikali u ni. Ka̱ta̱ i pana wovon u ni ba.”
005	DEU	019	001	“Ayin a na baci Vuzavaguɗu Ka̱shile ka̱ ɗa̱ wu unai uma a iɗika i na wi a kuciga we neke ɗa̱, e megeshe ma na baci kpamu i lokoi le, ɗa i da̱sa̱ngi a̱ likuci i le n iꞋuwa i le,
005	DEU	019	002	ka̱ta̱ i pecuku iɗika i na Vuzavaguɗu Ka̱shile ka̱ ɗa̱ u nekei ɗa̱ yo okpo ubuta̱ wu uka̱ni u ɗa̱ wa kutatsu, ka̱ta̱ i zagbaka ka̱ci ka̱ ɗa̱ likuci i tatsu punu e mere mi iɗika i na wi a kuciga kuneke ɗa̱ va.
005	DEU	019	003	YaꞋin uye punu adama na ɗa baci vuza wu unai vuma n ucikali u ni ba, u suma u bana ɗe.
005	DEU	019	004	“Na ɗa wila̱ adama vuza na wu unai vuma babu ucikali, kpamu i a maꞋiwansanai ba, wi ta̱ a kufuɗa kusuma u bana ɗe adama a na wi isa wuma u ni.
005	DEU	019	005	Agisana, vuza u bana baci a kakamba n ka̱ja̱Ꞌa̱ ka̱ ni kukapa nɗanga, ɗa u ɗa̱ngusa̱i kogovu an wa kapa maɗanga, ɗa kaꞋa ke shemgbei ali ka kapai toku ni ɗa u kuwa̱i. Vuza va wi ta̱ a kufuɗa wa suma u bana a̱ likuci i te i nanlo ya adama a na u laꞋaka n wuma u ni,
005	DEU	019	006	ta lo toku vu vuza na a unai va wa saɓa yi n wupa ali u cina yi, adama na ubuta̱ wa wi ta̱ daꞋin, ka̱ta̱ wu una yi gbani ko an wo okpoi u yotso a una yi ba, adama a na i a tsurala ko vishili ba.
005	DEU	019	007	Adama a nampa a ɗa n danai, i zagbaka ka̱ci ka̱ ɗa̱ likuci i tatsu.
005	DEU	019	008	Kpamu ɗa baci Vuzavaguɗu Ka̱shile ka̱ ɗa̱ ko doki ɗa̱ ka̱bunda̱i ki iɗika, uteku tsu na u yaꞋankai ikaya i ɗa̱ uzuwakpani n akucina, ɗa u nekei ɗa̱ iɗika ra̱ka̱ i na u yaꞋankai le uzuwakpani.
005	DEU	019	009	I tono baci wila̱ u na n nekei ɗa̱ mayin anana, i ciga Vuzavaguɗu Ka̱shile ka̱ ɗa̱ ayin tutu, i wala a uye u ni, yi ta̱ o kudoku ya zagba likuci i tatsu kpamu.
005	DEU	019	010	I yaꞋan nannai adama a na ka̱ta̱ a una aza a na i babu unushi a̱ ka̱tsuma ki iɗika i na Vuzavaguɗu Ka̱shile ka̱ ɗa̱ ki e kuneke ɗa̱ yo okpo ubuta̱ wu uka̱ni u ɗa̱ ba, adama a na ka̱ta̱ mpasa n vuza vu babu unushi m bono a kaci ka̱ ɗa̱ ba.
005	DEU	019	011	“Ama ɗa baci vuza u iwain toku ni, ɗa u vaꞋwain ni ɗa wu unai ni, ɗa u sumai a kubana a̱ ka̱tsuma̱ ka̱ likuci i te i nampa,
005	DEU	019	012	nkoshi m gba̱ra̱-gba̱ra̱ n likuci n ni mi ta̱ a̱ kusuku a bana a̱ ka̱na̱ vuza munuka va a̱ tuka̱, ka̱ta̱ e neke yi e ekiye a uma a vuza na wu unai va adama a na a una yi feu.
005	DEU	019	013	Ka̱ta̱ i pana asuvayali a̱ ni ba, tsu nanlo tsu ɗa i kusa̱nka̱ munuka u vuza na wi babu unushi a̱ ka̱tsuma̱ ka aza a Isaraila, adama a na i ciya̱ ma̱ta̱na̱.”
005	DEU	019	014	“Ka̱ta̱ vu takpa katali ku urotu u kureꞋe u tovu u na ikaya i ɗa̱ i shikpa̱i a̱ ubuta̱ wu uka̱ni u na Vuzavaguɗu Ka̱shile ka̱ ɗa̱ ke nekei ɗa̱ i ka̱na̱ ba.”
005	DEU	019	015	“Magan me te ma yawa tsu na a kudana vuza u yaꞋan ta̱ unushi ko ili i gbani-gbani ba, sai de a pana una̱ wu ngan n re ko n tatsu, kafu a̱ ushuku n kadanshi ka.
005	DEU	019	016	Ɗa baci vuza vu kusheshe ku gbani-gbani wu uta̱i adama na u dansa kakuna ka aꞋuwa u vuza yoku,
005	DEU	019	017	uma e re a na i a̱ vishili va i ta̱ a kubana u Vuzavaguɗu, e kelime ka anan ganu n a yaꞋin a fada a na i ulinga a makyan ma nanlo.
005	DEU	019	018	A yaꞋin afada i ta̱ a̱ kula̱na̱ kadanshi ka mayin, ɗa baci a cinai kakuna ka aꞋuwa ɗa u yaꞋankai toku ni va,
005	DEU	019	019	yaꞋankai ni uteku tsu na u sheshei kuyaꞋanka toku ni va. Nannai ɗa ya kutakpa ka gbani-gbani a̱ ka̱tsuma ka̱ ɗa̱.
005	DEU	019	020	Ka̱ta̱ aza na a buwai a pana, ka̱ta̱ a pana wovon u na o kudoku kuyaꞋan ka gbani-gbani tsu nanlo a̱ ka̱tsuma̱ ka̱ ɗa̱.
005	DEU	019	021	Ka̱ta̱ i pana asuvayali ba. Wi ta̱ o kokpo wuma n wuma, ka̱shi n ka̱shi, kanga n kanga, kukiye n kukiye, kune n kune.”
005	DEU	020	001	“Ɗa baci i banai kuvon a̱ ubuta̱ wi irala i ɗa̱, ɗa ye enei odoku n ekeke odoku n ovonshi a na a laꞋi ɗa̱ ka̱bunda̱i, ka̱ta̱ i pana wovon u le ba, adama a na Vuzavaguɗu Ka̱shile ka̱ ɗa̱ ka na ku uta̱ka̱i ɗa̱ a Masar, wi ta̱ koɓolo n a̱ɗa̱.
005	DEU	020	002	Ayin a na baci i foɓusoi an ya̱ gita̱ vishili, ganu wi ta̱ a̱ kuta̱ u yaꞋan kadanshi n uma,
005	DEU	020	003	wi ta̱ a kudana le, ‘A̱ɗa̱ aza a Isaraila panai, anana i foɓuso ta̱ an ya̱ shilika̱ n irala i ɗa̱, ka̱ta̱ ikyamba i ɗa̱ i kuwa̱ ba. Ka̱ta̱ i pana wovon ko a̱ɗu a̱ ɗa̱ a̱ muɗa̱ ba, ko i jeꞋeke ikyamba adama e le ba,
005	DEU	020	004	Adama a na Vuzavaguɗu Ka̱shile ka̱ ɗa̱ wi ta̱ a kuwala n a̱ɗa̱, ciya̱ u shilika̱ n irala i ɗa̱, ka̱ta̱ i lyaꞋa le n kuvon.’
005	DEU	020	005	Ka̱ta̱ aza e kelime osoji a yaꞋan kadanshi n uma, a dana, ‘Yayi a̱ ka̱tsuma̱ ka̱ ɗa̱ u maꞋi kpaꞋa ku savu ku na ka̱ta̱ e erengi ba? Ka̱sukpa̱i ni u bana a kpaꞋa ku ni, ta lo wa̱ kuwa̱ a̱ ubuta̱ u kuvon, ka̱ta̱ vuza yoku we erengu ku ɗa.
005	DEU	020	006	Yi ta̱ punu n vuza na u ca̱Ꞌi kashina ki itacishi, ka na ka̱ta̱ u laꞋi umaci u ka ba? Ka̱sukpa̱i ni u bana a kpaꞋa, ta lo wa̱ kuwa̱ a̱ ubuta̱ u kuvon, ka̱ta̱ vuza yoku u lyaꞋaka yi kaꞋa.
005	DEU	020	007	Ko yi ta̱ n vuza na wi m mazama ma na ka̱ta̱ u zuwai ba? Ka̱sukpa̱i ni u bana a kpaꞋa, ta lo wa̱ kuwa̱ a̱ ubuta̱ u kuvon, ka̱ta̱ vuza yoku u ɗika maꞋa.’
005	DEU	020	008	Ka̱ta̱ aza e kelime o osoji a doku a dana, ‘Yayi a̱ ka̱tsuma̱ ka̱ ɗa̱ wi a kupana wovon a̱ ka̱ɗu ka̱ ni? Ka̱sukpa̱i ni u bana a kpaꞋa, ta lo wa zuwa a̱ɗu aza ni a̱ kuwa̱.’
005	DEU	020	009	Ayin a na baci aza e kelime a o kotsoi kadanshi n uma a, ka̱ta̱ a zagba ovonshi a̱ ka̱tsura̱ dem.
005	DEU	020	010	“Makyan ma na baci i yawai ɗevu n likuci i na ya kuyaꞋan kuvon ka, suꞋuki le n akaka a̱ kula̱nsa̱ ida̱shi i ma̱ta̱na̱.
005	DEU	020	011	Ɗa baci a̱ ushuki ɗa̱ m ma̱ta̱na̱ kpamu ɗa e nekei ka̱ci ka̱ le wa̱ ɗa̱, to uma a na i cinai punu ida̱shi a̱ likuci ya ra̱ka̱ i ta̱ o kokpo agbashi a̱ ɗa̱, ka̱ta̱ a̱ ga̱nda̱ka̱ ɗa̱.
005	DEU	020	012	Ama ɗa baci a iwain kushuku n a̱ɗa̱, ɗa a yaꞋin kuvon n a̱ɗa̱, kanzai likuci ya.
005	DEU	020	013	Ɗa baci Vuzavaguɗu Ka̱shile ka̱ ɗa̱ ke nekei ɗa̱ likuci ya e ekiye a̱ ɗa̱, unai mavali dem n kotokobi,
005	DEU	020	014	ama a̱ma̱ci m muku, n ili i kuzuwa, koɓolo n ili i likuci i na i buwai ra̱ka̱, n ucanuku u na i pura̱i gbani a̱ ubuta̱ u kuvon, i ɗikaka ka̱ci ka̱ ɗa̱ i ɗa ci ili na i pura̱i gbani a̱ ubuta̱ u kuvon. Ka̱ta̱ i lyaꞋa uyoꞋo wu ucanuku wi irala i ɗa̱, i na Vuzavaguɗu Ka̱shile ka̱ ɗa̱ ke nekei ɗa̱.
005	DEU	020	015	Nannai ɗa ya kuyaꞋan n likuci ra̱ka̱ i na yi daꞋin n a̱ɗa̱, i na yi a̱ ka̱tsuma̱ ku uduniyan u na wi ɗevu n a̱ɗa̱ ba.
005	DEU	020	016	Ama a̱ ka̱tsuma̱ ka̱ likuci i uma a nampa i na Vuzavaguɗu Ka̱shile ka̱ ɗa̱ ki e kuneke ɗa̱ adama a na yo okpo ili yu uka̱ni i ɗa̱, ka̱ta̱ i ka̱sukpa̱ ko ili i te n wuma ba.
005	DEU	020	017	Yi ta̱ a kuna le ra̱ka̱-ra̱ka̱, aza a Hitiya, n aza a Amoriya, n aza a KanaꞋana, n aza a Periziya, n aza a Hiviya, n aza a Jebusiya, uteku tsu na Vuzavaguɗu Ka̱shile ka̱ ɗa̱ ka dansai,
005	DEU	020	018	adama a na ka̱ta̱ a piꞋisaka ɗa̱ ili yu unata i na i a kuyaꞋansaka a̱ma̱li e le ba, ali a zuwa ɗa̱ kuyaꞋanka Vuzavaguɗu Ka̱shile ka̱ ɗa̱ unushi.
005	DEU	020	019	“Ɗa baci i kambuki likuci n kuvon ali ɗa i geshei a̱ vishili adama na yi isa i ɗa, ka̱ta̱ i kapa nɗanga n likuci ma n kogovu ba. Adama na yi ta̱ a̱ kuta̱wa̱ ya lyaꞋa n ɗa, ka̱ta̱ i kapa n ɗa i varuku a iɗika ba. Nɗanga n kakamba uma a ɗa, an ya banka le n kuvon?
005	DEU	020	020	Ama nɗanga n na i yevei a tsu lyaꞋa ba, n ɗaɗa i kukapa, ka̱ta̱ i yaꞋanka adasukpatsu a na ya kukumbaka nshilya mi irala ali i fa̱da̱ n ɗa.”
005	DEU	021	001	Ɗa Musa u lyaꞋi kelime n kuyaꞋan kadanshi, u danai, “Ɗa baci a cinai vuza ivaꞋin ukpa̱ a iɗika a kakamba, punu a iɗika i na Vuzavaguɗu Ka̱shile ka̱ ɗa̱ ki e kuneke ɗa̱ yo okpo yu uka̱ni i ɗa̱, kpamu i yeve vuza na wu unai ni ba,
005	DEU	021	002	ka̱ta̱ nkoshi m gba̱ra̱-gba̱ra̱ n a yaꞋin a fada a̱ ɗa̱ uta̱ a bana, ka̱ta̱ a gisangu mɓa̱ri mu ubuta̱ u na keven ki ikyamba ka ki n likuci i na yi lo ɗevu.
005	DEU	021	003	Ka̱ta̱ nkoshi m gba̱ra̱-gba̱ra̱ n likuci i na yi ɗevu n keven ka a ɗika medendem ma na ka̱ta̱ a saꞋwakai kuyaꞋanka ulinga u vicimba ba, kpamu ka̱ta̱ a saꞋwa kuzuwaka yi kogboro ka anaka ba,
005	DEU	021	004	ka̱ta̱ nkoshi n guɓa maꞋa a̱ kugida̱la̱ a̱ ka̱ra̱Ꞌa̱ ka na ka̱ta̱ a saꞋwai kucimba, ko ta na a̱ ca̱Ꞌi ili ba, a̱ ubuta̱ u na mini mi e kuyene, ka̱ta̱ o koɗo kuɗeku ku medendem ma.
005	DEU	021	005	Ka̱ta̱ anan ganu, muku n Levi, uta̱ adama a na ele ɗa Vuzavaguɗu Ka̱shile ka̱ ɗa̱ ka zagbai adama na a yaꞋanka yi tsugbashi ka̱ta̱ a zuwaka uma una̱singai n kula ku Vuzavaguɗu. Ka̱ta̱ kpamu a una ukuna u vishili n kagbanigbani.
005	DEU	021	006	Ka̱ta̱ nkoshi m gba̱ra̱-gba̱ra̱ ra̱ka̱ n na mi ɗevu n likuci i na ka̱kpisa̱ ka ki va, a saꞋa ekiye e le a a ikyamba i medendem ma na o koɗoi kuɗeku a̱ ka̱ra̱Ꞌa̱ ka,
005	DEU	021	007	ka̱ta̱ a dana, ‘Ekiye a̱ tsu una vuma nampa ba, a̱shi a tsu ta na feu e ene vuza na wu unai ni ba.
005	DEU	021	008	Vuzavaguɗu, isa katsupu ka kutakpa unushi ka nampa adama a uma a̱ nu aza a Isaraila, ele na vu shiba̱i, kpamu ka̱ta̱ vu taɗuka uma a̱ nu n unushi wu mpasa u vuma vu nampa ba, ka̱ta̱ ta na a cinukpaka le unushi wu mpasa u nampa.’
005	DEU	021	009	Nannai ɗa ya kutakpa ma̱bin ma vuza vu babu unushi a̱ ka̱tsuma̱ ka̱ ɗa̱, ɗa baci i yaꞋin i na i gaꞋin u Vuzavaguɗu.”
005	DEU	021	010	“Ɗa baci i banai kuyaꞋan kuvon n irala i ɗa̱, ɗa Vuzavaguɗu Ka̱shile ka̱ ɗa̱ ke nekei ɗa̱ ele e ekiye a̱ ɗa̱, ali ɗa i pura̱i le okpoi agbashi a̱ ɗa̱,
005	DEU	021	011	ɗa ve enei mekere ma singai a̱ ka̱tsuma̱ ke le, ali ɗa vu cikalai maꞋa, vi ta̱ a kufuɗa kuzuwa maꞋa mo okpo vuka vu nu,
005	DEU	021	012	ɗa baci vu ɗikai ni vu tukai a kpaꞋa, vu zuwa yi u puna kaci ka̱ ni ka̱ta̱ u kiɗa a̱kutsulu a̱ ni.
005	DEU	021	013	Ka̱ta̱ u foɗo ntogu n na e remeke ni, ka̱ta̱ u da̱sa̱ngu u yaꞋan kpalu ka̱ a̱na̱ku a̱ ni n esheku a̱ ni ali wotoi u te. U kotso baci ɗaɗa va kufuɗa va kasa n a̱yi vo okpo vali vi ni a̱yi wo okpo vuka vu nu.
005	DEU	021	014	Ama ɗa baci vu doku vu panai mali ma̱ ni ba, vi ta̱ a kufuɗa va ka̱sukpa̱ yi u laza a kubana a̱ ubuta̱ u na u cikalai. Ama ka̱ta̱ vu denge yi, ko vu takacika yi tsu kagbashi ba, adama a na vu vaku ta̱ ɗe n a̱yi.”
005	DEU	021	015	“Ɗa baci vuza wi n a̱ma̱ci e re ɗa u laꞋi n kuciga vuza te, ɗa ra̱ka̱ vi le a matsai muku mo olobo, ama maku mu ugiti ma ma vuka vu na u iwain ɗa,
005	DEU	021	016	ayin a na baci u cigai kupece uciyi u ni ci ili yu uka̱ni u muku u ni, ka̱ta̱ u neke tsugbayin u maku ma vuka vu na u laꞋi n kuciga va ba, adama a na maku ma vuka vu na u iwain va, a̱yi ɗa maku mu ugiti,
005	DEU	021	017	mayun ɗa wu ushuku m maku mu ugiti, maku ma vuka vu na u iwain va, u neke yi ugboku u re a̱ ka̱tsuma̱ ki ili i na wi n i ɗa ra̱ka̱, adama na a̱yi ɗa maku mu ugiti ma ayin a utsura a̱ ni. Katsura ka maku mu ugiti ka̱ ni kaꞋa.”
005	DEU	021	018	“Ɗa baci vuza wi m maku mu ugbamukaci n ugbamiwasuvu ma na ma tsu pana kadanshi ke esheku a̱ ni ko a̱na̱ku a̱ ni ba, ali a gbarai ni ama ɗa u kpa̱ɗa̱i kupana,
005	DEU	021	019	ka̱sukpa̱ esheku n a̱na̱ku a̱ ni a̱ ka̱na̱ yi ka̱ta̱ a banka nkoshi m gba̱ra̱-gba̱ra̱ n likuci i ni a̱ utsutsu u likuci,
005	DEU	021	020	ka̱ta̱ a dana nkoshi mgba̱ra̱-gba̱ra̱ ma, ‘Maku ma̱ tsu ma nampa mi ta̱ n ugbamukaci, u tsu pana kadanshi ka̱ tsu ba, kalyaꞋi kaꞋa n kosoꞋi.’
005	DEU	021	021	Ka̱ta̱ uma a̱ likuci i ni ra̱ka̱ a vara maku ma sai ukpa̱. Mayun ɗa i shamkpa n kawuya a̱ ubuta̱ u ɗa̱. Aza a Isaraila ra̱ka̱ i ta̱ a kupana ili i nampa ka̱ta̱ a pana wovon.”
005	DEU	021	022	“Ɗa baci a unai vuza adama a unushi u gbani-gbani ali ɗa a saɓangi keven ka̱ ni a maɗanga,
005	DEU	021	023	ka̱ta̱ i ka̱sukpa̱ keven ka sai kayin washi ba. Mayun ɗa i ciɗa̱ngu kaꞋa a kanna ka nanlo ka, adama a na keven ki ikyamba ka vuma ka na a saɓangi a maɗanga, ki ta̱ n una̱ u wuya u Ka̱shile. I ciɗa̱ngu yi ta lo ya̱ la̱nga̱sa̱ iɗika i na Vuzavaguɗu Ka̱shile ka̱ ɗa̱ ki e kuneke ɗa̱.”
005	DEU	022	001	“Ɗa baci ve enei kanaka ko malala mo tovu ma̱ puwa̱nka̱i, ka̱ta̱ vu ka̱sukpa̱ ma ba, loko maꞋa vu banka yi.
005	DEU	022	002	Vuza vi ili va wi baci ida̱shi ɗevu n avu ba, kpamu vu yeve ko ma yayi ba, ɗika maꞋa vu bonoko a kpaꞋa ku nu ali sapu na wu uta̱i kula̱nsa̱. Yeve vi neke yi maꞋa.
005	DEU	022	003	Ta feu va kuyaꞋan nannai m majaki ko motogu ko ili de dem i na i puwa̱nka̱i ni. Ka̱ta̱ vu ka̱sukpa̱ i ɗa ba.
005	DEU	022	004	Ɗa baci ve enei majaki ko kanaka ko tovu ka̱ yikpa̱i a uye, ka̱ta̱ vu laza vu ka̱sukpa̱ ka ba. Shamgba adama a na vu ɗa̱ngusa̱ka̱ yi kaꞋa.
005	DEU	022	005	“Ka̱ta̱ a̱ma̱ci a uka ucanuku u ali ba, ali feu ka̱ta̱ a uka ucanuku wa̱ a̱ma̱ci ba, adama na vuza na baci de dem u yaꞋin ili nannai, wo okpo ta̱ ili yu unata u Vuzavaguɗu Ka̱shile ka̱ ɗa̱.
005	DEU	022	006	“Ɗa baci vu cinai manunu a cikinda ɗevu n uye, ko n okowo ko m muku, ko zuva a maɗanga ko a iɗika, ka̱ta̱ vu pura̱ ka̱na̱ku ka m muku n ni ba.
005	DEU	022	007	Vi ta̱ a kufuɗa va ɗika muku ma, ama vu ka̱sukpa̱ ka̱na̱ku ka laza, adama na vu ciya̱ ida̱shi i ma̱ta̱na̱, ka̱ta̱ kpamu vu ciya̱ wuma wu ugaɗi.
005	DEU	022	008	“Ɗa baci vu maꞋin kpaꞋa ku savu, ka̱ta̱ vu maꞋakai kobisho vu ka̱ra̱ka̱, adama a na ka̱ta̱ vu uka ka̱ci ka̱ nu unushi u munuka a kpaꞋa ku nu a ayin a na baci vuma u fa̱ta̱tsa̱i gaɗi u yikpa̱i ba.
005	DEU	022	009	“Ka̱ta̱ i ca̱Ꞌa̱ icuꞋu kakau ugboku u re a kashina ki itacishi ka̱ ɗa̱ ba, ɗa baci i yaꞋin nannai, ra̱ka̱ i na i ca̱Ꞌi koɓolo n umaci wa i ta̱ o kokpo n unata.
005	DEU	022	010	Ka̱ta̱ i ɓolongu majaki n kanaka a vicimba ba.
005	DEU	022	011	Ka̱ta̱ i uka motogu ma na a caꞋi n lilin koɓolo n cileme ba.
005	DEU	022	012	“Ama i caꞋaka ntogu n ɗa̱ n na i tsu uka ita̱za̱ a ngon n na̱shi dem.”
005	DEU	022	013	“Ɗa baci vuza u zuwai vuka ali ɗa u vaki n vu ɗa, ɗa kucikpa u iwain vu ɗa,
005	DEU	022	014	a kuyaꞋansaka yi kadanshi ka gbani-gbani n u la̱nga̱sa̱i ni kula, a kudana, ‘Ana n zuwai vuka vu nampa, ana n vaki n a̱yi ɗa n cinai ni u la̱nga̱sa̱ ta̱ ɗe cikere ci ni.’
005	DEU	022	015	Ka̱ta̱ eshekpu e mekere a n a̱na̱ku a̱ ni a banka n i na i yotsongi cikere ci ni a̱ ubuta̱ wu nkoshi m gba̱ra̱-gba̱ra̱ a̱ utsutsu u likuci.
005	DEU	022	016	Ka̱ta̱ esheku e mekere a a dana nkoshi m gba̱ra̱-gba̱ra̱ ma, ‘N neke ta̱ maku ma̱ va̱ yolo u vuma nampa, ama ɗa u iwain ni.
005	DEU	022	017	Gogo na ɗa na u la̱nga̱sa̱i ni kula, u danai, “N cina maku ma̱ ɗa̱ n cikere ci ni ba.” Ama urotu u cikere tsu maku ma̱ va̱ u ɗa na.’ Yeve ka̱ta̱ ishekpu i ni i ba̱rukpa̱ kakashi ke cikere ci ni e kelime ka nkoshi m gba̱ra̱-gba̱ra̱ n likuci ma,
005	DEU	022	018	ka̱ta̱ nkoshi m gba̱ra̱-gba̱ra̱ n likuci ma a ɗika vuma va a faba yi,
005	DEU	022	019	ka̱ta̱ a kiɗaka yi ugana azurufa amangatawun, e neke esheku e mekere a, adama a na vuma vu nampa u neke ta̱ mekere ma aza a Isaraila ma na ka̱ta̱ me yevei vali ba, kula ku gbani-gbani. Ka̱ta̱ u lyaꞋa kelime n kokpo vuka vu ni, kpamu wi n tsu na wo loko yi ba, ali a uteku u wuma u ni.
005	DEU	022	020	“Ama, ɗa baci ukuna u na vali va vu dansai wo okpoi mayun, kpamu ɗa a nambai urotu u cikere ci ni,
005	DEU	022	021	ka̱ta̱ uta̱ka̱ m mekere ma a̱ utsutsu u kpaꞋa ke esheku a̱ ni, ka̱ta̱ a zuwa uma a̱ likuci a varai n atali ali u kuwa̱. U yaꞋan ta̱ ili i wono a̱ ka̱tsuma̱ ka aza a Isaraila a̱ ubuta̱ u kuyaꞋan cishakanlai a kpaꞋa ke esheku a̱ ni. Nannai ɗa ya ku uta̱ka̱ n ka gbani-gbani a̱ ka̱tsuma̱ ka̱ ɗa̱.
005	DEU	022	022	“Ɗa baci a cinai vuza a kuyaꞋan tsugbani n vuka vu vuza yoku, vuma va n vuka va dem i ta̱ a kuna le. Nannai ɗa ya kutakpa ka gbani-gbani a̱ ka̱tsuma̱ ka aza a Isaraila.
005	DEU	022	023	“Ɗa baci e remei vuza a̱ likuci n kamana ka vuza yoku ka na ka̱ta̱ ke yevei vali ba, ali ɗa u yaꞋin tsugbani n a̱yi,
005	DEU	022	024	yi ta̱ a̱ ku uta̱ka̱ dem vu le a̱ utsutsu u likuci ka̱ta̱ i vara le ali a̱ kuwa̱, adama a na ko a na mekere ma mi punu a̱ likuci u lapa una̱ ciya̱ u la̱nsa̱ uɓa̱nki ba, kpamu adama a na vuma va u la̱nga̱sa̱ ta̱ kamana ka vuza yoku. Nannai ɗa ya kutakpa ka gbani-gbani a̱ ka̱tsuma̱ ka̱ ɗa̱.
005	DEU	022	025	“Ama a kakamba kaꞋa baci vuza u remei kamana ka vuza yoku ɗa u yaꞋin tsugbani n a̱yi n utsura, vuza vu meremeke ɗaɗa koci ya kuna.
005	DEU	022	026	Ka̱ta̱ i yaꞋanka mekere ma ili ba, adama a na u yaꞋan unushi u na u yawai ukpa̱ ba, adama na ukuna u nampa wa u yotso ta̱ an vuza na u kiɗangi toku ni ɗa wu unai,
005	DEU	022	027	adama a na vuza va u cina ta̱ mekere ma a kakamba, mekere ma mi ta̱ a kulapa una̱ ama u ciya̱ vuza na u ku isa yi ba.
005	DEU	022	028	“Ɗa baci vuza u cinai mekere ma na ka̱ta̱ me yevei vali ba, kpamu mi n kamana ba, ɗa u remei ni u yaꞋin tsugbani n a̱yi ali ɗa e remei le,
005	DEU	022	029	vuza va wi ta̱ a kutsupa esheku e mekere a azurufa amangere n kupa, mayun ɗa kpamu u zuwa maꞋa, adama a na u la̱nga̱sa̱ yi ta̱. Wi ta na feu n tsu na wo kuloko yi ba, ali a kubana uteku u wuma u ni.
005	DEU	022	030	“Ka̱ta̱ vuza u zuwa vuka ve esheku a̱ ni ba, ka̱ta̱ feu u goyo esheku a̱ ni ba.”
005	DEU	023	001	“Vuma vu na baci a̱ uta̱ka̱i ko a gbatyai tsali ci ni, ka̱ta̱ u uwa a̱ ubuta̱ u koɓolo ka uma a Vuzavaguɗu ba.
005	DEU	023	002	“Vuza na baci de dem a matsai babu a̱na̱ku a̱ ni a yaꞋan yolo, maku ma̱ ka̱tsuma̱ ka pulai ma nanlo mi a kuꞋuwa a̱ ka̱tsuma̱ ka uma a Vuzavaguɗu ba. Ali a kubana a tsukaya kupa, babu vuza a̱ ka̱tsuma̱ ka kumaci ka̱ ni ka na ka kuꞋuwa a̱ ka̱tsuma̱ ka uma a̱ Ka̱shile.
005	DEU	023	003	“Ka̱ta̱ vuza va aza a Amona ko vuza va aza a Mowabu u uwa a̱ ubuta̱ u na uma a̱ Ka̱shile i ba. Ali tsukaya kupa, babu vuza te a̱ ka̱tsuma ka kumaci ka nanlo vuza na u kuꞋuwa punu a̱ ubuta̱ u koɓolo ka uma a Vuzavaguɗu.
005	DEU	023	004	Adama a na a̱ ta̱wa̱ a rabasa ɗa̱ ba, a̱ tuka̱ ɗa̱ feu n ilikulya m mini mo kusoꞋo a makyan ma na yu uta̱i a iɗika i Masar ba. A tsupa ta̱ Balamu maku ma Beyo vu Peto m Mosopotamiya adama a na u zuwaka ɗa̱ una̱ u wuya.
005	DEU	023	005	Ama Vuzavaguɗu Ka̱shile ka̱ ɗa̱ u iwain kupanaka Balamu, ɗa u kucukpai u bonokoi una̱ u wuya wa u bonoi una̱singai, adama a na Vuzavaguɗu Ka̱shile ka̱ ɗa̱ u ciga ɗa̱ ta̱.
005	DEU	023	006	Ka̱ta̱ i la̱nsa̱ le n ida̱shi i ma̱ta̱na̱ ko kulyaꞋa ku kelime ku le ba, ali uteku n wuma u ɗa̱.
005	DEU	023	007	“Ka̱ta̱ i goyo aza a Edom ba, adama a na kumaci ku ɗa̱ ku ɗa, ka̱ta̱ kpamu i goyo aza a Masar ba, adama a na cau i da̱sa̱ngu ta̱ we le tso omoci punu a iɗika i le.
005	DEU	023	008	Muku n tsukaya tsu tatsu n na a matsakai le, i ta̱ a kuꞋuwa ubuta̱ u koɓolo ka uma a Vuzavaguɗu.”
005	DEU	023	009	“Ayin a na baci i shikpa̱i a̱pa̱m a̱ ɗa̱ adama a na i yaꞋan kuvon n irala i ɗa̱, ka̱ta̱ i yaꞋan daꞋangi n ili na yi ni nshinda̱.
005	DEU	023	010	“Ɗa baci vuza te a̱ ka̱tsuma̱ ka̱ ɗa̱ u natukpai ka̱ci ka̱ ni n kayin ali ugapu u loloi ni, ka̱ta̱ yu uta̱ka̱ n vuma vu nanlo va a̱ ubuta̱ u ka̱tsura̱ ka uma ka, ka̱ta̱ u shamgba ɗe pulai.
005	DEU	023	011	Ama a kubana kulivi u sumba̱ ka̱ci ka̱ ni, ɗa baci kanna ka̱ yikpa̱i ka̱ta̱ u bono u uwa a̱ ka̱tsura̱ ka.
005	DEU	023	012	“Ka̱ta̱ i zagba ubuta̱ u yoku kau a̱ kucina̱ ku ka̱tsura̱ ka̱ ɗa̱ adama o kukofongu.
005	DEU	023	013	A̱ ka̱tsuma̱ ku ucanuku ka̱ ɗa̱ ka̱ta̱ i ɗika ili i ma̱ga̱va̱, vuza na baci dem u banai kukofongu ka̱ta̱ u ciɗa̱ngu a̱wiya̱n a̱ ni.
005	DEU	023	014	Adama a na Vuzavaguɗu Ka̱shile ka̱ ɗa̱ ka̱ tsu ka̱ra̱Ꞌa̱ ta̱ a̱ ka̱tsura̱ ka̱ ɗa̱ adama a na wi isa ɗa̱, u neke irala i ɗa̱ ekiye a̱ ɗa̱. Adama a nannai mayun ɗa i lapula ka̱tsura̱ ka̱ ɗa̱ ciɗa adama a na ka̱ta̱ Vuzavaguɗu u cina ili yi unata a̱ ka̱tsuma̱ ka̱ ɗa̱, ka̱ta̱ u ka̱sukpa̱ ɗa̱ ba.”
005	DEU	023	015	“Ɗa baci kagbashi ka sumai a̱ ubuta̱ u vuza vu kpaꞋa vu ni ɗa u ta̱wa̱i wa̱ ɗa̱ adama a na u sheɗeku, ka̱ta̱ i loko yi o kubono ɗe ba.
005	DEU	023	016	I ka̱sukpa̱ yi u da̱sa̱ngu n a̱ɗa̱, ubuta̱ u na baci u zagbai a̱ ka̱tsuma ka̱ likuci u na u laꞋi n kuciga. Ka̱ta̱ i goyo yi ba.
005	DEU	023	017	“Ka̱ta̱ vuza va aza a Isaraila mavali ko mavuka, u uwa tsugbani punu a̱ a̱Ꞌisa̱ ba.
005	DEU	023	018	Ka̱ta̱ i tuka̱ n ikebe i vuka vu na u ciya̱i a̱ ubuta̱ u cishakanlai ko vali i na u ciya̱i a̱ ubuta̱ u tsugbani n ali adama a kutsupa uzuwakpani u na u yaꞋan ɗe a kpaꞋa ku Vuzavaguɗu Ka̱shile ka̱ ɗa̱ ba, adama a na ili yi unata i ɗa wa̱ ni.
005	DEU	023	019	“Ka̱ta̱ i neke tovu okopu n kodokpotsu ba, ko okopu a ikebe, ko ilikulya, ko ili de dem i na baci yi e kuneke ka̱ta̱ i la̱nsa̱ kodokpotsu ba.
005	DEU	023	020	Yi ta̱ a kufuɗa ya kisa kodokpotsu a̱ ubuta̱ wo omoci, ama ya kisa kodokpotsu a̱ ubuta̱ wa aza a Isaraila ba, adama a na Vuzavaguɗu Ka̱shile ka̱ ɗa̱ ka zuwaka ɗa̱ una̱singai a̱ ubuta̱ wi ili de dem i na baci i zuwai ekiye a̱ ɗa̱ a̱ ka̱tsuma̱ ki iɗika i na yi a kuꞋuwa ya kisa.
005	DEU	023	021	“I yaꞋan baci uzuwakpani n Vuzavaguɗu Ka̱shile ka̱ ɗa̱, ka̱ta̱ i yaꞋan kpatutu a̱ ubuta̱ u kutsupa ba, adama a na Vuzavaguɗu Ka̱shile ka̱ ɗa̱ ki ta̱ a kuciga i ɗa wa̱ ɗa̱. Ukpa̱ɗi u kushatangu uzuwakpani wi ta̱ o kokpo unushi.
005	DEU	023	022	Ama i yaꞋan baci akucina ba, wi o kokpo ɗa̱ unushi ba.
005	DEU	023	023	Ili na baci yi a̱ kuta̱ una̱ u ɗa̱ ra̱ka̱, ka̱ta̱ i shatangu, adama a na n una̱ u ɗa̱ u ɗa i yaꞋin akucina n Vuzavaguɗu Ka̱shile ka̱ ɗa̱.
005	DEU	023	024	“Vu uwa baci a kashina ki itacishi ka vuza nu, vi ta̱ a kufuɗa va lyaꞋa ali vu cuwa̱, ama ka̱ta̱ vu ɗika ko ili vu zuwa a ujika ka̱ nu ba.
005	DEU	023	025	Kpamu vu uwa baci a kashina ki ilya ka vuza nu, vi ta̱ a kufuɗa kukoɗo n ekiye a̱ nu, ama ka̱ta̱ vu kyaꞋa m mawun ba.”
005	DEU	024	001	“Ɗa baci vuza u zuwai vuka, n ka̱ca̱pa̱ ɗa vu kpa̱ɗa̱i kuluwa yi, adama a na u cina yi ta̱ n kuyongo ku wuya, ali u ɗanakai ni katagarda ku uloki, ɗa u nekei ni kaꞋa ɗa u lokoi ni punu a kpaꞋa ku ni,
005	DEU	024	002	ɗa baci wu uta̱i wo oloi vali vi yoku,
005	DEU	024	003	ɗaɗa kpamu vali vu ire va feu vu iwain ni ali u nekei ni katagarda ku uloki, ɗa u lokoi ni a kpaꞋa ku ni, ko ɗa baci vali va u kuwa̱i,
005	DEU	024	004	to, ka̱ta̱ vali vu ugiti vu ni vu doku u zuwa yi ba, ana wo okpoi u natukpa ta̱ ɗe ka̱ci ka̱ ni, adama a na ili yi unata i ɗa a̱ ubuta̱ u Vuzavaguɗu. Ka̱ta̱ i tuka̱ ni nshinda̱ a iɗika i na Vazaguɗu Ka̱shile ka̱ ɗa̱ ki e kuneke ɗa̱ yo okpo ɗa̱ iɗika yi uka̱ni ba.
005	DEU	024	005	“Vuma na baci u yaꞋin yolo i savu, ka̱ta̱ a banka yi a̱ ubuta̱ u kuvon ba, ko i zuwa yi ulinga ba. Wi ta̱ a̱ kuda̱sa̱ngu a kpaꞋa ali ka̱ya̱ ke te, adama a na u zuwa vuka vu na u zuwai va ma̱za̱nga̱.
005	DEU	024	006	“Vu neke baci vuza yoku okopu, ka̱ta̱ vu isa yi kutali ko makin tsu kaguta adama o okopu a na vu nekei ni ba. KuyaꞋan nannai wi ta̱ a̱ kusa̱nka̱ vuza va kulyaꞋa ku kelime a wuma u ni.
005	DEU	024	007	“Ɗa baci a̱ ka̱na̱i vuza u bokoi vuza ni a kumaci ka aza a Isaraila ɗa u bonokoi ni tsu kagbashi ko u dengei ni, vuza na u bokoi vuza ni va i ta̱ a kuna yi, tsu nanlo tsu ɗa ya kutakpa ka gbani-gbani a̱ ka̱tsuma ka̱ ɗa̱.
005	DEU	024	008	“Ukuna wu mɓa̱la̱ mu ukutu, i yaꞋan mayin ka̱ta̱ i tono ili i na dem anan ganu va̱ a̱Ꞌisa̱ a danai, ele vu na i kumaci ka aza e Levi. I yaꞋan ili i na n danai le.
005	DEU	024	009	Ciɓai n ili i na Vuzavaguɗu Ka̱shile ka̱ ɗa̱ ka yaꞋankai Miriyamu a makyan ma na yu uta̱i a iɗika i Masar.
005	DEU	024	010	“Vu neke baci vuza na yi ida̱shi ɗeɗevu okopu ko a̱ yiɗa̱i baci, ka̱ta̱ vu bana vu uwa a kpaꞋa ku ni vu isa kaguta ba.
005	DEU	024	011	Vu shamgba pulai, a̱yi vuza na vi o kutono kutan ka wi ta̱ a̱ kutuka̱ wu n ku ɗa pulai.
005	DEU	024	012	Ama vuma va vuza vu unambi ɗa baci, vi a ku asa n kaguta ka na u nekei nu adama a kutan ka ba.
005	DEU	024	013	Ka̱ta̱ vu bonoko yi n ogbodo a na u nekei a zuwa adama a kutan ka u ciya̱ wa asa n a ɗa. Wi ta̱ a kuzuwaka wu una̱singai, tsu nanlo tsa wi ta̱ o kokpo wu kasingai a̱ ubuta̱ u Vuzavaguɗu Ka̱shile ka̱ nu.
005	DEU	024	014	“Ka̱ta̱ i doro vuza vu zamalinga ko vuza vu unambi ba, ko kumaci ku ɗa̱ ko omoci a na i ida̱shi a̱ likuci i ɗa̱ ba.
005	DEU	024	015	Tsupai ni ikebe yi ulinga i ni dem a kanna ka nanlo babu ubuta̱ u yimba̱na̱ adama a na a̱yi vuza vu unambi ɗa, kpamu ka̱ɗu ka̱ ni ki ta̱ a̱ ubuta̱ wi ili i na e kuneke yi. I iwan baci, wi ta̱ a̱ kushika̱ a kubana u Vuzavaguɗu adama a̱ ɗa̱, ali wo okpo ɗa̱ unushi.
005	DEU	024	016	“A kuna mmaci adama a̱ unushi u muku n le ba, a kuna muku kpamu adama a̱ unushi wu mmaci n le ba. Vuza na baci u yaꞋin unushi a̱yi ɗa vuza na a kuna.
005	DEU	024	017	“Ka̱ta̱ i yaꞋanka komoci afada aꞋuwa ko makpaꞋan ba, ko ta na vu ɗika ogbodo a vuka vu na vali vu ni vu kuwa̱i adama a kutan ba,
005	DEU	024	018	Ka̱ta̱ i ciɓa a na a̱ɗa̱ agbashi a ɗa yi ishi a iɗika i Masar ɗa Vuzavaguɗu Ka̱shile ka̱ ɗa̱ ka̱ shiba̱i ɗa̱ ɗe. Adama a nannai yaꞋin tsu na n danai.
005	DEU	024	019	“Ayin a na baci i yaꞋin vukyaꞋa i ɓolongi ili i kashina i ɗa̱ ɗa i cinukpai m makatalu, ka̱ta̱ i bono adama a na i ɗika ma ba, i Ka̱sukpa̱ka̱ omoci nu mkpaꞋan, n agapa a̱ma̱ci, adama a na Vuzavaguɗu Ka̱shile ka zuwaka ɗa̱ una̱singai wi ili i na dem ekiye a̱ ɗa̱ a yaꞋin.
005	DEU	024	020	Ayin a na baci i lapai umaci wu nɗanga n zaitu n ɗa̱, ka̱ta̱ i bono ɗe a acaka a i taɓa ire ba. Yi ta̱ a̱ kuka̱sukpa̱ka̱ omoci, nu mkpaꞋan, n agapa a̱ a̱ma̱ci.
005	DEU	024	021	Ayin a na baci i ɓolongi umaci u mambulu a kashina ki itacishi ka̱ ɗa̱, ka̱ta̱ i bono ɗe i yaꞋan kuɗayu ba, i ka̱sukpa̱ka̱ omoci nu mkpaꞋan n agapa a̱ a̱ma̱ci ili i na i buwai.
005	DEU	024	022	Ciɓai a na a̱ɗa̱ omoci a ɗa yi ishi a iɗika i Masar. I ɗaɗa i zuwai mi a kudana ɗa̱ i yaꞋan tsu nampa tsa.
005	DEU	025	001	“Ɗa baci uma e re i a̱ vishili ali ɗa a bankai n kadanshi ka a̱ ubuta̱ wa afada, ka̱ta̱ a yaꞋin afada a a kiɗa afada a e neke vuza vu unushi, unushi u ni, vuza vu babu unushi kpamu e neke yi unambi wu unushi u ni,
005	DEU	025	002	vuza vu unushi va, unushi u ni u yawa baci tsu na a faba yi, kayaꞋinkafada ka ki ta̱ a kuzuwa vuza vu unushi va u vaku ka̱ta̱ a faba yi lo a̱ a̱shi a̱ ni n tsu na u danai a faba yi derere n unushi u na u yaꞋin.
005	DEU	025	003	I ta̱ a kufaba yi ali amangere. Ama ka̱ta̱ ufabi wa u laza nannai ba, ta lo vuza ɗa̱ wo kokpo ili i kugoyi a̱ a̱shi a̱ ɗa̱.
005	DEU	025	004	“Ka̱ta̱ i uka kanaka ka vicimba mojubo, a makyan ma na wi a kudasasa ilya a kulapa ba.
005	DEU	025	005	“Ɗa baci vuza n vangu vi ni i ida̱shi a̱ ubuta̱ u te ɗa vuza te u kuwa̱i babu u matsa maku, kagapa ka vuka ka wi o kolo kumaci ku yoku kau ba. Toku vali ni ɗa u kuɗika yi ka̱ta̱ wo okpo vuka vu ni adama a na u shatangu ulinga u na mokoshi ma̱ ni ma gaꞋin u yaꞋan.
005	DEU	025	006	Maku mo kolobo mu ugiti ma̱ ni i ta̱ e kuneꞋe yi kula ku magasa, adama a na a cinukpa n kula ku ni a̱ ka̱tsuma̱ ka aza a Isaraila ba.
005	DEU	025	007	Ama vuma va u ciga baci kuzuwa kagapa ka vuka ka vuza ni ka ba, ka̱ta̱ vuka va u bana a̱ utsutsu u likuci u dana nkoshi m gba̱ra̱-gba̱ra̱, ‘Toku vu vali vu va̱ u iwan ta̱ kuka̱sukpa̱ kula ku vuza ni kulyaꞋa kelime a kumaci ka aza a Isaraila, u iwan ta̱ kushatangu ulinga u na vuza ni u gaꞋin u yaꞋanka mu.’
005	DEU	025	008	Ka̱ta̱ nkoshi n likuci n ɗeke yi adama na e neke yi kadanshi. Ɗa baci u lyaꞋi kelime n kuꞋiwan ɗa u danai, ‘Ma kuciga kuzuwa yi ba,’
005	DEU	025	009	ka̱ta̱ kagapa ka vuka ka vuza ni ka ka̱ ɗa̱nga̱ ka bana wa̱ ni e kelime ko nkoshi ma, ka̱ta̱ u foɗo kataka ka vuza ka, ka̱ta̱ u jiraka yi ma̱tsa̱n a̱ a̱shi ka̱ta̱ u dana, ‘Na ɗa ili na a ci yaꞋanka vuza na u iwain kuka̱sukpa̱ kpaꞋa ku vuza ni kulyaꞋa kelime.’
005	DEU	025	010	I ta̱ e kuɗeke kpaꞋa ku vuza nanlo a̱ ka̱tsuma̱ ki Isaraila, ‘KpaꞋa ku vuza na o foɗoi kataka.’
005	DEU	025	011	Ɗa baci uma e re i a̱ vishili, ɗa vuka vu vuza te wu uta̱i adama a na u ɓa̱nka̱ vali ni e ekiye o vutoku, ali u bankai n kukiye ku ni ɗa u remei ni tsali,
005	DEU	025	012	gbatyai ni kukiye. Ka̱ta̱ i pana asuvayali a̱ ni ba.
005	DEU	025	013	Ka̱ta̱ i ɓa̱na̱ agisamkpatsu e re a ili ya̱ a̱miki a ajika a̱ ɗa̱ ba, vuza te n a̱miki, vuza te babu a̱miki.
005	DEU	025	014	Ka̱ta̱ i zuwa agisamkpatsu e re asuvu a kpaꞋa ku ɗa̱ ba, vuza gbayin n vuza kenu.
005	DEU	025	015	Mayun ɗa i yongo n kagisamkpatsu ka̱ a̱miki n kagisamkpatsu ka singai n ku usuɓi, adama a na i geshe a iɗika i na Vuzavaguɗu Ka̱shile ka̱ ɗa̱ ki e kuneke ɗa̱.
005	DEU	025	016	Adama a na Vuzavaguɗu Ka̱shile ka̱ ɗa̱ ki ta̱ e kene unata u yaba dem vu na u yaꞋin ili tsu nampa, n yaba dem na u yaꞋin unambi wu usuɓi.
005	DEU	025	017	“Ciɓai n ili i na aza a Ameleki a yaꞋanki ɗa̱ a uye, an yu uta̱i a iɗika i Masar.
005	DEU	025	018	An yo oꞋoi, ɗa yo okpoi babu utsura, ana a cinai ɗa̱ a nwalu ɗa a unai aza na i ka̱ca̱pa̱ ra̱ka̱, ko wovon u Ka̱shile a pana ba.
005	DEU	025	019	Ayin a na baci Vuzavaguɗu Ka̱shile ka̱ ɗa̱ ke nekei ɗa̱ kuvuka a̱ ubuta̱ wi irala i ɗa̱, n ubuta̱ ra̱ka̱ asuvu a iɗika i na Vuzavaguɗu Ka̱shile ka̱ ɗa̱ ki e ku neke ɗa̱ uka̱ni, ka̱ta̱ i takpa kula ka aza a Ameleki a aduniyan ra̱ka̱. Ka̱ta̱ i cinukpa ba.
005	DEU	026	001	“Makyan ma na baci i uwai asuvu a iɗika i na Vuzavaguɗu Ka̱shile ka̱ ɗa̱ ki e kuneke ɗa̱ adama a na i lyaꞋa uka̱ni wi ɗa ali kpamu yi isa i ɗa i da̱sa̱ngi punu,
005	DEU	026	002	Ka̱ta̱ i kenuku a̱ ka̱tsuma̱ ki ili yu umaci yu ugiti i na i cimbai a iɗika i na Vuzavaguɗu Ka̱shile ka̱ ɗa̱ ki e kuneke ɗa̱, ka̱ta̱ i zuwa i ɗa a mabana. Ka̱ta̱ i bana ubuta̱ u na Vuzavaguɗu Ka̱shile ka̱ ɗa̱ ka zagbai adama a na i cikpa yi n Kula ku ni,
005	DEU	026	003	ka̱ta̱ i dana ganu vu ulinga a makyan ma nanlo, ‘Anana n dana ta̱ Vuzavaguɗu Ka̱shile ka̱ nu, a na n uwai a iɗika i na Vuzavaguɗu u kucinakai ikaya i tsu an wi e kuneke tsu.’
005	DEU	026	004	Ka̱ta̱ Ganu wi isa mabana ma ekiye a̱ ɗa̱ ka̱ta̱ u zuwa maꞋa a iɗika e kelime ka katalikalyuka ka Vuzavaguɗu Ka̱shile ka̱ ɗa̱.
005	DEU	026	005	Ka̱ta̱ a̱ɗa̱ yu ushuku e kelime ka Vuzavaguɗu Ka̱shile ka̱ ɗa̱, i dana, ‘Dada vu va̱ ka̱ka̱ra̱shi ka aza a Aramiyan kaꞋa a ayin a cau, u lazai n uma kenu a kubana iɗika i Masar, ɗa wo okpoi uduniyan u gbayin n wu utsura n wa̱ a̱bunda̱i.
005	DEU	026	006	Ama ɗa a aza a Masar o goyoi tsu ɗa a takacikai tsu, a zuwai tsu kuyaꞋan ku ulinga wa atakaci.
005	DEU	026	007	Ɗa tsu shiꞋika̱i Vuzavaguɗu Ka̱shile ki ikaya i tsu, ɗa Vuzavaguɗu u panai ma̱shi ma̱ tsu ɗa we enei atakaci n ka gbani-gbani n kalyaꞋa ka na i a kuyaꞋanka tsu.
005	DEU	026	008	Ɗa Vuzavaguɗu wu uta̱ka̱i tsu a iɗika i Masar, n kukiye ku utsura koɓolo n ili i mereve, n kadanshi ko wovon, koɓolo n urotu wi ili i mereve.
005	DEU	026	009	Ɗa u tuka̱i tsu a̱ ubuta̱ u nampa, u nekei tsu iɗika i nampa, iɗika i na yi m maniꞋin n tsuta̱.
005	DEU	026	010	Ɗa gogo na tsu tuka̱i nu n ili yu ugiti yi iɗika i na avu Vuzavaguɗu vu nekei tsu.’ Ka̱ta̱ i zuwa mabana ma e kelime ka Vuzavaguɗu Ka̱shile ka̱ ɗa̱, ka̱ta̱ i kuɗa̱ngu i cikpa yi.
005	DEU	026	011	Ka̱ta̱ a̱ɗa̱ n aza e Levi n omoci a na i punu ida̱shi n a̱ɗa̱, i yaꞋan ma̱za̱nga̱ adama a ili i singai i na Vuzavaguɗu Ka̱shile ka̱ ɗa̱ ke nekei ɗa̱ koɓolo m muku n ɗa̱.
005	DEU	026	012	“A ayin a na baci i kotsoi kutuka̱ n ili i te a̱ ka̱tsuma̱ ka kupa ya ashina i ɗa̱, a̱ ka̱ya̱ ka tatsu, ka̱ya̱ ka̱ kutuka̱ i te a̱ ka̱tsuma̱ ka kupa, i neke aza e Levi, n omoci, nu mkpaꞋan koɓolo n a̱ma̱ci a na ali e le a̱ kuwa̱i, adama a na ele feu a̱ ciya̱ a lyaꞋa a̱ cuwa̱ punu a̱ likuci i ɗa̱.
005	DEU	026	013	Ka̱ta̱ i dana Vuzavaguɗu Ka̱shile ka̱ ɗa̱, ‘Mu utuka̱ ta̱ ugboku u ciɗa u kpaꞋa u va̱ ɗa n nekei aza e Levi, n omoci, nu mkpaꞋan koɓolo n a̱ma̱ci a na ali e le a̱ kuwa̱i, uteku tsu na vu tonukoi mu ra̱ka̱. Ko u te n ka̱sukpa̱ ba, ko ta na n cinukpa.
005	DEU	026	014	Ko i te n lyaꞋa a̱ ka̱tsuma̱ ku ugboku u ciɗa wa a ayin a na mi a kpalu ba, ko ta na mu utuka̱ ko i te a ayin a na mi ni nshinda̱ ba. Ko ta na mu utuka̱ n neke a̱kpisa̱ ba. N tono ta̱ Vuzavaguɗu Ka̱shile ka̱ va̱, ɗa n yaꞋin ili derere tsu na vu danai mu n yaꞋan.
005	DEU	026	015	Vu la̱na̱ a iɗika avu ɗe gaɗi a̱ ubuta̱ wi ida̱shi u ciɗa u nu, ka̱ta̱ vu zuwaka uma a̱ nu aza a Isaraila una̱singai, koɓolo n iɗika i na vu nekei tsu, uteku tsu na vu yaꞋin uzuwakpani n ikaya i tsu, iɗika i na yi maniꞋin n tsuta̱.’
005	DEU	026	016	“Anana, Vuzavaguɗu Ka̱shile ka̱ ɗa̱ ki ta̱ a kudana ɗa̱ i tono wila̱ koɓolo n ili na u danai. Ka̱ta̱ i tono kpamu i yaꞋan ulinga n i ɗa n a̱ɗu a̱ ɗa̱ n wuma u ɗa̱ ra̱ka̱.
005	DEU	026	017	Anana i dana ta̱ an Vuzavaguɗu a̱yi ɗa Ka̱shile ka̱ ɗa̱, yi ta̱ o kutono uye u ni, adama a na i tono kadanshi ka̱ ni n wila̱ u ni, ka̱ta̱ i yaꞋan ili i na u danai ɗa̱ ra̱ka̱.
005	DEU	026	018	Kpamu anana Vuzavaguɗu u dansa ta̱ an a̱ɗa̱ ɗa uma a̱ ni, kuzuwa ku ucanuku ku ni, uteku tsu na u yaꞋankai ɗa̱ uzuwakpani, a̱ɗa̱ kpamu yi ta̱ o kutono kadanshi ka̱ ni ra̱ka̱,
005	DEU	026	019	Vuzavaguɗu kpamu u dana ta̱ wi ta̱ a kuzuwa ɗa̱ gaɗi vu uduniyan u na u buwai ra̱ka̱. Wi ta̱ a kuzuwa ɗa̱ yo okpo aza a ucikpi, n kula n tsugbayin i laꞋa uduniyan u na u buwai, ka̱ta̱ yo okpo uma a ciɗa a Vuzavaguɗu Ka̱shile ka̱ ɗa̱, uteku tsu na u yaꞋin uzuwakpani.”
005	DEU	027	001	Musa nu nkoshi m gba̱ra̱-gba̱ra̱ ma aza a Isaraila a yaꞋankai uma kadanshi, ɗa a danai, “Tonoi ra̱ka̱ kadanshi ka na n danai ɗa̱ anana.
005	DEU	027	002	Ayin a na baci i pasai Kuyene ku Urudu ɗa i uwai a iɗika i na Vuzavaguɗu Ka̱shile ka̱ ɗa̱ ki e kuneke ɗa̱, i shikpa̱ atali a̱ gba̱ra̱-gba̱ra̱, ka̱ta̱ i sura le n ka̱ɓisa̱ka̱.
005	DEU	027	003	Ka̱ta̱ i ɗana ɗe kadanshi ka̱ wila̱ ka nampa, a ayin a na baci i pasai ɗa i uwai a iɗika i na Vuzavaguɗu Ka̱shile ka̱ ɗa̱ ke nekei ɗa̱, iɗika i na yi m maniꞋin n tsuta̱, uteku tsu na Vuzavaguɗu Ka̱shile ka̱ ɗa̱ ka yaꞋankai ikaya i ɗa̱ uzuwakpani.
005	DEU	027	004	Ka̱ta̱ a ayin a na baci i pasai Kuyene ku Urudu ka, ka̱ta̱ i shikpa̱ atali a nampa a a kusan ku Ebalu, uteku tsu na n danai ɗa̱ anana, ka̱ta̱ i sura le n ka̱ɓisa̱ka̱.
005	DEU	027	005	Ka̱ta̱ kpamu i maꞋanka Vuzavaguɗu Ka̱shile ka̱ ɗa̱ katalikalyuka ɗe, katalikalyuka ka atali, ka̱ta̱ i yaꞋan ulinga n atali a na e sheꞋwei n vuyum ba.
005	DEU	027	006	I maꞋan katalikalyuka ka Vuzavaguɗu Ka̱shile ka̱ ɗa̱ n atali a na e sheꞋwei ba. Ka̱ta̱ i neke kuneꞋe ka alyuka o kusongu a ɗa̱ ɗe u Vuzavaguɗu Ka̱shile ka̱ ɗa̱.
005	DEU	027	007	I nekeshe kpamu alyuka e kuneꞋe ku ma̱ta̱na̱ ɗe, a kulyaꞋa n i yaꞋin ma̱za̱nga̱ a̱ ubuta̱ u Vuzavaguɗu Ka̱shile ka̱ ɗa̱.
005	DEU	027	008	Ka̱ta̱ i ɗana kadanshi ka̱ wila̱ ka nampa ka̱ uta̱ mayin a atali a na i shikpa̱i va.”
005	DEU	027	009	Ɗa Musa n anan ganu, ele na i aza e Levi a danai aza a Isaraila ra̱ka̱, “Paɗai bini, ka̱ta̱ i pana, a̱ɗa̱ aza a Isaraila. Gogo na a̱ɗa̱ yo okpo ta̱ uma a Vuzavaguɗu Ka̱shile ka̱ ɗa̱.
005	DEU	027	010	Tonoi Vuzavaguɗu Ka̱shile ka̱ ɗa̱, ka̱ta̱ i tono kadanshi ka̱ ni n wila̱ u ni u na n nekei ɗa̱ anana.”
005	DEU	027	011	A kanna ka nanlo ka ɗaɗa Musa u yaꞋankai uma kadanshi ɗa u danai,
005	DEU	027	012	“Ayin a na baci i pasai kuyene ku Urudu, kumaci ku nampa ra̱ka̱ ku shamgba a kusan ku Garizim a zuwaka uma una̱singai. Kumaci ku ɗaɗa: kumaci ku Simiyon, Levi, Yahuda, Isaka, Isufu n ku Bayami.
005	DEU	027	013	Ka̱ta̱ kumaci ku nampa tamkpamu ku shamgba a kusan ku Ebalu a ayin a na i a kuyaꞋanka kumaci ku nampa una̱ u wuya. Kumaci ku ɗaɗa Ruben, Gaduu, Ashera, Zabalun, Dan koɓolo n aza Nafutali.
005	DEU	027	014	Ka̱ta̱ aza e Levi a̱ ɗa̱ngusa̱ a̱la̱ka̱tsu ka̱u a yaꞋanka aza a Isaraila ra̱ka̱ kadanshi, a dana,
005	DEU	027	015	“‘Una̱ u wuya wi ta̱ a̱ kuka̱na̱ vuza na u sheꞋwei ko u luwa̱i ka̱ma̱li. Ili yu unata i ɗa u Vuzavaguɗu, ulinga we ekiye u vuza vi idengushi u na u shikpa̱i usokongi.’ Ka̱ta̱ uma ra̱ka̱ a̱ ushuki, ‘Tananai.’
005	DEU	027	016	“‘Una̱ u wuya wi ta̱ a̱ kuka̱na̱ vuza na u goyoi esheku n a̱na̱ku a̱ ni.’ Ka̱ta̱ uma ra̱ka̱ a̱ ushuki, ‘Tananai.’
005	DEU	027	017	“‘Una̱ u wuya wi ta̱ a̱ kuka̱na̱ vuza na u takpai urotu u kureꞋe u vu toku.’ Ka̱ta̱ uma ra̱ka̱ a̱ ushuki, ‘Tanannai.’
005	DEU	027	018	“‘Una̱ u wuya wi ta̱ a̱ kuka̱na̱ vuza na u zuwai ka̱yimba̱ ka̱ puwa̱nka̱i uye.’ Ka̱ta̱ uma ra̱ka̱ a̱ ushuki, ‘Tanannai.’
005	DEU	027	019	“‘Una̱ u wuya wi ta̱ a̱ kuka̱na̱ vuza na u yaꞋankai komoci, ko makpaꞋan, ko kagapa afada a aꞋuwa.’ Ka̱ta̱ uma ra̱ka̱ a̱ ushuki, ‘Tanannai.’
005	DEU	027	020	“‘Una̱ u wuya wi ta̱ a̱ kuka̱na̱ vuza na u vaki n vuka ve esheku a̱ ni, adama a na u goyo ta̱ kajiba ke esheku a̱ ni.’ Ka̱ta̱ uma ra̱ka̱ a̱ ushuku, ‘Tanannai.’
005	DEU	027	021	“‘Una̱ u wuya wi ta̱ a̱ kuka̱na̱ vuza na dem u yaꞋin tsugbani m manama.’ Ka̱ta̱ uma ra̱ka̱ a̱ ushuku, ‘Tanannai.’
005	DEU	027	022	“‘Una̱ u wuya wi ta̱ a̱ kuka̱na̱ vuza na u vaki n taku vu ni, maku me esheku ko ma̱ a̱na̱ku.’ Ka̱ta̱ uma ra̱ka̱ ushuku, ‘Tanannai.’
005	DEU	027	023	“‘Una̱ u wuya wi ta̱ a̱ kuka̱na̱ vuza na u vaki n akaya a̱ ni.’ Ka̱ta̱ uma ra̱ka̱ a̱ ushuku, ‘Tanannai.’
005	DEU	027	024	“‘Una̱ u wuya wi ta̱ a̱ kuka̱na̱ vuza na wu unai vuza na i ida̱shi ɗeɗevu usokongi.’ Ka̱ta̱ uma ra̱ka̱ a̱ ushuku, ‘Tanannai.’
005	DEU	027	025	“‘Una̱ u wuya wi ta̱ a̱ kuka̱na̱ vuza na wi isai ikebe adama a na wu una vuza babu unushi.’ Ka̱ta̱ uma ra̱ka̱ a̱ ushuku, ‘Tanannai.’
005	DEU	027	026	“‘Una̱ u wuya wi ta̱ a̱ kuka̱na̱ vuza na u kpa̱ɗa̱i kutono wila̱ u kadanshi ka nampa, ɗa u kpa̱ɗa̱i kuyaꞋan ulinga n kaꞋa.’ Ka̱ta̱ uma ra̱ka̱ ushuku, ‘Tanannai.’”
005	DEU	028	001	“Ɗa baci i tonoi kadanshi ka Vuzavaguɗu Ka̱shile ka̱ ɗa̱, ɗa kpamu i tonoi wila̱ u ni mayin u na mi e kuneke ɗa̱ anana ra̱ka̱, Vuzavaguɗu Ka̱shile ka̱ ɗa̱ wi ta̱ a kuzuwa ɗa̱ yo okpo kelime ku uduniyan u na u buwai ra̱ka̱.
005	DEU	028	002	Una̱singai u na mpa ra̱ka̱ wi ta̱ kutono ɗa̱, ɗa baci i tonoi Vuzavaguɗu Ka̱shile ka̱ ɗa̱.
005	DEU	028	003	Yi ta̱ a̱ kuciya̱ una̱singai punu a̱ likuci, n ashina.
005	DEU	028	004	Muku n ɗa̱ mi ta̱ a̱ kuciya̱ una̱singai, n ica̱Ꞌa̱shi ya ashina i ɗa̱ koɓolo m muku mi ilikuzuwa i ɗa̱, ni ndendem mu ushiga n ɗa̱ koɓolo nu nlala feu.
005	DEU	028	005	Mbana n ɗa̱ nu nsasu a na i tsu zuɓuku kiya ku ɗa̱, i ta̱ a̱ kuciya̱ una̱singai.
005	DEU	028	006	Yi ta̱ a̱ kuciya̱ una̱singai a ayin a na i uwai n ayin a na yu uta̱i.
005	DEU	028	007	“Vuzavaguɗu wi ta̱ a kuzuwa irala i ɗa̱ i na i ɗa̱ngusa̱i vishili n a̱ɗa̱ a yaꞋan ulyaꞋi a̱ ubuta̱ u ɗa̱. I ta̱ a̱ kuta̱wa̱ ɗa̱ n uye u te, ama i ta̱ a kusuma n uye u cindere.
005	DEU	028	008	Vuzavaguɗu wi ta̱ a kuzuwaka mpon n ɗa̱, n ulinga we ekiye u ɗa̱ ra̱ka̱ una̱singai. Vuzavaguɗu Ka̱shile ka̱ ɗa̱ ki ta̱ a kuzuwaka ɗa̱ una̱singai a iɗika i na wi e kuneke ɗa̱.
005	DEU	028	009	Vuzavaguɗu wi ta̱ a kuzuwa ɗa̱ yo okpo uma a ciɗa a̱ ni, uteku tsu na u yaꞋin uzuwukpani ɗa u kucinai, ɗa baci i tonoi wila̱ u Vuzavaguɗu Ka̱shile ka̱ ɗa̱ ɗa kpamu i tonoi uye u ni.
005	DEU	028	010	Ka̱ta̱ uma aduniyan ra̱ka̱ e yeve an n kula ku Vuzavaguɗu ku ɗa e ci ɗeke ɗa̱, ka̱ta̱ a pana wovon u ɗa̱.
005	DEU	028	011	“Vuzavaguɗu wi ta̱ e kuneke ɗa̱ muku n a̱bunda̱i, ka̱ta̱ u zuwa ilikuzuwa i ɗa̱ i yimkpa koɓolo n ili ya ashina i ɗa̱ a iɗika i na Vuzavaguɗu u kucinakai ikaya i ɗa̱ we kuneke ɗa̱.
005	DEU	028	012	Vuzavaguɗu wi ta̱ a̱ kuɓa̱yuwa̱ gaɗi, ubuta̱ u kuzuwa ku gbayin ku ni, ka̱ta̱ u yoꞋo mini a iɗika a ayin a̱ lyushi, ka̱ta̱ u zuwaka ulinga we ekiye u ɗa̱ una̱singai. Yi ta̱ e kuneke uduniyan n a̱bunda̱i okopu, ama a̱ɗa̱ yi o kukopuku u vuza ba.
005	DEU	028	013	Vuzavaguɗu wi ta̱ a kuzuwa ɗa̱ yo okpo aza e kelime, ama aza a̱ ka̱ca̱pa̱ ba. Ɗa baci de i tonoi kadanshi ka Vuzavaguɗu Ka̱shile ka̱ ɗa̱ ka na mi e kuneke ɗa̱ anana, ɗa i yaꞋin kaꞋa.
005	DEU	028	014	Ka̱ta̱ i kpatala usingai ko ugula̱ i bono i tono a̱ma̱li ali i yaꞋanka le tsugbashi, i ka̱sukpa̱ wila̱ u na mi e kuneke ɗa̱ anana ba.”
005	DEU	028	015	“Ama ɗa baci i kpa̱ɗa̱i kutono Vuzavaguɗu Ka̱shile ka̱ ɗa̱ mayin, ɗa kpamu i kpa̱ɗa̱i kutono wila̱ u ni n ili i kutono i na mi e kuneke ɗa̱ anana, una̱ u wuya u nampa wi ta̱ o kutono ɗa̱ ka̱ta̱ u ka̱na̱ ɗa̱ ra̱ka̱.
005	DEU	028	016	“Yi ta̱ o kokpo aza a una̱ u wuya punu a̱ likuci n ashina feu.
005	DEU	028	017	“Una̱ u wuya wi ta̱ a̱ kuka̱na̱ mbana n ɗa̱ nu nsasu n kuzuɓuku kiya dem.
005	DEU	028	018	“Una̱ u wuya wi ta̱ a̱ kuka̱na̱ muku n ɗa̱, n ili ya ashina, koɓolo m muku mi ilikuzuwa, ni ndendem mu ushiga koɓolo nu nlala n ɗa̱ feu.
005	DEU	028	019	“Una̱ u wuya wi ta̱ a̱ kuka̱na̱ ɗa̱, a ayin a na yi a kuꞋuwa n ayin a na yi a̱ kuta̱.
005	DEU	028	020	“Vuzavaguɗu wi ta̱ a kuyaꞋanka ɗa̱ una̱, ka̱ta̱ u ripula̱sa̱ ɗa̱, ka̱ta̱ kpamu u takacika ɗa̱ a ili ra̱ka̱ i na i yaꞋin n ekiye a̱ ɗa̱, sapu ayin a na i kuwa̱i i kotsoi ra̱ka̱ adama a ka gbani-gbani ka na i yaꞋin an i ka̱sukpa̱i ni.
005	DEU	028	021	Vuzavaguɗu wi ta̱ a kulapa ɗa̱ m ma̱dukpa̱ ali wu una ɗa̱ a iɗika i na yi a kuciga ya uwa ka̱ta̱ i lyaꞋa uka̱ni wi ɗa.
005	DEU	028	022	Vuzavaguɗu wi ta̱ a kulapa ɗa̱ nu mɓa̱la̱ m gbani-gbani, usuɗukpi wi ikyamba, nu mɓa̱la̱ n kashita, m ma̱vuna̱ koɓolo n uɗekpu, n kerepu, n a̱pa̱ru, ka̱ta̱ a takacika ɗa̱ sapu i kuwa̱.
005	DEU	028	023	Gaɗi zuva wi ta̱ o kokpo ci iyum i shili, ka̱ta̱ iɗika i na yi a ɗaka vu ɗa̱ yo okpo ci iyum.
005	DEU	028	024	Vuzavaguɗu wi ta̱ o kubonoko mini ma gaɗi mi iɗika i ɗa̱ mo okpo kubuta̱ an kiya, ki ta̱ a̱ kuta̱ gaɗi ku cipa̱ a iɗika ali i kuwa̱.
005	DEU	028	025	“Vuzavaguɗu wi ta̱ a kuzuwa irala i ɗa̱ i lyaꞋa ɗa̱. Yi ta̱ a kubana we le n uye u te, ama a̱ɗa̱ yi ta̱ a kusuma e kelime ke le n uye u cindere, ka̱ta̱ yo okpo ili i wovon a̱ ubuta̱ u tsugono tsa aduniyan ra̱ka̱ a ayin a na e enei i na i ciya̱i ɗa̱.
005	DEU	028	026	Even a ikyamba a̱ ɗa̱ i ta̱ o kokpo ilikulya yi nnu ra̱ka̱, nu nnama n kakamba, babu kpamu vuza na wo kuloko le.
005	DEU	028	027	Vuzavaguɗu wi ta̱ a̱ kutsunku ɗa̱ mɓa̱la̱ ma amici tsa aza a Masar, n kashita, koɓolo nu mɓa̱la̱ mi iciri nu mɓa̱la̱ mo owopo n na yo kupotso ba.
005	DEU	028	028	Vuzavaguɗu wi ta̱ a kulapa ɗa̱ nu mɓa̱la̱ mu ujari, n uyimba̱ koɓolo n upuwa̱nki wu ugboji.
005	DEU	028	029	N kanna a kaci yi ta̱ a̱ kuka̱na̱ nwalu n i ta̱ɗa̱tsa̱i tsa̱ a̱yimba̱ a̱ ka̱yimbi. Yi a kuciya̱ ulyaꞋi a ili dem i na i yaꞋin ba, ayin tutu i ta̱ a̱ kuka̱na̱ kudoro ɗa̱ n a isai ɗa̱ ili n utsura, ka̱ta̱ i namba vuza na wa ki isa ɗa̱.
005	DEU	028	030	Vi ta̱ a kuzama mekere, ama vuza yoku ɗa u kuvaku m maꞋa. Vi ta̱ a kumaꞋa kpaꞋa, ama vi a̱ kuda̱sa̱ngu a ku ɗa ba. Vi ta̱ a kucimba kashina ki itacishi, ama vi a kulyaꞋa umaci u ka ba.
005	DEU	028	031	I ta̱ e kureme kanaka ka̱ ɗa̱ a kiɗa a̱ɗa̱ e kene, ama ko kakiɗi ka vinyama ka kuꞋuwa ɗa̱ a una̱ ba. I ta̱ a kisa ɗa̱ njaki n utsura, kpamu i o kubonoko n ɗa ba. I ta̱ a kuɗika nkyon n ɗa̱ ka̱ta̱ e neke irala i ɗa̱, ka̱ta̱ a namba vuza na u kisaka ɗa̱ n ɗa.
005	DEU	028	032	I ta̱ a kuɗika muku mo olobo m mu nkere n ɗa̱ ka̱ta̱ a banka a iɗika i yoku, ka̱ta̱ i ka̱na̱ modolyo ma̱ a̱shi a kanna dem a kinda uye ciya̱ ye ene le, ama ka̱ta̱ i namba utsura u na ya kuyaꞋan ili adama e le.
005	DEU	028	033	Uma a na i yevei ba i ta̱ a kuta̱wa̱ ka̱ta̱ a lyaꞋa ilikulyaꞋa i na ekiye a̱ ɗa̱ a cimbai n i na i takacikai a kula̱nsa̱, ama a̱ɗa̱ ko ili yi o kokpo n i ɗa ba, atakaci a ɗa o kuyongo e kuneke ɗa̱ koci ayin tutu.
005	DEU	028	034	Ili i na a̱shi a̱ ɗa̱ e enei yi ta̱ a kuzuwa ɗa̱ kujara.
005	DEU	028	035	Vuzavaguɗu wi ta̱ a̱ kutuka̱ ɗa̱ m ma̱dukpa̱ ma amici a̱ mɓa̱la̱ m gbani-gbani n na n kuka̱na̱ ɗa̱ a̱ka̱nga̱tsu n ene, n na n kupotso ba, ka̱ta̱ n gita̱ kuka̱na̱ e ene ali a kubana a kaci.
005	DEU	028	036	“Vuzavaguɗu wi ta̱ o kuloko ɗa̱ m mogono ma na i zagbakai ka̱ci ka̱ ɗa̱ a kubanka a iɗika i yoku, i na a̱ɗa̱ n ikaya i ɗa̱ i yevei ba. Ta ɗe yo kutono a̱ma̱li, a̱ma̱li an nɗanga n atali.
005	DEU	028	037	Ka̱ta̱ yo okpo ili i wovon, ili yi izoshi a̱ ubuta̱ u uma, n ili i ma̱ɗa̱ɗi a iɗika dem, a̱ ubuta̱ u na Vuzavaguɗu wi a kuɗika ɗa̱ a kubana.
005	DEU	028	038	Yi ta̱ a kuyaꞋan vica̱Ꞌa̱ vi icuꞋu n a̱bunda̱i a ashina a̱ ɗa̱, ama yi a̱ kuciya̱ ili i ma̱riki ba, adama a na akyun i ta̱ a kutakuma i ɗa.
005	DEU	028	039	Yi ta̱ a̱ kuca̱Ꞌa̱ ka̱ta̱ i cimba ashina a itacishi, ama yi a kusoꞋo ma̱kya̱n ma ba, ko ta na i ɓolongu umaci u mambulu wa ba, adama a na azun i ta̱ a kutakuma le.
005	DEU	028	040	Yi ta̱ a̱ kuca̱Ꞌa̱ nɗanga n zaitu a̱ ubuta̱ dem a iɗika i ɗa̱, ama yi a̱ kuciya̱ maniꞋin ma̱ kusukuya̱ ba, adama a na umaci wu nɗanga wa wi ta̱ a̱ kusa̱ruwa̱.
005	DEU	028	041	Yi ta̱ a kumatsa muku mo olobo ni nkere, ama yi a̱ kusuku n ɗa ba, adama a na i ta̱ a̱ kupura̱ le a kubanka a̱ ubuta̱ u tsugbashi.
005	DEU	028	042	Akyun i ta̱ a kutakuma nɗanga n ica̱Ꞌa̱shi ya ashina yi iɗika i ɗa̱.
005	DEU	028	043	Komoci ka na ki punu ida̱shi a iɗika i ɗa̱ ki ta̱ a kulyaꞋa kelime n kuɗa̱nga̱ gaɗi-gaɗi, ama ka̱ta̱ a̱ɗa̱ i lyaꞋa kelime n kubono iɗika-iɗika.
005	DEU	028	044	A̱ɗa̱ ɗa i kukopuku we le, ama ele o kukopuku wa̱ ɗa̱ ba. Ele ɗa o kokpo aza e kelime, ka̱ta̱ a̱ɗa̱ yo okpo aza a̱ ka̱ca̱pa̱.
005	DEU	028	045	“Una̱ u nampa ra̱ka̱ wi ta̱ a̱ kutono ɗa̱. Ka̱ta̱ u saɓa ɗa̱ ali u reme ɗa̱ sai i kuwa̱, adama a na a̱ɗa̱ i iwan ta̱ kutono wila̱ u Vuzavaguɗu Ka̱shile ka̱ ɗa̱, n kadanshi ka̱ ni koɓolo n wila̱ u na u nekei ɗa̱.
005	DEU	028	046	I ta̱ o kokpo ɗa̱ urotu n ili i mereve wa̱ ɗa̱ nu ntsukaya n ɗa̱ ali a kubana uteku n uteku.
005	DEU	028	047	Adama a na i cikpa Vuzavaguɗu Ka̱shile ka̱ ɗa̱ m ma̱za̱nga̱ ma̱ a̱bunda̱i a ayin a̱ uciyi ba,
005	DEU	028	048	adama a nannai, n kambulu n kakuli, n tsushomboɗi, koɓolo n unambi u ɗa i kuga̱nda̱ka̱ irala i ɗa̱ i na Vuzavaguɗu u suꞋuki ɗa̱. Wi ta̱ a kuzuwaka ɗa̱ kogboro ka̱ vuyum e kuɗeku sapu a una ɗa̱.
005	DEU	028	049	Vuzavaguɗu wi ta̱ a̱ kutuka̱ n aza a iɗika i yoku daꞋin i yaꞋan tsurala n a̱ɗa̱, ɗe a uteku wa aduniyan, i tele a gaɗi vu ɗa̱ tsu mashangi, iɗika i na i saꞋwai kuyeve kelentsu ke le ba.
005	DEU	028	050	Iɗika i na yi n uma a gbani-gbani, aza na a̱ tsu kpa̱ɗa̱ kuneke nkoshi tsugbayin ko a pana asuvayali a ushan u wawaꞋa.
005	DEU	028	051	I ta̱ a kutakuma muku mi ili i kuzuwa i ɗa̱ koɓolo n ica̱Ꞌa̱shi ya ashina i ɗa̱ ali sai i kuwa̱. Ka̱ta̱ a̱ ka̱sukpa̱ ɗa̱ babu ilikulyaꞋa, babu ma̱kya̱n ma savu ko maniꞋin, ko ushiga wa anaka, ko wu nkyon ko wu nraɗika n ɗa̱ ali yo okpo agali.
005	DEU	028	052	“Ka̱ta̱ a kanza ɗa̱ a iɗika i ɗa̱ ra̱ka̱, ali nshilya mu utsura n ɗa̱ n na i zuwakai katsura n yikpa̱. I ta̱ a kukanza likuci ra̱ka̱ i na Vuzavaguɗu Ka̱shile ka̱ ɗa̱ ke nekei ɗa̱.
005	DEU	028	053	Adama atakaci a na irala i ɗa̱ ya kuneke ɗa̱ a ayin a na a kanzai ɗa̱ va, yi ta̱ a kutakuma inyama i muku n ɗa̱, n na Vuzavaguɗu Ka̱shile ka̱ ɗa̱ ke nekei ɗa̱.
005	DEU	028	054	Ali n vuza ma̱riki n ka̱ɗu ka singai a̱ ka̱tsuma̱ ka̱ ɗa̱, wi a kupana asuvayali a vuza ni ba, ko vuka vu ucigi vi ni ko muku n ni n na m buwai n wuma,
005	DEU	028	055	ka̱ta̱ u sa̱nka̱ toku inyama i muku i ni i na wi a kutakuma. Adama na i ɗaɗa koci i na i buwai ni, adama atakaci a na irala i ɗa̱ i zuwai ɗa̱ a ayin a na a kanzai likuci i ɗa̱ ya ra̱ka̱.
005	DEU	028	056	Vuka vu ma̱riki n ka̱ɗu ka singai a̱ ka̱tsuma̱ ka̱ ɗa̱, a̱yi na u ci ciga kune ku ni ku saꞋwa iɗika ba, adama a usuɓi m ma̱riki ma̱ ni, wi ta̱ a̱ kuꞋiwan vali vu ucigi vu ni kolobo m mekere ma̱ ni,
005	DEU	028	057	ali n kamatsatsu m maku ma na u matsai, wi ta̱ a kuciga kutakuma le usokongi adama a na babu ilikulyaꞋa i yoku lo, adama atakaci a na irala i ɗa̱ i e kuneke ɗa̱ a̱ likuci i ɗa̱ a ayin a na a kanzai ɗa̱ n kuvon.
005	DEU	028	058	“Ɗa baci i iwain kutono kakuna ka̱ wila̱ ka na n yotsongi ɗa̱ na mayin, ka na ki punu uɗani a katakarda ka nampa, adama a na i pana wovon u kula ku tsugbayin, ku na ku tsu neke wovon ku Vuzavaguɗu Ka̱shile ka̱ ɗa̱.
005	DEU	028	059	Vuzavaguɗu wi ta̱ a̱ kusuꞋuku ɗa̱, n ntsukaya n ɗa̱ m ma̱dukpa̱ ma̱ mɓa̱la̱ m gbani-gbani n na n kukotso ba, nu mɓa̱la̱ n na n kuta̱na̱ ba, ka̱ta̱ n ka̱na̱ ɗa̱ nu ntsukaya n ɗa̱.
005	DEU	028	060	Ka̱ta̱ u tuka̱ ɗa̱ nu mɓa̱la̱ ma aza a Masar ra̱ka̱, n na yi o wovon, ka̱ta̱ n ɗa n ka̱na̱ ɗa̱.
005	DEU	028	061	Vuzavaguɗu kpamu wi ta̱ a̱ kutuka̱ ɗa̱ nu mɓa̱la̱ n kawuya ra̱ka̱ ka na ki uɗani punu a katagarda ka̱ wila̱ ka nampa, ali a una ɗa̱.
005	DEU	028	062	A̱ɗa̱ vu na yi ishi i yimkpai ka̱u tsa azangata a gaɗi yi ta̱ o kokpo ukeci kenu, adama a na i iwan ta̱ kutono kadanshi ka Vuzavaguɗu Ka̱shile ka̱ ɗa̱.
005	DEU	028	063	Uteku tsu na u gaꞋin Vuzavaguɗu ɗa u ka̱sukpa̱i ɗa̱ n wuma, ɗa i yimkpai n ka̱bunda̱i, ta kpamu u kugaꞋan yi nannai ka̱ta̱ u bonoko ɗa̱ agali, ali wu una ɗa̱. Ka̱ta̱ wu utuka̱ ɗa̱ a̱ ka̱tsuma̱ ki iɗika i na yi a kuciga ya bana ya kisa yo okpo uka̱ni u ɗa̱.
005	DEU	028	064	“Vuzavaguɗu wi ta̱ e kubetuwe ɗa̱ a̱ ka̱tsuma̱ ku uduniyan ra̱ka̱, i na i ɗikai a uteku wa aduniyan a nampa a kubana u nan ɗe. Ta ɗe ya kutono a̱ma̱li, a̱ma̱li a nɗanga n atali a na a̱ɗa̱ ko ikaya i ɗa̱ i yevei ba.
005	DEU	028	065	A̱ ka̱tsuma̱ ku uduniyan u nanlo yi a̱ kuciya̱ ma̱ta̱na̱ ko ubuta̱ u kuvuka ba. Vuzavaguɗu wi ta̱ a kuzuwa a̱ɗu a̱ ɗa̱ a̱ na̱mgba̱, ka̱ta̱ u zuwaka ɗa̱ uyimba̱ u a̱shi u na i kene mayin ba, n wuta̱ki wa̱ a̱ɗu.
005	DEU	028	066	Ayin dem yi ta̱ o kuyongo n una̱mgbuka̱tsuma̱, kayin n kanna yi ta̱ o kokpo n wovon, n kusheshe ko yi ta̱ a kuyawa usana n wuma ko i kuyawa ba.
005	DEU	028	067	N usana yi ta̱ a kudana, ‘Ishi baci a dana kulivi ku ɗa.’ Kulivi kuyaꞋan baci kpamu ka̱ta̱ i dana, ‘Ishi baci a dana usana u ɗa.’ Adama o wovon wa̱ a̱bunda̱i u na u shanai a̱ɗu a̱ ɗa̱, n i na kpamu a̱shi a̱ ɗa̱ i e kene.
005	DEU	028	068	Vuzavaguɗu wi ta̱ o kubono n a̱ɗa̱ a iɗika i Masar a antsu a̱ mini, n uye u na u yaꞋankai ɗa̱ uzuwakpani yo kudoku yo tono ba. Ta ɗe i kuciga kudenge ka̱ci ka̱ ɗa̱ a̱ ubuta̱ wi irala i ɗa̱, yo okpo le agbashi a̱ a̱ma̱ci n ali, ama ko vuza wa kutsula ɗa̱ ba.”
005	DEU	029	001	Nava ɗaɗa kadanshi ku uzuwakpani ka na Vuzavaguɗu u danai Musa u dana aza a Isaraila ele a iɗika i Mowabu, kau n uzuwakpani u na u yaꞋankai le a kusan ku Horebu.
005	DEU	029	002	Ɗa Musa u ɓolongi aza a Isaraila ra̱ka̱ ɗa u danai le, “Ye ene ta̱ n a̱shi a̱ ɗa̱ i na Vuzavaguɗu u yaꞋankai FiriꞋauna a Masar n agbashi a̱ ni koɓolo n iɗika i ni ra̱ka̱.
005	DEU	029	003	N a̱shi a̱ ɗa̱, ye ene ta̱ atakaci a gbangam, n iyoci, n ili i mereve i gbagbaꞋin.
005	DEU	029	004	Ama ali n gogo na Vuzavaguɗu u neke ɗa̱ ka̱ɗu ke kuyeve, ko a̱shi e kene, ko atsuvu a kupana ba.
005	DEU	029	005	A̱ ka̱tsuma̱ ka̱ a̱ya̱ amangere a na n tonoi n a̱ɗa̱ a kakamba, ntogu n ɗa̱ n ataka e ene a̱ ɗa̱ feu o oꞋwo ba.
005	DEU	029	006	I lyaꞋa ilikulya ba, kpamu i soꞋo ma̱kya̱n ko ili yi isoꞋoshi i yoku yu utsura ba. N yaꞋan ta̱ nannai adama a na i yeve an mpa ɗa Vuzavaguɗu Ka̱shile ka̱ ɗa̱.
005	DEU	029	007	A ayin a na i yawai a̱ ubuta̱ u nampa, ɗa Sihon Mogono ma Heshibon n Ogu mogono ma Bashan a̱ tukai tsu n kuvon, ama ɗa tsu lyaꞋi le.
005	DEU	029	008	Ɗa ci isai iɗika i le, ɗa ci nekei ɗa̱ i ɗa yo okpo yu uka̱ni i kumaci ka aza a Ruben, n aza a Gadu, koɓolo n kagimi ka kumaci ka aza a Manasa.
005	DEU	029	009	Adama a nannai, ka̱ta̱ i tono kadanshi ku uzuwakpani ka nampa mayin adama a na i ciya̱ ulyaꞋi wi ili dem i na yi a kuyaꞋan.
005	DEU	029	010	“Anana, a̱ɗa̱ ɗa na ra̱ka̱ kashani e kelime ka Vuzavaguɗu Ka̱shile ka̱ ɗa̱, n aza e kelime a kumaci a̱ ɗa̱, aza a̱ gba̱ra̱-gba̱ra̱, n aza e kelime o osoji a̱ ɗa̱ koɓolo n ali a Isaraila ra̱ka̱,
005	DEU	029	011	koɓolo m muku n ɗa̱ n a̱ma̱ci a̱ ɗa̱, n omoci a na i ida̱shi n a̱ɗa̱ a̱ a̱pa̱m, ele vu na a tsu kapasaka ɗa̱ nɗanga, ka̱ta̱ e kenukuku ɗa̱ mini.
005	DEU	029	012	Yi ta̱ a kashani na adama a na i yaꞋan uzuwakpani n Vuzavaguɗu Ka̱shile ka̱ ɗa̱, uzuwakpani u na Vuzavaguɗu wi a kuyaꞋan n a̱ɗa̱ anana, u na a kuvara n ka̱ta̱mba̱ri ka akucina,
005	DEU	029	013	Adama a na u bonoko ɗa̱ uma a̱ ni anana, ka̱ta̱ a̱yi wo okpo Ka̱shile ka̱ ɗa̱ uteku tsu na u yaꞋankai ɗa̱ uzuwakpani n tsu na kpamu u yaꞋin akucina n ishekpu i ɗa̱ Ibirahi, n Ishaku koɓolo n Yakubu.
005	DEU	029	014	Ba n a̱ɗa̱ ɗa koci mpa mi a kuyaꞋan uzuwakpani u nampa koɓolo n akucina a̱ ni ba,
005	DEU	029	015	ama ali n a̱ɗa̱ vu na yi kashani n a̱tsu na anana e kelime ka Vuzavaguɗu Ka̱shile ka̱ tsu, koɓolo n aza na i n a̱tsu na anana ba.
005	DEU	029	016	“A̱ɗa̱ n ka̱ci ka̱ ɗa̱ i yeve ta̱ uteku tsu na tsu da̱sa̱ngi a iɗika i Masar, n tsu na kpamu tsu urangi a iɗika kakau a kuta̱wa̱ na.
005	DEU	029	017	Ye ene ta̱ a̱ma̱li a unata e le, n a̱ma̱li a nɗanga, n atali n azurufa koɓolo n azanariya.
005	DEU	029	018	Ka̱ta̱ i ka̱sukpa̱ a cina mavali ko mavuka, kumaci ko kelentsu a̱ ka̱tsuma̱ ka̱ ɗa̱ anana, vuza na ka̱ɗu ka̱ ni ka kusabaꞋa ka̱ta̱ u kpatala u ka̱sukpa̱ kutono Vuzavaguɗu Ka̱shile ka̱ tsu u bono o kutono a̱ma̱li aza a iɗika i nan ɗe ba. Ka̱ta̱ i ka̱sukpa̱ a̱ ciya̱ vuza tsu karalu ka na ko kokpo maɗanga mo okono n tsukono a̱ ka̱tsuma̱ ka̱ ɗa̱ ba.
005	DEU	029	019	Ɗa baci vuza u panai kadanshi ka akucina ka nampa, ɗa u zuwakai ka̱ci ka̱ ni una̱singai ɗa u sheshei n ka̱ɗu ka̱ ni u danai, ‘Babu i na yi a̱ kuciya̱ mu ko ɗa baci n lyaꞋi kelime n kuyaꞋan ugbamukaci.’ Nannai va wi ta̱ a̱ kutuka̱ ra̱ka̱ vu ɗa̱ n kawuya a̱ ubuta̱ u uma a̱ usuɓi n aza a babu usuɓi.
005	DEU	029	020	Vuzavaguɗu wi a kucinukpaka vuma nanlo unushi u ni ba, wupa u ni n cisheꞋe ci ni ci ta̱ a̱ kukula̱ adama a vuma a nanlo. Una̱ u wuya u na a ɗanai punu a katagarda ka nampa ra̱ka̱ wi ta̱ o kutono yi, ka̱ta̱ Vuzavaguɗu wu utuka̱ kula ku ni punu a iɗika ya aduniyan.
005	DEU	029	021	Vuzavaguɗu wi ta̱ a kutakpa vuma va a̱ ka̱tsuma̱ ka kumaci ka aza a Isaraila ra̱ka̱ adama a na u takacika, derere n una̱ u wuya ra̱ka̱ wu uzuwakpani u na a ɗanai a katagarda ka̱ wila̱ ka nampa.
005	DEU	029	022	Ntsukaya n ɗa̱ n na n kuta̱wa̱ a̱ ka̱ca̱pa̱ ka̱ ɗa̱, n omoci a na a̱ kuta̱ a iɗika i daꞋin, i ta̱ e kene una̱mgbi wi iɗika ya nu mɓa̱la̱ n na Vuzavaguɗu u tsunki le.
005	DEU	029	023	Iɗika ya ra̱ka̱ yi ta̱ a̱ kukula̱ n akina a usuɗukpi ka̱u, ka̱ta̱ i ɗa yo okpo tsu mkpaɗi, babu ica̱Ꞌa̱shi, babu ugaꞋin wu ulinga, babu ica̱Ꞌa̱shi i na ya̱ ku uta̱ punu. Wi ta̱ o kokpo derere tsu na Vuzavaguɗu wu unai aza o Sodom n Gomora, n aza a Aduma n Zeboyim, a̱ ka̱tsuma̱ ku una̱mgbi u ka̱ɗu ka̱ ni.
005	DEU	029	024	Aduniyan ra̱ka̱ i ta̱ a kudana, ‘Yiɗa̱i i zuwai ɗa Vuzavaguɗu u yaꞋankai iɗika i nampa nannai? Yiɗa̱i i zuwai ɗa ka̱ɗu ka̱ ni ka̱ na̱mgba̱i ka̱u tsu nampa?’
005	DEU	029	025	Ka̱ta̱ wushuki wa wo okpo, ‘Adama a na uma a nampa a̱ ka̱sukpa̱ ta̱ uzuwakpani u Vuzavaguɗu Ka̱shile ki ikaya i le, uzuwakpani u na u yaꞋankai le a makyan ma na wu utuka̱i le a iɗika i Masar.
005	DEU	029	026	A kpatalai ɗa o bonoi o kutono a̱ma̱li, a̱ kuɗa̱nki le, a̱ma̱li a na a saꞋwai kuyeve ba, a̱ma̱li a na u nekei le ba.
005	DEU	029	027	I ɗaɗa i zuwai ɗa ka̱ɗu ka Vuzavaguɗu ka̱ kula̱i adama a iɗika i nampa ya, ɗa u tuka̱i i ɗa n una̱ u wuya u na a ɗanai punu a katagarda ka nampa ra̱ka̱.
005	DEU	029	028	N wupa u gbani-gbani u ɗa Vuzavaguɗu u takpai le a̱ ka̱tsuma̱ ki iɗika i le ɗa u betuwei le a iɗika i yoku, uteku tsu na ka ki gogo na.’
005	DEU	029	029	“Ili yi usokongi, i Vuzavaguɗu Ka̱shile ka̱ tsu i ɗa, ama ili i na a̱ utuka̱i e keteshe i tsu i ɗa koɓolo m muku n tsu ali a kubana uteku n uteku, adama a na tsu tono kadanshi ka̱ wila̱ u nampa ra̱ka̱.”
005	DEU	030	001	“Gogo na n neke ɗa̱ ta̱ kazagba a̱ ka̱tsuma̱ ku una̱singai ko u wuya. A makyan ma na baci ili i nanlo i gita̱i n a̱ɗa̱, ɗa kpamu yi ida̱shi a̱ ka̱tsuma̱ ka aduniyan a̱ ubuta̱ u na Vuzavaguɗu Ka̱shile ka̱ ɗa̱ u betuwei ɗa̱, yi ta̱ a kuciɓa n kazagba ka na n nekei ɗa̱.
005	DEU	030	002	A̱ɗa̱ m muku n ɗa̱ i bonoko baci a̱ɗu a̱ ɗa̱ a̱ ubuta̱ u kutono Vuzavaguɗu Ka̱shile ka̱ ɗa̱, ɗa i tonoi wila̱ u ni n ka̱ɗu ke te, n wuma u ɗa̱ ra̱ka̱, uteku tsu na mi a kuyaꞋanka ɗa̱ kadanshi anana,
005	DEU	030	003	Vuzavaguɗu Ka̱shile ka̱ ɗa̱ wi ta̱ o kubonokoko ɗa̱ n una̱singai. Wi ta̱ kpamu o kuyotsongu ɗa̱ kasingai ka̱ ni, ka̱ta̱ u doku u ɓolongu ɗa̱ a̱ ubuta̱ u kumaci u na Vuzavaguɗu Ka̱shile wi ishi u betuwei ɗa̱ u bankai.
005	DEU	030	004	Ko a betyuwe ɗa̱ baci a kubana daꞋin vi iɗika i yoku, Vuzavaguɗu Ka̱shile ka̱ ɗa̱ ki ta̱ o kuɓolongu ɗa̱ ka̱ta̱ u bonoko ɗa̱ kpamu.
005	DEU	030	005	Vuzavaguɗu Ka̱shile ka̱ ɗa̱ wi ta̱ o kubonoko ɗa̱ asuvu a iɗika i na yo okpoi yi ikaya i ɗa̱, ka̱ta̱ kpamu yo okpo yi uka̱ni u ɗa̱. Wi ta̱ kpamu e kuneke ɗa̱ uciyi n a̱bunda̱i, ka̱ta̱ kpamu u zuwa ɗa̱ i doku i yimkpa ka̱u ali i laꞋa tsukaya tsu ɗa̱.
005	DEU	030	006	Vuzavaguɗu Ka̱shile ka̱ ɗa̱ kpamu wi ta̱ a kusabaꞋa a̱ɗu a̱ ɗa̱ n a̱ muku n ɗa̱ adama a na i ciga yi n ka̱ɗu ke te n wuma u ɗa̱ ra̱ka̱, ka̱ta̱ i ciya̱ wuma.
005	DEU	030	007	Vuzavaguɗu Ka̱shile ka̱ ɗa̱ wi ta̱ a kuyaꞋanka irala i ɗa̱ aza a na a iwain ɗa̱ ɗa i a kutakacika ɗa̱, una̱ u wuya u nampa ra̱ka̱.
005	DEU	030	008	Ka̱ta̱ i tono Vuzavaguɗu, kpamu n wila̱ u ni u na mi e kuneke ɗa̱ anana.
005	DEU	030	009	Vuzavaguɗu Ka̱shile ka̱ ɗa̱ wi ta̱ e kuneke ɗa̱ uciyi ka̱u a̱ ubuta̱ wu ulinga we ekiye u ɗa̱ dem, koɓolo m muku n na yi a kumatsa, m muku mi ili i kuzuwa i ɗa̱, n icimbishi yi iɗika i ɗa̱. Vuzavaguɗu wi ta̱ a kupana uyoꞋo yo okpo aza a uciyi, uteku tsu na u panai uyoꞋo wi ikaya i ɗa̱.
005	DEU	030	010	Wi ta̱ a kuyaꞋan nannai i tono baci Vuzavaguɗu Ka̱shile ka̱ ɗa̱, ɗa kpamu i tonoi kadanshi ka̱ ni n ili i kutono i na yi uɗani a Katagarda ka̱ Wila̱, ɗa kpamu i bonokoi a̱ɗu a̱ ɗa̱ a uɓon u kutono Vuzavaguɗu Ka̱shile ka̱ ɗa̱ n a̱ɗu a̱ ɗa̱ n wuma u ɗa̱ ra̱ka̱.
005	DEU	030	011	“Mayun, kadanshi ka nampa ka na mi a kudana ɗa̱ anana na, ka laꞋa utsura u ɗa̱ ba, ko ka laꞋa ɗa̱ kutono.
005	DEU	030	012	Wila̱ wa ta u ɗa wi gaɗi ba, an ya dana, ‘Yayi u kukumba ɗe gaɗi adama a na u cipa̱ka̱ tsu n u ɗa, ciya̱ tsu pana ka̱ta̱ tsu tono u ɗa?’
005	DEU	030	013	Wi ɗe feu na ɗe a upashi u mala ba ali ye ece, i dana, ‘Yayi u kubana wa pasa mala ma, ka̱ta̱ u tuka̱ tsu n u ɗa, ciya̱ tsu pana ka̱ta̱ tsu tono u ɗa?’
005	DEU	030	014	A̱Ꞌa̱, akaka a i ta̱ lo ɗevu n a̱ɗa̱, i ta̱ punu a̱ una̱ u ɗa̱, n a̱ɗu a̱ ɗa̱ dem adama a na i tono.
005	DEU	030	015	“Ama anana n zuwaka ɗa̱ ta̱ wuma n ugaꞋin, ukpa̱ n kawuya.
005	DEU	030	016	Anana mi ta̱ a kuɓarangu ɗa̱ i ciga Vuzavaguɗu Ka̱shile ka̱ ɗa̱, i tono uye u ni ka̱ta̱ kpamu i ka̱na̱ wila̱ u ni n kadanshi ka̱ ni n ili i kutono dem, nannai ɗa i kuyongo n wuma ka̱ta̱ feu i doku n ka̱bunda̱i, ka̱ta̱ Vuzavaguɗu Ka̱shile ka̱ ɗa̱ u zuwaka ɗa̱ una̱singai a iɗika i na yi a kuꞋuwa adama a na i ka̱na̱.
005	DEU	030	017	Ama i kpanduku baci a̱ɗu a̱ ɗa̱ ɗa i iwain kupana, a̱ɗu a̱ ɗa̱ a vadalukpai ɗa i kuɗa̱ngi i cikpai a̱ma̱li,
005	DEU	030	018	Mi ta̱ a kudana ɗa̱ anana, i yaꞋan baci nannai, i ta̱ a kuna ɗa̱. Yi a kuyaꞋan megeshe a iɗika i na yi a kupasa e kuyene ku Urudu, ka̱ta̱ i uwa yo okpo i ɗa̱ ba.
005	DEU	030	019	“Anana mi ta̱ e kuɗekushe gaɗi n iɗika yo okpo ngaꞋan adama a̱ ɗa̱. N zuwa ta̱ wuma n ukpa̱ kelime ka̱ ɗa̱, n una̱singai n una̱ u wuya. Zagbai wuma adama a na a̱ɗa̱ nu ntsukaya n ɗa̱ i yongo n wuma.
005	DEU	030	020	Cigai Vuzavaguɗu Ka̱shile ka̱ ɗa̱. Ka̱ta̱ i tono ili i na u danai dem, i gbaga yi adama a na ɗaɗa wuma u ɗa̱ n ayin a̱ a̱bunda̱i. Adama a na i da̱sa̱ngu a iɗika i na Vuzavaguɗu Ka̱shile ka̱ ɗa̱ ka kucinai kuneke ikaya i ɗa̱, Ibirahi, n Ishaku n Yakubu.”
005	DEU	031	001	Ɗa Musa u lyaꞋi kelime n kudansa ili i nampa dem a̱ ubuta̱ wa aza a Isaraila,
005	DEU	031	002	ɗa u danai, “Gogo na mi ta̱ n a̱ya̱ amangatawun n kamanga, mi o kudoku ma fuɗa mo tono n a̱ɗa̱ ba. Vuzavaguɗu u dana mu ta̱, ‘Vi a kupasa kuyene ku Urudu ba.’
005	DEU	031	003	Ama Vuzavaguɗu Ka̱shile ka̱ ɗa̱ n ka̱ci ka̱ ni wi ta̱ a kupasa kafu a̱ɗa̱. A̱yi ɗa wa kuna uduniyan u na wi lo ida̱shi a̱ ubuta̱ wa ra̱ka̱, adama a na i da̱sa̱ngu. Jesuwa ɗa u kuꞋuka le kelime uteku u na Vuzavaguɗu u danai.
005	DEU	031	004	Vuzavaguɗu wi ta̱ a kuyaꞋan n ele uteku u na u yaꞋin n Sihon n Ogu ngono ma aza a Amoriya, ele vu na wu unai koɓolo n iɗika i le dem.
005	DEU	031	005	Vuzavaguɗu wi ta̱ e kuneke ɗa̱ aza a iɗika a nanlo wa̱ ɗa̱. Mayun i yaꞋan ili i na n danai ɗa̱ i yaꞋanka le dem.
005	DEU	031	006	YaꞋin ka̱ɗu i shamgba n utsura, ka̱ta̱ i pana wovon ko i jeꞋeke ikyamba adama e le ba. Adama a na Vuzavaguɗu Ka̱shile ka̱ ɗa̱ wi ta̱ koɓolo n a̱ɗa̱. A̱yi wi a̱ kuka̱sukpa̱ ɗa̱ ko u varuku ɗa̱ ba.”
005	DEU	031	007	Ɗa Musa u ɗekei Jesuwa e kelime ka uma a Isaraila dem, ɗa u danai ni, “YaꞋan ka̱ɗu vu shamgba n utsura, adama a na avu ɗa vo kutono n uma a nampa, a kubana a iɗika i na Vuzavaguɗu u kucinakai ikaya i le u danai u kuneke le. Vu peceke yaba dem u ciya̱ uka̱ni i ni.
005	DEU	031	008	Vuzavaguɗu n ka̱ci ka̱ ni wi ta̱ o kutono n a̱ɗa̱, wi ta̱ o kuyongo n a̱ɗa̱ kpamu, a̱yi wi a̱ kuka̱sukpa̱ ɗa̱ ko u varuku ɗa̱ ba. Pana wovon ba, ko ka̱ɗu ka̱ nu ka̱ gusa̱ ba.”
005	DEU	031	009	Ɗa Musa u ɗanai wila̱ u nampa ɗa u nekei u ɗa u anan ganu, muku n Levi, ele vu na a tsu canuku akpati vu uzuwakpani u Vuzavaguɗu koɓolo n aza a̱ gba̱ra̱-gba̱ra̱ a Isaraila ra̱ka̱.
005	DEU	031	010	Ɗa Musa u danai le. “A ukoci u ka̱ya̱ ke cindere dem, a̱ ka̱ya̱ ka kuna atan, a ayin a̱ ka̱ɗiva̱ ka̱ Ma̱va̱li ma̱ Ka̱shile,
005	DEU	031	011	a ayin a na uma a Isaraila ra̱ka̱ a̱ ta̱wa̱i a̱ ubuta̱ u na Vuzavaguɗu Ka̱shile ka̱ ɗa̱ ki a kuzagba, ka̱ta̱ i kece wila̱ u nampa e kelime ke le a pana n atsuvu e le.
005	DEU	031	012	Ɗeke le dem a̱ ubuta̱ u te ali n a̱ma̱ci, koɓolo m muku, n omoci a na i punu ida̱shi asuvu a̱ likuci i ɗa̱, adama a na a̱ ciya̱ a pana, ka̱ta̱ a̱ yeve uteku tsu na a kupana wovon u Vuzavaguɗu Ka̱shile ka̱ ɗa̱, ka̱ta̱ o tono ukuna u wila̱ wa mayin.
005	DEU	031	013	Nannai ɗa muku n ɗa̱ aza a na ka̱ta̱ e yevei wila̱ u nampa ba a̱ ciya̱ a pana u ɗa, ka̱ta̱ e yeve uteku tsu na a kupana wovon u Vuzavaguɗu Ka̱shile ka̱ ɗa̱. Yi baci de ida̱shi punu a iɗika i na yi a kupasa e kuyene ku Urudu ka̱ta̱ i lyaꞋa i ɗa.”
005	DEU	031	014	Ɗa Vuzavaguɗu u danai Musa, “Gogo na kanna ka̱ kukuwa̱ ka̱ nu ka yawa ta̱ ɗevu. Ɗeke Jesuwa adama a na i uwa a̱ Ma̱va̱li mo Oɓolo, a̱ ubuta̱ u na n kerengu yi.” Ɗa Musa n Jesuwa a bankai ka̱ci ke le a̱ ubuta̱ u Ma̱va̱li mo Oɓolo.
005	DEU	031	015	Ɗa Vuzavaguɗu u cipa̱i punu a̱ Ma̱va̱li ma a kabashi ke keleshu, ɗa kabashi ka ka shamgbai a̱ utsutsu u Ma̱va̱li wa.
005	DEU	031	016	Ɗa Vuzavaguɗu u danai Musa, “Ayin a yawa ta̱ a na va banka anan koko a̱ nu n kiya, ayin na baci ta na vu lazai uma a nampa i ta̱ a̱ kuka̱na̱ kutono a̱ma̱li a omoci, a̱ma̱li a iɗika i na i kubana ya uwa. I ta̱ a̱ kuka̱sukpa̱ mu ka̱ta̱ a̱ ɗa̱ngusa̱ uzuwakpani u na n yaꞋin n ele.
005	DEU	031	017	A kanna ka nanlo ka, mpa mi ta̱ a kuyaꞋan wupa n ele ka̱ta̱ n ka̱sukpa̱ le, ka̱ta̱ mpa n sokongu a̱shi a̱ va̱ we le ka̱ta̱ a una le. Atakaci a̱ a̱bunda̱i i ta̱ a̱ kuta̱wa̱ we le, a kanna ka nanlo ka ka̱ta̱ a yaꞋan keci, ‘Atakaci n kawuya ka nampa ka, a̱ ta̱wa̱ ta̱ wa̱ tsu adama a na Ka̱shile ka̱ tsu ki koɓolo n a̱tsu ba?’
005	DEU	031	018	A ayin a nanlo, mpa ta na mayun n kusokongu ta̱ a̱shi a̱ va̱ a̱ ubuta̱ u le adama a̱ unushi u na a yaꞋin dem, u na o tonoi a̱ma̱li.
005	DEU	031	019	“Gogo na ɗanakai ka̱ci ka̱ ɗa̱ vishipa vu nampa ka̱ta̱ i piꞋisaka uma a Isaraila, ka̱ta̱ i zuwa le a yaꞋan vu ɗa, adama a na wo okpo mu urotu a̱ ubuta̱ u le.
005	DEU	031	020	Mi ta̱ a̱ kutuka̱ le a iɗika i na n kucinai an me neke ikaya i le, iɗika i na yi e kuyene m maniꞋin n tsuta̱. Ta ɗe a kulya uyoꞋo, a kulya ilikulya i na a cikalai dem, ka̱ta̱ a maꞋan ikyamba. Ama i ta̱ a̱ kugita̱ kutono a̱ma̱li, o kugoyo mu ka̱ta̱ o koɗo uzuwakpani u va̱.
005	DEU	031	021	Ayin na baci ma̱dukpa̱ n atakaci a̱bunda̱i a̱ ta̱wa̱i we le, vishipa vu nampa vi ta̱ o ko okpo urotu we le, adama a na vu ɗa vi a̱ kupuwa̱nka̱ a̱ una̱ u muku nu ntsukaya n le ba. Adama na n yeve ta̱ ɗe kusheshe ku uma a nampa ali kafu n ta̱wa̱ n ele punu a iɗika i nampa i na n kucinai me kuneke le.”
005	DEU	031	022	Ɗa Musa u ɗanai vishipa va a kanna ka, ɗa u piꞋisakai aza a Isaraila.
005	DEU	031	023	Vuzavaguɗu u danai Jesuwa kolobo ka Nun. “YaꞋan ka̱ɗu ka̱ta̱ vu gbama asuvu, adama a na vi ta̱ a̱ kuta̱wa̱ n uma a Isaraila a iɗika i na n kucinai mi e kuneke le. Mpa n ka̱ci ka̱ va̱ mi ta̱ o kuyongo koɓolo n avu.”
005	DEU	031	024	Ana Musa u kotsoi kuɗana katagarda ka̱ wila̱ ka nampa a̱ ugiti ali a kubana a ukocishi.
005	DEU	031	025	Ɗa u nekei kadanshi ka nampa wa aza e Levi, ele na a tsu canuku akpati vu uzuwakpani u Vuzavaguɗu ɗa u danai,
005	DEU	031	026	“Ɗikai katagarda ka̱ wila̱ ka nampa ka̱ta̱ i zuwa kaꞋa a kakambu ka akpati vu uzuwakpani u Vuzavaguɗu Ka̱shile ka̱ ɗa̱. Ta ɗe ko kuyongo tsu magaꞋan a kubana wa̱ ɗa̱.
005	DEU	031	027	Adama a na n yeve ta̱ ugbamukaci u ɗa̱ n tsu na yi n ukpa̱ɗi u kupana. I yaꞋanka baci Vuzavaguɗu ugbamukaci a ayin na mi n wuma koɓolo n a̱ɗa̱, te ɗai tamkpamu ayin na baci n kuwa̱i?
005	DEU	031	028	Ɓolonki mu nkoshi n kumaci n ɗa̱ ra̱ka̱ koɓolo n tsugbayin dem, adama a na n yaꞋan kadanshi ka nampa atsuvu e le, ka̱ta̱ n ɗeke gaɗi n iɗika wo okpo ngaꞋan we le.
005	DEU	031	029	Adama na n yeve ta̱ ayin a na baci n kuwa̱i yi ta̱ a̱ kula̱nga̱sa̱ ka̱ci ka̱ ɗa̱ ka̱ta̱ i kpatala i ka̱sukpa̱ uye u na n danai ɗa̱ i tono. A ayin a̱ kuta̱wa̱, atakaci i ta̱ a̱ kuka̱na̱ ɗa̱, adama a na yi ta̱ a kuyaꞋan ili i gbani-gbani a̱ a̱shi a Vuzavaguɗu, ka̱ta̱ i zuwa yi u yaꞋan wupa a̱ ubuta̱ wu ulinga we ekiye u ɗa̱.”
005	DEU	031	030	Ɗa Musa u kecei iɗani i vishipa i nampa a̱ ugiti ali a kubana a ukocishi a atsuvu a uma a Isaraila dem.
005	DEU	032	001	Gaɗi panakai mu, n ciga ta̱ n yaꞋan kadanshi. YaꞋan aduniyan a pana ka̱la̱ka̱tsu ka̱ va̱.
005	DEU	032	002	YaꞋan kuyotsongusu ku va̱ ku yoꞋo tsu mini ma zuva, ka̱ta̱ kelentsu ka̱ va̱ ko ɗoro uteku tsu ciza, uteku ci ijaꞋashi a̱ ubuta̱ wi itoponi i mita̱, uteku tsu mini ma̱ a̱bunda̱i ma na mi o kuyoꞋo a gaɗi vi ica̱shi.
005	DEU	032	003	Adama na mpa mi ta̱ a kusala ukuna u kula ku Vuzavaguɗu, cikpai tsugbayin tsu Ka̱shile ka̱ ɗa̱.
005	DEU	032	004	A̱yi katali kaꞋa, ulinga u ni u singai u ɗa, uye u ni kpamu ra̱ka̱ wi ta̱ mejege. Ka̱shile ka mayun, vuza na u ci yaꞋan kawuya ba, a̱yi vuza ciɗa ɗa n ka mayun kpamu.
005	DEU	032	005	Ama ele a yaꞋanka yi ta̱ kawuya e kelime ka̱ ni, ele muku n ni n ɗa ba, adama a̱ una̱mgbi u le, uma a gbani-gbani kpamu.
005	DEU	032	006	A̱ɗa̱ ta yi a kuyaꞋanka Vuzavaguɗu nannai, a̱ɗa̱ alau aza unambi wu ugboji? Ashe a̱yi eshekpu a̱ ɗa̱ a ɗa ba, vuza na u yaꞋin ɗa̱, vuza na u yaꞋin ɗa̱ ɗa kpamu u zuwai ɗa̱?
005	DEU	032	007	Ciɓai n ayin a cau, sheshei ka̱ta̱ i la̱na̱ tsukaya tsu cau tsu na tsu lazai. Ecei esheku a̱ ɗa̱ ka̱ta̱ u tonuko ɗa̱, ecei kpamu nkoshi m gba̱ra̱-gba̱ra̱ i ta̱ a kudana ɗa̱.
005	DEU	032	008	Ayin a na MalaꞋimili me pecekei aduniyan uka̱ni u le, ana u peciki uma ra̱ka̱, u kiɗaka ta̱ kumaci dem uteku u ni, derere vu ka̱bunda̱i ka̱ muku mi Isaraila,
005	DEU	032	009	Adama na upecu u Vuzavaguɗu u ɗaɗa uma a̱ ni, Yakubu ɗa upecu wu uka̱ni u ni.
005	DEU	032	010	“U cinai ni ɗe e meremune, a magbanda a̱ ubuta̱ u na wi babu uma, a iɗika i na i kuwa̱i. Ɗa u kanzai ni, ɗa u la̱na̱i ni uteku tsu muku n a̱shi n ni,
005	DEU	032	011	Uteku tsu mashangi ma na mi a kuyotsongu muku ni uteku tsu na a kuꞋimkpa, u tsu imkpa ta̱ zuva vu muku n ni, u bapa evelyu a̱ ni ka̱ta̱ u kikpatsa le ka̱ta̱ u ɗika le zuva va evelyu a̱ ni.
005	DEU	032	012	Vuzavaguɗu koci a̱yi ɗa u tonoi n a̱yi babu komoci ka̱ ka̱ma̱li ko yoku ka na ko yongoi n a̱yi.
005	DEU	032	013	U zuwai ni u kumbai a gaɗi va aginda, ɗa u lyaꞋatangi ni n ili i kashina. Ɗa u ɓa̱na̱i ni n ishigi i na yi a katali m maniꞋin ma zaitu ma na mu uta̱i a kakpanlai,
005	DEU	032	014	koɓolo m mani ma̱ ka̱guta̱ ma anaka n ma nlala, n ushuma u na wi a ngiri n a̱giri, n kobomburon nu nga̱ji m Bashan, n alkama vu na vu laꞋi n kugaꞋan. Ɗa o soꞋi ma̱kya̱n ma na ma shilyamgbai ma singai.
005	DEU	032	015	“Ama Jeshuru u yaꞋin ikyamba ɗa u yaꞋin ugbamukaci, u yaꞋin ikyamba, ɗa kpamu u shanai ɗa u gboroi, u ka̱sukpa̱i Ka̱shile ka na ka yaꞋin ni, ɗa u iwain kakpanlai, Kishi ka̱ ni.
005	DEU	032	016	Ɗa a zuwai ni cisheꞋe n omoci a̱ ma̱li e le, ɗa a zuwai ni wupa adama a ukuna wu unata u le.
005	DEU	032	017	E nekei alyuka a̱ wunla̱i u gbani-gbani u na wi Ka̱shile ba, wa a̱ma̱li a na e yevei ba, n a̱ma̱li a savu a na a̱ ta̱wa̱i n ka̱ca̱pa̱, a na ikaya i ɗa̱ i tsu pana wovon ba.
005	DEU	032	018	Ɗa i vakangi kakpanlai ka na ka matsai ɗa̱, ɗa i cinukpai n Ka̱shile ka na ke nekei ɗa̱ wuma.
005	DEU	032	019	“Vuzavaguɗu we enei nannai ɗa u iwain le adama a wupa u na muku mo olobo ni nkere n ni a zuwai ni.
005	DEU	032	020	Ɗa u danai, ‘YaꞋan n sokongu a̱shi a̱ va̱ we le, ka̱ta̱ me ene uteku tsu na ukocishi u le u kokpo, adama na ele tsukaya tsu gbani-gbani tsu ɗa, muku mu unambi wu usuɓi.
005	DEU	032	021	A zuwai mu n yaꞋan cisheꞋe n ili i na yi Ka̱shile ba, a zuwai mu kuyaꞋan wupa n a̱ma̱li e le. N kuzuwa le ta̱ a yaꞋan tsurala n uduniya u na wi uma ba, ka̱ta̱ kpamu n zuwa le a yaꞋan wupa n uduniya u na wi n ugboji ba.
005	DEU	032	022	Adama na wupa u va̱ u dyaɓa ta̱ tsa akina, kpamu a ɗa ta na a̱ ka̱na̱ ta̱ kukula̱ ali a̱ ubuta̱ wa̱ a̱kpisa̱. A ɗa i ta̱ a kulyaꞋa aduniyan koɓolo n ica̱Ꞌa̱shi i ni dem, wi ta̱ o kusongu le ali a kubana a̱ kumiꞋi ku kusan.
005	DEU	032	023	“‘Mi ta̱ o kuɓolonku le ndukpa̱, ka̱ta̱ n kotso aya a̱ va̱ ra̱ka̱ we le.
005	DEU	032	024	Kambulu ki ta̱ a kuna le, atakaci a̱ mɓa̱la̱ i ta̱ a kuna le, ndukpa̱ n wuya mi ta̱ o kukoɗoso le. Ka̱ta̱ n suꞋuku le nnama m gbani-gbani n kakamba, n ili i tsukono i na i tsu rono a̱tsuma̱ e le a iɗika.
005	DEU	032	025	Uma a na i pulai kotokobi ki ta̱ a kuna le, aza a na i asuvu a iꞋuwa wovon u ɗa wa kuna le, u ɗa wi ta̱ a kuna nkere n olobo, koɓolo nu nreɓu nu nkoshi.
005	DEU	032	026	Ɗa n danai, “Mi ta̱ e kubetuwe le, n zuwa a cinukpa n ele a̱ ka̱tsuma̱ ka uma aduniyan,”
005	DEU	032	027	ama mi a̱ kuka̱sukpa̱ irala i le i ka̱ga̱, ka̱ta̱ a dana, “Nu utsura we ekiye u tsu u ɗa ci lyaꞋi, Vuzavaguɗu ɗa u yaꞋin kaꞋa ba.”’
005	DEU	032	028	“Adama na aza a Isaraila uduniyan u ɗa u na wi babu ugboji, uma a babu kuyeve.
005	DEU	032	029	Ishi baci i n ugboji, ishi ta̱ e kuyeve ili i nampa, ka̱ta̱ e yeve uteku na o kukotsoso.
005	DEU	032	030	Nini ɗai vuma vu te u kufuɗa wo loko uma ka̱kpa̱n, ko kpamu uma e re a zuwa uma a̱kpa̱n kupa a suma, sai de Kakpanlai ke le ke denge le baci, ko kpamu Vuzavaguɗu u nekei le.
005	DEU	032	031	Adama a na kakpanlai ke le ki uteku tsu Kakpanlai ka̱ tsu ba, ko irala i tsu feu e yeve ta̱ nannai.
005	DEU	032	032	Adama a na itacishi i le yu uta̱ ta̱ a̱ ubuta̱ wi itacishi i Sodom, a ashina itacishi i Gomora. Umaci u le wi ta̱ tukpa n tsukono, koɓolo n okono,
005	DEU	032	033	ma̱kya̱n me le tsukono tsu oko tsu ɗa, tsukono tsu gbani-gbani tsu keyenku.
005	DEU	032	034	“‘Ashe mpa n zuwa ili i nampa ya usokongi ba, ɗa m paɗarai i ɗa o mopon ma̱ va̱ ba?
005	DEU	032	035	Ka̱ va̱ kaꞋa n tsupa, mpa ta na mi ta̱ a kutsupa, ayin i ta̱ lo a̱ kuta̱wa̱ an ene e le e kuderece, kanna ka atakaci ke le ka yawa ta̱ ɗevu, ukpa̱ u le wi ta̱ a̱ kuta̱wa̱ an ugipi u a̱shi.
005	DEU	032	036	Vuzavaguɗu wi ta̱ e kuneke uma a̱ ni uba̱ruwi, ka̱ta̱ u pana asuvayali a agbashi a̱ ni, ayin a na baci we enei utsura u le u kotsoi ɗa we enei babu vuza na u buwai, kagbashi ko vuza gbani.
005	DEU	032	037	Ka̱ta̱ u dana, gogo na te a̱ma̱li e le i, kakpanlai ke kusheɗeku ke le?
005	DEU	032	038	A̱ma̱li a na a takumai ushuma wa alyuka u le, ɗa o soꞋi ma̱kya̱n me kuneꞋe ku kusoꞋo me le? YaꞋan a̱ ɗa̱nga̱ ka̱ta̱ a̱ ɓa̱nka̱ le. YaꞋan e neke ɗa̱ ubuta̱ u kusheɗeku.
005	DEU	032	039	“‘La̱na̱i gogo na, an wo okpoi mpa n ka̱ci ka̱ va̱, mpa ɗa a̱yi, babu ka̱ma̱li ko yoku ka na ki lo sai mpa. N tsu una ta̱ ka̱ta̱ kpamu n ɗa̱ngusa̱ n wuma, N tsu zuwa ta̱ muna, ka̱ta̱ kpamu n potsotongu, babu vuza na wi n utsura u na wa ki isa vuza e ekiye a̱ va̱.
005	DEU	032	040	Adama a na n ɗa̱ngusa̱ ta̱ ekiye a̱ va̱ zuva ɗa n kucinai n wuma u va̱. Ɗa baci de mi n wuma a kubana uteku,
005	DEU	032	041	ayin a na baci m gboroi kotokobi ka kutasa ka̱ va̱, ɗa n remei kaꞋa e ekiye a̱ va̱ adama a na n yaꞋan afada, n kuyaꞋan ta̱ katsupu a̱ ubuta̱ wi irala i va̱ ka̱ta̱ n yaꞋan katsupa wa aza a na a iwain mu.
005	DEU	032	042	Mi ta̱ a kuzuwa aya a̱ va̱ o soꞋo mpasa ali m maka le, kotokobi ka̱ va̱ kpamu ka takuma inyama nu mpasa n uma a na a unai, n aza na e remei a̱ ubuta̱ u kuvon n tsugbayin tsa aza e kelime a irala.’
005	DEU	032	043	“YaꞋin ma̱za̱nga̱, a̱ɗa̱ uduniyan, yaꞋin ma̱za̱nga̱ koɓolo n uma a Vuzavaguɗu, adama a na wi ta̱ a ku tsupaka agbashi a̱ ni mpasa n le, u kutsupa ta̱ irala i ni. Ka̱ta̱ u shikpa unushi wi iɗika i ni n uma.”
005	DEU	032	044	Musa u ta̱wa̱i koɓolo n Jesuwa kolobo ka Nun, ɗa u dansai ukuna wi iɗani i vishipa vu nampa atsuvu a uma.
005	DEU	032	045	An Musa u kotsoi kudansa kakuna ki iɗani ka nampa ra̱ka̱ a̱ ubuta̱ wa aza a Isaraila,
005	DEU	032	046	U danai le, “Remei kadanshi ka̱ wila̱ ka na n kecekei ɗa̱ na anana a̱ a̱ɗu a̱ ɗa̱ ra̱ka̱. Ka̱ta̱ i piꞋisaka muku n ɗa̱ n tono kaꞋa mayin.
005	DEU	032	047	Ba kadanshi kaꞋa gbani nannai koci ba, ka ɗaɗa wuma u ɗa̱. N kaꞋa ya̱ kuciya̱ wuma wu ugaɗi a iɗika i na yi a kuciga kupasa Kuɗolu ku Urudu ku isa.”
005	DEU	032	048	A kanna ka nanlo ka ɗa Vuzavaguɗu u danai Musa,
005	DEU	032	049	“Kumba gaɗi a kubana Abarim a kusan ku Nebo a iɗika i Mowabu a kinda upashi u Jeriko, ka̱ta̱ ve ene KanaꞋana, iɗika i na n cigai kuneke uma a Isaraila yo okpo ubuta̱ wu uka̱ni u le.
005	DEU	032	050	Ɗe a kusan ku na vu kumbai va, ta ɗe va̱ kukuwa̱ ka̱ta̱ vu tono ikaya i nu, derere uteku tsu na Haruna vuza nu u kuwa̱i a kusan ku Horu u tonoi ikaya i ni.
005	DEU	032	051	Adama a na dem vu ɗa̱ i nusaka mu ta̱ a̱ a̱shi a aza a Isaraila ɗe a̱ mini ma Mariba vu Kadeshi a agbata a Zinu. Adama a na i iwan ta̱ kuyotsongu ukuna u ciɗa a̱ ka̱tsuma̱ ka aza a Isaraila.
005	DEU	032	052	Uteku tsu nampa, vi ta̱ e kene iɗika ya daꞋangi, ama vi a kuꞋuwa punu a iɗika i na me kuneke aza a Isaraila ba.”
005	DEU	033	001	Nava ɗaɗa una̱singai u na Musa vuma vu Ka̱shile u yaꞋankai aza a Isaraila kafu u kuwa̱.
005	DEU	033	002	Ɗa u danai, “Vuzavaguɗu wu uta̱ ta̱ a kusan ku Sinai ɗa u cipa̱i tsu na kanna ka̱ tsu uta̱ a Siyaru, ka̱ta̱ kutashi ku ni ku akana ɗe a kusan ku Param. U ta̱wa̱ ta̱ n ka̱bunda̱i ka aza a ciɗa, m melentsu ma akina a kakambu ku usingai ka̱ ni.
005	DEU	033	003	Mayun a̱yi ɗa vuza na wi a kuciga uma a̱ ni, uma a ciɗa ra̱ka̱ i ta̱ ekiye a̱ ni. E kelime ke ene a̱ ni a ɗa kpamu a̱ tsu kuɗa̱ngu, wa̱ ni u ɗa kpamu i a̱ kuciya̱ odoki.
005	DEU	033	004	Wila̱ u na Musa u nekei tsu, ili yu uka̱ni i kumaci ku Yakubu i ɗa.
005	DEU	033	005	Vuzavaguɗu wo okpoi mogono ma aza a Jeshuru a makyan ma na nkoshi m gba̱ra̱-gba̱ra̱ o ɓolongi koɓolo n kumaci ka aza a Isaraila.”
005	DEU	033	006	Musa u dansai ukuna u nampa adama a Ruben, “YaꞋan Ruben u yaꞋan n wuma ka̱ta̱ u kuwa̱ ba, ama uma a̱ ni o okpo kenu.”
005	DEU	033	007	Ɗa u dansai kakuna adama a Yahuda, “Vuzavaguɗu pana ma̱shi ma aza a Yahuda, ka̱ta̱ vu ɓolongu le okpo una̱ u te, ka̱ta̱ kpamu vu neke yi utsura we ekiye adama o kuvon, ɓa̱nka̱ yi adama a irala i ni.”
005	DEU	033	008	Adama a kumaci ka aza e Levi tamkpamu ɗa u danai, “Tumi koɓolo n Yurim i ɗa̱, i vuza na i ɓa̱nka̱i ɗa. I kondoi ta̱ a Masaha, i shilika̱i n a̱yi a mini ma kuyene ku Mariba.
005	DEU	033	009	U danai esheku a̱ ni n a̱na̱ku, ‘Mpa n ci cikpa le ba.’ U ciga a̱ za̱ a̱ ni ba be le u keɓece muku n ni. Ama u ɓa̱na̱ ta̱ kadanshi ka̱ nu, ɗa kpamu ka̱na̱i uzuwakpani u nu.
005	DEU	033	010	Ɗa o yotsongi Yakubu ukuna u nu, n wila̱ u nu wa aza Isaraila, ɗa e nekei nu kuneꞋe ki ili i ma̱gula̱ni, n alyuka o kusongu a katalikalyuka ka̱ nu.
005	DEU	033	011	Zuwaka kuyeve ku ni ra̱ka̱ una̱singai, ka̱ta̱ vu cikala ulinga we ekiye u ni. Una utsura wi irala i le, n utsura u ni sapu a̱ kuwa̱ ka̱ta̱ a̱ kpa̱ɗa̱ kuɗa̱nga̱ kpamu.”
005	DEU	033	012	Adama a Bayami tamkpamu, ɗa u danai, “Ka̱sukpa̱ macigi ma Vuzavaguɗu mo yongo m ma̱ta̱na̱ mayin wa̱ ni, adama na Vuzavaguɗu u kanza le ta̱ kanna dem, a̱yi ɗa vuza na ucigi u Vuzavaguɗu u da̱sa̱ngi avangatsu a̱ ni.”
005	DEU	033	013	Adama a̱ Isufu kpamu ɗa u danai, YaꞋan Vuzavaguɗu u zuwaka iɗika i ni una̱singai, n kuneꞋe ku singai n ciza, m mini ma na mi punu a ɗaka vi iɗika,
005	DEU	033	014	n ili i kashina i singai i na kanna ka̱ tsu ɓa̱nka̱ ka̱ta̱ i matsa mayin, koɓolo n i singai i na a̱ ci ciya̱ o wotoi dem,
005	DEU	033	015	koɓolo n kuneꞋe ku singai ku umaci wu nsansa n ayin a cau, n una̱singai wa̱ a̱bunda̱i u na u tsu uta̱ a̱ ubuta̱ wa aginda a na o kukotso ba,
005	DEU	033	016	Koɓolo n kuneꞋe ku singai ki iɗika tsu na i ɗa yi gbaga vi ni, koɓolo n kasingai ka vuza na wi ida̱shi a maɗanga ma na mi a kulyaꞋa n akina. Ka̱sukpa̱ una̱singai u nampa ra̱ka̱ u cipa̱ a kaci ka Isufu, a̱ cipa̱ u vuza na a zagbai mogono a̱ ka̱tsuma̱ ka̱ aza a̱ ni.
005	DEU	033	017	Tsugbayin ci Isufu ci ta̱ an kobomburon ka na a̱ gita̱i kumatsa, avana a̱ ni, i ta̱ tsa avana a kyanci. N ele ɗa u kusuwa̱n uduniyan, ali n aza a na i a uteku wa aduniyan. Ta ka̱bunda̱i ka̱ a̱kpa̱n kupa ka aza a Ifirayimu ki nannai, n ka̱bunda̱i ka̱ a̱kpa̱n ka aza a Manasa.
005	DEU	033	018	Adama a Zabalun tamkpamu ɗa u danai, yaꞋan ma̱za̱nga̱ avu Zabalun a nwalu n nu, ka̱ta̱ avu tamkpamu Isaka vu yongo m ma̱ta̱na̱ a̱ a̱va̱li a̱ nu.
005	DEU	033	019	I ta̱ e kuɗeke uma a kubana a kusan, ka̱ta̱ ɗe a yaꞋan alyuka a usuɓi, adama a na i ta̱ a̱ kuciya̱ uciyi a̱ ubuta̱ u mala, n uciyi u na wi usokongi a kayala.
005	DEU	033	020	Adama a Gadu kpamu ɗa u danai, “Vuza vu una̱singai u ɗa a̱yi na u doki Gadu ka̱bunda̱i ki iɗika. Ɗa Gadu u da̱sa̱ngi ɗe an kawu, adama a na u saza ekiye ali a kubana o moko ma kaci.
005	DEU	033	021	U zagbakai ka̱ci ka̱ ni iɗika i singai, adama a na ta ɗe a zuwakai vuzagbayin ugboku u ni. Ana aza e kelime a uma o ɓolongi, ɗa u yaꞋin ukuna wu usuɓi u Vuzavaguɗu, ɗa u tonoi wila̱ u na e nekei aza a Isaraila.”
005	DEU	033	022	Adama a Dan kpamu ɗa u danai, “Dan wi ta̱ tsu maku ma kawu a kaɗikpangusu a Bashan.”
005	DEU	033	023	Adama a Nafutali kpamu ɗa u danai, “Avu Nafutali, vi ta̱ tukpa n kasingai ka Vuzavaguɗu, kpamu vi ta̱ tukpa n una̱singai u ni, vi ta̱ a kulyaꞋa uka̱ni wu ukambu u ɗaka ali a kubana a mala ma̱ Ga̱lili.”
005	DEU	033	024	Adama Ashera kpamu ɗa u danai, Ashera a̱yi ɗa maku ma na ma laꞋi n una̱singai a̱ ka̱tsuma̱ ka aza a̱ ni dem, ka̱sukpa̱ wo okpo macigi ma̱ aza ni, ka̱sukpa̱ yi u kuma ene a̱ ni m maniꞋin.
005	DEU	033	025	YaꞋan utsutsu u likuci i nu u yaꞋan utsura tsu viyum n viyum vi shili. Ka̱ta̱ utsura u nu wo okpo derere n ayin a wuma u nu.
005	DEU	033	026	“Babu vuza yoku uteku tsu Ka̱shile ka Jeshuru, a̱yi na u tsu uta̱ gaɗi adama na u ɓa̱nka̱ ɗa̱, a̱yi na u tsu uta̱ gaɗi n tsugbayin ci ni.
005	DEU	033	027	Ka̱shile ku Uba̱nga̱ri a̱yi ɗa ubuta̱ wi ida̱shi u nu, kpamu utsura u babu uteku u ni wi ta̱ a̱ kuɓa̱nka̱ wu, wi ta̱ o kulokoko wu irala i nu, ka̱ta̱ u dana, ‘Unai le.’
005	DEU	033	028	Uteku tsu nampa tsu ɗa uma a Isaraila a̱ kuda̱sa̱ngu m ma̱ta̱na̱, ka̱ta̱ tsukaya ci Yakubu ci ciya̱ ukanji, a iɗika i na yi n ishina m ma̱kya̱n ma savu, a̱ ubuta̱ u na gaɗi u tsu matsa ciza.
005	DEU	033	029	Una̱singai u ɗa, a̱ɗa̱ aza Isaraila yayi wi tsu ɗa̱, a̱ɗa̱ uma a na Vuzavaguɗu wi isai? A̱yi ɗa ma̱ra̱ga̱ ma̱ ɗa̱ n ka̱ɓa̱nki ka̱ ɗa̱, n kotokobi ka tsugbayin ka̱ ni. Irala i ɗa̱ yi ta̱ a kukuɗa̱nku ɗa̱, ka̱ta̱ a̱ɗa̱ i dasa le.”
005	DEU	034	001	Ɗa Musa u ɗa̱nga̱i a uɓon u Mowabu ɗa u kumbai Kusan ku Nebo, a gaɗi vu Pisiga n upashi u Jeriko. Ɗa Vuzavaguɗu u yotsonki ni iɗika ya ra̱ka̱, punu a Giliyadu ali a kubana u Dan,
005	DEU	034	002	n Nafutali ra̱ka̱, n iɗika i Ifirayimu koɓolo m Manasa, n iɗika ra̱ka̱ ya aza a Yahuda i na yi a uɓon u Mala me Mere a̱ ka̱livi,
005	DEU	034	003	n Negebu n ka̱ra̱ ka Jeriko, a̱ likuci yi nɗanga i dabino, ali a kuyawa Zora.
005	DEU	034	004	Ɗaɗa Vuzavaguɗu u danai Musa, “Nava ɗaɗa iɗika i na n yaꞋin uzuwakpani n akucina n Ibirahi, Ishaku n Yakubu ana n danai, ‘Mi ta̱ e kuneke i ɗa ntsukaya n ɗa̱.’ N ka̱sukpa̱ wu ta̱ ve ene n a̱shi a̱ nu, ama avu va kupasa ka̱ta̱ vu uwa punu a iɗika ya ba.”
005	DEU	034	005	Ɗa Musa kagbashi ka Vuzavaguɗu u kuwa̱i lo a iɗika i Mowabu, uteku tsu na Vuzavaguɗu u danai.
005	DEU	034	006	Ɗa Vuzavaguɗu u ciɗa̱ngi ni a̱ ka̱ra̱ ki iɗika i Mowabu, a kindana Betu-peyo, ama ali n gogo na babu vuza a na u yevei uɓon u na kasaun ka ki.
005	DEU	034	007	Musa wi ta̱ n a̱ya̱ amangatawun n kamanga n wuma kafu u kuwa̱. Ama a̱shi a̱ ni a̱ yimba̱na̱ ba, ko utsura u ni u jebe.
005	DEU	034	008	Ɗa aza a Isaraila a̱ shiꞋika̱i ukpaꞋa̱ u Musa punu a̱ ka̱ra̱ ka Mowabu ali ayin kamangankupa, ali sai makyan ma na o kotsoi kpalu ka.
005	DEU	034	009	Gogo na Jesuwa maku ma Nun wi ta̱ tukpa n ayinviki e kuyeve, adama a na Musa u zuwaka yi ta̱ kukiye a kaci. Ɗa aza a Isaraila a panakai ni ɗa kpamu o tonoi ili i na Vuzavaguɗu u danai Musa.
005	DEU	034	010	N ayin a ɗe, o doku a̱ ciya̱ keneki ka na ki lo a Isaraila tsu Musa, vuza na Vuzavaguɗu u yevei a̱shi n a̱shi ba.
005	DEU	034	011	Babu keneki ka na ka yaꞋin ili i mereve i na Vuzavaguɗu u suki ni u yaꞋan a Masar, n u FiriꞋauna, n aza a ulinga u ni, n iɗika i ni dem.
005	DEU	034	012	Babu kpamu keneki ka na ka fuɗai ka yaꞋin ili i mereve i wovon tsu na Musa u yaꞋin a̱ a̱shi a aza a Isaraila.
#
# BOOK	006	JOS	Joshua	Jesuwa
006	JOS	001	001	Ana Musa kagbashi ka Vuzavaguɗu u kuwa̱i, ɗa Vuzavaguɗu u yaꞋin kadanshi n Jesuwa maku ma̱ Nun, ka̱ɓa̱nki ka Musa.
006	JOS	001	002	U danai, “Kagbashi ka̱ va̱ Musa u kuwa̱ ta̱. Adama a nannai, foɓuso avu n uma a nampa ra̱ka̱ i pasa Kuyene ku Urudu a kubana a iɗika i na mi a kuciga kuneke le, ele aza a Isaraila.
006	JOS	001	003	Ubuta̱ u na baci dem ene a̱ ɗa̱ a dasai, n neke ɗa̱ ta̱ u ɗa tsu na n yaꞋankai Musa uzuwakpani.
006	JOS	001	004	KureꞋe ku ɗa̱ ki ta̱ a kulaza ili i na i ɗikai a kakamba ka na ki a uɓonɗakai, ali a kubana aginda a gbagbaꞋin a Lebano a na i a uɓongaɗi, ili i na i ɗikai e kuyene ku gbayin ku Yufiretu, n kasana n uɓon wa aza a Hitiya ali a kubana a Mala me mere a̱ ka̱livi.
006	JOS	001	005	A ayin a wuma a̱ nu dem, babu vuza na u kufuɗa wa lyaꞋa wu. Tsu na n yongoi m Musa ta n kuyongo n avu nannai, mi a kusaꞋwa kuvaruku wu ko n ka̱sukpa̱ wu ba.
006	JOS	001	006	Tsurukpa ka̱ta̱ vu gbama asuvu, adama a na vi ta̱ o kutono n uma a nampa ciya̱ a̱ ka̱na̱ iɗika i na n kucinakai ikaya i le an mi e kuneke le.
006	JOS	001	007	Avu de tsurukpa koci ka̱ta̱ vu gbama asuvu ka̱u, vi yaꞋan mayin vu tono wila̱ ra̱ka̱ u na kagbashi ka̱ va̱ Musa u nekei nu, ka̱ta̱ vu sabaꞋasa u ɗa a kubana a usingai ko a ugula̱ ba, adama a na vi lyaꞋa kelime ko te ɗai baci vu banai.
006	JOS	001	008	Ka̱ta̱ vu ushuku Katagarda ka̱ Wila̱ ka nampa ka̱ ka̱sukpa̱ una̱ u nu ba, yongo e kusheshe ukuna u kaꞋa kanna n kayin dem, ciya̱ vu fuɗa vu tono mayin ka̱ta̱ kpamu vu yaꞋan ili i na yi punu uɗani derere. Nannai ɗa vo kokpo vuza vu uciyi n kulyaꞋa ku kelime.
006	JOS	001	009	N dana wu ɗe ba? Tsurakpa ka̱ta̱ vu gbama asuvu. Ka̱ta̱ vu rikpa̱ ko vu pana wovon ba, adama a na Vuzavaguɗu Ka̱shile ka̱ nu ki ta̱ koɓolo n avu a̱ ubuta̱ de dem u na vu banai.”
006	JOS	001	010	Ɗa Jesuwa u nekei aza e kelime a uma a Isaraila kadanshi, u danai,
006	JOS	001	011	“Banai a̱ ka̱tsura̱ ka ka̱ta̱ i dana uma, ‘Foɓusokoi ka̱ci ka̱ ɗa̱ ili i kulyaꞋa, adama a na a̱ ka̱tsuma̱ ka ayin a tatsu a ɗa ya kupasa Kuyene ku Urudu ka̱ta̱ i uwa punu i ka̱na̱ iɗika ya, i na Vuzavaguɗu Ka̱shile ka̱ ɗa̱ u kuneke ɗa̱ yo okpo i ɗa̱.’”
006	JOS	001	012	Ama Jesuwa u danai kumaci ka aza a Ruben, n aza a Gadu koɓolo n kagimi ka kumaci ka aza a Manasa.
006	JOS	001	013	“Ciɓai n kadanshi ka na Musa kagbashi ka Vuzavaguɗu u nekei ɗa̱, ‘Vuzavaguɗu Ka̱shile ka̱ ɗa̱ wi ta̱ e kuneke ɗa̱ wuvuki, ɗa u nekei ɗa̱ iɗika i nampa.’
006	JOS	001	014	A̱ma̱ci a̱ ɗa̱, m muku n ɗa̱ koɓolo n kuzuwa ku ɗa̱ i ta̱ a kushamgba a iɗika i na Musa u nekei ɗa̱, i na yi a uɓon u kasana ka̱ Urudu, ama aza o kuvon a̱ ɗa̱, n yunatsu i le mayin ufoɓushi, i ta̱ a̱ kugita̱ kupasa kelime n aza a̱ ɗa̱. Adama a na a̱ɗa̱ ɗa i kuɓa̱nka̱ aza a̱ ɗa̱
006	JOS	001	015	sai ayin a na Vuzavaguɗu u nekei le wuvuki, tsu na u yaꞋankai ɗa̱, ali sai ayin a na ele feu a ɗikai iɗika yi uka̱ni i na Vuzavaguɗu Ka̱shile ka̱ ɗa̱ ke kuneke le. Nannai u kotso baci yeve i bono i ɓa̱na̱ iɗika i ɗa̱ i na Musa kagbashi ka Vuzavaguɗu u nekei ɗa̱, a uɓon u kasana ka̱ Urudu a kubana a̱ ubuta̱ u na kanna ka̱ tsu uta̱.”
006	JOS	001	016	Ɗaɗa a̱ ushuki Jesuwa, “Ili i na baci de dem vu danai tsu ci ta̱ a kuyaꞋan, ubuta̱ u na baci kpamu dem vu suki tsu ci ta̱ a kubana.
006	JOS	001	017	Tsu na tsu tonoi Musa mayin, ta tso kutono wu nannai. Vuzavaguɗu Ka̱shile ka̱ nu u tono n avu tsu na u tonoi m Musa.
006	JOS	001	018	Vuza na baci u yaꞋin ugbamukaci n kadanshi ka̱ nu ɗa u kpa̱ɗa̱i kutono kaꞋa, ili i na baci de dem vu danai le, i ta̱ a kuna yi. Avu de tsurukpa ka̱ta̱ vu gbama asuvu.”
006	JOS	002	001	Ɗa Jesuwa kolobo ka Nun ka̱ suki aza a tsusaki e re usokongi a̱ uta̱i a̱ likuci i Shitima, u danai le, “Banai i saka iɗika ya, ubuta̱ u na u kulaꞋa i saka u ɗaɗa Jeriko.” Ɗa a banai ɗa a uwai a kpaꞋa ku kashakanlai ka na e ci ɗeke Rahapu ɗa a̱ cipa̱i ɗe.
006	JOS	002	002	N kayin ka nanlo ɗa a danai mogono ma Jeriko, “La̱na̱, aza a Isaraila o yoku a̱ ta̱wa̱ ta̱ kuyaꞋan tsusaki ci iɗika ya.”
006	JOS	002	003	Ɗa mogono ma Jeriko ma̱ suꞋuki Rahapu n akaka u danai, “Uta̱ka̱ n uma a na a̱ cipa̱i a kpaꞋa ku nu ka, adama a na a̱ ta̱wa̱ ta̱ kuyaꞋan tsusaki ci iɗika ya ra̱ka̱.”
006	JOS	002	004	Ama ɗa vuka va vu ɗikai uma e re a ɗa u sokongi, ɗa u danai, “Mayun ɗa a̱ ta̱wa̱ ta̱ wa̱ va̱, ama n yeve ubuta̱ u na a̱ uta̱i ba.
006	JOS	002	005	Kpamu n kulivi ɗa a lazai a ayin a na a kuɓa̱ya̱ngu utsutsu u likuci, mpa n yeve uye u na o tonoi ba. Ama kiyangi le gogoꞋo, u gaꞋan ba i kucina le ta̱.”
006	JOS	002	006	Ama u ɗika le ta̱ ɗa u ukai le gaɗi vu kukpa̱ ɗa u sokongi le e egengule a agaruma a na a̱ ba̱rukpa̱i gaɗi vu kukpa̱.
006	JOS	002	007	Ɗa uma a uta̱i ɗa a guvai aza a tsusaki a n uye u Urudu, gogo lo ele a̱ kuta̱, u geshe ba, ɗa a gbagurai utsutsu u likuci.
006	JOS	002	008	Kafu aza a tsusaki a a vaku a lata, ɗa Rahapu u kumbai ɗa u cinai le a̱ kukpa̱ ka,
006	JOS	002	009	ɗa u danai le, “N yeve ta̱ Vuzavaguɗu u neke ɗa̱ ta̱ iɗika ya, kpamu wovon u ka̱na̱ tsu ta̱ ka̱u adama a̱ ɗa̱, ali ɗa a̱ɗu a uma a iɗika ra̱ka̱ a̱ muɗa̱i adama a̱ ɗa̱.
006	JOS	002	010	Adama a na tsu pana ta̱ uteku u na Vuzavaguɗu u ɗekpetengi Mala ma Shili a̱ a̱shi a̱ ɗa̱ ana yu uta̱i a iɗika i Masar, n tsu na kpamu i yaꞋin nu ngono n re ma aza a Amoriya n na mi a kasana ke Kuyene ku Urudu, n Sihon koɓolo n Ogu. Aza a na yu unai ra̱ka̱-ra̱ka̱.
006	JOS	002	011	Ana tsu panai, ɗa a̱ɗu a̱ tsu a̱ muɗa̱i, babu vuza na u buwai n ka̱ɗu ka vuma adama a̱ ɗa̱. Adama a na Vuzavaguɗu Ka̱shile ka̱ ɗa̱ a̱yi ɗa̱ Ka̱shile zuva n ki iɗika
006	JOS	002	012	Gogo na kucinakai mu n kula ku Vuzavaguɗu, i dana, ana n yaꞋankai ɗa̱ kasingai tsu nampa, a̱ɗa̱ feu i kuyaꞋanka ta̱ kpaꞋa ku Dada vu va̱ kasingai, ka̱ta̱ i neke mu urotu wu usuɓi,
006	JOS	002	013	a na ya ki isa wuma u Dada vu va̱ n a̱na̱ku a̱ va̱, n aza a̱ va̱ nkere n olobo koɓolo n ili ra̱ka̱ i na i ni i ɗa, ka̱ta̱ yi isa wuma u tsu.”
006	JOS	002	014	Ɗa uma a a danai vuka va, “YaꞋan Vuzavaguɗu u ɗika wuma u tsu, ci yaꞋanka wu baci ili i na tsu danai ba. Ɗa baci feu vu danai uma i na ci a kuyaꞋan ba, ci ta̱ a kuyaꞋanka wu kasingai n ku usuɓi, ayin a na baci Vuzavaguɗu u nekei tsu iɗika ya.”
006	JOS	002	015	Ɗa u ɗikai kawin u zorukpoi le n katusu, adama a na kpaꞋa ku Rahapu ka ki ta̱ umaꞋi a gaɗi vu mashilya ma̱ likuci ma.
006	JOS	002	016	Gogo na ɗa u danai le, “Sumai a kubana a nsasan adama a na aza a na i a kukiyangu ɗa̱ va ka̱ta̱ a̱ ciya̱ ɗa̱ ba. KpaꞋwan ɗe ali ayin a tatsu sai makyan ma na uma a o bonoi a̱ likuci, yeve i laza tamkpamu nu nwalu n ɗa̱.”
006	JOS	002	017	Ɗaɗa uma a a danai ni, “Akucina a nampa a na vu zuwai tsu ci yaꞋin na a̱ kuka̱na̱ tsu ba.
006	JOS	002	018	A ayin a na baci ci a kuꞋuwa a̱ likuci ya, ka̱ta̱ vi shiya tsugbere ci shili tsu nampa a katusu ka na vu zorukpoi tsu va, ka̱ta̱ kpamu vu tuka̱ n eshevu n aza a kpaꞋa a̱ nu ra̱ka̱ vu ɓolongu le a kpaꞋa ku nu.
006	JOS	002	019	Ɗa baci vuza wu uta̱i a kpaꞋa ku nu ɗa u banai uye, mpasa n ni mi ta̱ o kokpo a kaci ka̱ ni, ili i kubura tsu n a̱yi ba. Ama vuza na baci wi punu a kpaꞋa n avu ɗa ili i ciya̱i ni, mpasa n ni mi ta̱ a kaci ka̱ tsu.
006	JOS	002	020	Ama vu dana baci uma i na i tuka̱i tsu, ci n unushi a̱ ubuta̱ u kutono akucina a na ci yaꞋin n avu ba.”
006	JOS	002	021	Ɗa Rahapu u danai, “Mu ushuku ta̱, tsu na i danai va u yaꞋan ta̱ derere.” Ɗa u zuwai le a̱ ka̱na̱i uye, ɗa ta na a lazai. Ɗaɗa u shiyai tsugbere ci shili a katusu ka.
006	JOS	002	022	Ana a lazai, ɗa a banai a̱ ubuta̱ wu nsasan ɗa a shamgbai ɗe ali ayin a tatsu, sai a na aza a kukiyangu le va o kotsoi kula̱nsa̱ le a uye kakau dem ɗa o bonoi babu na ta na e enei le.
006	JOS	002	023	Ɗaɗa uma e re a a̱ cipa̱i a nsasan ma ɗa a banai u Jesuwa maku ma̱ Nun, a danai ni ili i na i ciya̱i le dem.
006	JOS	002	024	A danai Jesuwa, “Vuzavaguɗu u neke tsu ta̱ ɗe iɗika ya ra̱ka̱ e ekiye a̱ tsu, uma a ra̱ka̱ ikyamba a̱ kukuwa̱ adama o wovon u tsu.”
006	JOS	003	001	Ana kayin ka asai n usana, ɗa Jesuwa n aza a Isaraila ra̱ka̱ a̱ ɗa̱nga̱i ɗa a̱ ka̱sukpa̱i likuci i Shitima, ɗa a banai o Kuyene ku Urudu a vaki lo kafu a pasa.
006	JOS	003	002	Ana a yaꞋin ayin a tatsu ɗa aza e kelime a̱ ka̱ra̱Ꞌi ka̱tsura̱ ka dem,
006	JOS	003	003	e kuneke uma kadanshi, “Ye ene baci anan ganu, ele na i aza e Levi uɗiki n Akpati vu Uzuwakpani u Vuzavaguɗu Ka̱shile ka̱ ɗa̱, ka̱ta̱ yu uta̱ a̱ ubuta̱ u na yi dem i tono vu ɗa.
006	JOS	003	004	Nannai ɗa i kuyeve uye u na i kutono, adama a na ka̱ta̱ i saꞋwa kutono uye u nanlo ba. Ama i shamgba daꞋin n akpati va, agisana a udashi a̱kpa̱n a tatsu, ka̱ta̱ i tono vu ɗa ɗevu ba.”
006	JOS	003	005	Ɗa Jesuwa u danai uma a, “Takpai nshinda̱ n ɗa̱, adama a na mkpaꞋa Vuzavaguɗu wi ta̱ kpamu a kuyaꞋan ili i mereve e mere ma̱ ɗa̱.”
006	JOS	003	006	Jesuwa u danai anan ganu a, “Ɗikai Akpati vu Uzuwakpani va i wala kelime ka uma ka,” Ɗa a ɗikai vu ɗa a walai kelime ke le.
006	JOS	003	007	Ɗa Vuzavaguɗu u danai Jesuwa, “Ili i na i ɗikai anana, mi ta̱ a kuyaꞋan ili i na uma a Isaraila a̱ kugita̱ kuneke wu tsugbayin an vuzagbayin. I ta̱ e kuyeve mpa mi ta̱ koɓolo n avu uteku u na mi ishi m Musa.
006	JOS	003	008	Dana anan ganu aza a na a ɗikai Akpati vu Uzuwakpani va, ‘I yawa baci a̱ ka̱kina̱ ke Kuyene ku Urudu, i uwa i shamgba punu a̱ mini ma.’”
006	JOS	003	009	Jesuwa u danai aza a Isaraila, “Ta̱wa̱i na i pana kadanshi ka Vuzavaguɗu Ka̱shile ka̱ ɗa̱.”
006	JOS	003	010	Ɗa Jesuwa u lyaꞋi kelime n kadanshi u danai, “N tsu nampa ɗa i kuyeve an Ka̱shile ka wuma ki koɓolo n a̱ɗa̱, babu munla̱i kpamu wi ta̱ o kulokoko ɗa̱ aza a KanaꞋana, n aza a Hitiya, n aza a Hiviya, n aza a Periziya, n aza a Girigeshiya, n aza a Amoriya koɓolo n aza a Jebusiya.
006	JOS	003	011	La̱na̱, Akpati vu Uzuwakpani vu Vuzavaguɗu vu uma ra̱ka̱ aduniyan vi ta̱ a kupasa Kuyene ku Urudu kelime ka̱ ɗa̱.
006	JOS	003	012	Gogo na zagbai uma kupa n aza e re a kumaci ki Isaraila, vuza te te a umaci dem.
006	JOS	003	013	Ɗa baci anan ganu a na a ɗikai Akpati vu Uzuwakpani vu Vuzavaguɗu, Vuzavaguɗu va aduniyan dem a dasuki punu e Kuyene ku Urudu ka, mini ma na mi e kuyene va mi ta̱ a kushamgba, ka̱ta̱ mo ɓolongu ubuta̱ ute.”
006	JOS	003	014	A ayin a na baci a aza a Isaraila a̱ ɗa̱nga̱i a̱ ka̱tsura̱ adama a na a pasa Kuyene ku Urudu, ka̱ta̱ Anan ganu a na i uɗiki n Akpati vu Uzuwakpani a wala kelime ke le.
006	JOS	003	015	A ayin a vukyaꞋa a ɗa Kuyene ku Urudu ku tsu shana ɓelele. N nannai dem a makyan ma na baci anan ganu vu na i ucaniki na Akpati vu Uzuwakpani va, a dasuki ene e le a̱ mini,
006	JOS	003	016	ka̱ta̱ mini ma na mi e kuyene ma shamgba, mo ɓolongu a̱ ubuta̱ ute ma yaꞋan a n kaginda daꞋangi n likuci i na e ci ɗeke A̱da̱mu, ɗevu n Zaretan, mini me kuyene ma na mi e kuyene a̱ kucipa̱ a malaꞋa ma aza Araba ma (Mala ma mkpaɗi) me ɗekpei ra̱ka̱-ra̱ka̱. Ɗa yeve uma a a pasai n ci Jeriko.
006	JOS	003	017	Anan ganu a na a ɗikai Akpati vu Uzuwakpani vu Vuzavaguɗu va, ɗa a shamgbai punu a̱ ubuta̱ u ɗekpu e mere me Kuyene ku Urudu. Ɗa a shamgbai lo a kuvana ali uma a Isaraila a na a buwai ra̱ka̱ a pasai.
006	JOS	004	001	Ana uma dem o kotsoi kupasa Urudu, ɗa Vuzavaguɗu u danai Jesuwa,
006	JOS	004	002	“Zagba ali kupa n e re a̱ ka̱tsuma̱ ka uma ka, vi ɗika vuza te-te a kumaci dem,
006	JOS	004	003	ka̱ta̱ vu dana le a ɗika atali kupa n e re punu e mere ma̱ Urudu ma, a̱ ubuta̱ u na anan ganu a shamgbai derere, ka̱ta̱ a̱ ta̱wa̱ na a ɗa, a zuwa a ɗa a̱ ubuta̱ u na a̱ kucipa̱ a kayin ka nanlo.”
006	JOS	004	004	Ɗa Jesuwa u ɗekei uma kupa n aza e re a na u zagbai a̱ ubuta̱ u uma a Isaraila a, vuza te-te a kumaci dem,
006	JOS	004	005	ɗaɗa u danai le, “Walai kelime ka Akpati vu Uzuwakpani u Vuzavaguɗu Ka̱shile ka̱ ɗa̱ a kuꞋuwa e mere ma̱ Urudu. Yaba dem vu ɗa̱ u ɗika katali a kavangatsu ka̱ ni, derere tsu na ka̱bunda̱i ka kumaci ka aza a Isaraila ki
006	JOS	004	006	adama a na wo okpo ɗa̱ urotu. A ayin a na baci muku n ɗa̱ me ecei ɗa̱ na kelime, ‘Yiɗa̱i atali a nampa i a kadanshi?’
006	JOS	004	007	Ka̱ta̱ i dana le Kuyene ku Urudu ku gbatya ta̱, ana Akpati vu Uzuwakpani vu Vuzavaguɗu vu pasai ku ɗa. Atali a nampa i ta̱ o kokpo ili i kuciɓasa a̱ ubuta̱ wa aza a Isaraila ali a kubana uteku n uteku.”
006	JOS	004	008	Ɗaɗa aza a Isaraila a yaꞋin derere tsu na Jesuwa u danai le. A ɗikai atali kupa n e re punu e mere ma̱ Urudu, uteku tsu na kumaci ka aza a Isaraila ki, tsu na Vuzavaguɗu u danai Jesuwa. Ɗa a ɗikai a ɗa a walakai a kubana a̱ ubuta̱ u na a̱ cipa̱i, ɗa a zuwai a ɗa ɗe.
006	JOS	004	009	Ɗa Jesuwa u shikpa̱i atali kupa n e re a punu e mere ma̱ Urudu ma, a̱ ubuta̱ u na anan ganu a na a canuki Akpati vu Uzuwakpani va a shamgbai. Kpamu a buwa ta̱ ɗe ali n anana.
006	JOS	004	010	Gogo na anan ganu a na a ɗikai Akpati vu Uzuwakpani va o yongoi ɗe kashani e mere ma̱ Urudu ma ali sai ayin a na uma a yaꞋin ili i na Vuzavaguɗu u danai Jesuwa ra̱ka̱, tsu na kpamu Musa u danai Jesuwa. Ɗaɗa uma a pasai m moloko.
006	JOS	004	011	Ana uma ra̱ka̱ o kotsoi kupasa, ɗa yeve anan ganu n Akpati vu Uzuwakpani vu Vuzavaguɗu a lazai kelime ka uma.
006	JOS	004	012	Kumaci ka aza Ruben n kumaci ka aza Gadu koɓolo n kagimi ka kumaci ka aza a Manasa a pasai ufoɓushi n yunatsu i le e kelime ka aza a Isaraila, tsu na Musa u danai le.
006	JOS	004	013	E kelime ka Vuzavaguɗu, uma ɗevu n a̱kpa̱n amangere ufoɓushi adama o kuvon, ɗa a pasai e keteshe ke Jeriko.
006	JOS	004	014	A kanna ka nanlo ka ɗa Vuzavaguɗu u cikpai Jesuwa a̱ a̱shi a aza a Isaraila ra̱ka̱, ɗa e nekei ni tsugbayin ali a kubana a uteku u wuma u ni dem tsu na a yaꞋankai Musa.
006	JOS	004	015	Ɗa Vuzavaguɗu u danai Jesuwa,
006	JOS	004	016	“Dana anan ganu a na i uɗiki n Akpati vu Uzuwakpani va, a̱ uta̱ punu e Kuyene ku Urudu ka.”
006	JOS	004	017	Ɗaɗa Jesuwa u danai anan ganu a, “Uta̱i punu a̱ Urudu va.”
006	JOS	004	018	Ana anan ganu a na i uɗiki n Akpati vu Uzuwakpani u Vuzavaguɗu. A̱ uta̱i punu e mere me kuyene ka a dasai iɗika i ɗekpu, ɗa Kuyene ku Urudu ka ku bonoi a̱ ubuta̱ u na ki ishi e kuyene tsu na ku kiwanai.
006	JOS	004	019	Ɗa uma a a pasai Kuyene ku Urudu a kanna ka kupa ko wotoi u iyain, ɗaɗa a vaki a Giliga a uɓon u kasana ka Jeriko.
006	JOS	004	020	Ta ɗe a Giliga Jesuwa u shikpa̱i atali kupa n e re a na a ɗikai e Kuyene ku Urudu ka.
006	JOS	004	021	Ɗaɗa u danai aza a Isaraila, “Na kelime ntsukaya n ɗa̱ me ece baci isheku i le, ‘Yiɗa̱i tamkpamu i ciya̱i n atali a nampa a?’
006	JOS	004	022	Danai muku n ɗa̱ ma, ‘Aza a Isaraila a pasa ta̱ Kuyene ku Urudu a kudasa iɗika i ɗekpu.’
006	JOS	004	023	Adama a na Vuzavaguɗu u zuwai Kuyene ku Urudu ku ɗekpei adama a̱ ɗa̱, ali sai ayin a na i kotsoi kupasa. Tsu na Vuzavaguɗu Ka̱shile ka̱ ɗa̱ ka yaꞋin m Mala ma Shili ma na u ɗekpetengi ali sai ayin a na tsu kotsoi kupasa ra̱ka̱.
006	JOS	004	024	U yaꞋan ta̱ nannai adama a na uma a aduniyan dem e yeve a na Vuzavaguɗu wi n utsura, ka̱ta̱ kpamu i pana wovon u Vuzavaguɗu Ka̱shile ka̱ ɗa̱ ayin dem.”
006	JOS	005	001	Ana ngono ma aza a Amoriya ra̱ka̱ n na mi a uɓon u ka̱livi ka̱ Urudu, koɓolo nu ngono ma aza a KanaꞋana dem n na mi a uɓon u mala, a panai a na Vuzavaguɗu u ɗekpetengi Kuyene ku Urudu ali aza a Isaraila a pasai, ɗa a̱ɗu e le a̱ kuwa̱i babu ayinviki a utsura kpamu adama a uma a Isaraila.
006	JOS	005	002	A ayin a nanlo Vuzavaguɗu u danai Jesuwa, “YaꞋan muwun ma atali ka̱ta̱ vu kiɗa aza a Isaraila avaja.”
006	JOS	005	003	Ɗa Jesuwa u yaꞋin muwun ma atali, ɗa u kiɗai ali aza a Isaraila avaja a Gibiyata-haralotu, ɗaɗa kaginda ku ubuta̱ u kukiɗa avaja.
006	JOS	005	004	Ili i na i zuwai ɗa Jesuwa u kiɗai le avaja i ɗaɗa na. Adama a na muku n ali n na mu uta̱i a Masar ra̱ka̱, aza a na a yawai kuyaꞋan kuvon dem a kiɗa le ta̱ ɗe avaja, ama a̱ kuwa̱ ta̱ e meremune, a nwalu a uye a ayin a na a̱ ka̱sukpa̱i Masar.
006	JOS	005	005	Uma a na a̱ uta̱i ɗe a Masar dem a̱ ciya̱ ta̱ ukiɗi wa avaja, ama muku n na a matsai a ayin a na i a nwalu e meremune ra̱ka̱ a̱ ciya̱ ukiɗi ba.
006	JOS	005	006	Aza a Isaraila o yongo ta̱ a kuwala e meremune ali a̱ya̱ amangere, ali uma ra̱ka̱ a na a̱ uta̱i a Masar aza a na a fuɗai kuyaꞋan kuvon dem a̱ kuwa̱i, adama a na o tono wila̱ u Vuzavaguɗu ba. Ɗa a̱ kuwa̱i, adama a na Vuzavaguɗu u kucina ta̱ u danai e kene iɗika i na u yaꞋankai isheku i le uzuwakpani u kuneke le ba, iɗika i na yi m maniꞋin n tsuta̱.
006	JOS	005	007	Muku n le n ɗa n na Vuzavaguɗu u ɗa̱ngusa̱i a una̱ u le, a kiɗa le avaja ele a uye ba. Ele ɗa Jesuwa u kiɗai avaja.
006	JOS	005	008	Ayin a na o kotsoi kukiɗa avaja a uma a iɗika ya ra̱ka̱, ɗa a shamgbai punu a̱ ubuta̱ u na i ali sai ayin a na o potsoi.
006	JOS	005	009	Ɗa Vuzavaguɗu u danai Jesuwa, “Anana m pura̱ngu ta̱ wono u tsugbashi u ɗa̱ a iɗika i Masar.” Ubuta̱ u ɗaɗa e ci ɗeke Giliga ali n anana.
006	JOS	005	010	A ayin a na aza a Isaraila i ida̱shi a Giliga, ɗa a yaꞋin Ka̱ɗiva̱ ka Kupasamgbanai n kulivi, a kanna ka kupa n ka̱na̱shi ko wotoi u iyain u nanlo wa a̱ ka̱ba̱nga̱ ka Jeriko.
006	JOS	005	011	Ana kayin ka asai a kanna ke ire ka na a yaꞋin Ka̱ɗiva̱ ka Kupasamgbanai ka, a lyaꞋi ilikulya i yoku i na yi punu a iɗika ya, boroji vu babu yisiti koɓolo n ishina yu uzungi.
006	JOS	005	012	Mana vu ka̱sukpa̱i kuta̱ a kanna ka na a lyaꞋi ilikulya i na i matsai punu a iɗika i nanlo ya, aza a Isaraila o doku a̱ ciya̱ kpamu mana ba, ama a̱ ka̱ya̱ ka nanlo a lyaꞋi ilikulya i na iɗika i KanaꞋana i matsai.
006	JOS	005	013	Ana Jesuwa u yawai ɗevu n Jeriko, u ɗa̱ngusa̱i a̱shi a̱ ni gaɗi ɗa we enei vuma kashani e kelime ka̱ ni n kotokobi utali a̱ kuɓa̱na̱. Ɗa Jesuwa u banai wa̱ ni ɗa we ecei ni, “Avu vuza tsu ɗa vi, ko vurala vu tsu?”
006	JOS	005	014	Ɗa vuma va u danai, “A̱Ꞌa̱, ama mpa kovonshi ko osoji ka Vuzavaguɗu kaꞋa.” Ɗa Jesuwa u yikpa̱i a iɗika ma̱kpa̱ɓa̱ ɗa u cikpai ni, ɗa we ecei, “Akaka e ne a ɗai Vuzagbayin vu va̱ wi n a ɗa a kubana u kagbashi ka̱ ni?”
006	JOS	005	015	Ɗaɗa kovonshi vo osoji ka Vuzavaguɗu wu ushuki, “Foɗo ataka a̱ nu, adama a na ubuta̱ u na vi kashani ka ubuta̱ u ciɗa u ɗa.” Ɗa Jesuwa ta na u yaꞋin nannai.
006	JOS	006	001	A gbagura ta̱ utsutsu u likuci u Jeriko ra̱ka̱ asuvu n tsupulai, babu vuza na u kuꞋuwa ko wu uta̱ punu, adama o wovon wa aza a Isaraila.
006	JOS	006	002	Ɗaɗa Vuzavaguɗu u danai Jesuwa, “Indana, n neke ta̱ Jeriko e ekiye a̱ nu, koɓolo nu ngono n ni n aza o kuvon a̱ ni dem.
006	JOS	006	003	Dasai avu n aza o kuvon a̱ nu ra̱ka̱ i ka̱ra̱Ꞌa̱ likuci ya kute. I yaꞋan nannai ali ayin a̱ ta̱li.
006	JOS	006	004	Zuwa anan ganu ele uma e cindere a ɗika avana a̱ a̱giri e cindere a wala e kelime ka Akpati vu Uzuwakpani va. Ka̱ta̱ a kanna ke cindere, avu n osoji a̱ nu i dasa i ka̱ra̱Ꞌa̱ likuci ya ali kucindere, koɓolo n anan ganu a a̱ kulika̱ avana e le.
006	JOS	006	005	I pana baci o ɓosoi ciliki tsa avana tsa ali tsu geshei a una̱ u te derere, vu zuwa uma ra̱ka̱ o orukpo ka̱u, mashilya ma̱ likuci ma mi ta̱ a̱ kuyikpa̱ ka̱ta̱ uma o lolukpo a kuꞋuwa punu a̱ likuci ya.”
006	JOS	006	006	Ɗaɗa Jesuwa maku ma Nun u ɗekei anan ganu a u danai le, “Ɗikai Akpati vu Uzuwakpani vu Vuzavaguɗu, ka̱ta̱ kpamu vu zuwa anan ganu uma e cindere a ɗika avana e cindere a̱giri a, a wala e kelime ke le.”
006	JOS	006	007	Ɗa u danai uma a, “Walai, dasai i ka̱ra̱Ꞌa̱ likuci ya, n aza o kuvon kelime ka Akpati vu Uzuwakpani vu Vuzavaguɗu va.”
006	JOS	006	008	Ana Jesuwa u yaꞋin kadanshi n uma a, ɗa anan ganu uma e cindere a na i uɓa̱ni n ishiyaun ya avana a̱ a̱giri e kelime ka Vuzavaguɗu ka a walai kelime, a̱ kulika̱ avana a̱giri koɓolo n Akpati vu Uzuwakpani vu Vuzavaguɗu o kutono le.
006	JOS	006	009	Ɗaɗa aza o kuvon a walai kelime ka anan ganu a na i a̱ kulika̱ avana a, aza o kuvon o yoku ka̱ca̱pa̱ o kutono Akpati vu Uzuwakpani va. A ayin a nanlo dem a lyaꞋi kelime n ciliki tsa avana.
006	JOS	006	010	Ama Jesuwa u danai uma a, “Ka̱ta̱ i yaꞋan yoroli i kuvon ba, ka̱ta̱ i ka̱sukpa̱ a pana a̱la̱ka̱tsu a̱ ɗa̱ ba, ka̱ta̱ feu i keɓece ukuna ba, sai kanna ka na n danai ɗa̱ yo orukpo, ka̱ta̱ yo orukpo.”
006	JOS	006	011	Ɗaɗa u zuwai a ɗikai Akpati vu Uzuwakpani vu Vuzavaguɗu va a̱ ka̱ra̱Ꞌa̱ka̱i likuci n vu ɗa kute. Ɗa o bonoi a̱ ubuta̱ wi ida̱shi u le ɗa a asai punu.
006	JOS	006	012	Jesuwa u ɗa̱nga̱i n usana ɗa anan ganu feu a ɗikai Akpati vu Uzuwakpani vu Vuzavaguɗu.
006	JOS	006	013	Anan ganu uma e cindere a na a ɗikai avana e cindere a, a walai kelime ka Akpati vu Uzuwakpani vu Vuzavaguɗu n a̱ lika̱i avana. Aza a ucanuku u kuvon kelime n aza a ucanuku u kuvon o yoku kpamu o kutono Akpati vu Uzuwakpani vu Vuzavaguɗu va ka̱ca̱pa̱, aza a avana feu a lyaꞋi kelime n ciliki.
006	JOS	006	014	A kanna ke ire ɗa a dasai a̱ ka̱ra̱Ꞌi likuci ya kute, ɗa o bonoi a̱ ubuta̱ wi ida̱shi i le. A yaꞋan ta̱ nannai ali ayin a̱ ta̱li.
006	JOS	006	015	A kanna ke cindere ɗa a̱ ɗa̱nga̱i n usana ubuta̱ ka̱li-ka̱li, ɗa a dasai a̱ ka̱ra̱Ꞌi likuci ya tsu na a kiwanai, ama a kanna ka nanlo ka koci a dasai a̱ ka̱ra̱Ꞌi likuci ya ali kucindere.
006	JOS	006	016	E kucindere ku nanlo, ana anan ganu a̱ lika̱i avana a, ɗa Jesuwa u danai uma, “Orukpoi, adama a na Vuzavaguɗu u neke ɗa̱ ta̱ likuci ya.
006	JOS	006	017	Likuci ya n ili i na yi puna̱ ra̱ka̱ i ta̱ e kuneke i ɗa u Vuzavaguɗu adama a̱ kula̱nga̱sa̱. Sai Rahapu kashakanlai koci n aza a na i punu a kpaꞋa koɓolo n a̱yi ele ɗa a kubuwa n wuma, adama a na u sokongu ta̱ aza a tsusaki a na tsu suki.
006	JOS	006	018	Ka̱ta̱ i saꞋwa ili i na a zuwai adama o kudomoku ba, ta lo ya̱ tuka̱ ka̱ci ka̱ ɗa̱ n aza a Isaraila ra̱ka̱ m muna n atakaci.
006	JOS	006	019	Ama azurufa n azanariya, n ucanuku wu ulinga, u na a yaꞋin n iyum i shili ko iyum koci ra̱ka̱ ili i ciɗa i ɗa a kubana u Vuzavaguɗu, mayun ɗa ta na feu a zuwa i ɗa a̱ ubuta̱ u kufoɓo ki ili u Vuzavaguɗu.”
006	JOS	006	020	Ana a̱ lika̱i avana a ɗa uma o orukpoi, izumgbi ya avana i nanlo koɓolo n yoroli i uma ya, ɗa mashilya ma ma̱ yikpa̱i, ɗa yaba dem u shida̱i a kuꞋuwa punu, a̱ ka̱na̱i likuci ya.
006	JOS	006	021	Ɗa a unai ili i wuma ra̱ka̱ i na yi punu a̱ likuci ya n otokobi, ali n a̱ma̱ci, nkoshi n olobo, anaka n nkyon koɓolo ni njaki feu.
006	JOS	006	022	Jesuwa u danai uma e re a na a banai a yaꞋin tsusaki ci iɗika tsa, “Uwai a kpaꞋa ku kashakanlai ka ka̱ta̱ yu utuka̱ n aza a na i punu a kpaꞋa ku ni ka dem, tsu na i yaꞋin ɗe akucina koɓolo n a̱yi.”
006	JOS	006	023	Ɗaɗa ali a na a banai tsusaki tsa a uwai punu a kpaꞋa ka ɗa a̱ uta̱i n Rahapu, esheku a̱ ni n a̱na̱ku dem, n aza a̱ ni koɓolo n ele vu na i ida̱shi punu n a̱yi. Uta̱ka̱i aza a kpaꞋa a̱ ni dem pulai ɗa a zuwai le ɗevu n uka̱ra̱Ꞌi u ka̱tsura̱ ka aza a Isaraila.
006	JOS	006	024	Ɗa o songi likuci ya ra̱ka̱ n ili i na yi punu dem, sai azurufa n azanariya n ucanuku wu ulinga, u na a yaꞋin n iyum i shili n iyum koci u ɗaɗa a zuwai ubuta̱ u kuzuwa u Vuzavaguɗu.
006	JOS	006	025	Ama ɗa Jesuwa wi isai wuma u Rahapu kashakanlai, n aza a kpaꞋa a̱ ni dem koɓolo n aza a na i ida̱shi n a̱yi feu, adama a na u sokongu ta̱ uma a na Jesuwa u suki adama a na a bana a yaꞋan tsusaki a Jeriko. Ɗa u yongoi ida̱shi a̱ ka̱tsuma̱ ka aza a Isaraila ali n anana.
006	JOS	006	026	A ayin a nanlo ɗa Jesuwa u yaꞋin kadanshi n akucina u danai, “Una̱ u wuya u Vuzavaguɗu wi ta̱ o kutono vuza na u kuɗa̱nga̱ adama a na u maꞋasaka likuci i Jeriko i nampa. Ayin a na baci u varai kumaꞋa ku nampa maku mu ugiti ma̱ ni mi ta̱ a̱ kukuwa̱. Kpamu a ayin a na u kotsoi kumaꞋa ku nampa ka̱ta̱ maku mu ukocishi ma̱ ni kpamu ma̱ kuwa̱.”
006	JOS	006	027	Nannai ɗa Vuzavaguɗu u yongoi n Jesuwa, ɗa kula ku ni ku ka̱ra̱Ꞌi a iɗika dem.
006	JOS	007	001	Ama aza a Isaraila a̱ kpa̱ɗa̱i kutono ukuna u wila̱ wi ili i na a takpai adama o kudomoku. Adama a na Akan kolobo ka Karimi matsukaya ma Zabidi, a kpaꞋa ku Zera, a kumaci ku Yahuda u bokoi ucanuku u na a takpai adama o kudomoku. Ɗa ta na Vuzavaguɗu u yaꞋin wupa ka̱u n aza a Isaraila.
006	JOS	007	002	Ɗaɗa Jesuwa u suki uma punu a Jeriko a kubana a Ai, ubuta̱ wa wi ta̱ ɗevu n Betu-avin a kasana ka Betelu, ɗa u danai le, “Banai i saka iɗika ya.” Ɗaɗa uma a a banai a sakai iɗika i Ai.
006	JOS	007	003	O bonoi u Jesuwa ɗa a danai ni, “Ka̱ta̱ vu zuwa uma ra̱ka̱ a bana ɗe ba, ama yaꞋan uma ɗevu n a̱kpa̱n e re a kubana a̱kpa̱n a tatsu a bana a lyaꞋa Ai n kuvon. Ka̱ta̱ vu zuwa uma ra̱ka̱ a shana ɗe ba, adama a na uma a i gbayin ba.”
006	JOS	007	004	Ɗaɗa uma ɗevu n a̱kpa̱n a tatsu a̱ ɗa̱nga̱i a banai kuyaꞋan kuvon n Ai. Ɗa aza a Ai o lokoi le,
006	JOS	007	005	ali a unai le uma kamangankupa n aza a̱ ta̱li. O lokoi aza a Isaraila a punu a̱ utsutsu u likuci u le ali a kubana a Shebarimu, ɗa a unai le a̱ ka̱gida̱la̱u. An enei nannai ɗa ikyamba ya aza a Isaraila i kuwa̱i, okpoi babu katsura.
006	JOS	007	006	Ɗaɗa Jesuwa u karai ntogu n ni ɗa u yikpa̱i ma̱kpa̱ɓa̱ e kelime ka Akpati vu Uzuwakpani vu Vuzavaguɗu ali sai kulivi. Ɗa nkoshi m gba̱ra̱-gba̱ra̱ ma aza a Isaraila feu a yaꞋin nannai, a̱ tsunki ka̱ci ke le kubuta̱ adama a̱ una̱mgbuka̱tsuma̱.
006	JOS	007	007	Ɗa Jesuwa u danai, “Ɓoɓo, Vuzavaguɗu MalaꞋimili, yiɗa̱i i zuwai ɗa vu tuka̱i n uma a nampa a Urudu na, adama a na e neke tsu e ekiye aza a Amoriya ciya̱ a una tsu? Ishi ba ci yeve ci shamgba n upashi u Urudu wa n tsu nan ɗe.
006	JOS	007	008	Vuzavaguɗu, yiɗa̱i n kudana gogo na, an wo okpoi aza Israila sumai o bonoi n ka̱ca̱pa̱ a̱ ubuta̱ wi irala i le.
006	JOS	007	009	Aza a KanaꞋana koɓolo n uma a na i ida̱shi a iɗika ya i ta̱ a kupana ukuna u nampa, ka̱ta̱ a kanza tsu o kotso n a̱tsu ra̱ka̱-ra̱ka̱ punu a iɗika ya. Yiɗa̱i tamkpamu va kuyaꞋan adama a kula ku gbayin ku nu?”
006	JOS	007	010	Ɗa Vuzavaguɗu u danai Jesuwa, “Ɗa̱nga̱, yiɗa̱i i zuwai ɗa vu vaki ma̱kpa̱ɓa̱?
006	JOS	007	011	Aza a Isaraila a nusa ta̱, a sula ta̱ wila̱ wu Uzuwakpani u na n nekei le. A ɗika ta̱ ili a ka̱tsuma̱ ki ili na a takpai adama a̱ kula̱nga̱sa̱. A yaꞋan ta̱ uboki, ɗa kpamu a yaꞋin aꞋuwa, ɗa a zuwai i ɗa a̱ ka̱tsuma̱ ku ucanuku u le.
006	JOS	007	012	Adama a unushi u nampa u ɗa i zuwai aza a Isaraila a fuɗa kushilika̱ n irala i le ba, ɗa a kpatalai ɗa a sumai adama a na ele o okpo ta̱ ɗe ili i kuna. Mo kudoku mo tono n a̱ɗa̱ ba sai ayin a na i la̱nga̱sa̱i ra̱ka̱ ili i na a takpai adama o kudomoku.
006	JOS	007	013	Ɗa̱nga̱, ciɗatangu uma a ka̱ta̱ vu dana le, ‘Ciɗatangi ka̱ci ka̱ ɗa̱ adama a makpa, adama a na i ɗaɗa Vuzavaguɗu Ka̱shile ka aza a Isaraila ka danai, “Yi ta̱ uɓa̱ni n ili i na a takpai adama o kudomoku e kiye a̱ɗa̱, aza a Isaraila. Yi a kufuɗa kushilika̱ n irala i ɗa̱ ba, sai ayin a na i takpai i ɗa wa̱ ɗa̱.”
006	JOS	007	014	Ka̱ta̱ n usana i ta̱wa̱ kelentsu-kelentsu. Kelentsu ka na baci Vuzavaguɗu u takpai ka yawa ɗevu kumaci-kumaci. Ka̱ta̱ kumaci ku na baci Vuzavaguɗu u takpai ku yawa ɗevu kpaꞋa-kpaꞋa. Ka̱ta̱ kpaꞋa ku na baci Vuzavaguɗu u takpai ku yawa ɗevu vuza te te.
006	JOS	007	015	Ka̱ta̱ vuza na baci de dem a̱ ka̱na̱i n ili i na a takpai adama a kudomoku, a una yi m kpaꞋa ku ni dem n akina koɓolo n ili i na wi n i ɗa ra̱ka̱. Adama a na a sula ta̱ uzuwakpani u Vuzavaguɗu, ɗa kpamu u yaꞋin ili i wono a̱ ka̱tsuma̱ ki Isaraila.’”
006	JOS	007	016	Ɗa Jesuwa u ɗa̱nga̱i n usana ɗa u tuka̱i n aza a Isaraila ɗevu kelentsu-kelentsu, ɗa a takpai kumaci ku Yahuda.
006	JOS	007	017	Ɗa u tuka̱i n kelentsu ka Yahuda ɗevu, ɗa a takpai kumaci ku Zera. Ɗa u tuka̱i kumaci ku Zera kpaꞋa-kpaꞋa, ɗa takpai kpaꞋa ku Zabidi.
006	JOS	007	018	Ɗa u tuka̱i n aza a kpaꞋa ku Zabidi ɗevu vuza te te, ɗa a ɗikai Akan kolobo ka Karimi matsukaya ma Zabidi, maku ma Zera a kumaci ku Yahuda.
006	JOS	007	019	Ɗa Jesuwa u danai Akan, “Maku ma̱ va̱, adama a Vuzavaguɗu Ka̱shile ki Isaraila. Vu dana mu ili i na vi yaꞋin, ka̱ta̱ vu sokongu mu ili ba.”
006	JOS	007	020	Ɗa Akan wu ushuki Jesuwa, “Mayun n yaꞋanka ta̱ Vuzavaguɗu Ka̱shile ki Isaraila unushi, ili i na n yaꞋin i ɗaɗa na.
006	JOS	007	021	Ana me enei motogu ma singai tsa a aza a Babila, n azurufa shekelu amangatawenre, n azanariya a na a̱miki e le a yawai shekelu amangere n kupa punu a ucanuku u na a̱ pura̱i gbani va, ɗa m ɓolongi le ɗa n ɗikai. I ta̱ usokongi a kayala punu a̱ ka̱pa̱m ka̱ va̱, koɓolo n azurufa a punu ɗaka vi ni.”
006	JOS	007	022	Ɗa Jesuwa u suki alingata, ɗa a sumai a banai a uwai a̱ ka̱pa̱m ka, ta tana nannai, a cinai a ɗa usokongi punu a̱ ka̱pa̱m n azurufa a ɗaka vi ni.
006	JOS	007	023	Ɗaɗa a̱ utuka̱i ili ya punu a̱ ka̱pa̱m ka, ɗa a ɗikai ɗa a bankai Jesuwa n aza a Isaraila ra̱ka̱. Ɗa a̱ tsuwa̱in i ɗa ra̱ka̱ e kelime ka Vuzavaguɗu.
006	JOS	007	024	Ɗa Jesuwa koɓolo n aza a Isaraila ra̱ka̱ a ɗikai Akan kolobo ka Zera, n azurufa a, n kuminya ka koɓolo n kalangu ka azanariya ka, n olobo a̱ ni n nkere n ni, n ushiga wa anaka a̱ ni, nu njaki n ni, ni nkyon n ni, n ka̱pa̱m ka̱ ni koɓolo n ili dem i na wi n i ɗa. Ɗa a bankai le a̱ Ka̱ra̱Ꞌa̱ ka Akoru.
006	JOS	007	025	Ɗa Jesuwa u danai, “Yiɗa̱i i zuwai ɗa vu tuka̱i tsu n atakaci? Vuzavaguɗu u tuka̱ wu ta̱ feu n atakaci anana.” Ɗa aza a Isaraila a varai ni n aza a kpaꞋa ku ni n atali. Ɗa o songi le n akina.
006	JOS	007	026	Ɗa o ɓolonki ni kaginga ka gbayin ka atali ka na ka buwai ɗe ali anana. Ɗaɗa Vuzavaguɗu u ka̱sukpa̱i wupa u gbangam u ni. Adama a nannai, ali a anana, ubuta̱ wa a ci ɗeke ta̱ u ɗa kula Ka̱ra̱Ꞌa̱ ka Akoru.
006	JOS	008	001	Ɗa Vuzavaguɗu u danai Jesuwa, “Ka̱ta̱ vu pana wovon ba, ka̱ta̱ feu ka̱ɗu ka̱ nu ka̱ muɗa̱ ba. Ɗika osoji a ra̱ka̱, ɗa̱nga̱ vu banka aza Ai n kuvon. Adama a na n neke wu ta̱ ɗe mogono ma aza a Ai, n uma a̱ ni, koɓolo n likuci i ni n iɗika i ni feu ekiye a̱ nu.
006	JOS	008	002	Vi yaꞋanka Ai m mogono ma̱ ni tsu na vi yaꞋankai Jeriko m mogono ma̱ ni. Ama yi ta̱ a̱ kupura̱ ucanuku u gbani u ni, n ilikuzuwa i le adama a̱ ka̱ci ka̱ ɗa̱. Foɓusoi ka̱ta̱ i bana i kpaꞋwan a̱ kucina̱ ku likuci ya.”
006	JOS	008	003	Ɗa Jesuwa n aza o kuvon a̱ ni a̱ ɗa̱nga̱i adama a na a bana a̱ shilika̱ n Ai. Ɗa u zagbai ovonshi a na a fuɗai kuvon uma a̱kpa̱n kamangankupa, ɗa u zuwai le a lazai n kayin.
006	JOS	008	004	Ɗa u nekei le kadanshi u danai, “I kpaꞋwan ɗevu n likuci ya, ka̱ta̱ i yaꞋan daꞋin n likuci ya ba. Ama ra̱ka̱ vu ɗa̱ i yongo ufoɓushi.
006	JOS	008	005	Ka̱ta̱ mpa koɓolo n aza a na i koɓolo nu mpa ra̱ka̱ tsu dasa a kuyawa ɗe n likuci ya. Ɗa baci uma a uta̱i kukiyangu tsu, tsu na a yaꞋin n ci cau, ka̱ta̱ tsu suma.
006	JOS	008	006	I ta̱ a̱ kuta̱ a kiyangu tsu ali a̱ ka̱sukpa̱ likuci i le daꞋin, adama a na i ta̱ a kudana, ‘Ele ɗa ɗe a kusuma tsu na a yaꞋin kaikulu.’
006	JOS	008	007	Ka̱ta̱ yu uta̱ a̱ ubuta̱ u na i kpaꞋwain va yeve i ka̱na̱ likuci ya. Vuzavaguɗu Ka̱shile ka̱ ɗa̱ wi ta̱ e kuneke ɗa̱ ele e ekiye ɗa̱.
006	JOS	008	008	Ayin a na baci i ka̱na̱i likuci ya, ka̱ta̱ i songu i ɗa n akina. I yaꞋan tsu na Vuzavaguɗu u danai.”
006	JOS	008	009	Ɗa Jesuwa u danai le a laza, ɗa a banai a̱ ubuta̱ u kukpaꞋwan ɗa e sheɗeki e mere me Betelu n Ai, n tsu ka̱livi ka Ai. Ama Jesuwa wa asai koɓolo n uma a nanlo n kayin ka nanlo.
006	JOS	008	010	Ɗa n usana Jesuwa u ɗa̱ngusa̱i u ɓolongi uma a̱ ni, ɗa u banai koɓolo n nkoshi m gba̱ra̱-gba̱ra̱ mi Isaraila a uwai Ai n aza na a buwai.
006	JOS	008	011	Aza o kuvon a na i koɓolo n a̱yi a dasai sai ɗevu n likuci ya, ɗa a shamgbai a uɓon u gaɗi u Ai, m ma̱ka̱riki lo e mere me le n Ai.
006	JOS	008	012	Cina ɗe Jesuwa u ɗika uma a̱kpa̱n a tawun u zuwai le a kpaꞋwain e mere me Betelu n Ai, n uɓon u ka̱livi u likuci wa.
006	JOS	008	013	A zuwai osoji a yaba dem u ɗika kashani ka̱ ni, aza o yoku a shamgbai a uɓon u gaɗi u likuci wa, aza o yoku tamkpamu a kpaꞋwain n uɓon u ka̱livi. N kayin ka nanlo, Jesuwa wa asai a̱ ma̱ka̱riki.
006	JOS	008	014	Ana mogono ma Ai me enei nannai, ɗa a̱yi n uma a̱ likuci a̱ ni a yaꞋin moloko uta̱i n usana, a̱ gida̱la̱i a̱ ka̱ra̱Ꞌa̱ ka Araba adama a na a bana a cina aza a Isaraila a yaꞋan kuvon n e le. Ama u yeve a na a zuwai uma o yoku a kpaꞋwan adama a̱ ni a̱ uka̱ra̱Ꞌi u likuci wa ba.
006	JOS	008	015	Ɗa Jesuwa n aza a Isaraila ra̱ka̱ a̱ ka̱sukpa̱i uma a nanlo o lokoi le, ɗa a sumai a kubana e meremune.
006	JOS	008	016	Aza a Ai ra̱ka̱ e ɗekpenei ɗa a kiyangi le, a kiyangi aza a Isaraila ali daꞋangi n likuci.
006	JOS	008	017	Babu vuza na u buwai a Ai ko a Betelu vu na u kpa̱ɗa̱i kukiyangu aza a Isaraila. A̱ ka̱sukpa̱i likuci ya fon a kukiyangu aza a Isaraila.
006	JOS	008	018	Ɗaɗa Vuzavaguɗu u danai Jesuwa, “Sapangu masara ma na mi e kukiye ku nu a kinda uɓon u Ai, adama a na mi ta̱ e kuneke wu likuci ya.” Ɗa Jesuwa u yaꞋin tsu na a danai ni.
006	JOS	008	019	Ɗaɗa uma a na i ukpaꞋwin wa a̱ ɗa̱nga̱i gogoꞋo ɗa a̱ zura̱i punu a̱ likuci ya ɗa a̱ ka̱na̱i i ɗa. Ɗa a yaꞋin gogoꞋo a zuwai i ɗa akina.
006	JOS	008	020	Ana aza a Ai a̱ la̱nuki ka̱ca̱pa̱ ɗa e enei ka̱nga̱ a̱ kuɗa̱nga̱ gaɗi a̱ likuci ya, ama a buwa n uye u na a̱ kufa̱ta̱tsa̱ kpamu ba. Adama a na aza a Isaraila a na ishi a sumai a kubana e meremune, ɗa kucikpa o bonoi a kukiyangu le.
006	JOS	008	021	Ana Jesuwa n uma a Isaraila ra̱ka̱ e enei uma a na ishi a kpaꞋwain va a̱ ka̱na̱ ta̱ likuci ya n ka̱nga̱ a̱ kuɗa̱nga̱ gaɗi, ɗa a kpatalai o bonoi a̱ ka̱na̱i kuna aza a Ai.
006	JOS	008	022	Ɗaɗa aza a Isaraila a na a buwai uta̱i punu a̱ likuci ya a̱ ka̱na̱i kuvon n e le, ɗa a zuwai aza a Ai e mere, aza a Isaraila a akambu dem. Ɗa aza a Isaraila a unai le gbende ko vicuꞋu a buwaka ba, bele ta na a̱ fa̱ta̱tsa̱.
006	JOS	008	023	Ama ɗa remei mogono ma Ai ma n wuma ɗa a̱ tuka̱i u Jesuwa.
006	JOS	008	024	Ana aza a Isaraila o kotsoi ku una aza a Ai na ɗe a̱ ubuta̱ u kuvon e meremune ma na ishi a kiyangi le, ana a unai yaba dem n kotokobi. Ɗa aza a Isaraila ra̱ka̱ o bonoi punu a Ai va ɗa a unai aza a na i punu a̱ likuci ya.
006	JOS	008	025	Uma a Ai a na a unai a kanna ka nanlo a̱ma̱ci n ali dem, ele ɗa uma a̱kpa̱n kupa n e re.
006	JOS	008	026	Ama a̱yi Jesuwa u bonoko n masara ma na mi e kukiye ku ni ma na u sapanki Ai va ba, sapu na u kotsoi ku una likuci i Ai gbende.
006	JOS	008	027	Ama aza a Isaraila a ɗikakai ka̱ci ke le ucanuku u gbani, ilikuzuwa n i na yi punu a̱ likuci ya, tsu na Vuzavaguɗu u danai Jesuwa.
006	JOS	008	028	Ɗaɗa Jesuwa u songi likuci i Ai ɗa u bonokoi i ɗa agali ko wannai, ta i ɗa yi nanai ali anana.
006	JOS	008	029	U saɓangi mogono ma Ai a maɗanga ɗa u ka̱sukpa̱i ni ɗe ali a kubana kulivi. Ana kanna ka̱ yikpa̱i ɗa Jesuwa u zuwai a̱ ɗika keven ki ikyamba ka a vakangu a̱ utsutsu u likuci wa. Ɗa a tsugbai kaꞋa n atali ali a yaꞋin kazana, ka na ve kene ali a̱ kuta̱wa̱ anana.
006	JOS	008	030	Ɗaɗa Jesuwa u maꞋi katalikalyuka adama a Vuzavaguɗu Ka̱shile ka aza a Isaraila a Kusan ku Ebalu,
006	JOS	008	031	u yaꞋin derere tsu na Musa kagbashi ka Vuzavaguɗu u danai aza a Isaraila, tsu na a ɗanai a Katagarda ka̱ Wila̱ ka Musa, “YaꞋankai mu katalikalyuka n atali a na i usheꞋwi ba, ɗa kpamu a lapulai a ɗa n ili yu ulinga yi iyum ba.” Ta ɗe e kuneke Vuzavaguɗu kuneꞋe ku kusongu n kuneꞋe ku ma̱ta̱na̱.
006	JOS	008	032	A̱ a̱shi a aza a Isaraila ɗe, ɗa Jesuwa u ɗanai wila̱ u Musa a nshemberu ma atali.
006	JOS	008	033	Aza a Isaraila ra̱ka̱, n aza a̱ likuci koɓolo n omoci dem, nu nkoshi m gba̱ra̱-gba̱ra̱, n aza e kelime koɓolo n a yaꞋin afada, a shamgbai a kapashi dem ka Akpati vu Uzuwakpani vu Vuzavaguɗu, a kinda anan ganu aza e Levi ele vu na a ɗikai vu ɗa. Kagimi ka uma ko yoku ka shamgbai e kelime ka Kusan ku Garizim, aza o yoku tamkpamu e kelime ka Kusan ku Ebalu, tsu na Musa kagbashi ka Vuzavaguɗu u danai a ayin a na e nekei ni kadanshi ka nampa u zuwaka uma a Isaraila una̱singai.
006	JOS	008	034	Ɗa Jesuwa u kecekei le una̱singai n una̱ u wuya ra̱ka̱ u na Musa u ɗanai a Katagarda ka̱ Wila̱.
006	JOS	008	035	Babu kadanshi ke te ka na Musa u tonoi ɗa Jesuwa u kpa̱ɗa̱i kukeceke aza a Isaraila, koɓolo n a̱ma̱ci m muku dem ali n omoci a na i o kuyongo koɓolo n ele.
006	JOS	009	001	Ana ngono n na mi a uɓon u ka̱livi ke Kuyene ku Urudu a panai ukuna wu ili i nampa n aza a na i a̱ likuci yi uɓon wu nsasan na aza a na i a̱ ka̱ra̱Ꞌa̱, n aza a na i a uɓon u ka̱ɗa̱ki ka Mala ma Gbayin a kubana a Lebano. Ele ɗa ngono ma aza a Hitiya, n aza a Amoriya, n aza a KanaꞋana, n aza a Periziya, n aza a Hiviya, n aza a Jebusiya,
006	JOS	009	002	o ɓolongi ɗa a gbaɓai kaci adama a na a yaꞋan kuvon n Jesuwa n aza a Isaraila.
006	JOS	009	003	Ama, ana aza a Gibiyon a panai ili i na Jesuwa u yaꞋankai Jeriko n Ai,
006	JOS	009	004	ɗa e sheshei kuyaꞋan ukuna u modoruko ciya̱ a isa ka̱ci ke le, ɗa a̱ suki uma a kubana u Jesuwa. A shiyakai njaki n le aburuma a na o oꞋoi ɗe, koɓolo n edele a̱ ma̱kya̱n a na a saꞋwai kuɓoso ɗe ɗa a̱ jilya̱i.
006	JOS	009	005	Uma a a ukai akuci ataka a na e leɓengi, n akuci o ntogu a na a̱ pa̱ɗa̱ngi feu. IlikulyaꞋa i na a walakai adama a kulyaꞋa ra̱ka̱, i yaꞋin ɗe a̱pa̱lu ɗa kpamu i ɗekpei.
006	JOS	009	006	Ɗaɗa a banai u Jesuwa n aza Isaraila a̱ ubuta̱ u na a zuwai a̱pa̱m e le a Giliga, ɗa a danai ni koɓolo n aza a Isaraila dem, “Tsu uta̱ ta̱ a iɗika i daꞋin, gogo na ci yaꞋan uzuwakpani u ma̱ta̱na̱.”
006	JOS	009	007	Aza a Isaraila a̱ ushuki aza a Hiviya a danai, “Nini ɗai tsa kuyaꞋan Uzuwakpani n a̱ɗa̱. Yayi u yevei ko yi ta̱ ida̱shi ɗevu n a̱tsu?”
006	JOS	009	008	Ɗa a danai Jesuwa, “A̱tsu agbashi a̱ nu a ɗa ci.” Ɗa Jesuwa we ecei le, “A̱ɗa̱ ɗa anan ya? Teɗai yu uta̱i?”
006	JOS	009	009	Ɗaɗa a̱ ushuki ni, “Agbashi a̱ nu a̱ uta̱ ta̱ a̱ likuci i daꞋin, adama a kula ku Vuzavaguɗu Ka̱shile ka̱ nu. Adama a na tsu pana ta̱ ukuna u ni, n ili i na u yaꞋin a Masar dem,
006	JOS	009	010	n ili i na u yaꞋankai ngono n re ma aza a Amoriya ele vu na i a upashi u Urudu, Sihon mogono ma Heshibon n Ogu mogono ma Bashan, a̱yi vu na wi ida̱shi a Ashitarotu.
006	JOS	009	011	Ɗaɗa nkoshi m gba̱ra̱-gba̱ra̱ n tsu koɓolo n aza a na i ida̱shi a iɗika i tsu a danai tsu, ‘Ci ɗika ilikulyaꞋa adama a nwalu n tsu, tsu ta̱wa̱ tsu cina ɗa̱ ka̱ta̱ tsu dana ɗa̱, “A̱tsu agbashi a̱ ɗa̱ a ɗa ci. YaꞋin uzuwakpani n a̱tsu.”’
006	JOS	009	012	IlikulyaꞋa i tsu i ɗa na, i ɗa yi ishi ta̱ n usuɗukpi u ni an tsu uta̱i n i ɗa a kpaꞋa adama a nwalu a̱ kuta̱wa̱ wa̱ ɗa̱, ama gogo na la̱na̱i ye ene uteku tsu na i ɗa i ɗekpei ɗa i pa̱lukpa̱i.
006	JOS	009	013	Edele a̱ ma̱kya̱n a nampa ishi ta̱ usavu a na ci ɗikai a ɗa m ma̱kya̱n, la̱na̱i, gogo na o ɓososo ɗe. Ntogu n tsu n ataka dem a karasa ɗe adama a nwalu mu mɓa̱ri n na ci yaꞋin na.”
006	JOS	009	014	Ɗa aza a Isaraila a isai ilikulyaꞋa i le i yoku, ama a̱ la̱nsa̱ wu ushuki u Vuzavaguɗu ba.
006	JOS	009	015	Ɗaɗa Jesuwa u yaꞋin uzuwakpani u ma̱ta̱na̱ n ele, adama a na u ka̱sukpa̱ le n wuma. Ɗa aza e kelime a uma a kucinakai le.
006	JOS	009	016	Ana ayin a tatsu a lazai wana ɗai o kotso kuyaꞋan uzuwakpani n ele, ɗa a̱ ta̱wa̱i e yevei a na ta lo i ɗevu n ele, ɗa kpamu i ida̱shi koɓolo n ele.
006	JOS	009	017	Ɗa aza a Isaraila o foɓusoi nwalu ɗa a yawai a̱ likuci i le a kanna ka tatsu. Likuci i le ya i ɗaɗa Gibiyon, n Kepira, m Beyerotu koɓolo n Kiriyatu-jerimu.
006	JOS	009	018	Ama aza a Isaraila a una le ba, adama a na aza e kelime e le a yaꞋan ta̱ akucina n kula ku Vuzavaguɗu Ka̱shile ka aza a Isaraila adama e le. Ɗaɗa ka̱bunda̱i ka aza a Isaraila dem ka yaꞋin mololo adama a aza e kelime e le.
006	JOS	009	019	Ama aza e kelime a ra̱ka̱ a danai ka̱bunda̱i ka uma ka, “Ci yaꞋan ta̱ ɗe akucina n kula ku Vuzavaguɗu Ka̱shile ka aza a Isaraila, kpamu tsa a kusaꞋwa le ba.
006	JOS	009	020	Ili i na tsa kuyaꞋanka le i ɗa na, mayun ɗa tsu ka̱sukpa̱ le n wuma, adama a akucina a na ci yaꞋin, nannai ɗa baci ba, wupa u gbayin wi ta̱ a̱ kuta̱wa̱ wa̱ tsu.”
006	JOS	009	021	Ɗaɗa aza e kelime a danai le, “Ka̱sukpa̱i le o yongo n wuma.”Adama a na okpo tsu aza a kukapa ku nɗanga koɓolo n oroni a̱ mini a̱tsu.
006	JOS	009	022	Ɗa Jesuwa u ɗekei aza a Gibiyon a, a̱ ubuta̱ ute ɗa u danai le, “Yiɗa̱i i zuwai ɗa i doroi tsu, i danai, ‘Tsu uta̱ ɗevu ba,’ ashe ta ci na ida̱shi a̱ ubuta̱ u te?
006	JOS	009	023	Adama a nannai gogo na n yaꞋanka ɗa̱ ta̱ una̱, yi o kudoku kokpo ili i makara ba sai akapi a nɗanga koɓolo n oshori a kpaꞋa ku Ka̱shile ku va̱.”
006	JOS	009	024	Ɗa ushuki Jesuwa a danai, “Ci yaꞋan ta̱ nannai adama a na tsu pana ta̱ arabali a na Vuzavaguɗu Ka̱shile ka̱ nu ka yaꞋankai kagbashi ka̱ ni Musa uzuwakpani u danai, wi ta̱ e kuneke ɗa̱ iɗika ya gbende, ka̱ta̱ wu una aza a na i punu ida̱shi a iɗika ya adama a̱ ɗa̱. Adama a nannai ci ta̱ a kupana wovon u ɗa̱ ka̱u adama a wuma u tsu. I ɗaɗa i zuwai ɗa ci yaꞋin ili tsu nampa.
006	JOS	009	025	Gogo na a̱tsu ɗa na e ekiye a̱nu. Ili i na baci ve enei i gaꞋin nu ɗa kpamu yi mejege, yaꞋanka tsu i ɗa.”
006	JOS	009	026	Ɗa Jesuwa wi isai le e ekiye a aza a Isaraila, ɗa ta na a̱ kpa̱ɗa̱i ku una le.
006	JOS	009	027	Ama ɗa u bonokoi le akapi a nɗanga koɓolo n oshori adama a̱ ka̱bunda̱i ka uma koɓolo n katalikalyuka ka Vuzavaguɗu. Wi ta̱ o kokpo ulinga u le u kowanai a̱ ubuta̱ u na Vuzavaguɗu u zagbai.
006	JOS	010	001	Ana Adoni-zedeki mogono ma Urushelima, ma panai tsu na Jesuwa u lyaꞋi Ai n kuvon, ali ɗa u wu unai i ɗa ra̱ka̱-ra̱ka̱, n tsu na u yaꞋankai Jeriko m mogono ma̱ ni. Ɗa kpamu u panai tsu na aza Gibiyon a yaꞋin uzuwakpani u ma̱ta̱na̱ n aza a Isaraila ɗa kpamu i a̱ ida̱shi koɓolo n ele,
006	JOS	010	002	a̱yi n uma a̱ ni a panai wovon ka̱u adama a na Gibiyon likuci i gbayin i ɗa, tsu likuci ite a̱ ka̱tsuma̱ ka̱ likuci yi ngono, ali i laꞋa ta̱ Ai nu m gbayin, uma a̱ ni feu dem ovonshi a ɗa.
006	JOS	010	003	Ɗa Adoni-zedeki mogono ma Urushelima ma̱ suki n akaka a kubana u Hoham mogono ma Heburon, m Piramu mogono ma Jarumutu, n Jafiya mogono ma Lakishi, n Debiri mogono ma Igulonu, u danai,
006	JOS	010	004	“Ta̱wa̱i wa̱ va̱ i ɓa̱nka̱ mu, tsu una aza a Gibiyon. Adama a na a yaꞋan ta̱ uzuwakpani u ma̱ta̱na̱ n Jesuwa koɓolo n aza a Isaraila.”
006	JOS	010	005	Ɗaɗa ngono n tawun ma aza a Amoriya, mogono ma Urushelima, m mogono ma Heburon, m mogono ma Jarumutu, m mogono ma Lakishi koɓolo m mogono ma Igulonu, o ɓolongi n ovonshi e le dem ɗa a banai a kanzai Gibiyon a̱ shilika̱i n a̱yi.
006	JOS	010	006	Ɗa uma a Gibiyon a̱ suꞋuki n kadanshi a kubana u Jesuwa na ɗe a̱ ubuta̱ wa̱ a̱pa̱m a Giliga a danai, “Ka̱ta̱ vu oɓongu ekiye a kinda agbashi a̱ nu ba. Ta̱wa̱ gogoꞋo vu ɓa̱nka̱ tsu, adama a na ngono ma aza a Amoriya ra̱ka̱ n na mi ida̱shi a̱ likuci yi nsasan o ɓolongu ta̱ ka̱ci ke le adama a̱ tsu.”
006	JOS	010	007	Ɗaɗa Jesuwa u ɗa̱nga̱i a Giliga n osoji a̱ ni ra̱ka̱, koɓolo n eyevi o kuvon a̱ ni dem.
006	JOS	010	008	Ɗa Vuzavaguɗu u danai Jesuwa, “Ka̱ta̱ vu pana wovon u le ba, adama a na n neke le ta̱ ɗe e ekiye a̱ nu. Ko vuma te u kufuɗa kushamgba e kelime ka̱ nu ba.”
006	JOS	010	009	Jesuwa u yaꞋin nwalu kayin ka̱ɓa̱la̱ wu uta̱i a Giliga ɗa u ka̱na̱i osoji aza a Amoriya tsu mereve.
006	JOS	010	010	Ɗa Vuzavaguɗu u zuwai le a̱ ripula̱i a̱ e kelime ka aza a Isaraila, ɗa aza a Isaraila unai le n a̱bunda̱i a Gibiyon. Aza a Isaraila a kiyangi le uye a kubana a Betu-horun, ɗa ta na a̱ ka̱na̱i kuna le a uye u kubana a Azeka m Makeda.
006	JOS	010	011	Ana aza a Amoriya i a ilaɗi adama a na a laꞋaka ekiye osoji a Isaraila, o tonoi uye u Betu-horun a kubana a Azeka, ɗa Vuzavaguɗu u jarai le m mini ma atali. Ɗa uma e le n a̱bunda̱i a̱ kuwa̱i a laꞋi ele vu na aza a Isaraila a unai n kotokobi.
006	JOS	010	012	A kanna ka na Vuzavaguɗu u nekei aza a Amoriya e ekiye aza a Isaraila, ɗa Jesuwa u yaꞋin kadanshi n Vuzavaguɗu a̱ a̱shi aza a Isaraila a, u danai, “Avu kanna shamgba a̱ ubuta̱ u te a Gibiyon, wotoi tamkpamu shamgba a̱ ubuta̱ u te a̱ Ka̱ra̱Ꞌa̱ ka Ayijalon.”
006	JOS	010	013	Ɗa kanna ka shamgbai a kaci derere, wotoi feu u shamgbai, sai ayin a na uduniyan wa u tsupai i na irala i ni i yaꞋankai ni. Ili i nampa yi ta̱ uɗani a Katagarda ka Jasharu. Kanna ka shamgbai a̱ ubuta̱ u te e mere ma kaci, ka̱ kpa̱ɗa̱i kuwala gogoꞋo an ka̱ yikpa̱ ali kuliva̱ ku te gbaga.
006	JOS	010	014	A saꞋwa kuyaꞋan kanna tsu nanlo ba, ko n ci cau ko n gogo na, adama a na kanna kaꞋa ka na Vuzavaguɗu u panakai vuma. Mayu Vuzavaguɗu u yaꞋan ta̱ vishili adama aza a Isaraila.
006	JOS	010	015	Ɗaɗa Jesuwa koɓolo n osoji a Isaraila ra̱ka̱ o bonoi a̱ ubuta̱ wa̱ a̱pa̱m e le a Giliga.
006	JOS	010	016	Ko a na wo okpoi ngono n tawun ma aza a Amoriya n nampa n sumai ɗa i usheɗeki a kaɓatsu na ɗe a Makeda.
006	JOS	010	017	Ɗa aza a o yoku a cinai le, ɗa a danai Jesuwa ngono n tawun n ɗa ɗe a cinai usheɗeki a kaɓatsu a Makeda,
006	JOS	010	018	ɗa u danai, “Gida̱la̱kpa̱i atali a gbagbaꞋin i pala una̱ u kaɓatsu wa, ka̱ta̱ i zuwa uma inda kaꞋa.
006	JOS	010	019	Ama ka̱ta̱ i shamgba ɗe ba, kiyangi irala i ɗa̱ ya ka̱ta̱ feu yu una aza a̱ ka̱ca̱pa̱ e le, i ka̱sukpa̱ a yawa a̱ likuci i le ba. Adama a na Vuzavaguɗu Ka̱shile ka̱ ɗa̱ u neke le ta̱ ɗe ekiye a̱ɗa̱.”
006	JOS	010	020	Ana Jesuwa n uma a Isaraila o kotsoi kuna le gbende, n nannai dem ɗa uma kenu a na a laꞋakai a sumai a uwai a̱ likuci yu ukanji i le.
006	JOS	010	021	Ɗaɗa osoji aza a Isaraila ra̱ka̱ o bonoi u Jesuwa m ma̱ta̱na̱ a̱ ubuta̱ u na a vaki a Makeda. Babu kpamu vuza na u fuɗai u yaꞋin kadanshi ko kugoyi a kubana wa aza a Isaraila.
006	JOS	010	022	Ɗa Jesuwa u danai, “Ɓa̱yuwa̱i una̱ u kaɓatsu u nanlo, ka̱ta̱ yi utuka̱ mu nu ngono n tawun n na mi punu.”
006	JOS	010	023	Ɗaɗa a̱ uta̱ka̱i nu ngono n tawun ma punu a kaɓatsu ka, ele ɗa mogono ma Urushelima, m mogono ma Heburon, m mogono ma Jarumutu, m mogono ma Lakishi m mogono ma Igulonu.
006	JOS	010	024	Ana a̱ tuka̱i nu ngono n nanlo u Jesuwa, ɗa u ɗekei aza a Isaraila ra̱ka̱ ɗa kpamu u danai ovonshi vo osoji a na a banai n a̱yi va, “Ta̱wa̱i na i dasa eɗeku a ngono n nampa.” Ɗaɗa a̱ uta̱i kelime ɗa a dasai ngono ma e eɗeku n ene e le.
006	JOS	010	025	Ɗa Jesuwa u danai le, “Ka̱ta̱ i pana wovon ba, ka̱ta̱ feu a̱ɗu a̱ ɗa̱ o koɗo ba, gbamai asuvu ka̱ta̱ i tsurakpa. Na ɗa ili i na Vuzavaguɗu u kuyaꞋan n irala i ɗa̱ ra̱ka̱ i na i kuyaꞋan vishili n ele.”
006	JOS	010	026	Ɗa Jesuwa wu unai ngono ma ali u saki le a nɗanga n tawun, ɗa a̱ ka̱sukpa̱i le a nɗanga ma ali a kubana kulivi.
006	JOS	010	027	Ama kanna ɗe a̱ kuyikpa̱ ɗa Jesuwa u nekei kadanshi a̱ cipa̱ka̱ le a gaɗi vu nɗanga ma, ka̱ta̱ o zoku le a kaɓatsu ka na ishi e sheɗeki va. Ɗa a̱ ɓa̱ya̱ngi una̱ u kaɓatsu wa n atali a gbagbaꞋin, ali anana i ta̱ ɗe a buwai a̱ ubuta̱ wa.
006	JOS	010	028	A kanna ka nanlo, Jesuwa u lyaꞋi Makeda n kuvon, u lyaꞋi likuci ya, ɗa wu unai mogono ma̱ ni n uma a na i punu dem n kotokobi. Ko vuza u ka̱sukpa̱ n wuma ba. U yaꞋin kpamu m mogono ma Makeda ma tsu na u yaꞋin m mogono ma Jeriko.
006	JOS	010	029	Ɗaɗa Jesuwa koɓolo n aza a Isaraila ra̱ka̱ a̱ ka̱sukpa̱i Makeda a banai a yaꞋin kuvon n Libina.
006	JOS	010	030	Ɗa Vuzavaguɗu u nekei likuci ya m mogono ma̱ ni e ekiye aza a Isaraila. Ɗa a unai aza a na i punu a̱ likuci ya dem n kotokobi. Ko vuza a̱ ka̱sukpa̱ n wuma ba. Ɗa u yaꞋin kpamu m mogono ma̱ ubuta̱ ma tsu na u yaꞋin m mogono ma Jeriko.
006	JOS	010	031	Ɗaɗa kpamu Jesuwa koɓolo n aza a Isaraila ra̱ka̱ a̱ ka̱sukpa̱i Libina a lazai a kubana a Lakishi. A̱ ka̱ra̱Ꞌi likuci ya n kuvon.
006	JOS	010	032	Ɗa Vuzavaguɗu u nekei Lakishi e ekiye aza a Isaraila ɗa tana a unai i ɗa a kanna ke ire. Jesuwa wu unai likuci ya n yaba dem vu na wi punu n kotokobi, derere n tsu na u yaꞋin n Libina.
006	JOS	010	033	Ɗaɗa Horamu mogono ma Geza u ta̱wa̱i adama a na u ɓa̱nka̱ Lakishi. Ɗa Jesuwa wu unai ni n uma a̱ ni ko vuza u buwaka ba.
006	JOS	010	034	Ɗa kpamu Jesuwa u doku wu uta̱i n aza a Isaraila a̱ ni ra̱ka̱ ana o kotsoi n Lakishi ɗa a lazai a kubana a Igulonu. Ɗa a̱ ka̱ra̱Ꞌi likuci ya n kuvon.
006	JOS	010	035	A lyaꞋi ubuta̱ wa n kuvon a kanna ka nanlo, ɗa a unai uma a na i punu dem n ili i na i buwai n kotokobi. Derere tsu na a yaꞋankai Lakishi.
006	JOS	010	036	Ɗa Jesuwa koɓolo n aza a Isaraila ra̱ka̱ a̱ ka̱sukpa̱i Igulonu, ɗa a lazai a kubana a Heburon ɗa a̱ ka̱ra̱Ꞌi likuci ya n kuvon.
006	JOS	010	037	A̱ ka̱na̱i likuci ya ɗa a unai i ɗa koɓolo m mogono ma̱ ni dem n kotokobi, n likuci i wawaꞋa i ni n aza a na i ida̱shi ɗe dem. A̱ ka̱sukpa̱ vuza n wuma ba, derere n tsu na a yaꞋankai Igulonu.
006	JOS	010	038	Ɗa kpamu Jesuwa koɓolo n aza a Isaraila a kpatalai ka̱ca̱pa̱ a yaꞋin kuvon n Debiri.
006	JOS	010	039	A̱ ka̱na̱i likuci ya koɓolo n likuci i wawaꞋa i ni dem, ɗa a unai le ra̱ka̱ n kotokobi. A unai yaba dem punu ra̱ka̱, ko vuza a buwaka n wuma ba. A yaꞋankai Heburon m mogono ma̱ ni tsu na a yaꞋankai Libina m mogono ma̱ ni koɓolo n Debiri feu.
006	JOS	010	040	Nannai ɗa Jesuwa u kotsoi n uɓon u nanlo wa ra̱ka̱, likuci yi nsasan, n Negebu, n a̱ra̱Ꞌa̱ a na i a̱ ka̱livi, n a̱ra̱Ꞌa̱ a na i n tsugaɗi, koɓolo nu ngono n le dem. Ko vuza a̱ ka̱sukpa̱ n wuma ba, wu unai ili dem i na yi n wuma, derere tsu na Vuzavaguɗu Ka̱shile ki Isaraila u danai.
006	JOS	010	041	Jesuwa u lyaꞋa le ta̱ n kuvon ili i na i ɗikai a Kadeshi-baniyan ali a kubana a Gaza, koɓolo kpamu n iɗika i Goshen ali a kubana a Gibiyon.
006	JOS	010	042	Ɗaɗa Jesuwa u lyaꞋi ngono n nampa n likuci i le ra̱ka̱ n kuvon a makyan me te, adama a na Vuzavaguɗu Ka̱shile ka aza a Isaraila u shilika̱ ta̱ adama e le.
006	JOS	010	043	Ɗa Jesuwa n aza a Isaraila a ra̱ka̱ o gosoi o bonoi a̱ ubuta̱ u na a vaki a Giliga.
006	JOS	011	001	Ana Jabinu mogono ma Hazoru ma panai ukuna wu ulyaꞋi wa aza a Isaraila, ɗa u suki n akaka a kubana u Jobaba mogono ma Madon, m mogono ma Shimiron koɓolo n Akashafa,
006	JOS	011	002	kpamu nu ngono n na mi a nsasan m gbagbain mu uɓon u gaɗi, nu n na mi a uɓon Araba a̱ ka̱ra̱Ꞌa̱ ka Urudu a uɓon u ɗaka u Kineretu, nu n na mi a̱ uɓon wu nsasan n wawaꞋa, kpamu nu n na mi a uɓon u Doru n tsu ka̱livi a̱ ka̱kina̱ ka mala.
006	JOS	011	003	Ɗa u suꞋuki aza a KanaꞋana feu a na i uɓon u kasana n ka̱livi, n wa aza a Amoriya n aza a Hitiya n aza a Periziya koɓolo n aza a Jebusiya a̱ likuci i na yi a nsasan, n aza a Hiviya a na ida̱shi a̱ kumiꞋi ku kusan ku Hamonu a iɗika i Mizipa.
006	JOS	011	004	Ngono n nampa ra̱ka̱ mu uta̱i n ka̱tsura̱ ko osoji e le, osoji a̱bunda̱i n ka̱bunda̱i an kayala ka mala, koɓolo n ka̱bunda̱i ko odoku n ekeke odoku.
006	JOS	011	005	Ɗa ngono n nampa ra̱ka̱ o ɓolongi utsura u le ɗa a vaki a̱ ubuta̱ u te e kuyene ku mini ku Meromu, adama a na a̱ shilika̱ n aza a Isaraila.
006	JOS	011	006	Ɗa Vuzavaguɗu u danai Jesuwa, “Ka̱ta̱ vu pana wovon u le ba, adama a na makpa tsu nampa mi ta̱ e kuneke le ra̱ka̱ e ekiye a aza a Isaraila a una le. A̱ɗa̱ ɗa i kugbatyasa agutsu odoku e le ka̱ta̱ i songu ekeke o odoku e le feu n akina.”
006	JOS	011	007	Ɗa Jesuwa koɓolo n Osoji a̱ ni ra̱ka̱ a banai a kambuki le n vishili e kuyene ku Meromu.
006	JOS	011	008	Ɗa Vuzavaguɗu u nekei le e ekiye aza a Isaraila. Ɗa a lyaꞋi le ɗa o lokoi le ali a kubana Sidon vu gbayin m Misirefotu-mayimu, n ka̱ra̱Ꞌa̱ ka Mizipe a uɓon u kasana, unai le ra̱ka̱ sapu babu vuza na u buwai n wuma.
006	JOS	011	009	Jesuwa u yaꞋankai le derere uteku tsu na Vuzavaguɗu u tonukoi ni. U gbyatasai odoku e le ɗa u songi ekeke o odoku e le ra̱ka̱.
006	JOS	011	010	Ɗa Jesuwa u bonoi n kucina̱ u lyaꞋi Hazoru n kuvon ɗa wu unai mogono ma̱ ni n kotokobi, Hazoru va a̱yi ɗa likuci i gbayin i tsugono ra̱ka̱.
006	JOS	011	011	Ɗa a unai yaba dem na wi punu n kotokobi ko vuza a buwaka n wuma ba, ɗa kpamu o songi likuci i Hazoru ya n akina.
006	JOS	011	012	Jesuwa u lyaꞋi likuci kakau i nanlo dem n kuvon koɓolo nu ngono n le. A unai le n otokobi gbende, tsu na Musa kagbashi ka Vuzavaguɗu u danai.
006	JOS	011	013	Ama aza a Isaraila o songu likuci i na a maꞋi a gaɗi va aginda ba, Hazoru ɗa koci vu na Jesuwa u songi.
006	JOS	011	014	Ɗaɗa aza a Isaraila a ɗikai ili singai ra̱ka̱ i na yi punu a̱ likuci ya koɓolo n ilikuzuwa feu. Ama a una ta̱ uma ra̱ka̱ punu n otokobi ali o kotsoi, ko vuma vu te a̱ ka̱sukpa̱ n wuma ba.
006	JOS	011	015	A yaꞋin tsu na Vuzavaguɗu u danai kagbashi ka̱ ni Musa, ɗa Musa u danai feu Jesuwa, ɗa tana Jesuwa u yaꞋin nannai. Ko ili i te i na Vuzavaguɗu u danai Musa u kpa̱ɗa̱ kushatangu ba.
006	JOS	011	016	Ɗaɗa Jesuwa wu isai iɗika i nanlo ra̱ka̱, likuci ya aginda koɓolo n Negebu ali n iɗika i Goshen ra̱ka̱ n a̱ra̱Ꞌa̱, n Araba koɓolo n iɗika ya aginda a Isaraila n a̱ra̱Ꞌa̱ a̱ ni feu,
006	JOS	011	017	ili i na i ɗikai a Kusan ku Halaku, ku na ku tonoi a kubana a uɓon u Siyaru sai a Bala-gadu, a̱ ka̱ra̱Ꞌa̱ ka Lebano a̱ kucipa̱ ɗaka vu Kusan ku Hamonu. U ka̱na̱i ngono n le ra̱ka̱, ɗa u tonoi wu unai le dem.
006	JOS	011	018	Jesuwa u yaꞋan ta̱ megeshe a kuyaꞋan kuvon nu ngono n nampa ra̱ka̱.
006	JOS	011	019	Babu likuci i na i la̱nsa̱i ida̱shi i ma̱ta̱na̱ n aza a Isaraila, sai aza a Hiviya a na i ida̱shi a Gibiyon. Ama aza a na a buwai ra̱ka̱ a lyaꞋi le n kuvon.
006	JOS	011	020	Adama a na Vuzavaguɗu ɗa n ka̱ci ka̱ ni u kpanduki a̱ɗu e le ciya̱ a̱ shilika̱ n aza a Isaraila, adama a na a yaꞋan wuni gbende babu asuvayali, tsu na Vuzavaguɗu u danai Musa u yaꞋan.
006	JOS	011	021	A ayin a nanlo ɗa Jesuwa u banai wu unai aza a Anaki a̱ likuci ya aginda n Heburon n Debiri n Anabu, n likuci ya aginda ra̱ka̱ yi uɓon u Yahuda, n likuci ya aginda ra̱ka̱ i na yi a uɓon wi Isaraila. Wu unai le ra̱ka̱ ɗa kpamu u la̱nga̱sa̱i likuci i le.
006	JOS	011	022	Babu aza a Anaki a na a buwai n wuma a uɓon wi iɗika ya aza a Isaraila, sai punu a̱ likuci i Gaza n Gatu koɓolo n Ashidodu ɗaɗa uma a buwai ɗe n wuma.
006	JOS	011	023	Ɗaɗa Jesuwa u ɗikai iɗika ya ra̱ka̱ tsu na Vuzavaguɗu u yaꞋin kadanshi m Musa, ɗa u nekei i ɗa yo okpoi iɗika yi uka̱ni ya aza a Isaraila kumaci-kumaci. Ɗa iɗika ya yu uvukai n kuvon.
006	JOS	012	001	Na ɗa ngono mi iɗika n na aza a Isaraila a lyaꞋi n kuvon, ali ɗa a ɗikai uka̱ni wi iɗika i le dem. A ɗikai uɓon u kasana u Kuyene ku Urudu, a̱ gita̱i a uɓon u ka̱ra̱Ꞌa̱ ka Aruno ali a kubana a Kusan ku Hamonu, koɓolo kpamu n uɓon u kasana ra̱ka̱ u Araba.
006	JOS	012	002	Ele ɗa Sihon mogono ma aza a Amoriya ma na mo yongoi a Heshibon, vuza na u lyaꞋi tsugono ili i na i ɗikai a Arowa a uteku u ka̱kina̱ ka̱ ka̱ra̱Ꞌa̱ ka Aruno, e mere ma̱ ka̱ra̱Ꞌa̱ ma ali a kubana e kuyene ku Jaboku, a uteku wi iɗika ya aza a Amona, wi ta̱ koɓolo n kagimi ka Giliyadu.
006	JOS	012	003	U lyaꞋi kpamu tsugono a uɓon u kasana ka Araba a ili i na i ɗikai a Mala ma Kineretu ali a kubana a Mala ma Araba, ɗaɗa Mala ma mkpaɗi, u ɗikai kpamu a kubana e Betu-jeshimotu, ɗa u bonoi kpamu a uɓon u ɗaka a̱ ka̱ra̱Ꞌa̱ ka Pisiga.
006	JOS	012	004	N uɓon wi iɗika u Ogu mogono ma Bashan, vuza na u buwai a̱ ka̱tsuma̱ ka uma a Refimu ɗa kpamu u lyaꞋi tsugono a Ashitarotu n Edire.
006	JOS	012	005	U lyaꞋi tsugono a Kusan ku Hamonu, n Saleka, n uɓon u Bashan ra̱ka̱ ali a kubana a uteku wa aza a Geshuru n aza a Makatu, n kagimi ka Giliyadu ali a kubana a̱ a uteku wi iɗika i Sihon, mogono ma Heshibon.
006	JOS	012	006	Musa kagbashi ka Vuzavaguɗu koɓolo n aza a Isaraila a lyaꞋi le n kuvon. Ɗaɗa Musa va u nekei kumaci ka aza a Ruben n ka aza a Gadu, n kagimi ka kumaci ku Manasa iɗika ya, yo okpoi yi uka̱ni i le.
006	JOS	012	007	Ele na ɗa ngono mi iɗika n na Jesuwa n uma a Isaraila a lyaꞋi n kuvon a ukambu u ka̱livi ka̱ Urudu, ili i na i ɗikai a Bala-gadu punu a̱ ka̱ra̱Ꞌa̱ ka Lebano ali a kubana a Kusan ku Halaku ku na ku banai a uɓon u Siyaru. Ɗa Jesuwa u nekei iɗika i le ya a kumaci ka aza a Isaraila yo okpoi yi uka̱ni i le tsu na upecu u ka̱na̱i,
006	JOS	012	008	n iɗika ya aginda n uɓon wa̱ a̱ra̱Ꞌa̱ n ka̱ra̱Ꞌa̱ ka Araba n uɓon wa̱ a̱gida̱la̱u n meremune n Negebu, ɗaɗa iɗika ya aza a Hitiya n aza a Amoriya n aza a KanaꞋana n aza a Periziya n aza a Hiviya koɓolo n aza a Jebusiya.
006	JOS	012	009	Aza a Isaraila a lyaꞋi ngono mi iɗika i nampa n kuvon. Mogono ma Jeriko, mogono ma Ai ɗevu m Betelu,
006	JOS	012	010	mogono ma Urushelima, m mogono ma Heburon,
006	JOS	012	011	m mogono ma Jarumutu, m mogono ma Lakishi,
006	JOS	012	012	m mogono ma Igulonu, m mogono ma Geza,
006	JOS	012	013	m mogono ma Debiri, m Betu-gada
006	JOS	012	014	m mogono ma Horuma, m mogono ma Aradu.
006	JOS	012	015	Koɓolo m mogono ma Libina, m mogono ma adulam,
006	JOS	012	016	m mogono ma Makeda m mogono ma Betelu,
006	JOS	012	017	m mogono ma Tapuwa, m mogono ma Hefa,
006	JOS	012	018	m mogono ma Afeku, m mogono ma Sharon.
006	JOS	012	019	Koɓolo kpamu m mogono ma Madon, m mogono ma Hazoru,
006	JOS	012	020	m mogono ma Shimironu-meronu, m mogono ma Akashafa,
006	JOS	012	021	m mogono ma Tanaku, koɓolo m mogono ma Magido,
006	JOS	012	022	m mogono me Kedeshi m mogono ma Jokinimi a Kamelu,
006	JOS	012	023	m mogono ma Doru a Nafata, koɓolo m mogono ma Goyim a Giliga.
006	JOS	012	024	Koɓolo kpamu m mogono ma Tiza, ele ɗa ngono kamangankupa m me te ra̱ka̱.
006	JOS	013	001	Gogo na Jesuwa u kutsai ka̱u, ɗa Vuzavaguɗu u danai ni, “Gogo na vu kutsa ta̱ ka̱u, kpamu iɗika i buwa ta̱ n a̱bunda̱i an ya̱ ka̱na̱.
006	JOS	013	002	Iɗika i na i buwai i ɗa na, a uɓon wa aza a Filisitiya n aza a Geshuru ra̱ka̱.
006	JOS	013	003	Ili i na i ɗikai e kuyene ku Shiho ku na ki a kasana m Masar a kubana uteku u Ekoron n tsu gaɗi, na lo va iɗika ya aza a KanaꞋana i ɗa. Iɗika yi ngono n tawun ma aza a Filisitiya n na mi a Gaza, n aza a Ashidodu n Ashikelon n Gatu n aza a Ekoron, koɓolo n iɗika ya aza a Avimu,
006	JOS	013	004	n iɗika ya aza a KanaꞋana ra̱ka̱ i na yi a uɓon u ɗaka, m Mera va aza a Sidon, a kubana a Afeku, ali a kubana uteku wa aza a Amoriya,
006	JOS	013	005	n iɗika ya aza a Geba n aza a Lebano ra̱ka̱, n i na yi a kasana m Bala-gadu a̱ kumi ku kusan ku Hamonu ka̱ta̱ u gaɗukpa a kubana uteku u Hamata,
006	JOS	013	006	n aza na i ida̱shi a iɗika yi nsansa ra̱ka̱, ili na i ɗikai ɗe a nsasan n Lebano, ali a kubana Misirefotu-mayimu, ali n aza a Sidon ra̱ka̱. Mpa n ka̱ci ka̱ va̱ n ku loko le ta̱ kafu na aza a Isaraila a yawa. Ka̱ta̱ avu tamkpamu vu peceke aza Isaraila iɗika ya, yokpo iɗika yi uka̱ni i le, tsu na n tonokoi nu.
006	JOS	013	007	Gogo na peceke kumaci kuci iɗika i nampa ya n kagimi ka kumaci ku Manasa, yo okpo ili yi uka̱ni i le.”
006	JOS	013	008	Kagimi ka kumaci ku Manasa, aza a Ruben koɓolo n aza a Gadu a isai ili yi uka̱ni i le u na Musa u nekei le a upashi Urudu n tsu kasana. I na Musa kagbashi ka Vuzavaguɗu ke nekei le.
006	JOS	013	009	I na i ɗikai ɗe a Arowa vu na vi ɗe a uteku u ka̱ra̱Ꞌa̱ ka Aruno, n likuci i na yi e mere ma̱ ka̱ra̱Ꞌa̱ koɓolo n aginda a Medeba ra̱ka̱, ku lazai a kubana a Dibon,
006	JOS	013	010	koɓolo n likuci i Sihon ra̱ka̱ mogono ma aza a Amoriya ma na ma lyaꞋi tsugono a Heshibon ali a kubana uteku wa aza a Amona,
006	JOS	013	011	n iɗika ya aza a Giliyadu, koɓolo n uɓon wa aza a Geshuru n aza a Makatu koɓolo nu nsansa n Hamonu ra̱ka̱, m Bashan koɓolo n Saleka,
006	JOS	013	012	koɓolo n tsugono tsu Ogu vu Bashan ra̱ka̱, vuza na u lyaꞋi tsugono a Ashitarotu n Edire. A̱yi ɗa koci vuza na u buwai a̱ ka̱tsuma̱ ka aza a Refimu. Ele na va, ele ɗa aza na Musa u lyaꞋi n kuvon ɗa u lokoi le.
006	JOS	013	013	Dem n nannai aza a Isaraila o loko aza a Geshuru ko aza a Maka ba, ama ɗa a̱ ka̱sukpa̱i le a̱ da̱sa̱ngi e mere ma aza a Isaraila ali n anana.
006	JOS	013	014	Ama a kumaci ka aza e Levi Musa u neke le iɗika yi uka̱ni i le ba. Adama na alyuka e kuneꞋe ku kusongu a Vuzavaguɗu Ka̱shile ki Isaraila, ɗaɗa ili yi uka̱ni i le, uteku tsu na u danai ni.
006	JOS	013	015	Ama Musa u neke ta̱ kumaci ka aza a Ruben ili yi uka̱ni i le, uteku tsu na i a kumaci ku le.
006	JOS	013	016	Adama a nannai kure ku le ki ta̱ a̱ kugita̱ a iɗika i Arowa vu na vi a uteku u ka̱ra̱Ꞌa̱ ka Aruno, n likuci i na yi e mere ma̱ ka̱ra̱Ꞌa̱, koɓolo n iɗika ya aginda a na i n tsu Medeba ra̱ka̱,
006	JOS	013	017	n Heshibon koɓolo n likuci ra̱ka̱ i na yi aginda, ele vu na e ci ɗeke Dibon koɓolo m Bamotu-baꞋalu m Betu-balu-mayon,
006	JOS	013	018	n Jahaza, n Kedemotu koɓolo m Mefatu,
006	JOS	013	019	n Keritiya n Sibima n Zeretu-shaha, aginda a na i punu a̱ ka̱ra̱Ꞌa̱,
006	JOS	013	020	m Betu-peyo n ka̱gida̱la̱u ka Pisiga, m Betu-jeshimotu.
006	JOS	013	021	Ele ɗa ra̱ka̱ likuci i na yi aginda koɓolo n tsugono tsu Sihon mogono ma aza a Amoriya, vuza na u lyaꞋi tsugono a Heshibon. Musa u lyaꞋi ni n kuvon koɓolo n aza e kelime a Midiya, ɗaɗa Evi n Rekemu n Zura n Huru n Reba ɗaɗa ngono n Sihon n na n da̱sa̱ngi a iɗika ya.
006	JOS	013	022	Ɗa kpamu aza a Isaraila a unai Balamu maku ma Beyo n kotokobi, vuza na u ci yaꞋan tsuboci.
006	JOS	013	023	Kuyene ku Urudu ku ɗa kokpoi kure ki iɗika ya aza a Ruben. Nava ɗaɗa iɗika yi uka̱ni ya aza a Ruben, uteku u kumaci ku le, likuci i gbagbaꞋin koɓolo n i kenkeꞋen i le.
006	JOS	013	024	Ɗa Musa kpamu u nekei aza a Gadu ubuta̱ wu uka̱ni u le, uteku tsu na i a kumaci ku le.
006	JOS	013	025	Kure ki iɗika i le ku ɗa, Jaza n likuci i gbagbain i Giliyadu ra̱ka̱ koɓolo n kagimi ki iɗika ya aza a Amona, ɗa u lazai a kubana a Arowa vu na vi a kasana ka Raba,
006	JOS	013	026	ɗa u bonoi a Heshibon, ɗa ku lazai a kubana Ramatu-mizipe koɓolo m Betoni, ka̱ta̱ kutono ɗe a Mahanayim a kubana e kure ku Debiri,
006	JOS	013	027	koɓolo n ka̱ra̱Ꞌa̱ ka Betu-haram n Betu-nimira n Sukotu koɓolo n Zafon, n kagimi ko tsugono ka Sihon mogono ma Heshibon. Kuyene ku Urudu ku ɗaɗa kure ki iɗika i le ali a kubana uteku u kuyene ku Kineretu vu na vi a̱ kasana ka̱ Urudu.
006	JOS	013	028	Nava ɗaɗa likuci gbagbaꞋin n i kenkeꞋen yi uka̱ni ya aza a Gadu uteku tsu na i a kumaci ku le.
006	JOS	013	029	Ɗa Musa kpamu u nekei kagimi ka kumaci ka aza a Manasa ili yi uka̱ni i le. U neke le ta̱ i ɗa, uteku tsu na i kumaci-kumaci.
006	JOS	013	030	Kure ki iɗika ku le ku tono ta̱ a kubana ili i an i ɗikai uɓon u Mahanayim, ɗa ku gasai m Bashan koɓolo n ubuta̱ u tsugono tsu Ogu mogono ma Bashan koɓolo n likuci i Jayiru i na yi a Bashan ra̱ka̱, dem vu le ele ɗa likuci amangatatsu,
006	JOS	013	031	n kagimi ka aza a Giliyadu n Ashitarotu n Edire likuci i tsugono tsu Ogu a Bashan. Nava ra̱ka̱ e neke ta̱ aza a Makiri kolobo ka Manasa adama a kagimi ka aza Makiri uteku tsu na i kumaci-kumaci.
006	JOS	013	032	Na ɗa ili yi uka̱ni i na Musa u pecei a makyan ma na wi e keteshe ka Mowabu a kasana ka̱ Urudu a kinda Jeriko.
006	JOS	013	033	Ama Musa u neke kumaci ka aza e Levi ili yi uka̱ni i le ba, adama a na Vuzavaguɗu Ka̱shile ki Isaraila a̱yi ɗa ili yi uka̱ni i le, tsu na u yaꞋankai le uzuwakpani.
006	JOS	014	001	Na ɗa ili yi uka̱ni i na aza a Isaraila a isai a iɗika i KanaꞋana, i na Eliyaza ganu koɓolo n Jesuwa kolobo ka Nun n aza e kelime a kumaci ka aza Isaraila e pecekei le.
006	JOS	014	002	E neke le ta̱ u ɗa a̱ ubuta̱ u kazagba, derere uteku tsu na Vuzavaguɗu u tonukoi Musa u neke kumaci kuci n kagimi ka.
006	JOS	014	003	Adama a na Musa u neke ta̱ ɗe ili yi uka̱ni a kumaci kure n kagimi ka upashi ke Kuyene ku Urudu a uɓon u kasana, ama u neke aza e Levi ili yi uka̱ni ba.
006	JOS	014	004	Adama a na muku n Isufu okpo ta̱ kumaci kure, ele ɗa Manasa n Ifirayimu. Ama babu ugboku u na e nekei aza e Levi a iɗika ya, sai likuci i na a̱ kuda̱sa̱ngu n ilikuzuwa i le, n ucanuku u le.
006	JOS	014	005	Ɗa aza a Isaraila a yaꞋin tsu na Vuzavaguɗu u danai Musa, e pecei iɗika ya n tsu kazagba.
006	JOS	014	006	Kanna ke te aza a Yahuda a banai u Jesuwa a Giliga. Ɗa Kelepu kolobo ka Jefune vuza va aza e Kenizi u danai ni, “Vu yeve ta̱ i na Vuzavaguɗu u danai Musa vuma Ka̱shile ɗe a Kadeshi-baniyan adama a̱ nu, nu mpa.
006	JOS	014	007	Mpa biꞋi n a̱ya̱ amangere ana Musa kagbashi ka Vuzavaguɗu ka̱ suki mu a Kadeshi-baniyan, m bana n saka iɗika ya. Kpamu n tuka̱ yi ta̱ n akaka uteku tsu na a ɗa i a̱ ka̱ɗu ka̱ va̱.
006	JOS	014	008	Ama aza a̱va̱ a na tsu banai koɓolo a zuwa ta̱ a̱ɗu a uma a̱ kuwa̱i n wovon, ama mpa n tono ta̱ Vuzavaguɗu Ka̱shile ka̱ va̱ derere.
006	JOS	014	009	Ɗa Musa u kucinai a kanna ka nanlo, ɗa u danai, ‘N kucina ta̱, iɗika i na ene a̱ nu a dasai, yi ta̱ o kokpo ubuta̱ wu uka̱ni u nu m muku n nu ali a kubana uteku n uteku, adama a na vu tono ta̱ Vuzavaguɗu Ka̱shile ka̱ va̱ mayin.’
006	JOS	014	010	Gogo na kpamu, Vuzavaguɗu u ɓa̱nka̱ mu ta̱ ɗa u ka̱sukpa̱i mu n wuma ali anana, derere tsu na u dansai, a̱ya̱ amangere n a tawun a ɗa anana, an Vuzavaguɗu u danai Musa ukuna u nampa, a ayin na aza a Isaraila i a nwalu a kakamba. Kpamu gogo na mpa ɗa na n a̱ya̱ amanga̱na̱shi n a tawun.
006	JOS	014	011	M buwa ta̱ n utsura ali anana, tsu na mi ishi a ayin a na Musa u suki mu. M buwa ta̱ n utsura u na n yaꞋan kuvon, a kubana nu m bonoi kpamu.
006	JOS	014	012	Adama a nannai, gogo na neke mu iɗika ya aginda i nampa ya i na Vuzavaguɗu u yaꞋin kadanshi a kanna ka nanlo, adama a na a kanna ka nanlo ve ene ta̱ uteku tsu na aza a utsura a Anaki n likuci gbagbaꞋin yu ukanji i le i yongoi ɗe. U gaꞋan ba Vuzavaguɗu wi ta̱ o kutono nu mpa, ka̱ta̱ u ɓa̱nka̱ mu n loko le uteku tsu na u dansai.”
006	JOS	014	013	Ɗa Jesuwa u zuwakai Kelepu kolobo ka Jefune una̱singai, ɗa u nekei ni Heburon wo okpo ubuta̱ wu uka̱ni u ni.
006	JOS	014	014	Nannai ɗa Heburon wo okpoi ubuta̱ wu uka̱ni u Kelepu kolobo ka Jefune vuza va aza e Kenizi ali anana, adama a na u tono ta̱ Vuzavaguɗu Ka̱shile ki Isaraila mayin.
006	JOS	014	015	A ayin a cau e ci ɗeke ta̱ Heburon va n kula Kiriyatu-araba. A̱yi Araba va vuma vu gbayin ɗa vu utsura vu yoku punu a̱ likuci i Anaki. Ɗa iɗika ya i ka̱sukpa̱i kuvon.
006	JOS	015	001	Ɗa e nekei kumaci ku Yahuda upecu uteku tsu na i kpaꞋa-kpaꞋa a uɓon u ɗaka, e kure ka aza a Edom, a kakamba ka Zinu ɗe daꞋangi a uɓon u ɗaka.
006	JOS	015	002	Kure ku le ku gita̱ ta̱ uɓon u ɗaka ɗa ku lazai a kubana e kelime ka mala ma mkpaɗi ku na ki a kinda a uɓon uɗaka,
006	JOS	015	003	ɗa ku lyaꞋi kelime a kubana a uɓon u ɗaka u Akarabim, ɗa ku lazai ku tonoi n Zinu, ɗa ku gaɗukpai n tsu ɗaka tsu Kadeshi-baniyan n tsu uɓon u Hezuron a kubana Adaru ɗa ku kpatalai ku bonoi a Karka.
006	JOS	015	004	Ka̱ta̱ ku laza a kubana Azemonu, ku tono n uɓon u kuɗolu ku Masar, ka̱ta̱ ku zuwa uteku a mala. Nava ɗaɗa wo kokpoi kure ku ɗa̱ n tsu ɗaka.
006	JOS	015	005	Kure ku le n uɓon u kasana ɗaɗa mala ma mkpaɗi a kubana a̱ ka̱kina̱ ka̱ Urudu. Ka̱ta̱ kure ku uɓon u gaɗi kugita̱ n ka̱kina̱ ka a̱ ubuta̱ u na kuyene ku Urudu ku gida̱la̱i a mala.
006	JOS	015	006	Ka̱ta̱ kure ka ku gaɗukpa a kubana a Betu-hogula ka̱ta̱ kutono n tsu gaɗi tsu Betu-araba. Yeve ka̱ta̱ ku ɗa ku bono a katali ka Bohan kolobo ka Ruben.
006	JOS	015	007	Ɗa kure ka ku gaɗukpai ili i na i ɗikai a̱ ka̱ra̱Ꞌa̱ ka Akoru a kubana a Debiri, ɗa kpamu ku kpatalai n tsugaɗi o kubono a Giliga vu na vi a kinda kaginda ka Adumi ka na ki n tsu ɗaka tsu ka̱ra̱Ꞌa̱. Ka̱ta̱ ku ɗa ku laza o kutono ka̱kina̱ ka̱ mini ma Eni-shemeshi, yeve ka̱ta̱ ku ɗa ku zuwa uteku a Eni-rogelu.
006	JOS	015	008	Yeve ka̱ta̱ kure ka ku gaɗukpa a kubana a̱ ka̱ra̱Ꞌa̱ ka Hinomu a̱ ka̱gida̱la̱u a uɓon u ɗaka wa aza a Jebusiya, ɗaɗa Urushelima. Ɗa kure ka ku bonoi ku gaɗukpai gaɗi vu kusan ku na ku vaki a kinda ka̱ra̱Ꞌa̱ ko kolobo ka Hinomu, a̱ ka̱kina̱ ka̱ ka̱ra̱Ꞌa̱ ka aza a Refimu n tsugaɗi.
006	JOS	015	009	Ka̱ta̱ kpamu ku tono ɗe n gaɗi vu kusan a kubana a̱ a̱shi mini ma Nefutuwa, ka̱ta̱ ku lapa a kubana a̱ likuci yi nsansa n Efuron. Yeve ka̱ta̱ ku ɗa ku kondorokpo ku bono a Bala, ɗaɗa Kiriyatu-jerimu.
006	JOS	015	010	Ka̱ta̱ kure ka ku yaꞋan mashingi n tsu ka̱livi n Bala a kubana a kusan kugbayin ku Seyiru, ka̱ta̱ ku laza a n uɓon gaɗi kubana a kusan kugbayin ku Jerimu ɗaɗa Kesalon, ɗa ku gida̱la̱i a kubana a Betu-shemeshi, ɗa kpamu ku lazai a kubana a Timuna.
006	JOS	015	011	Ka̱ta̱ kpamu ku ɗa ku tono a̱ kugida̱la̱ a Ekoron n tsugaɗi, ka̱ta̱ ku ɗa ku kpatala a kubana Shikeron, ka̱ta̱ ku laza a kubana a katali kagbayin ka Bala, ka̱ta̱ ku laza a kubana Jabunilu. Ka̱ta̱ ku zuwa uteku a mala.
006	JOS	015	012	Kure ku le kpamu n tsu uɓon u ka̱livi ɗaɗa uteku u mala ma gbayin. Na lo ɗa kure ku na ku kanzai aza a Yahuda, uteku tsu na i kpaꞋa-kpaꞋa.
006	JOS	015	013	Uteku tsu na Vuzavaguɗu u danai Jesuwa u neke Kelepu kolobo ka Jefune ugboku wi iɗika e mere ma aza a Yahuda. Ɗa u nekei Kelepu Kiriyatu-araba, ɗaɗa Heburon, Araba va a̱yi ɗa akaya a Anaki.
006	JOS	015	014	Ɗa Kelepu u lokoi kumaci ku tatsu ka aza a Anaki ɗe a Heburon, Shishayi n Ahiman koɓolo n Talimayi, kumaci ku Anaki.
006	JOS	015	015	Ɗa kpamu u ɗa̱nga̱i u banai u shilika̱i n aza a Debiri a na n ci cau e ci ɗeke n kula Kiriyatu-sefa.
006	JOS	015	016	Ɗa Kelepu u danai, “Yaba dem na baci u lyaꞋi Kiriyatu-sefa n kuvon, n kuneke yi ta̱ mekere ma̱ va̱ Akasa u zuwa.”
006	JOS	015	017	Ɗa Otiniyelu kolobo ka Kenazu, vangu vu Kelepu, u lyaꞋi likuci ya ɗa Kelepu u nekei ni mekere ma̱ ni Akasa wo okpoi vuka vu ni.
006	JOS	015	018	Ana Akasa u ta̱wa̱i a̱ ubuta̱ u ni, ɗa Otiniyelu u kushai ni u folono esheku a̱ ni e neꞋe yi kakamba. Ana ta na u cipa̱i a majaki ɗa Kelepu we ecei ni, “Yiɗa̱i vu cigai?”
006	JOS	015	019	Ɗa u danai, “YaꞋan n ciya̱ una̱singai wa̱ nu. Vu neke mu ta̱ ɗe kashina a̱ likuci i Negebu, gogo na n ciga ta̱ vu neke mu nɗolu kpamu.” Ɗa Kelepu u nekei ni nɗolu n na mi a kaginda nu n na mi ɗaka vu a̱ra̱Ꞌa̱.
006	JOS	015	020	Na ɗa ili yi uka̱ni i kumaci ku Yahuda uteku tsu na i kumaci-kumaci.
006	JOS	015	021	Likuci i kumaci ku Yahuda i na yi n tsu ɗaka ka̱u, a kubana e kure ku Edom, i ɗaɗa Kabuzeyelu n Eda n Jaguru,
006	JOS	015	022	n Kina n Dimona n Adada,
006	JOS	015	023	n Kedeshi n Hazoru n Itana,
006	JOS	015	024	n Zifa n Telem m Bilotu,
006	JOS	015	025	n Hezuron-hadata n Kiriyotu-hezuron, ɗaɗa Hazoru,
006	JOS	015	026	n Amamu n Shema m Molada,
006	JOS	015	027	n Haza-gada n Heshimo m Betu-peletu,
006	JOS	015	028	n Haza-shuwalu m Biyasheba m Biziyotiya,
006	JOS	015	029	m Bala n Iyim n Izimu,
006	JOS	015	030	n Elitoladu n Kesili n Horuma,
006	JOS	015	031	n Zikilagu m Madumana n Sansana,
006	JOS	015	032	n Lebawatu n Shilihim n Ayini n Rimon. Dem vu le ele ɗa likuci kamanga n kuci koɓolo n likuci i wawaꞋa i le.
006	JOS	015	033	A uɓon kumi ku kusan tamkpamu ele ɗa, Eshitawo n Zora n Ashina,
006	JOS	015	034	n Zanowa n En-ganimu n Tapuwa n Enamu,
006	JOS	015	035	n Jarumutu n Adulam n Soko n Azeka,
006	JOS	015	036	n Sharayimu n Aditayimu n Gedera, n Gederotayimu. I ta̱ likuci kupa n i na̱shi koɓolo n likuci i wawaꞋa i le.
006	JOS	015	037	Koɓolo kpamu n Zena n Hadasha m Migidalu-gadu,
006	JOS	015	038	n Diliyan m Mizipe n Jokiteyelu,
006	JOS	015	039	n Lakishi m Bozikatu n Igulonu,
006	JOS	015	040	n Kabon n Lahamasu n Kitilishi,
006	JOS	015	041	n Gederotu m Betu-dagon n Nama, m Makeda. Dem vu le ele ɗa likuci kupa n i ta̱li koɓolo n likuci i wawaꞋa i le.
006	JOS	015	042	Koɓolo kpamu n Libina n Eta n Ashan,
006	JOS	015	043	n Ipata n Ashina n Nezibu,
006	JOS	015	044	n Kayila n Akizibu m Maresha. Dem vu le likuci kuci koɓolo n likuci i wawaꞋa i le.
006	JOS	015	045	N Ekoron, koɓolo n likuci i gbagbaꞋin n i wawaꞋa i ni,
006	JOS	015	046	i na i ɗikai ɗe a Ekoron a kubana a mala, koɓolo n likuci i gbagbain ni i wawaꞋa dem i na yi ɗevu n Ashidodu.
006	JOS	015	047	Ashidodu koɓolo n likuci i gbagbaꞋin n i wawaꞋa i ni, Gaza koɓolo n likuci i gbagbaꞋin n i wawaꞋa i ni, ɗa ku bonoi e kuyene ku Masar a kubana a̱ ka̱kina̱ ka Mala ma gbayin.
006	JOS	015	048	Likuci i na kpamu yi a̱ ubuta̱ wa aginda ele ɗa, Shamiru n Jatiru, n Soko,
006	JOS	015	049	n Dana n Kiriyatu-sefa (ɗaɗa e ci ɗeke Debiri),
006	JOS	015	050	n Anabu n Eshitemo Animu,
006	JOS	015	051	n Goshen Holon koɓolo n Gilo. Dem vu le ele ɗa likuci kupa n i te koɓolo n likuci i wawaꞋa i le.
006	JOS	015	052	Arabu n Ruma n Eshan kpamu feu i ta̱ lo,
006	JOS	015	053	n Janimu n Betu-tapuwa n Afika,
006	JOS	015	054	n Humuta Kiriyatu-araba (ɗaɗa e ci ɗeke Heburon), koɓolo n Ziyo. Ele ɗa likuci kuci koɓolo n likuci i wawaꞋa i le.
006	JOS	015	055	Mawon n Kamelu n Zifa n Juta kpamu i ta̱ lo,
006	JOS	015	056	n Jezirelu n Jokideyam n Zanowa,
006	JOS	015	057	n Kayin n Gibiya koɓolo n Timuna. Ele ɗa likuci kupa koɓolo n likuci i wawaꞋa e le.
006	JOS	015	058	Halihulu m Betu-zuru koɓolo n Gedo feu i ta̱ lo,
006	JOS	015	059	m Maratu m Betu-anotu koɓolo n Elitekon. Ele ɗa likuci i ta̱li koɓolo n likuci i wawaꞋa i le.
006	JOS	015	060	Kiriyatu-balu, ɗaɗa feu e ci ɗeke (Kiriyatu-jerimu), koɓolo n Raba. Ele ɗa likuci i re koɓolo n likuci i wawaꞋa i le.
006	JOS	015	061	Likuci i na tamkpamu yi akamba, ele ɗa, Betu-araba m Midi koɓolo n Sekaka,
006	JOS	015	062	n Nibushan likuci yi mkpaɗi, koɓolo n Enu-gedi. Ele ɗa likuci i ta̱li koɓolo n likuci i wawaꞋa i le.
006	JOS	015	063	Ama aza a Yahuda a fuɗa o loko aza a Jebusiya a na i punu ida̱shi a Urushelima ba, kpamu ali n anana aza a Jebusiya i ta̱ punu ida̱shi koɓolo n aza a Yahuda a Urushelima.
006	JOS	016	001	Upecu wi iɗika i na e nekei kumaci ku Isufu, ku gita̱ ta̱ e Kuyene ku Urudu, ɗevu n Jeriko a kasana n a̱shi a̱ mini e Jeriko ɗa ku lazai a kubana a kakamba. Ɗa ku gaɗukpai n tsu Jeriko a kubana aginda a̱ likuci i Betelu.
006	JOS	016	002	Ɗe e Betelu va, ɗa ku gaɗukpai a kubana Luzu, ɗa ku lazai ku bonoi n Atarotu, e kure ka aza a Ariki.
006	JOS	016	003	Ɗa ku gida̱la̱i a kubana n tsu ka̱livi e kure ka aza a Japiletite, ali a kubana e kure ku Betu-horun vu na vi n tsu ɗaka a̱ ka̱ra̱Ꞌa̱, ɗa ku lazai o ku bono a Geza, ɗa ku zuwai uteku a mala.
006	JOS	016	004	Ɗa kumaci ku Isufu, Manasa koɓolo n Ifirayimu a isai uɓon u nanlo tsu upecu wi ili yi uka̱ni i le.
006	JOS	016	005	Na ɗa upecu wi iɗika i Ifirayimu tsu na i kumaci-kumaci. Uteku wi iɗika yi uka̱ni i le n kasana i gita̱ ta̱ a Atarotu-ada ɗa ku lazai a kubana a Betu-horun vu na vi a kaginda,
006	JOS	016	006	ɗa kpamu ku gaɗukpai ku lazai a kubana a mala ma gbayin. N tsu gaɗi kutono ta̱ n tsu Mikimetatu. N tsu kasana kpamu ku kondorokpoi ɗa ku bonoi n Tanatu-shilo, ɗa ku lazai n tsu kasana a kubana a Janowa,
006	JOS	016	007	ɗa ku uta̱i a Janowa ku gida̱la̱i a kubana Atarotu n Nara, ɗa ku gasai a Jeriko, ɗa ku lazai a kubana e Kuyene ku Urudu.
006	JOS	016	008	Kure ka n tsu ka̱livi kuta̱ ta̱ a Tapuwa ɗa ku gaɗukpai a kubana o kuyene ku Kana, ɗa ku zuwai uteku a mala ma gbayin. Ubuta̱ wi iɗika u nampa wa u ɗaɗa uka̱ni u kumaci ka aza a Ifirayimu, tsu na i kumaci-kumaci,
006	JOS	016	009	koɓolo n likuci i gbagbaꞋin n i kenkeꞋen i na a̱ uta̱ka̱i kau adama a kumaci ka aza a Ifirayimu a̱ ka̱tsuma̱ ki ili yi uka̱ni ya aza a Manasa.
006	JOS	016	010	Dem n nannai, o loko aza a KanaꞋana a na i punu ida̱shi a Geza ba, adama a nanlo aza a KanaꞋana i ta̱ ida̱shi koɓolo n aza a Ifirayimu ali n anana. Ama a zuwa le ta̱ ulinga u tsugbashi.
006	JOS	017	001	Ɗa e nekei kumaci ka aza a Manasa magaji ma̱ Isufu upecu u ni. Makiri tamkpamu magaji ma Manasa maꞋa, esheku a Giliyadu, ɗa e nekei ni Giliyadu m Bashan, adama a na Makiri va kovonshi kaꞋa.
006	JOS	017	002	Ɗa kpamu e nekei kagimi ka kumaci ka aza Manasa n tsu ka̱livi ka̱ Urudu, tsu na a yaꞋin upecu wa kumaci-kumaci, ɗaɗa aza a Abiyezeru n aza e Heleki n aza a Asiriyelu n aza e Shekem n aza e Hefa koɓolo n aza e Shemida. Nava ele ɗa ali a kumaci ka aza a Manasa olobo a̱ Isufu, kumaci-kumaci.
006	JOS	017	003	A̱yi Zelofahadu maku Hefa, Hefa maku ma Giliyadu, Giliyadu maku ma Makiri, Makiri maku ma Manasa tamkpamu u matsa olobo ba, sai nkere koci. Ula e le a ɗa na, Mahala n Nufu n Hogula m Milika koɓolo n Tiriza.
006	JOS	017	004	A banai u ganu Eliyaza n Jesuwa kolobo ka Nun koɓolo n aza e kelime ɗa a danai, “Vuzavaguɗu u zuwa ta̱ Musa u neke tsu uka̱ni u tsu a̱ ubuta̱ wa̱ aza a̱ tsu ali.” Ɗa Jesuwa u nekei le uka̱ni u le koɓolo n ele vu na a̱ uta̱i kefeku ke te.
006	JOS	017	005	Ɗa kumaci ka aza a Manasa ku ciya̱i ugboku kupa wi iɗika wa babu biꞋi iɗika i Giliyadu m Bashan, i na yi upashi u Kuyene ku Urudu.
006	JOS	017	006	Adama a na nkere n kumaci ku Manasa mi isa ta̱ ili yi uka̱ni i le koɓolo n olobo a̱ ni. Ɗa e nekei kagimi ka aza a Manasa iɗika ya aza a Giliyadu.
006	JOS	017	007	Kure ka aza a Manasa ku gita̱ ta̱ a Ashera ɗa ku gaɗukpai a kubana a Mikimetatu, vu na vi a kasana ka Shekem. Ɗa kure ka ku lazai, ki indanai ɗaka a kubana wa aza a En-tapuwa.
006	JOS	017	008	Iɗika ya aza a Tapuwa ya aza a Manasa i ɗa, ama likuci i Tapuwa ɗe a kure ka aza a Manasa ka, yi ta̱ ekiye aza a Ifirayimu.
006	JOS	017	009	Ɗa kure ka ku gida̱la̱i ɗaka a kubana e kuyene ku Kana. Likuci i nampa ya i na yi ɗaka vu kuyene va, ya aza a Ifirayimu i ɗa. Ko a na wokpoi i ɗa yi ta̱ a̱ ka̱tsuma̱ ka iɗika i Manasa. Ɗa kure ka aza a Manasa ka ku gaɗukpai n tsu gaɗi vu kuyene va, ɗa ku zuwai uteku a mala ma gbayin,
006	JOS	017	010	iɗika i na yi n tsu ɗaka ya aza a Ifirayimu i ɗa, i na kpamu yi n tsu gaɗi ya aza a Manasa i ɗa. Kure ku le ra̱ka̱ n tsu ka̱livi ɗaɗa mala gbayin. N tsu gaɗi tsa aza Manasa kpamu, iɗika ya aza Ashera i ɗa, n ya aza a Isaka tankpamu n kasana.
006	JOS	017	011	Punu a ka̱tsuma̱ ki iɗika ya aza a Isaka, n ya aza a Ashera ya, aza a Manasa a ɗa n ubuta̱ u nampa, Betu-shen n Ibileyam koɓolo n aza a Doru va a̱yi ɗa kpamu e ci ɗeke Nafatu n aza a Eni-doru n aza a Tanaku n aza a Magido dem vu le n likuci i wawaꞋa i na yi koɓolo n ele.
006	JOS	017	012	Dem n nannai aza a Manasa a fuɗa o loko aza na i ida̱shi ka̱ta̱ a̱ ka̱na̱ likuci ya ba, ɗa tana aza a KanaꞋana a lyaꞋi kelime n ida̱shi punu a iɗika ya.
006	JOS	017	013	Ama ana aza a Isaraila a yaꞋin utsura, ɗa a zuwai aza a KanaꞋana ulinga u tsugbashi. Ama a fuɗa o loko le dem ba.
006	JOS	017	014	Ɗa uma a̱ Isufu a danai Jesuwa, “Yiɗa̱i i zuwai ɗa vu nekei tsu ugboku u te wu upecu u tsu? A̱ tsu ɗa na ta na n ka̱bunda̱i ka uma, adama a na a̱tsu Vuzavaguɗu u zuwaka tsu ta̱ una̱singai.”
006	JOS	017	015	“Ɗa Jesuwa u danai le, ɗa baci yi n ka̱bunda̱i ka uma, kpamu ɗa ye enei uɓon wi iɗika ya aginda a Ifirayimu i a kuyawa ɗa̱ ba, banai n ka̱ci ka̱ ɗa̱ i kapa akamba aza a Periziya n aza a Refimu.”
006	JOS	017	016	Ɗa uma a̱ Isufu a danai, “Uɓon wa aginda aza a Ifirayimu a yawa tsu ba. Kpamu aza a KanaꞋana a na i punu ida̱shi i ta̱ n ekeke odoku a̱ iyum, aza na i n ida̱shi a̱ likuci i Betu-shen koɓolo n likuci i wawaꞋa i le, n aza a na i ida̱shi a ka̱ra̱Ꞌa̱ ka Jezirelu.”
006	JOS	017	017	Ɗa Jesuwa u danai kpaꞋa ku Isufu, aza a Ifirayimu, n aza a Manasa, “A̱ɗa̱ yi ta̱ n ka̱bunda̱i n utsura kpamu. U gaꞋan i ciya̱ ugboku u te a upecu u ɗa̱ koci ba,
006	JOS	017	018	Ama yaꞋan uɓon wu nsansa n kutsun feu wo okpo u ɗa̱, banai i kapa u ɗa i lapula uteku tsu na u kuyawa ɗa̱, ali a kubana e kure ku ni. Ka̱ta̱ i loko aza a KanaꞋana, ko an wo okpoi i ta̱ n utsura n ekeke odoku a̱ iyum.”
006	JOS	018	001	Ana aza a Isaraila a lyaꞋi iɗika ya n kuvon, ɗa ra̱ka̱ vu le o ɓolongi a̱ likuci i Shilo, ɗa shikpa̱i Ma̱va̱li mo Oɓolo.
006	JOS	018	002	Ali n gogo na kumaci ka aza a Isaraila ku cindere ku buwa ta̱, ku na ka̱ta̱ e nekei iɗika yi uka̱ni i le ba.
006	JOS	018	003	Ɗa Jesuwa u danai aza a Isaraila, “Ali wannai ɗai ya̱ ka̱na̱ kuvana a na ya kisa uka̱ni wi iɗika i na Vuzavaguɗu Ka̱shile ki ikaya i ɗa̱ ke nekei ɗa̱?
006	JOS	018	004	Nekei mu uma a tatsu a kumaci dem, ka̱ta̱ n suku le a̱ ka̱ra̱Ꞌa̱ iɗika ya ra̱ka̱, ka̱ta̱ a gisangu uteku tsu na e kupece uka̱ni wi iɗika ya a kumaci dem, yeve ka̱ta̱ o bono wa̱ va̱.
006	JOS	018	005	I ta̱ e kupece i ɗa ugboku u cindere. Aza Yahuda i ta̱ a kulyaꞋa kelime n ida̱shi a iɗika i le n uɓon u ɗaka, ka̱ta̱ aza a kpaꞋa ku Isufu tamkpamu a lyaꞋa kelime n ida̱shi i le a iɗika yu uɓon u gaɗi.
006	JOS	018	006	I gisangu iɗika ya ugboku u cindere, ka̱ta̱ i tuka̱ mu n agisana a na. Ka̱ta̱ mpa n taɗuku ɗa̱ kazagba na e kelime ka Vuzavaguɗu Ka̱shile ka̱ tsu.
006	JOS	018	007	Aza e Levi i n upecu koɓolo n a̱ɗa̱ ba, adama a na ulinga u tsuganu tsu Vuzavaguɗu tsu ɗaɗa ili yi uka̱ni i le. Ama kumaci ka aza a Gadu, n aza Ruben n kagimi ka aza a Manasa isa ta̱ iɗika yi uka̱ni i le a uɓon u kasana ka̱ Urudu, u na Musa kagbashi ka Vuzavaguɗu ke nekei le.”
006	JOS	018	008	Ɗa uma a a̱ ɗa̱nga̱i a ka̱na̱i uye, adama a na a bana a gisanku iɗika ya, ɗa Jesuwa u danai le, “Banai i ka̱ra̱Ꞌa̱ iɗika ya ra̱ka̱ ka̱ta̱ i ɗana tsu na i ɗa yi, ka̱ta̱ i bono i dana mu. Ka̱ta̱ mpa n taɗuku ɗa̱ kazagba na a Shilo u Vuzavaguɗu.”
006	JOS	018	009	Ɗa uma a lazai a banai a̱ ka̱ra̱Ꞌi iɗika ya n a ɗanai agisana a̱ tsu na e pecei iɗika ya katagarda ali ugboku u cindere. Ɗa e kecei likuci i na yi punu ra̱ka̱, ɗa o bonoi u Jesuwa a̱ ka̱tsura̱ a Shilo,
006	JOS	018	010	ɗa Jesuwa u nekei le kazagba a Shilo u Vuzavaguɗu. Ta ɗe Jesuwa u pecekei aza a Isaraila a na a buwai iɗika ya, ɗa kumaci dem ku ciya̱i ugboku u ni.
006	JOS	018	011	Kazagba ku ugiti ki iɗika ya, ɗaɗa ka kumaci ku Bayami kpaꞋa-kpaꞋa. Upecu wi ili yu uka̱ni wi iɗika i le i yikpa̱ ta̱ e mere ma aza a Yahuda n aza a̱ Isufu.
006	JOS	018	012	N uɓon u gaɗi kure ku le ku gita̱ ta̱ e Kuyene ku Urudu. Ɗa ku ɗa ku gida̱la̱i a kubana a uɓon u gaɗi u Jeriko, ɗa kpamu ku gaɗukpai a kubana a uɓon wa aginda n tsu ka̱livi ali a kubana a̱pula̱ka̱ e Betu-avin.
006	JOS	018	013	Lo a̱ ubuta̱ wa ɗa kure ka ku tonoi n tsu ɗaka, a kubana a̱ likuci i Luzu ɗaɗa feu Betelu, yeve ɗa ku bonoi ku gida̱la̱i a kubana a Atarotu-ada, ɗa ku tonoi n kaginda ka na ki n tsu ɗaka vu ka̱ra̱ ke Betu-horun.
006	JOS	018	014	Ili i na i ɗikai a nsasan n mi a kinda Betu-horun n uɓon u ɗaka, ɗa ku kpatalai ku bonoi a kinda ka̱livi kubana a uɓon u ɗaka a kakambu ka katali ka, ɗa ku zuwai uteku a Kiriyatu-balu ɗaɗa Kiriyatu-jerimu, likuci ya aza a Yahuda. Nava ɗaɗa kure ku le n ka̱livi.
006	JOS	018	015	N tsu ɗaka tamkpamu kure ka ku gita̱i a̱ likuci i kenkeꞋen i Kiriyatu-jerimu. Ɗa ku lazai a kubana a Efuron, a̱ ka̱shi ka̱ mini ma Nefutuwa.
006	JOS	018	016	Ɗa kure ka ku gida̱la̱i a kubana a̱ kumi ku kaginda ku na ki a kinda ka̱ra̱Ꞌa̱ ka Hinomu, ka na ki n tsugaɗi wa aza a Refimu. Ɗa kpamu ku gida̱la̱i a kubana a̱ ka̱ra̱Ꞌa̱ ka Hinomu, ɗa ku tonoi n tsuɗaka a̱ likuci ya aza a Jebusiya, ɗa ku gida̱la̱i a kubana e Eni-rogelu.
006	JOS	018	017	Ɗa ku kpatalai n tsugaɗi a kubana Eni-shemeshi, ɗa ku lazai a kubana Gelilotu, vu na vi a kinda uɓon u kuꞋuwa Adumi. Ɗa ku gida̱la̱i a kubana a katali ka Bohan kolobo ka Ruben.
006	JOS	018	018	Ɗa ku lazai ku tonoi n tsugaɗi vu Betu-araba, ɗa ku gida̱la̱i a kuꞋuwa asuvu a Araba.
006	JOS	018	019	Ɗa kure ka ku gida̱la̱i ku lazai a kubana gaɗi vu Betu-hogula. Ɗa kure ka ku zuwai uteku n tsugaɗi tsu ka̱kina̱ ka Mala ma Mkpaɗi, a̱ ubuta̱ u na Kuyene ku Urudu ku zuwai uteku. Ɗaɗa kure ku ɗaka.
006	JOS	018	020	Kuyene ku Urudu tamkpamu ku ɗaɗa uteku wi iɗika ya n kasana. Ɗaɗa iɗika yi uka̱ni i na aza a Bayami a̱ ciya̱i kumaci-kumaci.
006	JOS	018	021	Likuci ya aza a Bayami kumaci-kumaci ele ɗa. Jeriko m Betu-hogula n Emeki-kezi,
006	JOS	018	022	m Betu-araba n Zemarimu m Betelu,
006	JOS	018	023	n Avim m Para n Ofura,
006	JOS	018	024	n Kefa-amoni n Ofini n Geba ra̱ka̱ ele ɗa likuci kupa n i re koɓolo n likuci i wawaꞋa i le.
006	JOS	018	025	I ta̱ kpamu n Gibiyon n Rama, m Beyerotu,
006	JOS	018	026	m Mizipe n Kepira m Moza,
006	JOS	018	027	n Rekemu n Iripel n Tarala,
006	JOS	018	028	n Zila n Hayelepi n aza a Jebusiya ɗaɗa, Urushelima n Gibiya, koɓolo n Kiriyatu-jerimu, dem vu le ele ɗa likuci kupa n i na̱shi koɓolo n likuci i wawaꞋa i le. Na ɗa uka̱ni wi iɗika i na e nekei aza a Bayami kumaci-kumaci.
006	JOS	019	001	Kazagba ke ire ka̱ yikpa̱i a kumaci ku Simiyon m kpaꞋa ku ni, iɗika yi uka̱ni i le yi ta̱ e mere ma iɗika i na e nekei kumaci ku Yahuda.
006	JOS	019	002	Iɗika yi uka̱ni i Simiyon i ɗaɗa Biyasheba n Sheba m Molada,
006	JOS	019	003	n Haza-shuwalu, Bala, n Izimu,
006	JOS	019	004	n Elitoladu, Betula, Horuma,
006	JOS	019	005	Zikilagu m Betu-makabotu n Haza-susa,
006	JOS	019	006	m Betu-lebawatu n Sheruhen, likuci kupa n i tatsu n i wawaꞋa i le.
006	JOS	019	007	Ɗa kpamu u nekei le likuci i Ayin n Rimon n Eta, n Ashan, likuci i na̱shi n i wawaꞋa i le.
006	JOS	019	008	Koɓolo n likuci i wawaꞋa i na yi uka̱ra̱Ꞌi n likuci i nampa ali a kubana a Belata-biya, Rama vu Negebu. Na ɗa iɗika yi uka̱ni i na e nekei kumaci ku Simiyon tsu na i kumaci-kumaci.
006	JOS	019	009	Iɗika yi uka̱ni i uma a Simiyon yi ta̱ punu a̱ ka̱tsuma̱ ki iɗika i na e nekei uma a Yahuda. Adama a na upecu wa aza a Yahuda u yaꞋan le ta̱ a̱bunda̱i, a̱ ka̱tsuma̱ ke le ɗa uma a Simiyon a̱ ciya̱i iɗika yi uka̱ni i le.
006	JOS	019	010	Kazagba ka tatsu ka̱ yikpa̱ ta̱ a kumaci ku Zabalun, tsu na i kumaci-kumaci. Uteku wi iɗika yi uka̱ni i le i ɗa ali a kubana a Saridu.
006	JOS	019	011	Ɗa ku lazai a kubana a uɓon ka̱livi a Marala ɗa ku yawai a Dabeshetu, n kuyene ku na ki a kasana ka Jokinimi.
006	JOS	019	012	N kapashi ka Saridu n tsu nan ɗe, kureꞋe ka ku vadalukpai ku indanai kasana a kubana e kureꞋe ku Kishilotu-tabo. Ɗa ku banai a Daberatu, ɗa ku gaɗukpai a kubana a Jefiya.
006	JOS	019	013	Ku lyaꞋi kelime a kubana a uɓon u gaɗi a Gatu-hefaru n Et-kazin, ɗa u banai a Rimon u kondorokpoi a kubana a uɓon u Niya,
006	JOS	019	014	KureꞋe ka ku ka̱ra̱Ꞌi a uɓon u gaɗi u Hanaton ɗa ku zuwai uteku a̱ ka̱ra̱Ꞌa̱ ka Ifata-elu.
006	JOS	019	015	Koɓolo n Kata n Nahala n Shimiron, Idala, m Batalami. Likuci kupa n ire koɓolo n likuci i wawaꞋa i le.
006	JOS	019	016	Likuci i nampa n i wawaꞋa i ni, ɗaɗa ili yi uka̱ni i kumaci ku Zabalun.
006	JOS	019	017	Kazagba ka̱ na̱shi ka̱ yikpa̱ ta̱ a kumaci ku Isaka, tsu na i kumaci-kumaci.
006	JOS	019	018	Likuci i na yi punu a iɗika ya ele ɗa, Jezirelu, Kesulot n Shunemu,
006	JOS	019	019	n Hafariyim n Shiyon, Anaharatu,
006	JOS	019	020	Rabatu n Kishiyon n Ibezu,
006	JOS	019	021	n Remetu n En-ganimu n Inhada koɓolo n Bet-perezu.
006	JOS	019	022	KureꞋe ka kpamu ku yawa ta̱ a Taboru n Shahazuma m Betu-shemeshi, ɗa ku gida̱la̱i a kubana e Kuyene ku Urudu. Ubuta̱ wa wi ta̱ n likuci kupa n i ta̱li n likuci i wawaꞋa i ni.
006	JOS	019	023	Na ɗa likuci i gbagbaꞋin n i wawaꞋa i na yi punu a iɗika i na e nekei kumaci ku Isaka yi okpo ili yi uka̱ni i le.
006	JOS	019	024	Kazagba ka tawun ka̱ yikpa̱ ta̱ a kumaci ku uma a Ashera tsu na i kumaci-kumaci.
006	JOS	019	025	Likuci i na yi e kureꞋe ki iɗika i le i ɗaɗa, Helikatu n Heli m Beten n Akashafa,
006	JOS	019	026	Alameleki, Amada m Mishal. A uɓon u ka̱livi, uteku wa u tonoi a kubana a Kamelu n Shiho-libinatu,
006	JOS	019	027	ɗa ku kpatalai a uɓon kasana a kubana e Betu-dagon, ali a kubana a Zabalun n ka̱ra̱Ꞌa̱ ka Ifata-elu, ɗa u lazai a kubana a uɓon u gaɗi a Betu-emeki n Neiyelu, u lazai Kabulu n uɓon u gaɗi.
006	JOS	019	028	Ku banai a Abudon n Rehobu n Hamon, koɓolo n Kana n Sidon vu gbayin.
006	JOS	019	029	KureꞋe ka ku kpatalai a kubana a Rama, ku tonoi n Taya, likuci yi ukanji, ɗa ku kpatalai a kubana a uɓon u Hosa u gida̱la̱i a kubana a mala ma gbayin a uɓon u Mahalabu n Akizibu,
006	JOS	019	030	n Umaha n Afeku n Rehobu. Dem vu le likuci kamanga n ire n i wawaꞋa i le.
006	JOS	019	031	Likuci-likuci i nampa ya n i wawaꞋa ya dem i ta̱ a̱ ka̱tsuma̱ ki iɗika yi uka̱ni i na e nekei kumaci ku Ashera.
006	JOS	019	032	Kazagba ka̱ ta̱li ka̱ yikpa̱ ta̱ a kumaci ku Nafutali, tsu na i kumaci-kumaci.
006	JOS	019	033	KureꞋe ku le ku lazai ku uta̱i a Helefu, m maɗanga mo oku a Zananimu, ku lazai Adami-nekebu n Jabunilu a kubana a Lekum ɗa ku zuwai uteku e Kuyene ku Urudu.
006	JOS	019	034	KureꞋe ka kpamu ku kpatalai a̱ ka̱livi a kubana Azanotu-tabo, ɗe ɗa ku lazai a kubana a Hukoku. U yawai uka̱ni u Zabalun a uɓon u ɗaka, n uka̱ni u kumaci ku Ashera n tsu ka̱livi, koɓolo n uɓon u kumaci ku Yahuda a uɓon u kasana ke Kuyene ku Urudu.
006	JOS	019	035	Likuci yi ukanji i ɗaɗa, Zidim, Zera, Hamatu, Rakatu, Kineretu,
006	JOS	019	036	Adama, Rama, Hazoru,
006	JOS	019	037	Kedeshi, Edire, En-hazo,
006	JOS	019	038	Iron, Migadal-elu, Horem, Betu-anatu m Betu-shemeshi, na ɗa likuci kupa n kuci n likuci i wawaꞋa i le.
006	JOS	019	039	Likuci-likuci i nampa ya n i wawaꞋa ya dem i ta̱ a̱ ka̱tsuma̱ ki iɗika yi uka̱ni i na e nekei kumaci ku Nafutali.
006	JOS	019	040	Kazagba ke cindere ka̱ yikpa̱ ta̱ a kumaci ku Dan, tsu na i kumaci-kumaci.
006	JOS	019	041	Uteku wi iɗika yi uka̱ni i le ya ɗaɗa, Zora n Eshitawo n Iri-shimeshi
006	JOS	019	042	n Shalabin n Ayijalon n Itala,
006	JOS	019	043	Elon, Timuna n Ekoron,
006	JOS	019	044	n Eliteka, Gibeton m Balata,
006	JOS	019	045	n Jehudu m Beni-beraka n Gatu-rimon.
006	JOS	019	046	Koɓolo m Me-jarakon n Rakon, koɓolo n iɗika i na yi a Jopa.
006	JOS	019	047	Ana aza a Dan a nambai iɗika i le, ɗa a banai a yaꞋin kuvon n aza a Lishem. Ana a lyaꞋi likuci ya n kuvon, unai uma a n kotokobi ɗa a̱ ka̱na̱i i ɗa, a̱ da̱sa̱ngi punu. Ɗa kpamu a sabaꞋi kula ku likuci ka o bonokoi ku ɗa Dan.
006	JOS	019	048	Likuci-likuci i nampa ni i wawaꞋa i le dem ɗaɗa yi uka̱ni i kumaci ku Dan.
006	JOS	019	049	Ana uma a Isaraila o kotsoi kupece iɗika ya, ɗa e nekei Jesuwa maku ma̱ Nun ili yi uka̱ni i ni a̱ ka̱tsuma̱ ki iɗika i le yo okpo i ni.
006	JOS	019	050	Tsu na Vuzavaguɗu u danai a yaꞋan, e nekei ni likuci i na u folonoi, ɗaɗa Timna-sera a kaginda ki iɗika i Ifirayimu. U maꞋasakai likuci ya ɗa u da̱sa̱ngi punu.
006	JOS	019	051	Na ɗa ili yi uka̱ni i na Eliyaza ganu n Jesuwa maku ma Nun n aza e kelime ki iꞋuwa i kumaci ku uma a Isaraila i na e pecei n kazagba a Shilo e kelime ka Vuzavaguɗu, a̱ utsutsu u Ma̱va̱li mo Oɓolo. Ta o kotsoi kupecuku iɗika ya nannai dem.
006	JOS	020	001	Ɗa Vuzavaguɗu u danai Jesuwa,
006	JOS	020	002	“Dana aza a Isaraila a zagba likuci i kusheɗeku, i na n danai Musa u dana ɗa̱,
006	JOS	020	003	adama a na vuza na baci wu unai vuza dem n ucigi u ni ko n uyevi u ni ba, u suma u bana u kpaꞋwan ɗe a̱ ka̱tsuma̱ ki likuci ya. Wi ta̱ o kokpo ubuta̱ u kusheɗeku adama a na a laꞋaka n wuma u ni u vuza katsupu vuza ni.
006	JOS	020	004	Vuza na baci wu unai vuza yoku ɗa u sumai a kubana a̱ ka̱tsuma̱ ka̱ likuci i te ya, u yawa u shamgba a̱ utsutsu u likuci ya. Ka̱ta̱ a u dana nkoshi m gba̱ra̱-gba̱ra̱ i na i ciya̱i ni. A pana baci ka̱ta̱ a uwa n a̱yi a̱ likuci ya, e nekei ubuta̱ wi ida̱shi, ka̱ta̱ u da̱sa̱ngu n ele.
006	JOS	020	005	Ɗa baci aza a vuma a o tonoi ku tsupa, nkoshi m gba̱ra̱-gba̱ra̱ n likuci ma i ta̱ a̱ kusa̱nka̱ le vuma va, adama a na wu una ta̱ vuza ta na n ucigi u ni ba, kpamu babu ili i yoku a̱ ka̱tsuma̱ ke le ko n cau ɗe.
006	JOS	020	006	Wi ta̱ o kuyongo a̱ likuci ya ali ayin a na a kubanka yi a̱ ubuta̱ wa aza a̱ gba̱ra̱-gba̱ra̱ adama afada, sai kpamu ayin a na ganu vu gbayin vu ayin a nanlo u kuwa̱i. Makyan ma nanlo vuza munuka va wi ta̱ a kufuɗa kubono a kpaꞋa ku ni a̱ likuci i na wi ishi u sumai u ka̱sukpa̱i va.”
006	JOS	020	007	Ɗa a zagbai likuci i nampa, Kedeshi vu Ga̱lili a uɓon wa aginda a kumaci ku Nafutali, n Shekem vu uɓon wa aginda a kumaci ku Ifirayimu, n Kiriyatu-araba (ɗaɗa Heburon) uɓon wa aginda a iɗika i Yahuda.
006	JOS	020	008	N upashi u Urudu n kasana ka Jeriko, a zagbai Beza kakamba ka na ki a kaginda ki iɗika i kumaci ku Ruben, n Ramotu a Giliyadu vu kumaci ku Gadu, n Golan punu a Bashan vu kumaci ku Manasa.
006	JOS	020	009	Na ɗa likuci i kusheɗeku i na a zagbai adama a uma a Isaraila n omoci a na i ida̱shi a̱ ka̱tsuma̱ ke le. Vuza na baci wu unai vuza ama n ucigi u ni ba wi ta̱ e kusheɗeku ɗe, adama a na ka̱ta̱ aza vuma vu na wu unai va a tsupa feu ba, wi ta̱ a̱ kuda̱sa̱ngu ɗe ali ayin a na a bankai ni e kelime ka uma.
006	JOS	021	001	Ɗa aza e kelime a iꞋuwa ya aza e Levi a̱ ta̱wa̱i u Eliyaza ganu n Jesuwa maku ma Nun, n aza e kelime a kumaci ku uma a Isaraila.
006	JOS	021	002	Ɗa a yaꞋin kadanshi n ele a Shilo a iɗika i KanaꞋana a danai, “Vuzavaguɗu u dana ta̱ Musa e neke tsu likuci yi ida̱shi, n ubuta̱ u kaguɓa ki ilikuzuwa i tsu.”
006	JOS	021	003	Tsu na Vuzavaguɗu u danai aza a Isaraila, ɗa e nekei aza e Levi likuci i yoku n ubuta̱ u kaguɓa a iɗika yi uka̱ni i le.
006	JOS	021	004	Kazagba ka̱ yikpa̱i a kumaci ka aza a Kohatu. Ɗa aza e Levi a kumaci ku Haruna Ganu isai likuci kupa n i tatsu e kiye a kumaci ku Yahuda, n kumaci ka aza a Simiyon, n kumaci ku Bayami.
006	JOS	021	005	Kagimi ka kumaci ku Kohatu ka, a isai likuci kupa n itatsu kazagba a kumaci ku Ifirayimu, n kumaci ku Dan, n kagimi ka kumaci ku Manasa.
006	JOS	021	006	Kumaci ka aza Geshon a isai likuci kupa n i tatsu a kumaci ku Isaka n kumaci ku Ashera n Nafutali, n kagimi ka kumaci ku Manasa a Bashan.
006	JOS	021	007	Kumaci ku Merari tsu na i kumaci-kumaci ɗa a isai likuci kupa n ire i kumaci ku Ruben, n ku Gadu n Zabalun.
006	JOS	021	008	N tsu kazagba kaꞋa uma a Isaraila e nekei aza e Levi likuci n ubuta̱ u kaguɓa tsu na Vuzavaguɗu u danai a una̱ u Musa.
006	JOS	021	009	Na ɗa ula a̱ likuci a na kumaci ku Yahuda n kumaci ku Simiyon e nekei aza e Levi.
006	JOS	021	010	Kumaci ku Haruna ki ta̱ punu a̱ ka̱tsuma̱ ka̱ muku ma aza a Kohatu aza a na i aza e Levi. Upecu u le u ɗa wo okpoi ugiti,
006	JOS	021	011	Ɗa e nekei le Kiriyatu-araba, a̱yi na wo okpoi Heburon, a kaginda ki iɗika i Yahuda koɓolo n ubuta̱ u kaguɓa u na wi uka̱ra̱Ꞌi n a̱yi, Araba ɗa esheku a Anaku.
006	JOS	021	012	Ama kagimi ka̱ likuci i gbagbaꞋin n likuci i wawaꞋa i le e nekei Kelepu maku ma Jefune wo okpo uka̱ni u ni.
006	JOS	021	013	Likuci-likuci n ubuta̱ u kaguɓa u le u na e nekei kumaci ku Haruna ganu i ɗaɗa na, Heburon likuci i kusheɗeku adama a vuza na wu unai vuza n ucikali u ni ba n Libina,
006	JOS	021	014	Jatiru n Eshitemowa,
006	JOS	021	015	n Holon n Debiri,
006	JOS	021	016	n Ayini n Juta n Betu-shemeshi. Likuci kuci i ɗa i na yu uta̱i punu a̱ ka̱tsuma̱ ka kumaci ku Yahuda n Simiyon.
006	JOS	021	017	Punu a kumaci ku Bayami e nekei le likuci i na̱shi, Gibiyon n Geba n,
006	JOS	021	018	Anatotu n Alumanu, dem vu le n ubuta̱ u kaguɓa u le.
006	JOS	021	019	Likuci i na e nekei anan ganu, kumaci ku Haruna, i ɗaɗa kupa n i tatsu n ubuta̱ u kaguɓa u le.
006	JOS	021	020	Kagimi ka kumaci ka aza e Levi a kpaꞋa ku Kohatu e nekei le likuci a uɓon u kumaci ka aza a Ifirayimu.
006	JOS	021	021	Ili i na i ɗikai a uɓon wa aginda aza a Ifirayimu, e nekei le likuci i na̱shi. Ɗaɗa Shekem likuci i kusheɗeku adama a vuza na wu unai vuza, n ucikali u ni ba, n Geza,
006	JOS	021	022	n Kibizaimu, m Betu-horun, dem vu le n ubuta̱ u kaguɓa u le.
006	JOS	021	023	Ili i na i ɗikai a kumaci ku Dan e nekei le likuci i na̱shi, ɗaɗa Eliteka n Gibeton,
006	JOS	021	024	n Ayijalon n Gatu-rimon dem vu le n ubuta̱ u kaguɓa u le.
006	JOS	021	025	Punu a kagimi ka kumaci ku Manasa, e nekei le likuci i re, ɗaɗa Tanaku n Gatu-rimon dem vu le n ubuta̱ u kaguɓa u le.
006	JOS	021	026	Likuci kupa i kumaci-kumaci n ubuta̱ u kaguɓa u le u na e nekei kagimi ka aza a Kohatu muku n Levi u ɗaɗa kupa.
006	JOS	021	027	E nekei kumaci ka aza a Geshon, punu a̱ ka̱tsuma̱ ka aza e Levi, likuci i re punu a̱ ka̱tsuma̱ ka kumaci ku Manasa, likuci ya i ɗaɗa Golan n ubuta̱ u kaguɓa u ni punu a Bashan, kpamu likuci i kusheɗeku i ɗa i na vuza na baci dem wu unai vuza n ucikali u ni ba, m Bishitera n ubuta̱ u kaguɓa u ni.
006	JOS	021	028	Ɗa kpamu e nekei le likuci i na̱shi punu a kumaci ki Isaka, Kishiyon n Daberatu,
006	JOS	021	029	n Jarumutu n En-ganimu, dem vu le n ubuta̱ u kaguɓa u le.
006	JOS	021	030	Punu a upecu u kumaci ku Ashera, e nekei le likuci i na̱shi, Mishal n Abudon,
006	JOS	021	031	n Helikatu n Rehobu dem vu le n ubuta̱ u kaguɓa u le.
006	JOS	021	032	Punu a̱ ka̱tsuma̱ ka kumaci ku Nafutali, e nekei le likuci i tatsu, ele ɗa Kedeshi vu Ga̱lili n ubuta̱ u kaguɓa u ni, i ɗa ta na likuci i kusheɗeku adama a vuza na wu unai toku n ucikali u ni ba, Hamota-doru n Karatan dem vu le n ubuta̱ u kaguɓa u ni.
006	JOS	021	033	Likuci ra̱ka̱ i na e nekei kumaci ka aza e Geshon kupa n i tatsu i ɗa, dem vu le n ubuta̱ u kaguɓa u le.
006	JOS	021	034	E nekei kagimi ka aza e Levi a kumaci ku Merari likuci i na̱shi punu a̱ ka̱tsuma̱ ka kumaci ku Zabalun, likuci ya i ɗaɗa, Jokinimi n Karata,
006	JOS	021	035	n Dimina n Nahala dem vu le n ubuta̱ u kaguɓa u le.
006	JOS	021	036	Ɗa e nekei le likuci i na̱shi punu a̱ ka̱tsuma̱ ka kumaci ku Ruben, Beza n Jahaza,
006	JOS	021	037	n Kedemotu n Mefatu dem vu le n ubuta̱ u kaguɓa u le.
006	JOS	021	038	Punu a̱ ka̱tsuma̱ ka kumaci ku Gadu e nekei le likuci i na̱shi, i ɗaɗa Ramotu a Giliyadu n ubuta̱ u kaguɓa u ni, na lo likuci i kusheɗeku i ɗa adama a vuza na wu unai vuza n ucikali u ni ba, m Mahanayim
006	JOS	021	039	n Heshibon n Jaza dem vu le n ubuta̱ u kaguɓa u le.
006	JOS	021	040	Upecu u na e nekei kumaci ku Merari aza e Levi, likuci kupa n i re i ɗa.
006	JOS	021	041	Ka̱bunda̱i ka̱ likuci n ubuta̱ u kaguɓa u le u na e nekei aza e Levi punu a̱ ka̱tsuma̱ ku upecu wa aza a Isaraila amangere n kunla̱i ɗa.
006	JOS	021	042	Likuci dem yi ta̱ n ubuta̱ u kaguɓa uka̱ra̱Ꞌi n a̱yi.
006	JOS	021	043	Ta Vuzavaguɗu u nekei aza a Isaraila iɗika ra̱ka̱ i na u kucinai kuneke ikaya i le nannai. Ɗa a isai iɗika ya yo okpoi ili yi uka̱ni i le, ɗa a̱ da̱sa̱ngi punu.
006	JOS	021	044	Vuzavaguɗu u nekei le kuvuka a̱ ubuta̱ dem tsu na u kucinakai ikaya i le. Irala i le yi lo i na i kufuɗa kuyaꞋan tsurala n ele ba, adama a na Vuzavaguɗu u neke ta̱ irala i le ekiye e le.
006	JOS	021	045	Vuzavaguɗu ta na u shatangi uzuwakpani u kasingai ka na u kucinakai kpaꞋa ki Isaraila.
006	JOS	022	001	Ɗa Jesuwa u ɗekei aza a Ruben, n aza a Gadu n kagimi ka kumaci ku Manasa,
006	JOS	022	002	u danai le, “I yaꞋan ta̱ ili ra̱ka̱ i na Musa kagbashi ka Vuzavaguɗu ka danai ɗa̱, kpamu i tono ta̱ ili i na n danai ɗa̱.
006	JOS	022	003	A makyan ma̱ a̱bunda̱i ma nampa dem i varuku aza a̱ ɗa̱ ba, ama i tono ta̱ ili i na Vuzavaguɗu Ka̱shile ka̱ ɗa̱ ke nekei ɗa̱ mayin.
006	JOS	022	004	Gogo na Vuzavaguɗu Ka̱shile ka̱ ɗa̱ ke neke ta̱ uma a̱ ɗa̱ kuvuka tsu na u danai. Gogo na walai i bono a kpaꞋa a iɗika yi uka̱ni i na Musa kagbashi ka Vuzavaguɗu ke nekei ɗa̱ a upashi u Urudu.
006	JOS	022	005	I yaꞋan mayin ka̱ta̱ i tono wila̱ n ili i kutono i na Musa kagbashi ka Vuzavaguɗu ke nekei ɗa̱, i ciga Vuzavaguɗu Ka̱shile ka̱ ɗa̱, i tono uye u ni n wila̱ u ni i gbaga yi, ka̱ta̱ i cikpa yi n ka̱ɗu kete n wuma u ɗa̱ dem.”
006	JOS	022	006	Ɗa Jesuwa u zuwakai le una̱singai ɗa u danai le a wala, ɗa a lazai o kubono a iꞋuwa i le.
006	JOS	022	007	Musa u nekei kagimi ka kumaci ku Manasa ili yi uka̱ni a Bashan, kagimi ka kumaci ka na ka buwai tamkpamu, Jesuwa u nekei le ili yi uka̱ni koɓolo n aza e le a uɓon u ɗaka e Kuyene ku Urudu. Ana Jesuwa u danai le a wala a kubana a iꞋuwa i le ɗa u zuwakai le una̱singai,
006	JOS	022	008	u danai le, “Bonoi a iꞋuwa i ɗa̱ n uciyi wa̱ a̱bunda̱i n ilikuzuwa ya̱ a̱bunda̱i, n azurufa, n azanariya, n iyum i shili, n iyum, n akashi a̱bunda̱i. I pece n aza a̱ ɗa̱ ucanuku u na i pura̱i a̱ ubuta̱ wu irala i ɗa̱.”
006	JOS	022	009	Ɗa aza a Ruben n aza a Gadu n kagimi ka kumaci ku Manasa o bonoi a kpaꞋa, e pecemgbenei n kagimi ka aza a Isaraila a Shilo a iɗika i KanaꞋana, o bonoi a iɗika i Giliyadu, iɗika yi uka̱ni i le. Tsu na Vuzavaguɗu u dansai a̱ una̱ u Musa.
006	JOS	022	010	Kumaci ka aza a Ruben n kumaci ka aza a Gadu n kagimi ka kumaci ka Manasa a yawai a Gelilotu ɗevu n Kuyene ku Urudu a iɗika i KanaꞋana. Ana a yawai a̱ ubuta̱ wa ɗa a̱ shikpa̱i katalikalyuka ka gbayin a̱ ka̱kina̱ ke Kuyene ka, katalikalyuka ka ta na ili i kinda i ɗa ka̱u.
006	JOS	022	011	Ana kagimi ka aza a Isaraila a panai arabali a danai, “Ɗanna, aza a Ruben n aza a Gadu n kagimi ka kumaci ku Manasa a̱ shikpa̱i katalikalyuka a Giliyotu ɗevu n Kuyene ku Urudu a uteku wu iɗika i KanaꞋana, a kakambu ka̱ tsu aza a Isaraila.”
006	JOS	022	012	Ana aza a Isaraila a panai arabali, ɗa o ɓolongi ka̱ci ke le a Shilo adama a na a banka le n kuvon.
006	JOS	022	013	Ɗa uma a Isaraila a̱ suki Finihasu maku ma Eliyaza Ganu, a kubana wa aza a Ruben n aza a Gadu n kagimi ka kumaci ku Manasa a iɗika i Giliyadu.
006	JOS	022	014	Aza e kelime kupa ɗa a banai koɓolo n a̱yi, a kumaci dem vuza kelime te, vuza dem vuza kelime ɗa wa̱ aza a̱ ni a kumaci ki Isaraila.
006	JOS	022	015	Ana a yawai wa aza a Ruben, n aza a Gadu, n kagimi ka kumaci ku Manasa, a iɗika i Giliyadu, ɗa a danai le,
006	JOS	022	016	“Koɓolo ka uma ka Vuzavaguɗu ka danai, ‘Unambi wu usuɓi u yiɗa̱i i yaꞋankai Ka̱shile ka aza a Isaraila? Ali yi a kuyaꞋanka yi ugbamukaci i maꞋakai ka̱ci ka̱ ɗa̱ katalikalyuka.
006	JOS	022	017	Unushi u na tsu yaꞋin a Piyo u yawa tsu ba? Ɗanna ali n gogo na ka̱ta̱ tsu ciɗatangu ka̱ci ka̱ tsu a unushi u nanlo ba, ko an wo okpoi ma̱dukpa̱ ma Vuzavaguɗu ma̱ ta̱wa̱i wa̱ a̱tsu uma a̱ ni.
006	JOS	022	018	anana yi ta̱ a̱ kukpa̱ɗa̱ kutono Vuzavaguɗu? Ɗa baci i yaꞋankai ni ugbamukaci anana, mkpa wi ta̱ a kuyaꞋan wupa n uma a Isaraila ra̱ka̱.
006	JOS	022	019	Ama ɗa baci iɗika yi uka̱ni i ɗa̱ yi n unata, ka̱ta̱ i pasa a kubana iɗika i Vuzavaguɗu ubuta̱ u na Ma̱va̱li ma̱ Ka̱shile mi, adama na i ciya̱ ili uka̱ni a̱ ka̱tsuma̱ ka̱ tsu. Ama ka̱ta̱ i yaꞋanka Vuzavaguɗu ugbamukaci ko a̱tsu a̱ ubuta̱ u kushukpa̱ka̱ ka̱ci ka̱ ɗa̱ katalikalyuka ko yoku kau n ka̱ Ka̱shile ka̱ tsu ba.
006	JOS	022	020	I ciɓa m makyan ma na Akan maku ma Zera u kpa̱ɗa̱i kutono wila̱ adama a ucanuku u na a takpai adama o kudomoku, n tsu na wupa u Vuzavaguɗu u cipa̱i wa aza a Isaraila ba? A̱yi ɗa u kuwa̱i koci ba.’”
006	JOS	022	021	Ɗa aza a Ruben n aza a Gadu n kagimi ka kumaci ku Manasa a̱ ushuki aza a̱ gba̱ra̱-gba̱ra̱ a̱ uma a Isaraila a danai,
006	JOS	022	022	“MalaꞋimili, Ka̱shile Vuzavaguɗu u yeve ta̱, yaꞋan aza a Isaraila feu e yeve! Ugbamukaci u ɗa baci ko unambi wu usuɓi u ɗa baci tsu yaꞋankai Vuzavaguɗu, ka̱ta̱ i ka̱sukpa̱tsu n wuma anana ba.
006	JOS	022	023	Ɗa baci tsu iwain Vuzavaguɗu, ɗa tsu maꞋakai ka̱ci ka̱ tsu katali ka alyuka adama a kuyaꞋan alyuka e kuneꞋe ku kusongu, ko alyuka e kuneꞋe ku kiya n alyuka e kuneꞋe ku ma̱ta̱na̱, yaꞋan Vuzavaguɗu n ka̱ci ka̱ ni u tsupa tsu tsu na ci yaꞋin.
006	JOS	022	024	Adama a na ka̱ta̱ kanna ko yoku muku n ɗa̱ n dana muku n tsu, ‘Yiɗa̱i i burai ɗa̱ n Vuzavaguɗu, Ka̱shile ka aza a Isaraila?
006	JOS	022	025	Vuzavaguɗu u zuwa ta̱ Kuyene ku Urudu ku pecei tsu n a̱ɗa̱, aza a Ruben n aza a Gadu. Adama a nannai yi n upecu wi ili u Vuzavaguɗu ba,’ N nannai ɗa muku n ɗa̱ n kuzuwa muku n tsu m kpa̱ɗa̱ kupana wovon u Vuzavaguɗu.
006	JOS	022	026	Adama a nannai ɗa tsu danai, ‘YaꞋan tsu shikpa̱ katalikalyuka, ama adama e kuneꞋe ku kusongu ko kuyaꞋanka alyuka ba,
006	JOS	022	027	ama adama a na wo okpo tsu urotu n a̱ɗa̱, n kumaci ku tsu n ku ɗa̱, adama a na ci lyaꞋa kelime n kuyaꞋan ulinga u Vuzavaguɗu n alyuka e kuneꞋe ku kusongu a̱ tsu n kuneꞋe ku ma̱ta̱na̱, a ayin a̱ kuta̱wa̱ muku n ɗa̱ ta na mi a kudana muku n tsu, “Yi n upecu wi ili i Vuzavaguɗu ba.”’
006	JOS	022	028	Tsu sheshe ta̱ tsu danai, ɗa baci kanna ko yoku a danai tsu ko a danai muku n tsu, ka̱ta̱ tsu dana, ‘Indanai katalikalyuka ka Vuzavaguɗu, ka na ikaya i tsu i shikpa̱i, adama e kuneꞋe ku kusongu ku ɗa ko alyuka ba, ama adama o urotu u ɗa a̱tsu n a̱ɗa̱.’
006	JOS	022	029	Ili yi unata i ɗa wa̱ tsu, tsu yaꞋanka Vuzavaguɗu ugbamukaci tsu ka̱sukpa̱ kutono Vuzavaguɗu, tsu shikpa̱ katalikalyuka ko yoku adama e kuneꞋe ku kusongu ko kuneꞋe ku kiya, ko alyuka kau n katalikalyuka ka Vuzavaguɗu Ka̱shile ka̱ tsu, ka na ki kelime ka̱ ka̱pa̱m ka̱ Ka̱shile!”
006	JOS	022	030	Ana Finihasu ganu n aza gba̱ra̱-gba̱ra̱ a uma a Isaraila, aza e kelime ka uma a Isaraila, a panai kadanshi ka na aza a Ruben n aza a Gadu n kagimi ka aza a Manasa a danai, ɗa a panai uyoꞋo ka̱u.
006	JOS	022	031	Ɗa Finihasu maku ma Eliyaza ganu u danai aza a Ruben n aza a Gadu n kagimi ka aza a Manasa, “Anana ci yeve ta̱ Vuzavaguɗu wi ta̱ koɓolo n a̱tsu, adama na i yaꞋanka yi unambi wu usuɓi ba. Gogo na yi isa ta̱ uma a Isaraila ekiye a Vuzavaguɗu.”
006	JOS	022	032	Ɗa Finihasu maku ma Eliyaza ganu, n aza e kelime, a̱ ka̱sukpa̱i aza a Ruben n aza a Gadu a iɗika i Giliyadu o bonoi a iɗika i KanaꞋana u uma a Isaraila, o bonokoi le n kadanshi ka na a panai.
006	JOS	022	033	Ɗa aza a Isaraila a panai uyoꞋo n kadanshi ka na o bonokoi le, ɗa a cikpai Ka̱shile. O doku a yaꞋin kadanshi ka na a kubana kuvon a una aza a Ruben n aza a Gadu a̱ ubuta̱ u na i ida̱shi ba.
006	JOS	022	034	Ɗa aza a Ruben n aza a Gadu a zuwakai katalikalyuka ka kula Urotu a danai, “Katalikalyuka ka nampa urotu u ɗa wa̱ tsu na̱ ɗa̱, Vuzavaguɗu a̱yi ɗa Ka̱shile.”
006	JOS	023	001	A makyan ma̱ a̱bunda̱i ana Vuzavaguɗu u nekei aza a Isaraila wuvuki a̱ ubuta̱ wu irala i le i na yi uka̱ra̱Ꞌi n ele, Jesuwa ta na u kutsa ta̱ a̱ya̱ a̱ ni a yimkpa ta̱.
006	JOS	023	002	Ɗa Jesuwa u ɗekei aza a Isaraila ra̱ka̱, nkoshi m gba̱ra̱-gba̱ra̱, aza e kelime, a yaꞋin afada n ovonshi o osoji, u danai le, “Gogo na n kutsa ta̱ a̱ya̱ a̱ va̱ a yimkpa ta̱.
006	JOS	023	003	Ye ene ta̱ ili i na Vuzavaguɗu Ka̱shile ka̱ ɗa̱ ka yaꞋin n uduniyan u nampa adama a̱ ɗa̱, adama a na Vuzavaguɗu Ka̱shile ka̱ ɗa̱ kaꞋa kayaꞋin kuvon adama a̱ ɗa̱.
006	JOS	023	004	Ɗanna ta na, m peceke ta̱ kumaci ku ɗa̱ ili yi uka̱ni yi iɗika i uma i na i buwai, koɓolo n aza na n lyaꞋi ɗe n kuvon a uɓon u Urudu n uɓon u mala ma gbayin a uɓon u ka̱livi.
006	JOS	023	005	Vuzavaguɗu Ka̱shile ka̱ ɗa̱ ki ta̱ a kuzuwa le a suma e kelime ka̱ ɗa̱, ka̱ta̱ u loko le a iɗika ya. Ka̱ta̱ i ka̱na̱ iɗika i le ya tsu na Vuzavaguɗu Ka̱shile ka̱ ɗa̱ ka yaꞋankai ɗa̱ uzuwakpani.
006	JOS	023	006	Adama a nannai, i yaꞋan utsura u ka̱ɗu ka̱u ka̱ta̱ i ɓa̱na̱ i tono ili na a ɗanai a katagarda ka̱ wila̱ u Musa, ka̱ta̱ i vadalukpa ugula̱ ko usingai ba,
006	JOS	023	007	Adama a na ka̱ta̱ i gbaɓa ka̱ci ka̱ ɗa̱ n uduniyan u na u buwai ida̱shi n a̱ɗa̱ ba, ka̱ta̱ yula ula a̱ma̱li e le ko i kucina ko i cikpa le ko i kuɗa̱nku le ba,
006	JOS	023	008	ama i gbaga Vuzavaguɗu Ka̱shile ka̱ ɗa̱ tsu na i yaꞋin ɗe ali a̱ kuta̱wa̱ anana.
006	JOS	023	009	Adama a na Vuzavaguɗu u loko ta̱ uduniyan u gbagbaꞋin wu utsura e kelime ka̱ ɗa̱, ali n anana ko vuma te u kufuɗa kushamgba e kelime ka̱ ɗa̱ ba.
006	JOS	023	010	Vuma vu te vu ɗa̱ wi ta̱ o kuloko uma e le ka̱kpa̱n, ana wo okpoi Vuzavaguɗu Ka̱shile ka̱ ɗa̱ kaꞋa ki o kuvon adama a̱ɗa̱, tsu na u yaꞋankai ɗa̱ uzuwakpani.
006	JOS	023	011	Adama a nannai i foɓuso ka̱ci ka̱ ɗa̱ mayin, i ciga Vuzavaguɗu Ka̱shile ka̱ ɗa̱.
006	JOS	023	012	Ama ɗa baci i vadalukpai i bonoi n ka̱ca̱pa̱ i ɓolongi ka̱ci ka̱ ɗa̱ n kagimi ku uduniyan u na wi ida̱shi n a̱ɗa̱, ali ɗa i yaꞋin yolo n ele,
006	JOS	023	013	i yeve a na Vuzavaguɗu Ka̱shile ka̱ ɗa̱ wi a̱ kuka̱na̱ kulokoko ɗa̱ uduniyan e kelime ka̱ ɗa̱ ba, i ta̱ o kokpo ɗa̱ ili i ma̱ta̱ɗa̱, m maza wa̱ a̱ɗa̱ n mashashawun a̱ kucina̱ ku ɗa̱ n awana a̱ a̱shi a̱ ɗa̱. N nannai dem ili i nampa ya yi ta̱ o kutono ɗa̱ ali i kotso ra̱ka̱ a iɗika i singai i na Vuzavaguɗu Ka̱shile ka̱ ɗa̱ ke nekei ɗa̱.
006	JOS	023	014	“Gogo na mi ta̱ ɗevu n kutono uye u na aduniyan o tsu tono. Punu a̱ a̱ɗu a̱ ɗa̱ n wuma u ɗa̱, i yeve ta̱ ra̱ka̱, ili i singai i na Vuzavaguɗu Ka̱shile ka̱ ɗa̱ ka yaꞋankai ɗa̱ uzuwakpani. Ra̱ka̱ i ɗa i shana ta̱, babu ili na u kpa̱ɗa̱i kushatangu.
006	JOS	023	015	Ama tsu na Vuzavaguɗu Ka̱shile ka̱ ɗa̱ ka shatangi uzuwakpani u na u yaꞋankai ɗa̱, ta Vuzavaguɗu wi a̱ ku suꞋuku ɗa̱ m ma̱dukpa̱ nannai, ali wu una ɗa̱ punu a iɗika i singai i na Vuzavaguɗu Ka̱shile ka̱ ɗa̱ ke nekei ɗa̱.
006	JOS	023	016	Makyan ma na baci i kpa̱ɗa̱i kushatangu uzuwakpani u na i yaꞋin n Vuzavaguɗu Ka̱shile ka̱ ɗa̱, i na u danai ɗa̱, ɗa i banai i cikpai a̱ma̱li ɗa i kuɗa̱nki le. Vuzavaguɗu wi ta̱ a kuyaꞋan wupa n a̱ɗa̱, wi ta̱ a kuna ɗa̱ a̱ ka̱tsuma̱ ki iɗika i singai i na u nekei ɗa̱.”
006	JOS	024	001	Jesuwa u ɓolongi kumaci ki Isaraila ra̱ka̱ e Shekem, u ɗekei nkoshi m gba̱ra̱-gba̱ra̱ n aza e kelime, n a yaꞋin afada n ovonshi osoji a Isaraila o ɓolongi le e kelime ka̱ Ka̱shile.
006	JOS	024	002	Jesuwa u danai uma ra̱ka̱, “Ili i na Vuzavaguɗu Ka̱shile ki Isaraila ka danai i ɗan na, ‘A makyan ma ɗe, ikaya i ɗa̱, Tera vuza na u matsai Ibirahi n Nahoru a̱ da̱sa̱ngi a upashi u mala ma Yufiretu, a cikpai a̱ma̱li.
006	JOS	024	003	Ɗa n ɗikai akaya a̱ ɗa̱ Ibirahi ɗe a upashi u mala ma Yufiretu n tuka̱i ni a iɗika i KanaꞋana, n zuwai kumaci ku ni ku yimkpai. Ɗa n nekei ni Ishaku.
006	JOS	024	004	Ishaku kpamu n nekei ni Isuwa n Yakubu. N nekei Isuwa u ka̱na̱ iɗika ya aginda i Siyaru, ama Yakubu m muku n ni a̱ gida̱la̱i a kubana a Masar.
006	JOS	024	005	N suki Musa n Haruna, ɗa n tsunki aza a Masar m ma̱dukpa̱ kakau a̱ ubuta̱ wi ili i na n yaꞋin punu, ama ɗa mu utuka̱i ɗa̱.
006	JOS	024	006	“‘Ana mu utuka̱i ikaya i ɗa̱ a Masar, ɗa a yawai a Mala ma Shili, ɗa aza a Masar a guvai ikaya i ɗa̱ n ekeke o odoku n akumbi odoku a kubana a Mala ma Shili.
006	JOS	024	007	Ana a̱ tuka̱i m ma̱shi me le u Vuzavaguɗu, ɗa u zuwai ka̱yimbi e mere me le n aza a Masar, ɗa kpamu u zuwai mala ma lyaꞋi le ra̱ka̱. N a̱shi a̱ɗa̱ ye ene ta̱ ili na n yaꞋankai aza a Masar. I da̱sa̱ngi ɗe e meremune ali ayin n a̱bunda̱i.
006	JOS	024	008	Ɗa n tuka̱i ɗa̱ a iɗika ya aza a Amoriya, aza a na i a̱ da̱sa̱ngi kasana ka̱ Urudu. Aza a na a yaꞋin vishili n a̱ɗa̱, n nekei le ekiye a̱ ɗa̱, ɗa mu unai le, ali i ka̱na̱i iɗika i le yo okpoi i ɗa̱.
006	JOS	024	009	Ta kpamu Balaku maku ma Ziporu, mogono ma aza a Mowabu, u ɗa̱nga̱i kuyaꞋan vishili n aza a Isaraila. Ɗa u suki e ɗekei Balamu maku ma Beyo adama na u ta̱wa̱ u yaꞋanka ɗa̱ una̱,
006	JOS	024	010	ama n zuwaka Balamu atsuvu ba. Adama a nannai ɗa u zuwakai ɗa̱ una̱singai. Nannai ɗa mi isai ɗa̱ e ekiye a̱ ni.
006	JOS	024	011	Ana i pasai Urudu ɗa i yawai e Jeriko, aza e kelime e Jeriko a yaꞋin vishili n a̱ɗa̱, tsu na aza a Amoriya n aza a Periziya n aza a KanaꞋana n aza a Hitiya n aza a Girigeshiya n aza a Hiviya n aza a Jebusiya feu a̱ shilika̱i n a̱ɗa̱. Ama ɗa n nekei le ekiye a̱ ɗa̱.
006	JOS	024	012	Babu a̱ɗa̱ i yawa, n suku ta̱ ira̱nda̱, ali i lokoi ngono n re ma aza a Amoriya e kelime ka̱ ɗa̱. Ba n utsura u kotokobi u ɗa̱ ko utan ba.
006	JOS	024	013	N nekei ɗa̱ iɗika i na i takacikai kisa ba n likuci i na i maꞋi ba, a̱ɗa̱ ɗa na ida̱shi punu, yi kpamu a kulya umaci u kashina ki itacishi n umaci wu nɗanga n zaitu n na i ca̱Ꞌi ba.’
006	JOS	024	014	“Panai wovon u Vuzavaguɗu, i ga̱nda̱ka̱ yi mayin n usuɓi. I ka̱sukpa̱ ukuna wa̱ a̱ma̱li a na ikaya i ɗa̱ o yongoi o kutono ra̱ka̱ a upashi e kuyene ku Yufiretu koɓolo m Masar, i cikpa Vuzavaguɗu.
006	JOS	024	015	Yi baci n kusheshe ku na i kutono Vuzavaguɗu ba, anana i zagbaka ka̱ci ka̱ ɗa̱ vuza na i kutono, ko a̱ma̱li a na ikaya i ɗa̱ i tonoi a upashi u kuyene ku Yufiretu ko a̱ma̱li aza a Amoriya aza a na yi ida̱shi a iɗika i le. Ama mpa m kpaꞋa kuva̱, ci ta̱ o kutono Vuzavaguɗu.”
006	JOS	024	016	Ɗa uma a̱ ushuki a danai, “Ka̱shile ke jebeshe tsu ka̱sukpa̱ Vuzavaguɗu tsu tono a̱ma̱li.
006	JOS	024	017	Adama a na Vuzavaguɗu Ka̱shile ka̱ tsu ɗa wu utuka̱i ikaya i tsu a iɗika i Masar, a̱ ubuta̱ u tsugbashi, a̱yi ɗa vuza na u yaꞋin ili i mereve i gbagbaꞋin a̱ a̱shi a̱ tsu, ɗa kpamu u tonoi n a̱tsu a uye u na tsu tonoi dem, n iɗika i uma a na de dem tsu walakai.
006	JOS	024	018	Ɗa Vuzavaguɗu u lokoi aza a Amoriya ra̱ka̱ aza a na i punu ida̱shi a iɗika ya. Adama a nannai ci ta̱ o kutono Vuzavaguɗu, adama a na a̱yi ɗa Ka̱shile ka̱ tsu.”
006	JOS	024	019	Ama ɗa Jesuwa u danai uma, “Yi a kufuɗa kutono Vuzavaguɗu ba, adama a na a̱yi wi ta̱ ciɗa. A̱yi Ka̱shile ke cisheꞋe kaꞋa, wi ta na a kucinukpa n ugbamukaci u ɗa̱ koɓolo n unushi u ɗa̱ ba.
006	JOS	024	020	Ɗa baci i ka̱sukpa̱i Vuzavaguɗu i tonoi a̱ma̱li, wi ta̱ a kuvadalakpaka ɗa̱ kucina̱ ka̱ta̱ u takacika ɗa̱ wu una ɗa̱, ko a na wo okpoi u yaꞋanka ɗa̱ ta̱ ɗe kasingai.”
006	JOS	024	021	Ɗa uma a danai Jesuwa, “A̱Ꞌa̱, a̱tsu ci ta̱ o kutono Vuzavaguɗu.”
006	JOS	024	022	Ɗa Jesuwa u danai uma a kpamu, “A̱ɗa̱ ɗa ngan n ka̱ci ka̱ ɗa̱ i zagba ta̱ Vuzavaguɗu adama a na i tono yi.” Ɗa a danai, “E, a̱tsu ɗa ngan n ka̱ci ka̱ tsu.”
006	JOS	024	023	Ɗa Jesuwa u danai, “Gogo na i takpa omoci a̱ma̱li a na i punu wa̱ ɗa̱, i zuwa a̱ɗu a̱ ɗa̱ a̱ ubuta̱ u Vuzavaguɗu Ka̱shile ki Isaraila.”
006	JOS	024	024	Uma ushuki a danai Jesuwa, “Ci ta̱ o kutono Vuzavaguɗu Ka̱shile ka̱ tsu, ci ta̱ ta na o kutono kadanshi ka̱ ni.”
006	JOS	024	025	A kanna ka nanlo ɗa Jesuwa u yaꞋin uzuwakpani n uma a e Shekem, u zuwakai le wila̱ n ili i kutono.
006	JOS	024	026	Ɗa kpamu Jesuwa u ɗanakai le kadanshi ka nampa a katagarda ka̱ wila̱ ka Ka̱shile. Ɗa u ɗikai katali ka gbayin u shikpa̱i kaꞋa a̱ kumiꞋi ku maɗanga ma oku a̱ ubuta̱ u ciɗa u Vuzavaguɗu.
006	JOS	024	027	Ɗa u danai uma ra̱ka̱, “Na ɗa katali ka na ko okpoi magan ma̱ tsu, adama a na u pana ta̱ ili i na Vuzavaguɗu u danai tsu ra̱ka̱. Adama a nannai wo okpo ta̱ magan ma̱ ɗa̱, adama a na ka̱ta̱ i yaꞋanka Ka̱shile ka̱ ɗa̱ aꞋuwa ba.”
006	JOS	024	028	Jesuwa u pecemgbenei n uma, vuza dem u bonoi a̱ ubuta̱ wu uka̱ni u ni.
006	JOS	024	029	Ana ili i nanlo i kotsoi ɗa Jesuwa maku ma Nun, kagbashi ka Vuzavaguɗu, ka̱ kuwa̱i, wi ta̱ n a̱ya̱ amangatawun n kupa.
006	JOS	024	030	Ɗa a̱ ciɗa̱ngi ni a iɗika yi uka̱ni i ni a Timna-sera vu na vi punu e keteshe ka aginda a Ifirayimu, n uɓon u gaɗi u katali ka Gashi.
006	JOS	024	031	Aza a Isaraila a yaꞋankai Vuzavaguɗu a̱ga̱nda̱ a ayin a na Jesuwa u yongoi n wuma ra̱ka̱, n ayin o nkoshi m gba̱ra̱-gba̱ra̱ ra̱ka̱ n na n lyaꞋi kelime n ulinga, aza a na enei ili i mereve i na Vuzavaguɗu u yaꞋin ra̱ka̱ adama aza a Isaraila.
006	JOS	024	032	Etele a Isufu a na aza a Isaraila a̱ uta̱ka̱i a Masar, a̱ ciɗa̱ngi a ɗa e Shekem a kapashi ka iɗika ka Yakubu ka na u tsulai n azurufa amangatawun a̱ ubuta̱ u muku n Hamoru vuza na u matsai Shekem. Ubuta̱ wa wo okpoi ili yi uka̱ni a kumaci ku Isufu.
006	JOS	024	033	Eliyaza maku ma Haruna ma̱ kuwa̱i, a̱ ciɗa̱ngi ni a Gibiya, a̱ likuci i maku ma̱ ni Finihasu, i na e nekei ni punu a aginda a Ifirayimu.
#
# BOOK	007	JDG	Judges	Azafada
007	JDG	001	001	Ana Jesuwa u kuwa̱i, ɗa aza a Isaraila e ecei Vuzavaguɗu, “Kumaci kene ku ɗai a̱ ka̱tsuma̱ ka̱ tsu ka̱ kugita̱ kubana kushilika̱ n aza a KanaꞋana?”
007	JDG	001	002	Ɗa Vuzavaguɗu wu ushuki, “Yahuda ɗa wa kubana, n neke ta̱ iɗika ya ekiye a̱ ni.”
007	JDG	001	003	Ɗa aza a Yahuda a danai aza a Simiyon otoku e le, “Ta̱wa̱i koɓolo n a̱tsu tsu bana a iɗika yi upeci i tsu, adama a na ci shilika̱ n aza a KanaꞋana a nanlo. Ka̱ta̱ a̱tsu feu tsu bana koɓolo n a̱ɗa̱ a iɗika yi upecu i ɗa̱.” Ɗa aza a Simiyon a banai koɓolo n ele.
007	JDG	001	004	Ana aza a Yahuda a̱ gita̱i vishili, ɗa Vuzavaguɗu u nekei aza a KanaꞋana n aza a Periziya ekiye e le. Ɗa a unai uma a̱kpa̱n kupa punu e Bezeki.
007	JDG	001	005	Ɗe e Bezeki va ta ɗe a cinai Adoni-bezeki mogono ɗa a̱ shilika̱i n a̱yi, ɗa a lyaꞋi aza a KanaꞋana n aza a Periziya n kuvon.
007	JDG	001	006	Adoni-bezeki va u sumai ama ɗa aza a Isaraila a guvai ni e remei ɗa a gbatyai ni a̱jivu a gbagbaꞋin ekiye n ene.
007	JDG	001	007	Ɗa Adoni-bezeki u danai, “Ngono amangatatsunkupa aza a na a gbatyai a̱jivu a gbagbaꞋin ekiye n ene a̱ tsu ta̱ɗa̱sa̱ ta̱ ilikulya i na i yikpa̱i a ɗaka vu kirukpa ku va̱. Gogo na Ka̱shile ka yaꞋanka mu ta̱ i na n yaꞋankai le.”A bankai ni a Urushelima ɗa u kuwa̱i ɗe.
007	JDG	001	008	Aza a Yahuda a̱ shilika̱i n aza a Urushelima ɗa a isai vu ɗa, a unai uma ra̱ka̱ n otokobi ɗa a dyaɓai likuci ya akina.
007	JDG	001	009	Ɗa a̱ gida̱la̱i adama a na a̱ shilika̱ n aza a KanaꞋana a na i punu a̱ ida̱shi a iɗika ya nsansa, n uɓon u Negebu n aza a na i a ɗaka vu a̱ra̱Ꞌa̱.
007	JDG	001	010	Ɗa kpamu aza a Yahuda a lazai ɗa a̱ shilika̱i n aza a KanaꞋana a na i punu a ida̱shi a Heburon vu na e ci ɗeke Kiriyatu-araba, ɗa a lyaꞋi kumaci ku Shishayi n ku Ahiman n ku Talimayi.
007	JDG	001	011	Ɗe va ɗa uma a Yahuda a kpamu a banai a̱ shilika̱i n uma a na i punu a̱ ida̱shi a̱ likuci i gbayin i Debiri, i na n cicau e ci ɗeke n kula Kiriyatu-sefa.
007	JDG	001	012	Ɗa Kelepu u danai, “Yaba dem na baci u lyaꞋi Kiriyatu-sefa n kuvon ali ɗa u ka̱na̱i i ɗa, n kuneke yi ta̱ mekere ma̱ va̱ Akasa u zuwa.”
007	JDG	001	013	Ɗa Otiniyelu kolobo ka Kenazu, vangu vu Kelepu, u lyaꞋi likuci ya ɗa Kelepu u nekei ni mekere ma̱ ni Akasa wo okpoi vuka vu ni.
007	JDG	001	014	Ana Akasa u ta̱wa̱i a̱ ubuta̱ u ni, ɗa Otiniyelu u kushai ni we ece esheku a̱ ni e neꞋe yi ka̱pula̱ka̱. A na tana u cipa̱i a majaki ma̱ ni ɗa Kelepu we ecei ni, “Yiɗa̱i vu cigai?”
007	JDG	001	015	Ɗa u danai, “YaꞋan n ciya̱ una̱singai wa̱ nu. Vu neke mu ta̱ ɗe kashina a̱ likuci i Negebu, gogo na n ciga ta̱ vu neke mu nɗolu kpamu.” Ɗa Kelepu u nekei ni nɗolu n na mi gaɗi n nɗaka dem.
007	JDG	001	016	Ana kumaci ka aza e Kenetu akaya a Musa a̱ uta̱i koɓolo n aza a Yahuda a̱ likuci yi nshuwa i na e ci ɗeke Jeriko, ɗa a banai e meremune ma Yahuda ma na mi e Negebu n uɓon u ɗaka u Aradu.
007	JDG	001	017	Ɗa aza a Yahuda a gbaɓai kaci n aza e le aza a Simiyon ɗa a̱ shilika̱i na aza a KanaꞋana a na i punu ida̱shi a Zefata, ɗa a unai likuci i na yi lo ra̱ka̱. Adama a nanlo ɗa e neꞋi likuci ya kula Horuma.
007	JDG	001	018	Ɗa kpamu aza a Yahuda a isai likuci i gbayin i Gaza n Ashikelon koɓolo n Ekoron. N uka̱ra̱Ꞌi wu uteku u likuci i le dem.
007	JDG	001	019	Vuzavaguɗu wi ta̱ koɓolo n aza a Yahuda, ɗa a̱ ka̱na̱i likuci i na yi a uɓon wu nsansa, ama a fuɗa o loko uma a na i punu a̱ ida̱shi e keteshe ba, adama a na ele i ta̱ n ekeke o odoku a iyum.
007	JDG	001	020	Ɗa e nekei Kelepu iɗika i Heburon tsu na Musa u yaꞋin uzuwakpani, ɗa u lokoi kumaci kutatsu ka aza a Anaki aza a na ishi n ida̱shi punu a̱ likuci ya.
007	JDG	001	021	Ama kumaci ka aza a Bayami o loko aza a Jebusiya aza a na i punu a̱ ida̱shi a Urushelima ba. Ali n anana ta na aza a Jebusiya i ta̱ ɗe a ida̱shi a̱ likuci i Urushelima a̱ ka̱tsuma̱ ka uma a Bayami.
007	JDG	001	022	Kumaci ku Isufu ku bana ta̱ adama a na a yaꞋan kuvon n aza e Betelu, ɗa Vuzavaguɗu u yongoi koɓolo n ele.
007	JDG	001	023	Ɗa a̱ suki aza a tsusaki a bana a saka likuci ya aza a Betelu, vu na ishi e ci ɗeke Luzu.
007	JDG	001	024	Ana aza a tsusaki enei vuma a̱ kuta̱ punu a suvu a̱ likuci ya, ɗa ecei ni, “Yotsongu tsu uteku tsu na tsa kuꞋuwa a suvu a̱ likuci i nampa ya, ka̱ta̱ a̱tsu tana ci yaꞋanka wu kasingai.”
007	JDG	001	025	Ɗa u yotsongi le, ɗa a uwai a̱ likuci ya a unai uma a̱ likuci a ra̱ka̱ n kotokobi, ama ɗa a̱ ka̱sukpa̱i vuma va n aza a kpaꞋa a̱ ni dem.
007	JDG	001	026	Ɗa vuza va u lazai a kubana a iɗika ya aza a Hitiya, a̱ ubuta̱ u na u maꞋin likuci i gbayin i na u ɗekei Luzu, ta tana e ci ɗeke likuci ya nannai ali n anana.
007	JDG	001	027	Ama kumaci ka aza a Manasa feu o loko uma a Betu-shen ko aza a Tanaku ko aza a Doru ko aza Ibileyam ko a Magido koɓolo n uka̱ra̱Ꞌi wi iꞋuwa i le ba, adama a na aza a KanaꞋana a ruva ta̱, ciya̱ a̱ da̱sa̱ngu punu a iɗika ya.
007	JDG	001	028	Ana aza a Isaraila a̱ ciya̱i utsura, ɗa a zuwai aza a KanaꞋana ulinga u tsugbashi, ama o loko le a̱ kuta̱ka̱ ra̱ka̱-ra̱ka̱ ba.
007	JDG	001	029	Kumaci ku Ifirayimu feu ku loko aza a KanaꞋana a na i punu a̱ ida̱shi a Geza ba, ama ɗa aza a KanaꞋana a lyaꞋi kelime n ida̱shi punu a̱ ka̱tsuma̱ ke le.
007	JDG	001	030	Kumaci ka aza a Zabalun feu ku loko aza a KanaꞋana a na i punu n ida̱shi a Kitoron n Nahalalu, aza na a buwai a̱ ka̱tsuma̱ ke le ba, ama ɗa a zuwai le ulinga u tsugbashi.
007	JDG	001	031	Kumaci ka aza a Ashera feu ku loko aza a na i punu a̱ ida̱shi a Ako ko Sidon ko Ahalabu n Akizibu n Heliba n Afeku koɓolo n aza Rehobu ba.
007	JDG	001	032	Ta aza a Ashera a̱ da̱sa̱ngi punu a̱ ka̱tsuma̱ ka aza a KanaꞋana nannai adama a na o loko le ba.
007	JDG	001	033	Aza a Nafutali o loko aza a na i punu a̱ ida̱shi a Betu-shemeshi n kumaci ka aza a Betu-anatu ba, adama a nannai ɗa a̱ da̱sa̱ngi a ka̱tsuma̱ ka aza a KanaꞋana a kumaci ki iɗika ka. Dem n nannai kumaci ka aza e Betu-shemeshi n aza a Betu-anatu okpoi agbashi aza a Nafutali.
007	JDG	001	034	Ɗa aza a Amoriya a̱ ka̱na̱i kutakacika aza a Dan, ɗa o lokoi le a kubana a̱ likuci yi nsasan, adama a na a̱ ka̱sukpa̱ le a̱ da̱sa̱ngu a iɗika ya ba.
007	JDG	001	035	Ama ɗa aza a Amoriya a ruvai a̱ da̱sa̱ngu a kusan ku Heresu n Ayijalon n Shalubimu, ama a na aza a̱ Isufu a tsurukpai a laꞋi le utsura, ɗa a zuwai le ulinga u tsugbashi.
007	JDG	001	036	Uteku wi iɗika ya aza a Amoriya yu uta̱ ta̱ ɗe a uɓon wa aza a Akarabim a Sela ɗa u gaɗukpai a kubana kelime.
007	JDG	002	001	Kalingata ka Vuzavaguɗu kuta̱i ɗe a̱ likuci i Giliga ɗa u banai a Bokimo u danai aza a Isaraila, “Mpa mu uta̱ka̱ ɗa̱ a iɗika ya aza a Masar ɗa n tuka̱i ɗa̱ na a iɗika i na n kucinai me kuneke ikaya i ɗa̱. N dana ta̱ mpa n kukoɗo uzuwakpani u na n yaꞋin n a̱ɗa̱ ba,
007	JDG	002	002	ka̱ta̱ a̱ɗa̱ feu i yaꞋan uzuwakpani n uma a iɗika ya ba, an ya kuyaꞋan nannai, kucikpa i bono i la̱nga̱sa̱ katalikalyuka ke le. Ama ɗa i kpa̱ɗa̱i kutono kadanshi ka̱ va̱. Yiɗa̱i i yaꞋin nannai?
007	JDG	002	003	Gogo na mi ta̱ a kudana ɗa̱, mpa n kulokoko ɗa̱ uma a nampa ba. I ta̱ o kokpo ɗa̱ awana, ka̱ta̱ a̱ma̱li e le kpamu okpo ɗa̱ maza.”
007	JDG	002	004	Ana kalingata ka Vuzavaguɗu ko kotsoi kuyaꞋanka aza a Isaraila ra̱ka̱ kadanshi ka nampa, ɗa uma a̱ shika̱i n yoroli wuya-wuya.
007	JDG	002	005	Ɗa e ɗekei ubuta̱ wa n kula Bokimo aza a na i a̱ ma̱shi. Ɗa a yaꞋankai Vuzavaguɗu alyuka.
007	JDG	002	006	Ana Jesuwa u pecemgbenei na aza a Isaraila a, ɗa yaba dem u lazai adama a na u bana u ka̱na̱ iɗika yu uka̱ni i ni.
007	JDG	002	007	Ɗa aza a Isaraila a yaꞋankai Vuzavaguɗu a̱ga̱nda̱ a ayin a na Jesuwa u yongoi n wuma, n ayin ra̱ka̱ a na nkoshi m gba̱ra̱-gba̱ra̱ n na me enei ili i mereve i na Ka̱shile ka yaꞋin adama aza a Isaraila.
007	JDG	002	008	Jesuwa kolobo ka Nun, kagbashi ka Vuzavaguɗu, u kuwa̱ ta̱ a ayin a na wi n a̱ya̱ amangatawun n kupa.
007	JDG	002	009	Ɗa a̱ ciɗa̱ngi ni a iɗika yu uka̱ni i ni, ɗe a̱ likuci i Timinatu-heresu a akamba aza a Ifirayimu a uɓon u gaɗi n kusan ku Gashi.
007	JDG	002	010	Ana aza a na i ushan u Jesuwa ra̱ka̱ a̱ kuwa̱i, ɗa kumaci ku yoku ku na ku yevei Vuzavaguɗu ko ulinga u na u yaꞋankai aza a Isaraila ba ku ɗa̱nga̱i.
007	JDG	002	011	Ɗa aza a Isaraila a yaꞋin kagbanigbani u Vuzavaguɗu ɗa o tonoi ka̱ma̱li ka Balu.
007	JDG	002	012	Ɗa a̱ ka̱sukpa̱i kutono Vuzavaguɗu Ka̱shile ki ikaya i le, ka na kuta̱ka̱i le a iɗika i Masar. Ɗa a̱ ka̱na̱i kutono n a cikpai a̱ma̱li kakau a uma a na i uka̱ra̱Ꞌi n ele. Ɗa a zuwai Vuzavaguɗu wupa.
007	JDG	002	013	A̱ ka̱sukpa̱i kutono Vuzavaguɗu ɗa a̱ ka̱na̱i kutono ka̱ma̱li ka Balu n ka Ashitoretu.
007	JDG	002	014	Ɗa Vuzavaguɗu u yaꞋin wupa ka̱u n aza a Isaraila, ɗa u nekei le ekiye a irala i le, i na i laꞋi le utsura. Uteku tsu na aza a Isaraila i a kufuɗa kisa ka̱ci ke le a̱ ubuta̱ wi irala i le ba.
007	JDG	002	015	Ayin a na baci de dem a̱ uta̱i vishili, ka̱ta̱ Vuzavaguɗu u shamgba tsurala n ele, derere n uteku tsu na u danai le. Adama a nannai ɗa a uwai a̱ ka̱tsuma̱ ka atakaci n a̱bunda̱i.
007	JDG	002	016	Ɗa Vuzavaguɗu u ɗa̱ngusa̱ka̱i le ayaꞋinafada aza a na a ku wawa le ekiye a irala i le, i na yi a ku isa le uciyi.
007	JDG	002	017	Ko n nannai ɗa a iwain kupana kadanshi ka ayaꞋinafada a nanlo, ama ɗa a lyaꞋi kelime n tsugbani o kutono a̱ma̱li o yoku n a cikpai le. Ikaya i le i tono ta̱ wila̱ u Vuzavaguɗu, ama ele a̱ ka̱sukpa̱i uye u na ikaya i le i tonoi.
007	JDG	002	018	A ayin a na baci de dem Vuzavaguɗu u ɗa̱ngusa̱ka̱i le kayaꞋinkafada, Vuzavaguɗu u tsu yongo ta̱ koɓolo n a̱yi, ka̱ta̱ wi isa le ekiye a irala i le, ali ɗa baci de kayaꞋinkafada ka ki n wuma. Adama a na Vuzavaguɗu u tsu pana ta̱ asuvayali e le a ayin a na i e ekiye aza na i a kutakacika le.
007	JDG	002	019	Ama ayin a na baci de dem kayaꞋinkafada ka ka̱ kuwa̱i, ka̱ta̱ uma a o bono a̱ na̱mgba̱ ka̱u ali a laꞋa ishekpu i le, a̱ ka̱na̱ mo tono ma̱ a̱ma̱li o yoku n a̱ kuɗa̱nki le. A̱ ka̱sukpa̱ kawuya ke le n ugbamukaci u le ba.
007	JDG	002	020	Ɗa Vuzavaguɗu u yaꞋan wupa ka̱u n aza a Isaraila ɗa u danai, “An wo okpoi uma a nampa a̱ ɗa̱ngusa̱i uzuwakpani u na n yaꞋin n ikaya i le, ɗa a̱ kpa̱ɗa̱i kutono kadanshi ka̱ va̱,
007	JDG	002	021	mpa m kudoku mo lokoko le ko uduniyan u te a̱ ka̱tsuma̱ ku uduniyan u na Jesuwa u ka̱sukpa̱i a ayin a na u kuwa̱i ba.
007	JDG	002	022	Mpa n kuyaꞋan ta̱ nannai adama a na n kondo aza a Isaraila ciya̱ me ene, ko i ta̱ a kuyaꞋan ma̱riki ka̱ta̱ a wala a uye u va̱ tsu na ikaya i le i yaꞋin, ko a kuyaꞋan ba.”
007	JDG	002	023	Nannai ɗa Vuzavaguɗu u ka̱sukpa̱i kumaci ki iɗika ku uma a nanlo a ku buwa, u loko le makyan me te ba, kpamu u ka̱sukpa̱ feu Jesuwa u lyaꞋa le ba.
007	JDG	003	001	Nava ele ɗa uduniya u na Vuzavaguɗu u ka̱sukpa̱i adama a na u kondo aza a Isaraila a na ka̱ta̱ a saꞋwai kuyeve kuvon ku uma a KanaꞋana ba,
007	JDG	003	002	u yaꞋan ta̱ nannai adama a na u yotsongu kumaci ka aza a Isaraila kuvon, aza a na e yevei uteku tsu na a ci yaꞋan kuvon ba.
007	JDG	003	003	Aza a na a buwai punu a iɗika ya ele ɗa ngono n tawun ma aza a Filisitiya n aza a KanaꞋana dem, n aza a Sidon koɓolo n aza a Hiviya a na i n ida̱shi a nsasan n Lebano, ili i na i gita̱i ɗe a kusan ku Balu-harumon ali a kubana a Hamata.
007	JDG	003	004	A̱ ka̱sukpa̱ le ta̱ adama a na o kondo aza a Isaraila ene ko i ta̱ o kutono wila̱ u Vuzavaguɗu u na u nekei ikaya i le e ekiye a Musa.
007	JDG	003	005	Adama a nannai ɗa aza a Isaraila a̱ da̱sa̱ngi a̱ ka̱tsuma̱ ka aza a KanaꞋana n aza a Hitiya n aza a Amoriya n aza a Periziya n aza a Hiviya n aza a Jebusiya.
007	JDG	003	006	Ɗa e nekpenei yolo. Olobo aza a Isaraila a zuwai nkere n le, ɗa kpamu o tonoi a̱ma̱li ele.
007	JDG	003	007	Aza a Isaraila a yaꞋankai Vuzavaguɗu unushi, a cinukpai n Vuzavaguɗu Ka̱shile ke le ɗa o bonoi o kutono a̱ma̱li a Balu n Ashera.
007	JDG	003	008	Ɗa Vuzavaguɗu u yaꞋin wupa ka̱u n aza a Isaraila, ɗa u nekei le e ekiye Kushan-rishatayimu mogono ma Mesopotamiya, a̱yi na a yaꞋankai tsugbashi a̱ya̱ kunla̱i.
007	JDG	003	009	Ama a na aza a Isaraila a̱ shiꞋika̱i Vuzavaguɗu, ɗa u ɗa̱ngusa̱ka̱i le kishi, Otiniyelu kolobo ka Kenazu vangu vu Kelepu.
007	JDG	003	010	Ɗa ayinviki a Vuzavaguɗu a̱ cipa̱i wa̱ ni ɗa wo okpoi vuza kelime vu na u kutono n aza Isaraila. Ɗa Otiniyelu u banai u yaꞋin kuvon m Kushan-rishatayimu mogono ma Mesopotamiya, ɗa ta na Vuzavaguɗu u nekei Otiniyelu ulyaꞋi a̱ ubuta̱ u mogono.
007	JDG	003	011	Ɗa iɗika i ciya̱i ma̱ta̱na̱ a̱ya̱ amangere. Ali Otiniyelu kolobo ka Kenazu ka̱ kuwa̱i.
007	JDG	003	012	Ɗa kpamu aza a Isaraila o doku a yaꞋankai Vuzavaguɗu unushi ɗa u zuwai Igulonu mogono ma Mowabu ma tsurukpai ciya̱ u yaꞋan tsurala n ele, adama a na a nusaka ta̱ Vuzavaguɗu.
007	JDG	003	013	Ɗa u gbaɓai kaci n aza a Amona n aza a Ameleki ɗa a lyaꞋi aza a Isaraila n kuvon ɗa a̱ ka̱na̱i likuci i Jeriko, likuci yi nshuwa.
007	JDG	003	014	Ɗa aza a Isaraila a yaꞋankai Igulonu mogono ma aza a Mowabu tsugbashi ali a̱ya̱ kupa n kunla̱i.
007	JDG	003	015	Ɗa aza a Isaraila a bankai m ma̱shi me le u Vuzavaguɗu ɗa u ɗa̱ngusa̱ka̱i le kishi, Ehudu kolobo ka Gera a kumaci ka aza a Bayami ka̱gula̱. Ɗa aza a Isaraila a̱ suki ni n kuneꞋe u banka Igulonu mogono ma Mowabu.
007	JDG	003	016	Ɗa Ehudu u yumukai ka̱ci ka̱ ni mawun mu una̱ u re ma na ugaɗi u ni u yawai udashi u te n kagimi, ɗa u shiyai maꞋa a̱ ma̱kuta̱ me kune mu usingai punu asuvu o motogu mu ugaɗi ma̱ ni.
007	JDG	003	017	Ɗa u ɗikai kuneꞋe ka u bankai Igulonu mogono ma Mowabu ma. Igulonu ta na vuza vu ikyamba ɗa ka̱u.
007	JDG	003	018	Ana Ehudu u nekei kuneꞋe ka, ɗa u pecemgbenei n uma a na a ɗikakai ni akaka a.
007	JDG	003	019	Ama ɗa a̱yi Ehudu va u kpatalai u bonoi a̱ ubuta̱ wa atali a na e sheꞋwei ɗevu n Giliga, ɗa u danai Igulonu mogono, vuzagbayin, “Mi ta̱ n akaka a na ma kudana wu usokongi.” Ɗa mogono ma danai ni, “Paɗa bini.” Ɗa anan taji a̱ ni ra̱ka̱ uta̱i pulai.
007	JDG	003	020	Ɗa Ehudu u yawai ɗevu n ubuta̱ u na wi ida̱shi endeꞋen ni o mololo ma̱ yuwu. Ɗa u danai, “Mi ta̱ n akaka a̱ Ka̱shile a̱ kuta̱wa̱ wa̱ nu.” Ɗa mogono ma̱ ɗa̱nga̱i a kakuba ko tsugono ka̱ ni.
007	JDG	003	021	Ɗa Ehudu u talai kotokobi n kukiye ku ugula̱ ku ni, ka na ki ushiyi a̱ ma̱kuta̱ ma̱ usingai ma̱ ni ma, ɗa u sovoi ni a̱ ka̱tsuma̱.
007	JDG	003	022	Ɗa kotokobi ka ka liɓai asuvu a̱ ka̱tsuma̱ ko mogono ka ali n ukutsu u ni dem. Ɗa Ehudu u iwain ku uta̱ka̱ kotokobi ka, ɗa ushuma u ka̱tsuma̱ ko mogono wa wu uta̱i pulai.
007	JDG	003	023	Ɗa Ehudu wu uta̱i pulai ɗa u gbagurai utsutsu u mololo wa dem ɗa u lazai.
007	JDG	003	024	Ana Ehudu u lazai, ɗa anan taji a yawai ɗa a cinai utsutsu u kunu wa ugbaguri. Ɗa a danai, “Yoku wi ta̱ biꞋi o kukofongu o mololo ma asuvu ma̱ yuwu ma̱ ni punu asuvu a kpaꞋa.”
007	JDG	003	025	Ɗa a̱ ka̱na̱i kuvana ali oꞋoi. Ana e enei de u ɓa̱yuwa̱ utsutsu ba, ɗa a̱ la̱nsa̱i ka̱ɓa̱yuwa̱tsu ɗa a̱ ɓa̱yuwa̱i ɗa a cinai vuzagbayin vi le a iɗika ukpa̱.
007	JDG	003	026	A ayin a na anan taji o mogono i a kuvana, a̱yi Ehudu u suma ɗe, u tonoi n ubuta̱ wa atali a na e sheꞋwei a kubana Siyaru.
007	JDG	003	027	Ana u yawai ɗe ɗa u lika̱i kavana a iɗika yi nsansa ma aza a Ifirayimu, ɗa aza a Isaraila a̱ gida̱la̱i koɓolo n a̱yi a iɗika yi nsansa ma. A̱yi ɗa wi kelime ke le.
007	JDG	003	028	Ɗa u danai le, “Tonoi mu, adama na Vuzavaguɗu u neke ta̱ vurala vu ɗa̱ vuza va aza a Mowabu ekiye a̱ ɗa̱.” Ɗa aza a Isaraila o tonoi ni ɗa a banai isai kapasa ka aza a Mowabu e Kuyene ku Urdu, ɗa a̱ sa̱nka̱i uma ra̱ka̱ kupasa.
007	JDG	003	029	A ayin a nanlo a ɗa a unai aza a Mowabu ali uma a̱kpa̱n kupa. Dem vu le, ali a utsura a ɗa, babu vuza na u laꞋakai.
007	JDG	003	030	A kanna ka nanlo ka ɗa aza a Isaraila a lyaꞋi aza a Mowabu n kuvon. Ɗa iɗika ya i ciya̱i ma̱ta̱na̱ ali a̱ya̱ amanga̱na̱shi.
007	JDG	003	031	Vuza na u tonoi Ehudu kpamu a̱yi ɗa Shamagaru kolobo ka Anatu, vuza na wu unai aza a Filisitiya uma amangatawa̱nta̱li m mashashawun mo kulokoko anaka a vicimba, ɗa kpamu wi isai aza a Isaraila.
007	JDG	004	001	Ana Ehudu u kuwa̱i ɗa kpamu aza a Isaraila o doku a yaꞋankai Vuzavaguɗu unushi.
007	JDG	004	002	Ɗa Vuzavaguɗu ta na u nekei le e ekiye a Jabinu mogono ma aza a KanaꞋana, vuza na u lyaꞋi tsugono a̱ likuci Hazoru. Vuzagbayin vo osoji a̱ ni a̱yi ɗa Sisera vuza na wi ida̱shi a̱ likuci i Haroshetu-hagoyim.
007	JDG	004	003	Ɗa aza a Isaraila a̱ shiꞋika̱i Vuzavaguɗu adama na u ɓa̱nka̱ le, adama a na a̱yi Jabinu wi ta̱ n ekeke odoku a iyim amangatawunkuci, ɗa u takacikai aza a Isaraila ali a̱ya̱ kamanga.
007	JDG	004	004	Gogo na Debora vuka vu Lapidotu keneki kaꞋa, a ayin a nanlo a a̱yi ɗa kayaꞋinkafada ka aza a Isaraila.
007	JDG	004	005	U tsu da̱sa̱ngu ta̱ a̱ kulu ku mashuwa ma na e ci ɗeke mashuwa ma Debora ma na mi e mere ma Rama m Betelu a nsansa ma aza a Ifirayimu. Ka̱ta̱ aza a Isaraila a̱ ka̱na̱ kuta̱wa̱sa̱ wa̱ ni adama afada.
007	JDG	004	006	Kanna kete ɗa u suki e ɗekeke yi Baraku Kolobo ka Abinowam a̱ likuci i Kedeshi ɗe a iɗika i Nafutali. Ɗa u danai ni, “Vuzavaguɗu Ka̱shile ki Isaraila ke neke wu ta̱ kadanshi ka nampa, u danai ‘Bana vu ɓolongu uma a̱ nu a kusan ku Taboru, ka̱ta̱ kpamu vu ɗika aza a Nafutali koɓolo n aza a Zabalun uma a̱kpa̱n kupa.
007	JDG	004	007	Mpa ta na mi ta̱ a kuzuwa Sisera vuzagbayin vo osoji a iɗika i Jabinu wu uta̱ n ekeke odoku a̱ ni koɓolo n ka̱kuma̱ ko osoji ka̱ ni, ka̱ta̱ u cina wu o kuyene ku Kishon. Ta ɗe mpa n kuneke yi ekiye a̱ nu.’”
007	JDG	004	008	Ɗa Baraku u danai Debora, “Vi baci a kubana koɓolo nu mpa, mi ta̱ a kubana, ama vi baci ta na a kubana ba, mpa feu n kubana ba.”
007	JDG	004	009	Ɗa u danai, “Mpa n kubana ta̱ koɓolo n avu. Ama ugaꞋin wu nwalu u nampa u kokpo u nu kpamu ba, adama a na Vuzavaguɗu wi ta̱ e kuneke Sisera e kukiye ku vuka.” Ɗa Debora u ɗa̱nga̱i ɗa u ka̱na̱i uye koɓolo m Baraku a kubana e Kedeshi.
007	JDG	004	010	Ɗa Baraku u ɗekei aza a Zabalun n aza a Nafutali a bana e Kedeshi. Ɗa uma a̱kpa̱n kupa a banai koɓolo n a̱yi, ɗa Debora feu u banai koɓolo n a̱yi.
007	JDG	004	011	A ayin nanlo Heberu vuza va aza e Kenetu u pece ɗe ka̱ci ka̱ ni n aza e Kenatu a, kumaci ka aza a Hobabu, akaya a Musa. U zuwai ka̱va̱li ka̱ ni ɗe daꞋangi m maɗanga mo Oku a Zananimu vu na vi ɗevu n Kedeshi.
007	JDG	004	012	Ana a danai Sisera, Baraku kolobo ka Abinowam ka bana ta̱ a kusan ku Taboru,
007	JDG	004	013	ɗa Sisera u ɓolongi ekeke o odoku a iyum amangatawunkuci koɓolo n aza na i koɓolo n a̱yi, a Haroshetu-hagoyimu a kubana e kuyene ku Kishon.
007	JDG	004	014	Ɗa Debora u danai Baraku, “Ɗenga̱, adama a na anana ɗa kanna ka na Vuzavaguɗu u nekei Sisera ekiye a̱ nu, adama a na Vuzavaguɗu wi ta̱ koɓolo n avu.” Ɗa Baraku u gida̱la̱i u cipa̱i a iɗika i kusan ku Taboru koɓolo n uma a̱kpa̱n kupa o kutono yi.
007	JDG	004	015	Ana Baraku u gita̱ngi kuvon, ɗa Vuzavaguɗu u zuwai Sisera n ekeke o odoku n osoji a̱ ni ra̱ka̱ wovon u kotokobi ka Baraku. Ɗa Sisera u cipa̱i e keke vu kodoku vu ni ɗa u fabai ilaɗi n ene.
007	JDG	004	016	Ɗa Baraku u saɓai ekeke odoku o kuvon a koɓolo n osoji ali a kubana Haroshetu-hagoyimu va aza a̱ ka̱yimbi, Ɗa a unai osoji a Sisera n otokobi ra̱ka̱ babu vuza na u buwai.
007	JDG	004	017	Ama ɗa Sisera tamkpamu u sumai n ene a kubana a̱ ka̱va̱li ka Jali vuka vu Heberu vuza aza e Kenetu, adama a na Jabinu mogono ma Hazoru ita̱ a̱ ida̱shi i ma̱ta̱na̱ m kpaꞋa ku Heberu vuza va aza a Kenetu.
007	JDG	004	018	Ɗa Jali wu uta̱i u gasai n Sisera ɗa u danai ni, “Uwa asuvu, vuzagbayin va̱. Ka̱ta̱ vu pana wovon ba.” Ɗa u uwai punu asuvu a̱ ka̱va̱li ka̱ ni, ɗa u palai ni n kuminya.
007	JDG	004	019	Ɗa Sisera u danai, “Adama a̱ Ka̱shile neꞋe mu mini mo kusoꞋo mi ta̱ a kupana kakuli.” Ɗa u kuyuwa̱i kedele ka mani ɗa u nekei ni u soꞋi ɗa u kuya̱ngi, ɗa u doku u palai ni n kuminya kpamu.
007	JDG	004	020	Ɗa Sisera u danai Jali, “Shamgba a̱ utsutsu u ka̱va̱li ka, ɗa baci vuza we ecei nu, ‘Ko vuza wi ta̱ punu na?’ Ka̱ta̱ vu dana yi ‘A̱Ꞌa̱.’”
007	JDG	004	021	Ama ɗa alavu a̱ pura̱i Sisera ɗa u latai, ɗa Jali vuka vu Heberu tamkpamu u ɗikai kaguta ka̱ ka̱pa̱m m matalaka ɗa u banai wa̱ ni sawu, ɗa u kutangi kaꞋa a̱ vilingi vu kutsuvu ku ni ali ku uta̱i n tsu nan ɗe, ɗa u kuwa̱i.
007	JDG	004	022	Ana Baraku wi o kutono ene a Sisera, ɗa Jali wu uta̱i u gasai n a̱yi ɗa u danai ni, “Ta̱wa̱ n yotsongu wu vuma na vi a̱ kula̱nsa̱ va.” Ɗa u tonoi ni a kubana a̱ ka̱va̱li ɗa u cinai ɗe Sisera ivaꞋin ukpa̱, n kaguta ka̱ ka̱pa̱m a kaci ka̱ ni.
007	JDG	004	023	A kanna ka nanlo ka ɗa Vuzavaguɗu u nekei aza a Isaraila ulyaꞋi a̱ ubuta̱ u Jabinu mogono ma aza a KanaꞋana.
007	JDG	004	024	Ɗa aza a Isaraila a dakakai kuciya̱ utsura ɗa a̱ ka̱na̱i kutakacika Jabinu mogono ma aza a KanaꞋana ali ubuta̱ u na a unai ni.
007	JDG	005	001	A kanna ka nanlo ka, ɗa Debora koɓolo m Baraku kolobo ka Abinowam a yaꞋin vishipa vu nampa va.
007	JDG	005	002	“Ucikpi u mayun, u Vuzavaguɗu. Ana aza e kelime a Isaraila a̱ ushuki isa tsugbayin ci le a̱ ka̱tsuma̱ ki Isaraila, ɗa kpamu uma e nekei ka̱ci ke le n ucigi wa̱ a̱ɗu e le.
007	JDG	005	003	“Zuwai atsuvu mayin a̱ɗa̱ ngono, panai a̱ɗa̱ aza e kelime. Vuzavaguɗu ɗa n kuyaꞋanka vishipa, Vuzavaguɗu Ka̱shile ki Isaraila kaꞋa n kuyaꞋanka tsuwaꞋi.
007	JDG	005	004	“Vuzavaguɗu, a ayin a na vu ka̱sukpa̱i uɓon wu nsansa n Siyaru, ana vu uta̱i ɗe a iɗika i Edom, iɗika i gba̱ɗa̱ ta̱, ɗa o yoꞋi mini, mayun, eleshu o yoꞋo ta̱ mini.
007	JDG	005	005	Nsansa m gba̱ɗa̱i a̱ a̱shi a Vuzavaguɗu, ali n kusan ku Sinai e kelime ka Vuzavaguɗu Ka̱shile ki Isaraila.
007	JDG	005	006	“A ayin o tsugono tsu Shamagaru kolobo ka Anatu, a tsumani tsu Jali, uma a̱ ka̱sukpa̱ ta̱ kutono uye u gbayin, aza a nwalu o bono ta̱ o kutono uye wa akamba.
007	JDG	005	007	Likuci ya aza a Isaraila yo okpoi agali, uma a buwa punu ba, ali sai a na mpa Debora mo okpoi vuza kelime vi le. Ɗa mo okpoi an tsu a̱na̱ku a uma a Isaraila.
007	JDG	005	008	Ana aza a Isaraila a ka̱sukpa̱i Vuzavaguɗu ɗa o tonoi a̱ma̱li o yoku, ɗa kuvon ku ɗa̱nga̱i a̱ utsutsu u likuci. Babu vuza na a cinai m ma̱ra̱ga̱ ko masara a̱ ka̱tsuma̱ ka uma a̱kpa̱n amangere wa aza a Isaraila a.
007	JDG	005	009	Ka̱ɗu ka̱ va̱ ki ta̱ a̱ ubuta̱ wa aza e kelime o kuvon a Isaraila, n aza a na e nekei ka̱ci ke le n ka̱ɗu ke te. Ci cikpai Vuzavaguɗu.
007	JDG	005	010	“A̱ɗa̱ ra̱ka̱ i neke arabali, a̱ɗa̱ vu na i tsu kumba njaki ma̱ri a̱ɗa̱ na yi ida̱shi ajiba a ikebe, n a̱ɗa̱ na ko i iwan i ciga i wala e ene.
007	JDG	005	011	Zuwai atsuvu, panai a̱la̱ka̱tsu aza a ishipa a̱ una̱ wa ayinva a̱ mini, a kadanshi uteku tsu na Vuzavaguɗu u ciya̱i ulyaꞋi, n ulyaꞋi wa aza a Isaraila. Ɗa uma a̱ Ka̱shile a̱ gida̱la̱i, a kubana a̱ utsutsu u likuci i le, ɗa a danai,
007	JDG	005	012	‘Ɗa̱nga̱, ɗa̱nga̱, Debora. Ɗa̱nga̱, vu yaꞋan vishipa. Ɗa̱nga̱ avu Baraku vu reme irala i tsu, avu kolobo ka Abinowam.’
007	JDG	005	013	Yeve ɗa uma a usuɓi a na a buwai, a̱ gida̱la̱i ɗa a̱ cipa̱i a̱ ubuta̱ wa aza a̱ gba̱ra̱-gba̱ra̱, uma a Vuzavaguɗu, a̱ ta̱wa̱i adama a na a̱ shilika̱ n irala i le.
007	JDG	005	014	Aza o yoku uta̱i a kumaci ka aza a Ifirayimu ele na uta̱i e kefeku ka Ameleki, koɓolo n kumaci ku Bayami n uma a̱ ni. A̱ likuci i Makiri kpamu ɗa aza e kelime o osoji a̱ uta̱i ɗa a̱ ta̱wa̱i, ɗa kpamu ovonshi a gbagbaꞋin a̱ uta̱i a Zabalun,
007	JDG	005	015	kolobo ka Isaka mogono u ta̱wa̱i koɓolo n Debora, mayun ɗa, Isaka wi ta̱ koɓolo m Baraku, o tonoi ni kucina̱ a kubana a̱ ka̱ra̱. Ama kumaci ku Ruben ku pece ta̱, a buwa ta̱ biꞋi e kusheshe punu a̱ a̱ɗu e le.
007	JDG	005	016	Yiɗa̱i i zuwai ɗa i shamgbai a̱ ka̱ca̱pa̱ ka ushiga wu nlala n ɗa̱, adama a na i pana yula̱ yu nguɓi e kuɗeke nlala n le m bono ushiga? Ama kumaci ku Ruben ku pece ta̱, a buwa ta̱ biꞋi a̱ kusheshe punu a̱ a̱ɗu e le.
007	JDG	005	017	Kumaci ku Giliyadu ku shamgbai kasana n Urudu, ama kumaci ku Dan tamkpamu, yiɗa̱i i zuwai ɗa ku shamgbai n antsu a̱ mini? Kumaci ku Ashera kpamu ku shamgbai bini a̱ ka̱kina̱ ka malaꞋa, ubuta̱ u na antsu a tsu shamgba.
007	JDG	005	018	Ama kumaci ku Zabalun ku neke ta̱ wuma u le, aza a Nafutali feu o foɓuso ta̱ adama a na a yaꞋan nannai.
007	JDG	005	019	“A Tanaku a̱ ka̱kina̱ ka̱ kuyene ku Magido, ngono n ta̱wa̱i ɗa a yaꞋin kuvon, ngono ma aza a KanaꞋana n yaꞋin kuvon, ama a̱ pura̱ ucanuku u gbani ko azurufa ba.
007	JDG	005	020	Ɗe gaɗi azangata a yaꞋin kuvon, a̱ ka̱tsuma̱ ku uye u le ɗe gaɗi, a yaꞋan ta̱ a̱ kuvon n aza a Sisera.
007	JDG	005	021	Kuyene ku Kishon ku lyaꞋa le ta̱, kuyene ku mani-mani, kuyene ku Kishon. LyaꞋa kelime, ka̱ɗu ka̱ va̱ gbama asuvu.
007	JDG	005	022	“Ɗa odoku a Sisera a sumai, uma a̱ ka̱na̱i kupana izumgbi ya adasukpatsu yo okotsu e le a iɗika.
007	JDG	005	023	“Kalingata ka Vuzavaguɗu ka danai, YaꞋanka aza a Meroza una̱, yaꞋanka uma a̱ likuci a una̱ u wuya, adama a na a̱ ta̱wa̱ a̱ ɓa̱nka̱ Vuzavaguɗu ba, a̱ ta̱wa̱ a̱ ɓa̱nka̱ Vuzavaguɗu kuvon n irala ni ba.
007	JDG	005	024	“Vuza vu una̱singai ɗa a̱ ka̱tsuma̱ ka̱ a̱ma̱ci avu Jali, vuka vu Heberu vuza va aza e Kenetu, vuza na u laꞋi vuka dem una̱singai a̱ ka̱tsuma̱ ka̱ a̱ma̱ci a na i ida̱shi a̱pa̱m.
007	JDG	005	025	Sisera u folonoi mini, ɗa u nekei ni mani o mokoꞋo ma singai ma tsugbayin, u tuka̱i ni n ukuja u mani.
007	JDG	005	026	Ɗa u ɗa̱ngusa̱i kukiye ku ni ɗa u ɗikai katusatsu, n kukiye ku usingai ku ni ɗa u ɗikai matalaka. Ɗa u lapai Sisera, u ɓosoi kaci ka̱ ni, u ta̱sa̱i kaꞋa ɗa u ɓatsai moko ma kaci ma̱ ni.
007	JDG	005	027	E ene a̱ ni a ɗa u lima̱i, u yikpa̱i ɗe u vaki a iɗika. E ene a̱ ni a ɗa u lima̱i, ɗa u yikpa̱i u kuwa̱i.
007	JDG	005	028	“N katusu kaꞋa a̱na̱ku a Sisera indanai, n katusu ka ta ɗe u shika̱i, u danai, ‘Yiɗa̱i i sa̱nka̱i ekeke odoku a̱ ni kubono gogoꞋo? Yiɗa̱i i sa̱nka̱i odoku a̱ ni kubono gogoꞋo?’
007	JDG	005	029	Ɗa nkere mu ugboji n ni mu ushuki ni, a danai mayun ɗa ta nannai, ɗa u lyaꞋi kelime n kadanshi,
007	JDG	005	030	‘I a̱ kula̱nsa̱ ucanuku u na e kupece, ucanuku u na a̱ pura̱i a̱ ubuta̱ u kuvon, mekere ko nkere n re adama o kosoji ke te, aminya a̱ urumbuki o tsuzogu adama a Sisera, aminya a kuꞋuka a singai o tsuzogu, aminya o tsuzogu adama a Egbere.’
007	JDG	005	031	“YaꞋan irala i nu ra̱ka̱ i kuwa̱, avu Vuzavaguɗu. Ama yaꞋan aza a na a cigai nu okpo uteku tsu kanna a ayin a na kuta̱i n utsura u ni.” Ɗa iɗika ya i da̱sa̱ngi m ma̱ta̱na̱ ali a̱ya̱ amangere.
007	JDG	006	001	Aza a Isaraila o doku a yaꞋin ka gbani-gbani u Vuzavaguɗu, ɗa Vuzavaguɗu u nekei le ekiye aza a Midiya ali a̱ya̱ e cindere.
007	JDG	006	002	Adama a na aza a Midiya a laꞋa ta̱ ɗa aza a Isaraila utsura, ɗa aza a Isaraila a̱ ka̱na̱i kukpaꞋwan aɓatsu n ubuta̱ u kukpaꞋwan a nsansa.
007	JDG	006	003	Adama a na ayin na baci de dem aza a Isaraila a yaꞋin vica̱Ꞌa̱ vi icuꞋu i le, ka̱ta̱ aza a Midiya n aza a Ameleki koɓolo n aza a kasana a̱ ta̱wa̱ a kanza likuci ya n kuvon.
007	JDG	006	004	Ka̱ta̱ a̱ ta̱wa̱ a̱ shikpa̱ a̱pa̱m o kuvon e le a̱ la̱nga̱sa̱ ica̱Ꞌa̱shi ya ashina ali a kubana Gaza, ko ili ite i a̱ kuka̱sukpa̱ adama a aza a Isaraila ba, nkyon ko kanaka ba, ko tana feu majaki ba.
007	JDG	006	005	Adama a na a̱ tsu ta̱wa̱ ta̱ n ushiga wi ilikuzuwa n a̱pa̱m e le n a̱bunda̱i tsu ka̱kuma̱ ka akyun. A̱ tsu ta̱wa̱ ta̱ kpamu n arakuma e le n a̱bunda̱i tsu na a kufuɗa ku kece ba, ka̱ta̱ a̱ la̱nga̱sa̱ iɗika ya.
007	JDG	006	006	Ɗa aza a Midiya a lukanasai le. Ɗa aza a Isaraila a̱ shiꞋika̱i Vuzavaguɗu u ɓa̱nka̱ le.
007	JDG	006	007	Ana aza a Isaraila a̱ shiꞋika̱i Vuzavaguɗu adama a i na aza a Midiya i a kuyaꞋan ka le,
007	JDG	006	008	ɗa Vuzavaguɗu u suꞋuki aza a Isaraila n keneki. Ɗa ka danai le, “Vuzavaguɗu, Ka̱shile ka aza a Isaraila ka dana ta̱. Mpa ɗa mu uta̱ka̱i ɗa̱ a iɗika i Masar, a kpaꞋa ku ugbashi.
007	JDG	006	009	Ɗa mi isai ɗa̱ ekiye aza a Masar n ekiye aza na dem i a kutakacika ɗa̱. Ɗa n lokoi le ɗa n nekei ɗa̱ iɗika i le.
007	JDG	006	010	Ɗa n danai ɗa̱, ‘Mpa ɗa Vuzavaguɗu Ka̱shile ka̱ ɗa̱, ka̱ta̱ i tono a̱ma̱li aza a Amoriya ele na yi ida̱shi a iɗika i le ba.’ Ama ɗa i kpa̱ɗa̱i kutono kadanshi ka̱va̱.”
007	JDG	006	011	Ɗa kalingata ka Vuzavaguɗu kuta̱i ɗa ka̱ da̱sa̱ngi a̱ kulu ku maɗanga mo Oku ma Jowashi vuza aza a Abiyezeru a Ofara, a̱yi tamkpamu Gidiyon kolobo ka̱ ni a kulapa alkama u sokongi a̱ ubuta̱ u kupisha ma̱kya̱n ta lo aza a Midiya e kene yi.
007	JDG	006	012	Ɗa kalingata ka Vuzavaguɗu kuta̱i ɗa ka danai, “Avu vuzagbayin vo ovonshi vu utsura, Vuzavaguɗu wi ta̱ koɓolo n avu.”
007	JDG	006	013	Ɗa Gidiyon u danai, “Vuzagbayin, Vuzavaguɗu wi baci koɓolo n a̱tsu, yiɗa̱i i zuwai ɗa u ka̱sukpa̱i ili i nampa ra̱ka̱ i ciya̱i tsu? Te ɗa̱i tamkpamu ili i mereve i ni i na ikaya i tsu i tsu ka̱na̱ kadanshi a kudana, ‘Vuzavaguɗu ɗa wu utuka̱i tsu a iɗika i Masar ba?’ Ama gogo na Vuzavaguɗu u ka̱sukpa̱ tsu ta̱, ɗa u nekei tsu ekiye aza a Midiya.”
007	JDG	006	014	Ɗa Vuzavaguɗu u kpatalai wa̱ ni ɗa u danai, “Ɗa̱nga̱ n katsura ka̱ nu ka nampa vu isa aza a Isaraila ekiye aza a Midiya. Mpa n ka̱ci ka̱ va̱ n suku ta̱.”
007	JDG	006	015	Ɗa Gidiyon u danai, “Vuzavaguɗu, nini ɗa̱i ma kisa aza a Isaraila? La̱na̱, aza a̱ va̱ kagimi ka kumaci ku Manasa ele ɗa a laꞋi n kenu, kpamu mpa ɗa vuza kenu a kpaꞋa ku tsu.”
007	JDG	006	016	Ɗa Vuzavaguɗu u danai, “Mpa n kuyongo ta̱ koɓolo n avu, vi ta̱ a kulapa aza a Midiya a iɗika an vuma te.”
007	JDG	006	017	Ɗa Gidiyon wu ushuki u danai, “Ali mayun ɗa baci n ciya̱i mapasa ma singai wa̱ nu, neke mu urotu u na u kuyotsongu a na avu ɗa vi a kadanshi nu mpa.
007	JDG	006	018	Adama a̱ Ka̱shile ka̱ta̱ vu laza ba, sai ayin a na n tuka̱i n kuneꞋe ku va̱ ɗa n zuwai e kelime ka̱ nu.” Ɗa u danai, “Mpa n kushamgba ta̱ sai ayin a na vu bonoi.”
007	JDG	006	019	Ɗa Gidiyon u uwai a kpaꞋa ɗa u kiɗai maku ma maraɗika, ɗa u yaꞋin ilikulyaꞋa n kiya ku babu yisiti ku na ku yawai kagisamkpatsu kupa. Ɗa u zuwai inyama ya a mabana, kpayan tamkpamu ɗa u tsungi ku ɗa o mogbodo, ɗa u bankai ni a̱ kulu ku maɗanga mo oku ma, ɗa u nekei ni.
007	JDG	006	020	Ɗa kalingata ka Vuzavaguɗu ka, ka danai, “Ɗika inyama ya koɓolo n ilikulyaꞋa i babu yisiti ya vu zuwa gaɗi vu katali ka nampa, ka̱ta̱ vu tsungu kpayan ka gaɗi vu le.” Ɗa Gidiyon u yaꞋin nannai.
007	JDG	006	021	Ɗa kalingata ka Vuzavaguɗu ka ka̱ ɗa̱ngusa̱i kalangu ka na ki e kukiye ku ni ɗa u saꞋwai inyama ya n boroji vu babu yisiti va. Ɗa akina uta̱i a katali ka ɗa e leɓecei inyama ya koɓolo n ilikulya i babu yisiti ya. Ɗa kalingata ka Vuzavaguɗu ka ka̱ puwa̱nka̱i.
007	JDG	006	022	Ana Gidiyon u yevei an kalingata ka Vuzavaguɗu kaꞋa, ɗa u danai, “Mpa na, n kuwa̱ ta̱, Vuzavaguɗu MalaꞋimili. Anana me ene ta̱ kalingata ka Vuzavaguɗu a̱shi n a̱shi.”
007	JDG	006	023	Ama ɗa Vuzavaguɗu u danai ni, “Yongo m ma̱ta̱na̱. Ka̱ta̱ vu pana wovon ba, vi a̱ kukuwa̱ ba.”
007	JDG	006	024	Ɗa Gidiyon u maꞋakai Vuzavaguɗu katalikalyuka ɗe, ɗa u ɗekei kaꞋa “Vuzavaguɗu ma̱ta̱na̱ maꞋa.” Ali n anana katalikalyuka ka ki ta̱ ɗe a Ofara va aza a Abiyezeru.
007	JDG	006	025	N kayin ka nanlo ɗa Vuzavaguɗu u danai ni, “Ɗika kobomburon ka esheku a̱ nu ke ire ka̱ a̱ya̱ e cindere. Ka̱ta̱ vu ɓoso katalikalyuka ka Balu ka na esheku a̱ nu i n kaꞋa, ka̱ta̱ kpamu vu kapa kashamkpatsu ka̱ ka̱ma̱li ka Ashera ka na ki a kakambu ka̱ ni
007	JDG	006	026	ka̱ta̱ vu maꞋaka Vuzavaguɗu Ka̱shile ka̱ nu katalikalyuka ka na ko yotsoi gaɗi vu ubuta̱ wu ukanji u nampa n atali o motonosonoi. Yeve ka̱ta̱ vu ɗika kobomburon ke ire, vu neke kaꞋa tsu kuneꞋe ku kusongu n ashamkpatsu n ka̱ma̱li ka Ashera ka na vu kapai va.”
007	JDG	006	027	Ɗa Gidiyon u ɗikai agbashi a̱ ni kupa, ɗa u yaꞋin tsu na Vuzavaguɗu u tonukoi ni. Ama adama o wovon wa aza a kpaꞋa ni n uma a̱ likuci a, ɗa u yaꞋin kaꞋa n kayin.
007	JDG	006	028	N usana ana uma a̱ likuci a a jimgbai, ɗa a cinai katalikalyuka ka Balu ufa̱di n kashamkpatsu ka̱ ka̱ma̱li ka Ashera feu ka na ki a kakambu ka̱ ni ukapi, ɗa kpamu a cinai e nekei kobomburon ke ire kuneꞋe a katalikalyuka ka na u maꞋi va.
007	JDG	006	029	Ɗa a̱ ka̱na̱i mecenshenei, “Yayi u yaꞋin ili i nampa?” Ana o goɗumoi kaꞋa mayin ɗa e yevei, “Gidiyon kolobo ka Jowashi ɗa u yaꞋin kaꞋa.”
007	JDG	006	030	Ɗa aza a̱ likuci a danai Jowashi, “Uta̱ka̱ n kolobo ka̱ nu, adama a na tsu una yi, adama a na u fa̱da̱ ta̱ katalikalyuka ka Balu ɗa kpamu u kapai kashamkpatsu ka̱ ka̱ma̱li ka Ashera ka na ki a kakambu ka̱ ni.”
007	JDG	006	031	Ɗa Jowashi u danai uma ra̱ka̱ a na uta̱i vishili n a̱yi, “A̱ɗa̱ yi ta̱ a̱ vishili adama a ili i na i ciya̱i Balu? Ko yi ta̱ a kisa yi? Vuza na baci de dem u shilika̱i adama a̱ ni i ta̱ a kuna yi kafu kayin washi. A̱yi Ka̱shile ka baci wi, ka̱sukpa̱ u yaꞋanka ka̱ci ka̱ ni vishili adama a na a̱ fa̱da̱ ta̱ katalikalyuka ka̱ ni.”
007	JDG	006	032	A kanna ka nanlo ka ɗa e neꞋi Gidiyon kula Jerubalu, ɗaɗa ki a kadanshi, “Ka̱sukpa̱ Balu u shilika̱ n ka̱ci ka̱ ni,” adama na a̱ fa̱da̱ ta̱ Katalikalyuka ka̱ ni.
007	JDG	006	033	Ɗa aza a Midiya n aza a Ameleki koɓolo n aza a kasana o ɓolongi ɗa a pasai Kuyene ku Urudu, ɗa a vaki a̱ ka̱ra̱Ꞌa̱ ka Jezirelu.
007	JDG	006	034	Ama ɗa Ayinviki a Vuzavaguɗu a̱ cipa̱i u Gidiyon, ɗa u lika̱i kavana ɗa aza a Abiyezeru a̱ ta̱wa̱i o tonoi ni.
007	JDG	006	035	Ɗa u suki alingata a a kubana wa aza a Manasa ra̱ka̱, ɗa ele feu o foɓusoi ɗa uta̱i o tonoi ni. Ɗa kpamu u suki akaka a kubana wa aza a Ashera n aza a Zabalun n aza a Nafutali, ɗa a banai o ɓolongi ekiye n a̱yi.
007	JDG	006	036	Ɗa Gidiyon u danai Ka̱shile, “Mayun ɗa baci vi a kuyaꞋan ulinga nu mpa vi isa aza a Isaraila, uteku tsu na vu dansai,
007	JDG	006	037	la̱na̱, mi ta̱ o kupolo ukpan u cileme a ulanga u kulapu. Ɗa baci u ɗa u matsai ciza koci, ɗa kpamu iɗika ra̱ka̱ yi uɗekpu, ta lo me kuyeve a na vi a kuyaꞋan ulinga nu mpa vi isa aza a Isaraila, tsu na vu dansai.”
007	JDG	006	038	Ta tana wo okpoi nannai. Ana u ɗa̱nga̱i n usana u pishai ukpan wa, ɗa u ciya̱i ciza tsu na ci shanai kapara ka̱ mini.
007	JDG	006	039	Ɗa Gidiyon u danai Ka̱shile, “Ka̱ta̱ vu yaꞋan wupa nu mpa ba, ka̱sukpa̱ n doku n dansa ku te. YaꞋan n doku n kondo kute n ukpan u cileme wa. YaꞋan ukpan u cileme wa koci u ɗekpe, ama iɗika i yongo n ciza.”
007	JDG	006	040	Ɗa Ka̱shile ka yaꞋin nannai n kayin ka nanlo, ukpan u cileme u ɗa na uɗekpu ama iɗika n ciza.
007	JDG	007	001	Ɗa Jerubalu vuza vu na e ci ɗeke Gidiyon koɓolo n uma a̱ ni ra̱ka̱ a na i koɓolo n a̱yi, a̱ ɗa̱nga̱i n usana ɗa a vaki a̱ ka̱kina̱ ka̱ a̱shi a̱ mini o Horodu. Ele tamkpamu aza a Midiya a vaki a uɓon u gaɗi n ele a̱ ka̱ra̱ ka nsasan ɗevu m More.
007	JDG	007	002	Ɗa Vuzavaguɗu u danai Gidiyon, “Osoji a na vi koɓolo n ele a yimkpa mu ta̱ an me kuneke aza a Midiya ekiye e le, talo aza a Isaraila a lapa ma̱ka̱nga̱ ka̱ta̱ a dana, ‘Utsura utsu u ɗa wi isai tsu.’
007	JDG	007	003	Gogo na salaka uma vu dana le, ‘Yaba dem na baci de dem wi a kupana wovon n u jeꞋekei ikyamba, u kpatala u bono a kpaꞋa, ka̱ta̱ u dakaka u suma u ka̱sukpa̱ kusan ku Giliyadu.’” Ɗa uma a̱kpa̱n kamanga n e re a kpatalai o bonoi a kpaꞋa, ɗa uma a̱kpa̱n kupa a shamgbai.
007	JDG	007	004	Ɗa Vuzavaguɗu u danai Gidiyon, “Ali n gogo na uma a yimkpa ta̱ n ka̱bunda̱i. Ɗika le vu banka e kuyene adama a na n kondo le, ka̱ta̱ yaba dem vu na baci n danai nu, ‘A̱yi na va wi ta̱ a kubana n avu,’ wi ta̱ a kubana, ama yaba dem na baci n danai nu, ‘A̱yi na va wi a kubana n avu ba,’ a̱yi va wi a kubana ba.”
007	JDG	007	005	Ɗa Gidiyon u ɗikai uma a u bankai e kuyene. Ɗa Vuzavaguɗu u danai ni, “Pece uma a na e peɗei mini n elentsu uteku tsu nsheꞋe ugboku ute. Ka̱ta̱ kpamu vu pece ugboku u na u kuɗa̱ngi n a̱ka̱nga̱tsu e le ɗa o soꞋi mini n ekiye.”
007	JDG	007	006	Ka̱bunda̱i ka uma na e peɗei mini uteku tsu nsheꞋe ka yawa ta̱ amangatawantatsu. Ama uma a na a buwai ra̱ka̱ a̱ kuɗa̱ngu ta̱ n a̱ka̱nga̱tsu e le a iɗika ɗa o soꞋi mini n ekiye.
007	JDG	007	007	Ɗa Vuzavaguɗu u danai Gidiyon, “N uma amangatawantatsu a na e peɗei mini n elentsu a, mpa n kisa ɗa̱ ta̱ ka̱ta̱ n neke aza a Midiya ekiye a̱ ɗa̱, ama aza na a buwai ra̱ka̱, ka̱sukpa̱ le o bono a iꞋuwa i le.”
007	JDG	007	008	Ɗa Gidiyon u danai uma a na a buwai o bonoi a iꞋuwa i le, ama ɗa u ka̱sukpa̱i uma amangatawantatsu a koɓolo n a̱yi. Ama uma a na kpatalai va, ɗa a̱ ka̱sukpa̱i ilikulya n avana a nlala n le ekiye aza e le. A̱va̱li aza a Midiya ta na i ta̱ a̱ ka̱ra̱Ꞌa̱ ɗaka n ele.
007	JDG	007	009	N kayin ka nanlo ka ɗa Vuzavaguɗu u danai Gidiyon, “Ɗa̱nga̱, vu bana a̱ ka̱tsura̱ ka aza a Midiya, adama a na mpa n neke le ta̱ ekiye a̱ nu.
007	JDG	007	010	Ama vi baci a kupana wovon a na va bana endeꞋen nu, ɗika Pura kagbashi ka̱ nu i bana koɓolo.
007	JDG	007	011	Vi ta̱ a kupana ili i na i a kudansa, yeve ka̱ta̱ vi ciya̱ katsura ka na va kufuɗa va bana a̱ ka̱tsura̱ ke le vu shilika̱ n ele.” Ɗa Gidiyon ta na u banai koɓolo m Pura kagbashi ka̱ ni a̱ iga̱Ꞌin i ka̱tsura̱ ki irala i le.
007	JDG	007	012	Aza a Midiya n aza a Ameleki koɓolo n uma a̱ ka̱livi a na i a̱ ida̱shi a̱ ka̱kina̱ ka̱ ka̱ra̱Ꞌa̱ i ta̱ n a̱bunda̱i tsa akyun, kpamu arakuma e le i ta̱ n a̱bunda̱i an kayala ka mala babu vuza na u kufuɗa kukece le.
007	JDG	007	013	An Gidiyon u yawai, ɗa u cinai vuza va aza a Midiya o kutonuko ka̱ja̱Ꞌa̱ ka̱ ni alatani a na u yaꞋin. U danai, “Mpa n yaꞋan ta̱ alatani a na me enei ka̱kutsu ko boroji vu bali ka̱ gida̱la̱i a̱ kuta̱wa̱ a̱ ka̱tsura̱ ka aza a Midiya, ana ka yawai ɗa ka varai ma̱va̱li ma a n utsura ali ɗa ma̱ yikpa̱i a iɗika.”
007	JDG	007	014	Ɗa ka̱ja̱Ꞌa̱ ka̱ ni kushuki ɗa ka danai, “Nava ili i yoku i ɗa ba, kotokobi ko Gidiyon kolobo ka Jowashi vuza va aza a Isaraila kaꞋa. Ka̱shile ke neke ta̱ aza a Midiya koɓolo n osoji a̱ tsu n ubuta̱ wi ida̱shi i tsu ra̱ka̱.”
007	JDG	007	015	Ana Gidiyon u panai alatani a koɓolo n i na i a kadanshi, ɗa u cikpai Vuzavaguɗu. Ɗa u kpatalai u bonoi a̱tsura̱ aza a Isaraila. A na u yawai ɗa u danai, “Ɗa̱nga̱i, adama a na Vuzavaguɗu u neke ta̱ aza a Midiya ekiye a̱ ɗa̱.”
007	JDG	007	016	Ɗa u pecei uma amangatawantatsu a ugboku u tatsu ɗa u nekei yaba dem kavana m ma̱diki koɓolo nu nkuni punu.
007	JDG	007	017	Ɗa u danai le “Indanai mu, ka̱ta̱ i yaꞋan uteku tsu na n yaꞋin. Ayin a na baci n yawai a̱ ubuta̱ u vishili, i yaꞋan uteku tsu na n yaꞋin.
007	JDG	007	018	Ɗa baci mpa n aza a na i koɓolo nu mpa ci lika̱i igbala, a̱ɗa̱ feu i lika̱ igbala i ɗa̱ akambu a̱ ka̱tsura̱ dem ka̱ta̱ yi orukpo, ‘Adama a Vuzavaguɗu n Gidiyon.’”
007	JDG	007	019	Ɗa Gidiyon koɓolo n uma amangatawun a na i koɓolo n a̱yi a yawai a̱ iga̱Ꞌin i ka̱tsura̱ ya n kayin kagbayin, a makyan ma na a sabaꞋi aza a kindi, ɗa a̱ lika̱i igbala ɗa o ɓosoi ndiki n na mi ekiye e le.
007	JDG	007	020	Ɗa ugboku u tatsu wa dem a̱ lika̱i igbala ɗa o ɓosoi ndiki n le. Ɗa e remei nkuni e ekiye a̱ ugula̱, igbala tamkpamu ekiye a usingai adama a̱ kulika̱. Ɗa a salai, “Kotokobi ka Vuzavaguɗu n kotokobi ka Gidiyon.”
007	JDG	007	021	Ɗa yaba dem u ɗa̱nga̱i u shamgbai kashani a̱ ubuta̱ u na wi uka̱ra̱Ꞌi n ka̱tsura̱ ka, ɗa uma a ra̱ka̱ a sumai n a lapai una̱.
007	JDG	007	022	Ana uma amangatawantatsu a, a̱ lika̱i igbala i le, ɗa Vuzavaguɗu u zuwai aza a Midiya a̱ ka̱na̱i makapansanai n otokobi. Ɗa a sumai a kubana a Beti-shita a uye u Zerera, a kubana e kureꞋe ka aza a Ebelu-mehola, ɗevu n likuci i Tabatu.
007	JDG	007	023	Ɗa e ɗekei aza a Isaraila n kumaci ku Nafutali, n aza a Ashera koɓolo n aza a Manasa, ɗa a saɓai aza a Midiya a kubana.
007	JDG	007	024	Ɗa Gidiyon u suki alingata a kubana a iɗika yi nsansa ya aza a Ifirayimu ra̱ka̱, u danai, “Cipa̱i i shilika̱ n aza a Midiya ka̱ta̱ yi isa ubuta̱ wa apasa e le e Kuyene ku Urudu nu nyeneke ali a kubana e Betu-bara adama a na ka̱ta̱ a pasa ba.”
007	JDG	007	025	Ɗa kpamu e remei ngono ma aza a Midiya n re, Orebu koɓolo n Zebu. Ɗa unai Orebu a katali ka Orebu, Zebu tamkpamu a unai ni a̱ ubuta̱ u kupisha ku ma̱kya̱n ma Zebu. Ɗa o lokoi aza a Midiya ɗa a̱ tuka̱i Gidiyon n kaci ka Orebu n ka Zebu a upashi u Urudu.
007	JDG	008	001	Ɗa aza a Ifirayimu a danai Gidiyon, “Yiɗa̱i i zuwai vu yaꞋankai tsu tsu nampa? Vu kpa̱ɗa̱i kuɗeke tsu ana vu banai kuyaꞋan vishili n aza a Midiya?” Ɗa a dansukai ni wuya-wuya.
007	JDG	008	002	Ama ɗa u danai le, “Gogo na yiɗa̱i n yaꞋin ɗa n laꞋi ɗa̱? Kuɗayu ku umaci u mambulu ka aza a Ifirayimu ku laꞋa ta̱ vukyaꞋa va aza a Abiyezeru. Ili i kenu i na i yaꞋin va, i laꞋa ta̱ i na kumaci kuva̱ kuyaꞋin n a̱bunda̱i.
007	JDG	008	003	Ka̱shile ke neke ɗa̱ ta̱ ngono ma aza a Midiya, Orebu n Zebu. Yiɗa̱i kpamu i na n yaꞋin ɗa i laꞋi i ɗa̱?” Ana u dansai nannai ɗa wupa u le u jebei.
007	JDG	008	004	A makyan ma nanlo ma, Gidiyon koɓolo n uma amangatawantatsu a, ko a na wo okpoi o oꞋwo ta̱, n nannai dem ɗa a̱ ka̱na̱i kusaɓa irala i le ali a pasai Kuyene ku Urdu.
007	JDG	008	005	Ana u yawai o Sukotu, ɗa u danai le “Adama a̱ Ka̱shile neꞋe aza a na i koɓolo nu mpa ilikulya, adama na oꞋwo ta̱, kpamu mi ta̱ a kusaɓa Zeba koɓolo n Zalumuna, ngono ma aza a Midiya.”
007	JDG	008	006	Ɗa tsugbayin tsa aza Sukotu tsu danai, “A na vi a kudana tsu ci neke ovonshi a̱ nu ilikulya, vu ciya̱ ɗe vu reme Zeba n Zalumuna e kiye a̱ nu?”
007	JDG	008	007	Ɗa Gidiyon u danai, “Ta baci nannai, ɗa baci Vuzavaguɗu u nekei mu Zeba n Zalumuna ekiye va̱, mi ta̱ o kubono ka̱ta̱ m faba ɗa̱ n awana a̱ nkuru.”
007	JDG	008	008	Ɗa u ka̱na̱i uye a kubana u Peniyelu, ɗa kpamu u doku u yaꞋin ufolu uteku tsu na u yaꞋin n aza o Sukotu, ɗa ele feu a̱ ushuki derere tsu na aza o Sukotu a dansai.
007	JDG	008	009	Ɗa u danai aza a Peniyelu, “Ɗa baci m bonoi m ma̱ta̱na̱, n kuɓoso ta̱ mashilya ma ugaɗi ma nampa ma.”
007	JDG	008	010	Gogo na Zeba koɓolo n Zalumuna i ta̱ ɗe a̱ likuci i Karuko koɓolo n osoji e le. Osoji aza a kasana ra̱ka̱ uma a̱kpa̱n gendu koci ɗa a buwai, adama a na una ta̱ osoji aza a otokobi a̱kpa̱n amangatawun n kamanga.
007	JDG	008	011	Ɗa Gidiyon u tonoi n uye u yoku u na wi a kasana ka̱ likuci i Nobu n Jogbeha, ɗa u bankai le kuvon babu uyevi.
007	JDG	008	012	Ɗa Zeba koɓolo n Zalumuna ngono n re ma aza a Midiya ma a sumai, ɗa u saɓai le ali u remei le. Nannai va ɗa u zuwai osoji aza a Midiya ra̱ka̱ a panai wovon.
007	JDG	008	013	Ana Gidiyon kolobo ka Jowashi wu uta̱i a̱ ubuta̱ u kuvon ɗa u bonoi n uye u Heresu.
007	JDG	008	014	Ɗa u remei kolobo ka aza o Sukotu, ɗa we ecei ni. Ɗa u ɗanakai ni ula nkoshi m gba̱ra̱-gba̱ra̱ ma aza o Sukotu uma amangatatsunkupa n e cindere.
007	JDG	008	015	Ɗa Gidiyon u banai a̱ ubuta̱ u uma a̱ ni aza o Sukotu u danai, “La̱na̱i, Zeba n Zalumuna, aza a na i yaꞋankai mu udani, i danai, ‘Vu ciya̱ ɗe vu reme Zeba n Zalumuna e ekiye a̱ nu? An vi a kudana tsu neke ovonshi a̱ nu ilikulya?’”
007	JDG	008	016	Ɗa u remei nkoshi m gba̱ra̱-gba̱ra̱ n likuci i Sukotu ɗa u la̱nsa̱i awana a kakamba ɗa u gbarai le n aɗa.
007	JDG	008	017	Ɗa u fa̱da̱i mashilya mu ugaɗi ma Peniyelu, ɗa wu unai uma a̱ likuci kpamu.
007	JDG	008	018	Ɗa we ecei Zeba n Zalumuna, “IcuꞋu i uma e ne a ɗai yu unai a Taboru?” Ɗa a̱ ushuki, a danai. “I ta̱ uteku tsu na vi. I ta̱ tsu muku mu ngono.”
007	JDG	008	019	Ɗa Gidiyon u danai, “Aza a̱ va̱ a ɗa, a̱na̱ku a̱ tsu e te. N kucuna ta̱ n Vuzavaguɗu, ishi baci yu una le ba, mpa feu mi ishi a kuna ɗa̱ ba.”
007	JDG	008	020	Ɗa u danai Jeta maku ma iyain ma̱ ni, “Ɗa̱nga̱ vu una le.” Ama maku ma ma tala kotokobi ka̱ ni ba, adama a na u pana ta̱ wovon, u buwa ta̱ biꞋi maku me kenu.
007	JDG	008	021	Ɗa Zeba n Zalumuna a danai, “Ɗa̱nga̱ n ka̱ci ka̱ nu vu una tsu, adama a na sai vuza wi vali ɗaɗa u ci yaꞋan ili tsu ali.” Ɗa Gidiyon u ɗa̱nga̱i ɗa wu unai Zeba n Zalumuna, ɗa u ɗikai idolu i na yi ushiyi a lidoku ya arakuma e le.
007	JDG	008	022	Ɗa aza a Isaraila a danai Gidiyon, “Okpo mogono ma̱ tsu, avu m muku n nu koɓolo n ntsukaya n nu dem. Adama a na vi isa tsu ta̱ ekiye a aza a Midiya.”
007	JDG	008	023	Ɗa Gidiyon wu ushuki ɗa u danai, “Mpa n ko okpo mogono ma̱ ɗa̱ ba, kpamu maku ma̱ va̱ feu mi o ko okpo mogono ma̱ ɗa̱ ba. Vuzavaguɗu ɗa u ko okpo mogono ma̱ ɗa̱.”
007	JDG	008	024	Ɗa u danai, “YaꞋan n folono ɗa̱, yaba dem u neke mu ili i kutsuvu i te, a̱ ka̱tsuma̱ ku ucanuku u na i pura̱i a̱ ubuta̱ u kuvon.” Aza a Midiya a tsu uka ta̱ ili ya atsuvu ya azanariya, tsa aza a IshimaꞋilu.
007	JDG	008	025	Ɗa a̱ ushuki a danai, “Ci ta̱ e kuneke i ɗa m ma̱za̱nga̱.” Yeve ɗa o poloi kuminya, ɗa yaba dem u taɗuki ɗe ili i kutsuvu i na u ɗikai a̱ ubuta̱ u kuvon.
007	JDG	008	026	A̱miki a ili ya atsuvu ya azanariya a na u folonoi va, a yawa ta̱ shekelu ka̱kpa̱n n amangatawun cindere, babu biꞋi nshingi, n ili i kuɗeku, n aminya a shili a na mogono ma aza a Midiya ma tsu uka, n idolu i na yi eɗeku arakuma e le.
007	JDG	008	027	Ɗa Gidiyon u maꞋin ka̱ma̱li n i ɗa, ɗa u shikpa̱i kaꞋa a̱ likuci i ni, a Ofara. Ɗa aza a Isaraila ra̱ka̱ a uwai cishakanlai, a̱ ka̱sukpa̱i kutono Ka̱shile, ɗa a banai ɗe adama a na o tono kaꞋa, ɗa ka ko okpoi maza u Gidiyon n aza a kpaꞋa ni.
007	JDG	008	028	Nannai ɗa aza a Isaraila a lyaꞋi aza a Midiya n kuvon, o doku a banka aza a Isaraila n kuvon kpamu ba. Ɗa iɗika ya yu uvukai a̱ya̱ amangere, a ayin o tsugono tsu Gidiyon.
007	JDG	008	029	Ɗa Gidiyon kolobo ka Jowashi ko bonoi ɗa ka da̱sa̱ngi a kpaꞋa ku ni.
007	JDG	008	030	Gidiyon wi ta̱ m muku mo olobo amangatatsunkupa, n na u matsai, adama a na u zuwa ta̱ a̱ma̱ci n a̱bunda̱i.
007	JDG	008	031	Wi ta̱ kpamu n vuka vu pulai vi yoku vu na vi a̱ likuci i Shekem, u matsakai ni kolobo ɗa u neꞋi ni kula Abimeleki.
007	JDG	008	032	Ɗa Gidiyon kolobo ka Jowashi u kuwa̱i n tsukutsa tsu singai, ɗa a̱ ciɗa̱ngi ni a kasaun ka esheku a̱ ni Jowashi a̱ likuci i Ofara va aza a Abiyezeru.
007	JDG	008	033	An Gidiyon u kuwa̱i, ɗa aza a Isaraila o doku a yaꞋankai Vuzavaguɗu unushi o bonoi o kutono Balu. Ɗa o bonokoi Balu-beritu wo okpoi ka̱ma̱li ke le.
007	JDG	008	034	Aza a Isaraila a̱ kpa̱ɗa̱i kudoku kutono Vuzavaguɗu Ka̱shile ka na ki isai le ekiye a irala i le i na yi uka̱ra̱Ꞌi n e le.
007	JDG	008	035	Kpamu o yotsonku aza a Gidiyon ucigi u mayun adama a ukuna u singai u na a yaꞋankai aza a Isaraila ba.
007	JDG	009	001	Kanna ko yoku ɗa Abimeleki kolobo ka Jerubalu a̱yi na feu e ci ɗeke Gidiyon u banai e Shekem, a̱ ubuta̱ wi isheku i mashani i ni ra̱ka̱ u danai le.
007	JDG	009	002	“Mi ta̱ ufolu u ɗa̱ i yaꞋan kadanshi n aza e kelime e Shekem ra̱ka̱, i dana, ‘Yiɗa̱i i laꞋakai ɗa̱ n ugaꞋin, olobo a Gidiyon amangatatsunkupa a lyaꞋaka ɗa̱ tsugono, ko vuma te wo ko okpo mogono ma̱ ɗa̱?’ Ciɓai a na mpa mpasa n ɗa̱ n ɗa.”
007	JDG	009	003	Ɗa isheku i mashani i Abimeleki i tonukoi aza e kelime e Shekem ukuna u nampa ra̱ka̱ adama a̱ ni. Ɗa a̱ɗu e le o bonoi a̱ ubuta̱ u Abimeleki, a danai, “A̱yi toku tsu ɗa.”
007	JDG	009	004	Ɗa e nekei ni azurufa amangatatsunkupa a na i a̱ kunu ku ka̱ma̱li ka Balu-beritu, a na Abimeleki u tsulakai uma a kavama a na o tonoi ni.
007	JDG	009	005	Ɗa u banai a kpaꞋa ke esheku a̱ ni a Ofara, ɗa wu unai otoku a̱ ni olobo a Jerubalu, uma amangatatsunkupa a katali kete. Ama ɗa u nusai Jotan maku mu ukocishi ma Jerubalu, adama a na u sheɗeku ta̱.
007	JDG	009	006	Ɗa aza e kelime e Shekem ra̱ka̱ n aza a Betu-milo o ɓolongi a̱ ubuta̱ u te a maɗanga gbayin mo Oku, a mashilya me Shekem a zuwai Abimeleki wo okpoi mogono.
007	JDG	009	007	Ana Jotan u panai kakuna ka, ɗa u kumbai kusan ku Garizim, ɗa u dansai n ka̱la̱ka̱tsu ka gbayin ɗa u danai le, “A̱ɗa̱ aza e kelime e Shekem panakai mu, adama a na Ka̱shile feu ka panaka ɗa̱.
007	JDG	009	008	Kanna ko yoku ɗa nɗanga n ɓolongi adama a na a zagbaka ka̱ci ke le mogono, ɗa a danai maɗanga ma zaitu, ‘Avu okpo mogono ma̱ tsu.’
007	JDG	009	009	Ama ɗa maɗanga ma zaitu ma̱ ushuki, ɗa u danai, ‘I ciga ta̱ n ka̱sukpa̱ uciyi u va̱ u na u ci neke a̱ma̱li n uma tsugbayin, ka̱ta̱ m bono a̱ ka̱ɓa̱na̱ ka nɗanga?’
007	JDG	009	010	Ɗa nɗanga ma n danai maɗanga ma̱ ma̱biri, ‘Avu ta̱wa̱ vo okpo mogono ma̱ tsu.’
007	JDG	009	011	Ɗa ma̱biri mu ushuki ma danai, ‘Ali mpa n ka̱sukpa̱ umaci u singai wu uyoꞋo u va̱, ka̱ta̱ m bono a̱ ka̱ɓa̱na̱ ka nɗanga?’
007	JDG	009	012	Ɗa a danai maɗanga mi itacishi, ‘Avu ta̱wa̱ vo okpo mogono ma̱ tsu.’
007	JDG	009	013	Ɗa maɗanga mi itacishi ma, ma danai, ‘Ali mpa n ka̱sukpa̱ ukuna u ma̱kya̱n ma̱ va̱ ma na ma tsu zuwa a̱ma̱li n uma ma̱za̱nga̱, ka̱ta̱ m bono ka̱ɓa̱na̱ ka nɗanga?’
007	JDG	009	014	Ɗa nɗanga ra̱ka̱ n danai vubala, ‘Avu ta̱wa̱ vo okpo mogono ma̱ tsu.’
007	JDG	009	015	Ɗa vubala vu danai, ‘Mayun ɗa baci, i cigai mo okpo mogono ma̱ ɗa̱ n ka̱ɗu kete, ta̱wa̱i i la̱nsa̱ ubuta̱ u ku kpaꞋwan wa̱ a̱va̱, ama ta baci nannai ba, ka̱sukpa̱i akina uta̱ punu a vubala ka̱ta̱ o songu nɗanga n Lebano.’
007	JDG	009	016	“Gogo na, ye ene ta̱ i yaꞋan ta̱ ili yi usuɓi n kasingai na va, a na i zuwai Abimeleki tsugono? I yaꞋanka ta̱ Jerubalu n aza kpaꞋa a̱ ni kasingai nanai va? Ko na va ɗaɗa katsupu ka̱ a̱ga̱nda̱ ka na u yaꞋin?
007	JDG	009	017	Ciɓai esheku a̱ va̱ u shilika̱ ta̱ adama a̱ ɗa̱, u nekei wuma u ni adama a na wu isa ɗa̱ ekiye a aza a Midiya.
007	JDG	009	018	Ama a̱ɗa̱ ɗa na gogo na i bonoi a kuyaꞋan tsurala n kpaꞋa ke esheku a̱ va̱, ali ɗa yu unai muku n ni uma amangatatsunkupa a katali kete, ɗa kpamu i zuwai Abimeleki kolobo ka kagbashi ka̱ ni mekere ko okpoi mogono ma aza e Shekem, adama a na a̱yi toku vu ɗa̱ ɗa.
007	JDG	009	019	Gogo na i na i yaꞋankai Gidiyon koɓolo n aza a kpaꞋa a̱ ni i singai i ɗa baci n yi usuɓi, to yaꞋin ma̱za̱nga̱ n Abimeleki, yaꞋan a̱yi feu u yaꞋan ma̱za̱nga̱ n a̱ɗa̱.
007	JDG	009	020	Ama ta baci nannai ba, ka̱sukpa̱ akina uta̱ u Abimeleki ka̱ta̱ o songu aza e kelime e Shekem, n aza a Betu-milo, ka̱sukpa̱ kpamu akina uta̱ a̱ ubuta̱ wa aza e kelime e Shekem n Betu-milo ka̱ta̱ o songu Abimeleki.”
007	JDG	009	021	Ɗa Jotan u sumai, ɗa u banai u da̱sa̱ngi a̱ likuci i Beya, adama o wovon o vutoku ni Abimeleki.
007	JDG	009	022	Ɗa Abimeleki u lyaꞋi tsugono tsa aza a Isaraila ali a̱ya̱ a tatsu.
007	JDG	009	023	Ɗa Ka̱shile ka zuwai maꞋiwanai ma̱ ɗa̱nga̱i a̱ ubuta̱ u Abimeleki n aza e kelime e Shekem, ɗa a yaꞋankai Abimeleki ugbamukaci.
007	JDG	009	024	Ka̱shile kaꞋa ka yaꞋin nannai adama a na a tsupaka le ka gbani-gbani ka na a yaꞋankai olobo n Gidiyon, uma amangatatsunkupa a na Abimeleki toku le wu unai, n uɓa̱nki wa aza e kelime e Shekem.
007	JDG	009	025	Ɗa aza e kelime e Shekem a zuwai uma o bopo a gaɗi vu kusan adama a Abimeleki, ɗa a̱ ka̱na̱i kutakacika yaba dem vu na u tonoi uye u nanlo wa. Ɗa o tonukoi Abimeleki.
007	JDG	009	026	Ɗa Galu kolobo ka Ebedu ka banai ka da̱sa̱ngi e Shekem n aza a̱ni, ɗa aza e kelime e Shekem a̱ ushuki n a̱yi.
007	JDG	009	027	Ɗa aza e Shekem ra̱ka̱ a banai a ashina a nɗanga mi itacishi e le, adama a na a taꞋa umaci u mambulu, a pishai ɗa a yaꞋin ka̱ɗiva̱ a̱ ma̱va̱li ma̱ ka̱ma̱li ke le. A lyaꞋi o soꞋi ɗa a̱ ka̱na̱i kushika Abimeleki.
007	JDG	009	028	Ɗa Galu kolobo ka Ebedu ka danai, “Yayi e ci ɗeke Abimeleki ali ɗa a̱tsu aza e Shekem tsa kuyaꞋanka yi tsugbashi? Ashe kolobo ka Gidiyon ka ba, vuza na Zebulu wi a kuyaꞋanka ulinga? Adama a̱ yiɗa̱i ɗa tsa kuga̱nda̱ka̱ yi? YaꞋankai Hamoru akaya a̱ ɗa̱ kasingai a̱yi na wo okpoi ugiti u tsukaya u ɗa̱, ama adama a̱ yiɗa̱i tsa kuyaꞋanka yi a̱ga̱nda̱?
007	JDG	009	029	Ishi baci a dana mpa ɗa vuza kelime vu uma a nampa, mi ishi a̱ kutakpa Abimeleki. ‘Ka̱ta̱ n dana yi bana vu doku ka̱bunda̱i ko osoji a̱ nu, ka̱ta̱ vu uta̱ vu yaꞋan kuvon.’”
007	JDG	009	030	Ana Zebulu mogono ma̱ likuci, ma panai kadanshi ka Galu kolobo ka Ebedu, ɗa ka̱ɗu ka̱ ni ka̱ kula̱i.
007	JDG	009	031	Ɗa u suki alingata usokongi a bana a dana Abimeleki, u danai, “Galu kolobo ka Ebedu koɓolo n aza̱ ni i ta̱ punu e Shekem, kpamu i ta̱ a ku kusha uma a̱ likuci adama na a yaꞋan vishili n avu.
007	JDG	009	032	Gogo na, tono kayin avu n uma a na i koɓolo n avu, ka̱ta̱ i bopo a̱ mita̱ a̱ ka̱pula̱ka̱.
007	JDG	009	033	Yeve n usana kanna a̱ ku uta̱, i ɗa̱nga̱ i banka likuci ya n kuvon. Ɗa baci a̱yi koɓolo n uma a na i koɓolo n a̱yi a ɗa̱nga̱i adama na a lapa ɗa̱, ka̱ta̱ i lapa le ulapi uteku tsu na i cigai.”
007	JDG	009	034	Ɗa Abimeleki koɓolo n uma a na i koɓolo, a ɗa̱nga̱i n kayin ɗa a banai o bopoi ɗevu n Shekem ugboku u na̱shi.
007	JDG	009	035	Ɗa Galu kolobo ka Ebedu ka̱ uta̱i ɗa ka shamgbai a̱ utsutsu u likuci, ɗa Abimeleki n uma a̱ ni uta̱i e keteshe a̱ ubuta̱ u na ishi ubopi wa.
007	JDG	009	036	Ana Galu wu enei uma a, ɗa u danai Zebulu, “La̱na̱, uma ɗa lo a̱ gida̱la̱i a̱ kucipa̱ gaɗi vu kusan.” Ɗa Zebulu u danai, “Vu nusa ta̱, uma ɗa ba, nlulu mu nsansa n ɗa vu bonokoi uma.”
007	JDG	009	037	Ɗa Galu kpamu u doku u danai, “La̱na̱ biꞋi uma a̱ kucipa̱ gaɗi vu kusan a̱ kuta̱wa̱, ugboku ute a̱ kuta̱wa̱ n uye u na wu uta̱i a uɓon maɗanga mo Oku ma̱ kula̱na̱.”
007	JDG	009	038	Ɗa Zebulu u danai ni, “Teɗei wo una̱ u kadanshi u nu wa wi gogo na, avu na vu danai, ‘Yayi Abimeleki, ali ɗa tsa kuyaꞋanka yi tsugbashi?’ Ashe uma a nampa a ele ɗa uma a na vu yaꞋankai a̱ra̱ɗi a ba? Wala a̱ kuta̱ gogo na adama a na vu shilika̱ n ele.”
007	JDG	009	039	Ɗa Galu wu uta̱i u uwakai aza e Shekem kelime ɗa a̱ shilika̱i n Abimeleki.
007	JDG	009	040	Ɗa Abimeleki u guvai ni ɗa u sumai. Uma n a̱bunda̱i a̱ yikpa̱i ɗa a ukai usa̱n, ɗa u tonoi le ali a kubana a̱ utsutsu u likuci.
007	JDG	009	041	Ɗa Abimeleki u da̱sa̱ngi a̱ likuci i Aruma, ɗa a̱yi Zebulu tamkpamu u guvai Galu n aza a̱ ni a̱ ku uta̱ a̱ likuci i Shekem.
007	JDG	009	042	Ana kayin kasai ɗa uma e Shekem a banai a kakamba, ɗa a danai Abimeleki.
007	JDG	009	043	Ɗa u ɗikai uma a̱ni ɗa u peciki le ugboku u tatsu ɗa o bopoi a̱ ka̱pula̱ka̱ a̱ mita̱. Ana wu enei uma a̱ kuta̱ a likuci a̱ kuta̱wa̱ ɗa wu uta̱i a̱ keteshe ɗa wu unai le.
007	JDG	009	044	Ɗa a̱yi Abimeleki n ugboku ute u na wi koɓolo n a̱yi a lyaꞋi kelime ke le ɗa a shamgbai a̱ utsutsu u likuci, ugboku ure u na u buwai tamkpamu a uwai a̱ ka̱pula̱ka̱ a̱ ka̱na̱i ku una aza a na i punu.
007	JDG	009	045	Ɗa Abimeleki u lyaꞋi kelime n kuyaꞋan kuvon n ele a kanna ka nanlo ka. U kambuki likuci ya ɗa wu unai uma a na i punu, ɗa u dyaɓai likuci ya akina ɗa u tsunki i ɗa mkpaɗi.
007	JDG	009	046	Ana aza e kelime a na i a mashilya mu utsura me Shekem a panai kaꞋa, ɗa a sumai a uwai a kunu ku ka̱ma̱li ke Eli-beritu adama a na a laꞋaka.
007	JDG	009	047	Ana Abimeleki u panai a danai, aza e kelime aza a na i punu a mashilya mu utsura me Shekem ra̱ka̱ oɓolongu ta̱ a̱ ubuta̱ ute.
007	JDG	009	048	Ɗa Abimeleki n uma a̱ ni ra̱ka̱ a gaɗukpai ɗa a kumbai kusan ku Zalimonu. Ɗa u ɗikai kogovu e kukiye ku ni ɗa u kapai acaka a nɗanga ɗa u saɓangi avangatsu a̱ ni. Ɗa u danai yaba dem na wi koɓolo n a̱yi, “YaꞋin gogoꞋo i yaꞋan ili i na ye enei mu n yaꞋin.”
007	JDG	009	049	Ɗa yaba dem u kapai nɗanga ɗa a̱ ka̱na̱i kutono Abimeleki. Ana a yawai ɗa yaba dem u zuwai nɗanga n ni a̱ ma̱va̱li ɗa a dyaɓai maꞋa akina. Ɗa uma a na i punu a mashilya mu ugaɗi me Shekem ra̱ka̱ a̱ kuwa̱i, ele ɗa uma ka̱kpa̱n kete ali n a̱ma̱ci.
007	JDG	009	050	Ɗa Abimeleki u ka̱na̱i uye a kubana a Tebezu ɗa u kambuki likuci ya ɗa wi isai i ɗa.
007	JDG	009	051	Ama punu a̱ likuci ya kumaꞋa ku utsura ku gbayin ki ta̱ lo, ɗa uma ra̱ka̱ a̱ma̱ci n ali n aza e kelime a̱ likuci a ra̱ka̱ a sumai a uwai punu ɗa a gbagurai ka̱ci ke le asuvu ɗa a kumbai gaɗi vu kukpa̱Ꞌa̱ vu kumaꞋa ka.
007	JDG	009	052	Ɗa Abimeleki u banai u kumbai kumaꞋa ka ɗa u yaꞋin kuvon ɗa u yawai ɗevu n utsutsu adama a na u dyaɓa ku ɗa akina.
007	JDG	009	053	Ama ɗa vuka vu yoku vu ɗikai makyin ɗa u varai Abimeleki n kaꞋa a kaci ɗa u ɓosoi ni moko ma kaci.
007	JDG	009	054	Ɗa gogoꞋo lo u ɗekei kabara ka̱ ni ɗa u danai ni, “Tala kotokobi ka̱ nu, ka̱ta̱ vu una mu, ta lo a kudana, ‘Vuka ɗa vu unai ni.’” Ɗa kabara ka ko sovoi ni n mawun ɗa u kuwa̱i.
007	JDG	009	055	Ana uma Isaraila enei Abimeleki u kuwa̱ ta̱, ɗa yaba dem u banai a kpaꞋa ku ni.
007	JDG	009	056	Nannai ɗa Ka̱shile ka tsupakai esheku kagbanigbani ka na Abimeleki u yaꞋankai ni, a na wu unai aza a̱ ni olobo uma amangatatsunkupa.
007	JDG	009	057	Nannai ɗa kpamu Ka̱shile ka zuwai aza e Shekem a takacikai adama a kagbanigbani ke ele, tsu na Jotan maku ma ukocishi ma Gidiyon u danai le a ayin a na u yaꞋin kadanshi ka̱ una̱ u wuya adama e le.
007	JDG	010	001	Ana Abimeleki u kuwa̱i ɗa Tola kolobo ka Puwa matsukaya ma Dodo, vuza va aza a Isaka u ɗa̱nga̱i adama a na wi isa aza a Isaraila, a̱yi wi ta̱ ida̱shi a̱ likuci i Shamiru punu aginda a iɗika ya aza a Ifirayimu.
007	JDG	010	002	Ɗa wo okpoi kayaꞋinkafada ka aza a Isaraila ali a̱ya̱ kamanga n a tatsu. Ɗa u kuwa̱i ɗa a̱ ciɗa̱ngi ni a̱ likuci i Shamiru.
007	JDG	010	003	Ana Tola u kuwa̱i ɗa Jayiru vuza va aza a Giliyadu u ɗa̱nga̱i, a̱yi feu ɗa wo okpoi kayaꞋinkafada ka aza Isaraila ali a̱ya̱ kamanga n e re.
007	JDG	010	004	A̱yi wi ta̱ n olobo kamangankupa aza a na a tsu kumba n njaki kamangankupa. I ta̱ n likuci kamangankupa punu a iɗika ya aza a Giliyadu i na ali n anana e ci ɗeke likuci i Jayiru.
007	JDG	010	005	Ɗa Jayiru u kuwa̱i ɗa a̱ ciɗa̱ngi ni a̱ likuci i Kamon.
007	JDG	010	006	Ɗa kpamu aza a Isaraila o doku a yaꞋin kagbanigbani a̱ ubuta̱ u Vuzavaguɗu a̱ ka̱na̱i kutono ka̱ma̱li ka Balu n Ashitoretu, a̱ma̱li a aza a Siriya n aza Sidon n aza Mowabu n aza Amona n aza a Filisitiya kpamu. A cinukpai n Vuzavaguɗu ɗa a̱ ka̱sukpa̱i kuyaꞋanka yi tsugbashi.
007	JDG	010	007	Ɗa Vuzavaguɗu u yaꞋin wupa n ele ra̱ka̱. Ɗa u nekei le ekiye aza a Filisitiya n aza a Amona.
007	JDG	010	008	Ɗa a unai le a̱ ka̱ya̱ ka nanlo ka. Ɗa a̱ ka̱na̱i kutakacika aza a Isaraila ali a̱ya̱ kupa n kunla̱i, aza a na i a uɓon kasana ke Kuyene ku Urudu, a Giliyadu a̱ ubuta̱ u na aza a Amoriya i a ida̱shi.
007	JDG	010	009	Ɗa aza a Amona feu a pasai Kuyene ku Urudu adama a na a yaꞋan kuvon n aza a Yahuda n aza a Bayami n aza a Ifirayimu. Aza a Isaraila tana a̱ ka̱tsuma̱ ka atakaci wuya-wuya.
007	JDG	010	010	Ɗa aza a Isaraila a̱ shiꞋika̱i Vuzavaguɗu, a danai, “A̱tsu tsu nusaka wu ta̱, adama a na tsu ka̱sukpa̱ ta̱ kutono Ka̱shile ka̱ tsu ɗa tsu bonoi a kuyaꞋanka a̱ma̱li a Balu tsugbashi.”
007	JDG	010	011	Ɗa Vuzavaguɗu wu ushuki ɗa u danai aza a Isaraila, “Mpa mi isa ɗa̱ e ekiye aza a Masar n aza a Amoriya n aza a Amona n aza a Filisitiya ba?
007	JDG	010	012	Ali n aza a Sidon n aza Ameleki n aza a Mawon a na i a takacikai ɗa̱, ɗa i tuka̱i m ma̱shi ma̱ ɗa̱ wa̱ a̱ va̱ mi isa ɗa̱, mpa mi isa ɗa̱ ekiye e le ba?
007	JDG	010	013	Dem n nannai, ɗa i ka̱sukpa̱i mu ɗa i ka̱na̱i kutono a̱ma̱li o yoku, adama a nannai n kudoku ma ku isa ɗa̱ ba.
007	JDG	010	014	Walai i bana i shiꞋika̱ a̱ma̱li a na i zagbai va, ka̱ta̱ a̱ ta̱wa̱ a isa ɗa̱ a kanna ka atakaci ka̱ ɗa̱.”
007	JDG	010	015	Ɗa aza a Isaraila a danai Vuzavaguɗu, “A̱tsu, tsu nusa ta̱, yaꞋanka tsu uteku tsu na ve enei u gaꞋin nu. Ama tsu folono wu ta̱, isa tsu anana.”
007	JDG	010	016	Ɗa a takpai a̱ma̱li omoci a na ishi we ele, ɗa a̱ ka̱na̱i kuyaꞋanka Vuzavaguɗu tsugbashi, a̱yi tana u fuɗa u gbama asuvu adama atakaci a na aza a Isaraila i o kusoꞋo ba.
007	JDG	010	017	Ɗa aza a Amona a gasai, ɗa a zuwai ka̱tsura̱ ke le a̱ likuci i Giliyadu. Aza a Isaraila tamkpamu o ɓolongi a̱ ubuta̱ ute ɗa a zuwai ka̱tsura̱ ke le a Mizipa.
007	JDG	010	018	Ɗa aza e kelime a Giliyadu e ecenei a danai, “Yayi vuza na wa̱ kugita̱ vishili n aza a Amona? A̱yi ɗa vuza na wo kokpo vuza kelime va aza a na i a̱ ida̱shi a̱ likuci i Giliyadu.”
007	JDG	011	001	Vuma vu yoku ɗa e ci ɗeke Jefuta vuza va aza a Giliyadu kovonshi ka gbayin. Ama a̱na̱ku a̱ ni kashakanlai kaꞋa, a̱yi Jefuta va Giliyadu ɗa esheku a̱ ni.
007	JDG	011	002	Ɗa vuka vu Giliyadu u matsai muku mo olobo. Ana muku ma n gbonguroi, ɗa o lokoi Jefuta a kpaꞋa ka a danai, “Avu vi a̱ kuciya̱ upecu wi ili yi uka̱ni n a̱tsu a kpaꞋa ke esheku a̱tsu ba, adama a na avu maku ma vuka vu yoku ɗa.”
007	JDG	011	003	Ɗa Jefuta u sumai u ka̱sukpa̱i aza a̱ ni ɗa u banai u da̱sa̱ngi a̱ likuci i Toba, ta ɗe u ɓolongi n uma a kavama o yoku ɗa a̱ pura̱ngba̱na̱i kulaza.
007	JDG	011	004	Ana i lo ɗa aza a Amona a bankai aza a Isaraila n kuvon.
007	JDG	011	005	Ana a yaꞋin nannai ɗa nkoshi m gba̱ra̱-gba̱ra̱ n Giliyadu a banai a̱ la̱nsa̱i Jefuta a̱ likuci i Toba adama a na o bono n a̱yi.
007	JDG	011	006	Ɗa a danai Jefuta, “Ta̱wa̱ vu okpo vuza vu kelime vu tsu, adama a na ci yaꞋan kuvon n aza a Amona.”
007	JDG	011	007	Ɗa Jefuta u danai le, “A̱ɗa̱ ɗa i iwain mu ɗa i lokoi mu a kpaꞋa ke esheku a̱va̱ ba? Yiɗa̱i i zuwai ɗa i ta̱wa̱i wa̱ va̱ gogo na, ana yi a atakaci?”
007	JDG	011	008	Ɗa nkoshi m gba̱ra̱-gba̱ra̱ ma aza a Giliyadu a danai Jefuta, “Ili i na i zuwai ɗa tsu ta̱wa̱i wa̱ nu gogo na, ɗaɗa adama a na vu tono n a̱tsu, tsu bana ci yaꞋan kuvon n aza a Amona ka̱ta̱ vu okpo vuza kelime vu tsu koɓolo n aza a na i punu ida̱shi a iɗika i Giliyadu ra̱ka̱.”
007	JDG	011	009	Ɗa Jefuta wu ushuki, u danai le, “YaꞋan biꞋi n ciya̱ kuyeve mayin, i dana ta̱ gogo na ɗa baci mu ushuki ɗa n tonoi ɗa̱ a kubana a kpaꞋa, ɗa Vuzavaguɗu u ɓa̱nka̱i mu ɗa n ciya̱i ulyaꞋi a̱ ubuta̱ wa aza a Amona, mi ta̱ o kokpo vuza kelime vu ɗa̱?”
007	JDG	011	010	Ɗa nkoshi m gba̱ra̱-gba̱ra̱ ma aza a Giliyadu a̱ ushuki Jefuta a danai, “Vuzavaguɗu ɗa magan e mere ma̱ tsu, mayun ci ta̱ a kuyaꞋan i na vu danai.”
007	JDG	011	011	Ɗa Jefuta u banai nu nkoshi m gba̱ra̱-gba̱ra̱ n Giliyadu, ɗa uma a a zuwai ni wo okpo kovonshi vo osoji vu le. Jefuta tana u doku u tonosokoi ka na u dansai ra̱ka̱ e kelime ka Vuzavaguɗu a Mizipa.
007	JDG	011	012	Ɗa Jefuta u suki alingata a kubana u mogono ma aza a Amona, u danai, “Yiɗa̱i vu cigai nu mpa, ali ɗa vu ta̱wa̱i vishili a iɗika i va̱?”
007	JDG	011	013	Ɗa mogono ma aza a Amona mu ushuki alingata a Jefuta a, ɗa u danai, “Ana aza a Isaraila uta̱i a Masar, isa ta̱ iɗika i va̱, ili i na ɗikai ɗe a uɓon u kuyene ku Aruno ku na ku banai a Jaboku ali a kubana e Kuyene ku Urudu. Gogo na bonokoi n i ɗa m ma̱ta̱na̱.”
007	JDG	011	014	Ɗa Jefuta u doku u suki n alingata a kubana u mogono ma aza Amona kpamu,
007	JDG	011	015	u danai, “Mpa Jefuta n dana ta̱, aza a Isaraila a isa iɗika ya aza a Mowabu ko ya aza a Amona ba,
007	JDG	011	016	ama ana a̱ uta̱i a Masar, aza a Isaraila o tonoi e meremune a kubana Mala ma Shili, ɗa a yawai a iɗika i Kadeshi.
007	JDG	011	017	Ɗa aza a Isaraila a suki alingata a kubana u mogono ma Edom, o folonoi ni, ‘Ka̱sukpa̱ tsu tsu tono a̱ ka̱tsuma̱ ka̱ iɗika i nu,’ ɗa mogono ma Edom ma iwain ɗa u kpa̱ɗa̱i kupanaka le. Ɗa kpamu a̱ suꞋuki mogono ma aza a Mowabu n akaka, a̱yi feu ɗa u iwain kupanaka le. Nannai va ɗa u zuwai aza a Isaraila o yongoi a̱ likuci i Kadeshi.
007	JDG	011	018	“Ɗa o tonoi m meremune ɗa a̱ ka̱ra̱Ꞌi iɗika i Edom n tsu uɓon kasana ka̱ likuci i Mowabu ɗa a vaki a̱ ka̱kina̱ ke kuyene ku Aruno, adama a na Aruno va ɗaɗa kureꞋe ka aza a Mowabu.
007	JDG	011	019	Ɗa aza a Isaraila a̱ suki alingata a kubana u Sihon mogono ma aza a Amoriya vuza na wi o tsugono a iɗika i Heshibon, o folonoi ni, ‘Ka̱sukpa̱ tsu tsu tono n iɗika i nu o kubono a iɗika i tsu.’
007	JDG	011	020	Ama a̱yi Sihon wu ushuku aza a Isaraila o tono n iɗika i ni ba, adama a nannai ɗa Sihon u ɓolongi osoji a̱ ni ra̱ka̱ ɗa a vaki a Jahaza ɗa a̱ shilika̱i n aza a Isaraila.
007	JDG	011	021	Ɗa Vuzavaguɗu Ka̱shile ki Isaraila, ke nekei Sihon koɓolo n osoji a̱ ni ra̱ka̱ ekiye aza a Isaraila ɗa a lyai le n kuvon. Ɗa aza a Isaraila ka̱na̱i iɗika ya aza a Amoriya i na i a ida̱shi ra̱ka̱.
007	JDG	011	022	Ɗa a̱ ka̱na̱i kureꞋe ki iɗika ya aza a Amoriya ra̱ka̱, i na i ɗikai ɗe e kuyene ku Aruno, a kubana a Jaboku, ɗe e meremune a kubana e Kuyene ku Urudu.
007	JDG	011	023	Gogo na ve ene ta̱, Vuzavaguɗu Ka̱shile ka aza a Isaraila kaꞋa ko lokoi aza a Amoriya a iɗika i le adama a uma a̱ ni aza a Isaraila. Gogo na vu ciga ta̱ vu isa iɗika ya ɗa?
007	JDG	011	024	U gaꞋan vu ka̱na̱ i na Kemoshi ka̱ma̱li ka̱ nu ke nekei nu ba? Ka̱ta̱ a̱tsu feu tsu ka̱na̱ i na de dem Vuzavaguɗu Ka̱shile ka̱ tsu ke nekei tsu tsu ka̱na̱.
007	JDG	011	025	Gogo na, avu vu dana ta̱ vu laꞋa ta̱ Balaku kolobo ka Ziporu, mogono ma aza a Mowabu? Vu pana ta̱ a danai a na u saꞋwai kuyaꞋan mawasan n aza a Isaraila? Ko tana vu pana ta̱ a danai u saꞋwa ta̱ kuyaꞋan kuvon n ele?
007	JDG	011	026	A̱ya̱ amangatawantatsu a ɗa aza a Isaraila a̱ da̱sa̱ngi a̱ likuci i Heshibon n likuci i wawaꞋa i ni n Arowa n likuci wawaꞋa i ni, n likuci ra̱ka̱ i na yi a̱ ka̱kina̱ ke kuyene ku Aruno, yiɗa̱i i sa̱nka̱i nu ku isa le a ayin nanlo a?
007	JDG	011	027	Mpa n nusaka wu ba, ama avu vu nusaka mu ta̱, a na vi a kuyaꞋan kuvon nu mpa. Vuzavaguɗu ɗa kayaꞋinkafada anana, ka̱sukpa̱ u kiɗaka aza a Isaraila afada n aza a Amona.”
007	JDG	011	028	Ama mogono ma aza a Amona ma pana kadanshi ka na Jefuta u suꞋuki ni ba.
007	JDG	011	029	Ɗa a Ayinviki a Vuzavaguɗu a̱ cipa̱i u Jefuta, ɗa u tonoi n likuci i Giliyadu m Manasa a kubana a Mizipa vu Giliyadu, ɗa u gaɗukpai a kubana wa aza a Amona.
007	JDG	011	030	Ɗa Jefuta u kucinai n Vuzavaguɗu u danai, “Ɗa baci vu nekei mu ulyaꞋi ekiye aza a Amona,
007	JDG	011	031	n ku songu ta̱ ili i na baci de dem i gita̱i ku uta̱ kugasa nu mpa a kpaꞋa kuva̱ tsa alyuka e kuneꞋe, ayin a na n ciya̱i ulyaꞋi wa aza a Amona ɗa m bonoi n ma̱ta̱na̱. Mi ta̱ e kuneke vuma nanlo tsu kuneꞋe ku kusongu u Vuzavaguɗu.”
007	JDG	011	032	Ɗa Jefuta u pasai kuyene adama a na u shilika̱ n aza a Amona, ɗa Vuzavaguɗu u nekei ni ulyaꞋi.
007	JDG	011	033	Ɗa u ka̱na̱i kuna uma ili i na i ɗikai a̱ likuci i Arowa a kubana a uɓon u Miniti ali n Ebelu-kerami ɗa u lyaꞋi likuci kamanga. Ɗa u yaꞋin munuka ma̱ a̱bunda̱i, nannai ɗa aza a Isaraila a lyaꞋi aza a Amona.
007	JDG	011	034	Ana Jefuta u bonoi a̱ kpaꞋa ku ni a Mizipa. Ɗa mekere ma̱ ni ma̱ uta̱i kugasa n a̱yi, a kuyaꞋan tsuwaꞋi n u jeꞋi. A̱yi ɗa yi tana maku endeꞋen wi lo m mo yoku ba.
007	JDG	011	035	Ana we enei mekere ma, ɗa u karai motogu ma̱ ni adama a una̱mgbi u ka̱tsuma̱ ɗa u danai, “Maku ma̱ va̱, vu una mu ta̱. Yiɗa̱i i zuwai ɗa vu zuwai mu una̱mgbi u ka̱tsuma̱? N yaꞋan ta̱ uzuwukpani n Vuzavaguɗu kpamu mi a̱ kukpa̱ɗa̱ kushatangu ba.”
007	JDG	011	036	Ɗa maku ma mu ushuki ma danai, “Vu yaꞋan baci uzuwakpani n Vuzavaguɗu, yaꞋan i na vu dansai va kuyaꞋan nu mpa, a na Vuzavaguɗu u tsupakai nu i na irala i nu, aza a Amona a yaꞋankai nu.”
007	JDG	011	037	Ɗa u folonoi esheku a̱ ni, u danai, “N folono wu ta̱ yaꞋanka mu ili te i nampa. Ka̱sukpa̱ mu biꞋi n yongo wotoi u re adama a na m bana n a̱ja̱Ꞌa̱ a̱ va̱ a kusan tsu shika̱ a na mi a̱ kukuwa̱ mpa mekere.”
007	JDG	011	038	Ɗa u danai ni, “Laza.”Ɗa u ka̱sukpa̱i ni ali wotoi u re. Ɗa a̱yi n a̱ja̱Ꞌa̱ a̱ ni a banai a kusan a̱ shika̱i adama a na wi ta̱ a̱ kukuwa̱ babu u yaꞋan yolo babu kpamu maku.
007	JDG	011	039	Ana u kotsoi wotoi u re ɗa u bonoi we esheku a̱ ni ɗa u yaꞋin i na u yaꞋankai Vuzavaguɗu uzuwakpani, ɗa u kuwa̱i a̱yi mekere. Nava ɗa wo okpoi le ili i kutono a iɗika yi Isaraila,
007	JDG	011	040	ka̱ya̱ lakam ka̱ta̱ nkere ma aza a Isaraila uta̱ a bana a kusan a̱ shika̱ adama e mekere ma Jefuta vuza va aza a Giliyadu ali ayin a̱na̱shi.
007	JDG	012	001	Ɗa aza a Ifirayimu o foɓusoi kuvon, ɗa a pasai Kuyene ku Urudu a banai a Zafon ɗa ecei Jefuta, “Yiɗa̱i i zuwai ɗa vu pasai kureꞋe adama a na vu shilika̱ n aza Amona ɗa vu kpa̱ɗa̱i kubanuku tsu, tsu bana koɓolo n avu? Gogo na ci ta̱ o kusongu wu m kpaꞋa ku nu.”
007	JDG	012	002	Ɗa Jefuta wu ushuki le, “Mpa n aza a̱ va̱ ci ta̱ a mawansa n aza a Amona wuya-wuya, n ɗekei ɗa̱ i ɓa̱nka̱ mu ama ɗa i iwain.
007	JDG	012	003	Ana me enei yi a kisa mu ba, ɗa n nekei wuma u va̱ m pasai a kubana vishili n aza a Amona, ɗa tana Vuzavaguɗu u nekei le ekiye a̱va̱. Yiɗa̱i i zuwai ɗa i ta̱wa̱i vishili nu mpa anana?”
007	JDG	012	004	Ɗa Jefuta u ɓolongi aza a Giliyadu ra̱ka̱ ɗa a̱ shilika̱i n Ifirayimu. Ɗa aza a Giliyadu a lyaꞋi Ifirayimu, adama a na a dana ta̱, “A̱ɗa̱ aza a Giliyadu aza a̱ kula̱nsa̱ a̱ ubuta̱ u kusheɗeku a̱ ka̱tsuma̱ ka aza a Ifirayimu n aza a Manasa a ɗa.”
007	JDG	012	005	Ɗa aza a Giliyadu isai kapasa ke Kuyene ku Urudu ka a aza Ifirayimu. Ɗa baci vuza va aza a Ifirayimu u sumai ciya̱ u pasa, ka̱ta̱ aza a Giliyadu ece yi, “Avu vuza va aza a Ifirayimu ɗa?” Ɗa baci u danai, “A̱Ꞌa̱,”
007	JDG	012	006	ka̱ta̱ a dana yi, dana “Siboletu,” ɗa baci u danai “Siboletu,” adama a na u kufuɗa wa dansa mayin ba. Ka̱ta̱ a una yi a kapasa ke Kuyene ka̱ Urudu ka. Aza Ifirayimu a na a unai ayin a nanlo a i ta̱ a̱kpa̱n amangere n e re.
007	JDG	012	007	Ɗa Jefuta wo okpoi kayaꞋinkafada ka aza a Isaraila ali a̱ya̱ a̱ ta̱li. Ɗa yeve Jefuta vuza va aza a Giliyadu u kuwa̱i ɗa a̱ ciɗa̱ngi ni a̱ likuci i ni a Giliyadu.
007	JDG	012	008	Ana Jefuta u kuwa̱i ɗa Ibizanu vuza va aza a Batalami wo okpoi kayaꞋinkafada ka aza a Isaraila.
007	JDG	012	009	Wi ta̱ m muku mo olobo kamangankupa m muku mi nkere kamangankupa. Ɗa u nekei muku mi nkere ma yolo a kumaci ku yoku kau, muku mo olobo n ni kpamu ɗa u zamakai le nkere feu a kumaci ku yoku. Ɗa wo okpoi kayaꞋinkafada ka aza a Isaraila ali a̱ya̱ e cindere.
007	JDG	012	010	Ɗa Ibizanu u kuwa̱i, ɗa a̱ ciɗa̱ngi ni a Batalami.
007	JDG	012	011	Ana Ibizanu u kuwa̱i ɗa Elon vuza va aza a Zabalun wo okpoi kayaꞋinkafada ka aza a Isaraila a̱ya̱ kupa.
007	JDG	012	012	Da̱ Elon feu vuza va aza a Zabalun u kuwa̱i, ɗa a̱ ciɗa̱ngi ni a Ayijalon a iɗika i Zabalun.
007	JDG	012	013	Ana Elon u kuwa̱i, ɗa Abadon kolobo ka Hililelu vuza va aza a Piraton wo okpoi kayaꞋinkafada ka aza a Isaraila.
007	JDG	012	014	Wi ta̱ n olobo amangere koɓolo nu ntsukaya kamangankupa n na n tsu kumba njaki amangatatsunkupa, ɗa wo okpoi kayaꞋinkafada ka aza a Isaraila a̱ya̱ kunla̱i.
007	JDG	012	015	Ɗa Abadon kolobo ka Hililelu vuza va aza a Piraton u kuwa̱i, ɗa a̱ ciɗa̱ngi ni a Piraton a iɗika i Ifirayimu aginda a̱ likuci aza a Ameleki.
007	JDG	013	001	Ɗa kpamu aza a Isaraila o doku a yaꞋin kagbanigbani u Vuzavaguɗu, ɗa Vuzavaguɗu u nekei le ekiye aza a Filisitiya ali a̱ya̱ amangere.
007	JDG	013	002	A ayin a nanlo a yaꞋan ta̱ vuma vi yoku vuza na e ci ɗeke Manowa, vuza va aza a Zora a kumaci ka aza a Dan. Vuka vu ni tana madari maꞋa wi m muku ba.
007	JDG	013	003	Ɗa kalingata ka Vuzavaguɗu ka̱ ta̱wa̱i u vuka va ɗa u danai ni, “La̱na̱, avu madari maꞋa, vu matsa ba, ama gogo na vi ta̱ a kuyaꞋan ka̱tsuma̱ ka̱ta̱ vu matsa maku mo kolobo.
007	JDG	013	004	Vu yaꞋan mayin, ka̱ta̱ vu soꞋo ma̱ra̱ ko tana isoꞋoshi yu utsura ba, kpamu ka̱ta̱ vu lyaꞋa ili i na yi n unata ba,
007	JDG	013	005	adama a na vi ta̱ a kuyaꞋan ka̱tsuma̱ ka̱ta̱ vu matsa maku. Ka̱ta̱ kutanu kusaꞋwa ka̱nji ka ni ba, adama a na maku ma mi ta̱ o kokpo Nazara, ɗaɗa mazagbi ma Vuzavaguɗu ali a̱yi biꞋi a̱ ka̱tsuma̱, wi ta̱ a̱ kugita̱ kisa aza a Isaraila ekiye aza a Filisitiya.”
007	JDG	013	006	Ɗa vuka va vu banai ɗa vu danai vali vi ni, “Vuma vu Ka̱shile u ta̱wa̱ ta̱ wa̱ va̱, an kalingata ka̱ Ka̱shile iyoci i a̱shi i ni yi ta̱ n wovon ka̱u. Mpa me ece yi ubuta̱ u na wu uta̱i ba, kpamu u dana mu kula ku ni ba,
007	JDG	013	007	Ama ɗa u danai mu, ‘La̱na̱, vi ta̱ a kuyaꞋan ka̱tsuma̱ ka̱ta̱ vu matsa maku mo kolobo. Adama a nannai ka̱ta̱ vu soꞋo ma̱ra̱ ko tana isoꞋoshi yi utsura ba, kpamu ka̱ta̱ vu lyaꞋa ili yi unata ba, adama a na maku ma mi ta̱ o kokpo Nazara ɗaɗa mazagbi ma Vuzavaguɗu ali a̱yi biꞋi a̱ ka̱tsuma̱ a kubana a ayin a na u kukuwa̱.’”
007	JDG	013	008	Ɗa Manowa u yaꞋin kavasa a kubana u Vuzavaguɗu, u danai, “Vuzavaguɗu n folono wu ta̱, ka̱sukpa̱ vuma vu Ka̱shile vu na vu suki va u doku u ta̱wa̱ tsu kpamu, adama a na u yotsongu tsu na tsa kuyaꞋan m maku ma na a kumatsa va.”
007	JDG	013	009	Ɗa Ka̱shile ka̱ ushuki n kavasa ka Manowa, ɗa kalingata ka̱ Ka̱shile ko doku ka̱ ta̱wa̱i u vuka va a makyan ma na wi a̱ ka̱pula̱ka̱. Ama vali ni Manowa wi lo koɓolon n a̱yi ba.
007	JDG	013	010	Ɗa vuka va vu sumai u banai a̱ ubuta̱ u vali ni, ɗa u danai, “La̱na̱, Vuma na u ta̱wa̱i wa̱ a̱va̱ a kanna ka nanlo ka, u doku ta̱ kpamu u ta̱wa̱ wa̱ a̱va̱.”
007	JDG	013	011	Ɗa Manowa u ɗa̱nga̱i u tonoi vuka vu ni. Ana u yawai a̱ ubuta̱ u vuma va, ɗa u danai, “Avu ɗa vuza vu na vi yaꞋin kadanshi n vuka vu va̱?” Ɗa wushuki, u danai, “Mpa ɗa.”
007	JDG	013	012	Ɗa Manowa u danai, “Gogo na ɗa baci kadanshi ka̱ nu kokpoi mayun, yiɗa̱i ya ku okpo wila̱ u maku wa a wuma u ni, niniɗai tsa ku kumgbasa maku ma?”
007	JDG	013	013	Ɗa kalingata ka Vuzavaguɗu kadanai Manowa “Ka̱sukpa̱ vuka va vu tono ra̱ka̱ i na n danai ni.
007	JDG	013	014	Ka̱ta̱ u lyaꞋa ili i na a yaꞋin n umaci u mambulu ba. Ka̱ta̱ u soꞋo ma̱ra̱, ko isoꞋoshi yu utsura ba, ko kpamu u lyaꞋa ili yi unata ba. Ka̱sukpa̱ u tono i na n tonokoi ni ra̱ka̱.”
007	JDG	013	015	Ɗa Manowa u danai kalingata ka Vuzavaguɗu, “N folono wu ta̱, shamgba n suꞋwanka wu maku ma maraɗika.”
007	JDG	013	016	Ɗa kalingata ka Vuzavaguɗu ka̱ ushuki, ka danai Manowa, “Ko ɗa baci vu zuwai mu m shamgbai, mpa n kulyaꞋa ilikulyaꞋa i na i yaꞋankai mu ba. Ama vu foɓuso baci kuneꞋe ku kusongu, neke ku ɗa u Vuzavaguɗu.” Adama a na Manowa u yeve an kalingata ka Vuzavaguɗu ka ba.
007	JDG	013	017	Ɗa Manowa we ecei kalingata ka Vuzavaguɗu, “Yayi kula ku nu? Adama a na ayin a na baci kadanshi ka̱ nu kokpoi mayun, ci neke wu tsugbayin.”
007	JDG	013	018	Ɗa kalingata ka Vuzavaguɗu ke ecei ni, “Yiɗa̱i ɗa vu cigai vu yeve kula ku va̱, ili mereve i ɗa?”
007	JDG	013	019	Ɗa Manowa u ɗikai maku ma maraɗika koɓolo n kuneꞋe ki ishina, ɗa u lyukai le a katali u Vuzavaguɗu, ɗa Vuzavaguɗu u yaꞋin ili i mereve a̱yi Manowa n vuka vi ni lo a kinda.
007	JDG	013	020	Ana melentsu ma akina ma na ma̱ uta̱i a Katalikalyuka ma̱ ɗa̱nga̱i gaɗi a̱ Ka̱shile, ɗa kalingata ka Vuzavaguɗu ka uwai ko tonoi maꞋa. Ana Manowa n vuka vi ni e enei nannai, ɗa a̱ yikpa̱i ma̱kpa̱ɓa̱ n a̱shi e le a iɗika.
007	JDG	013	021	Kalingata ka Vuzaguɗu kodoku ka̱ ta̱wa̱ u Manowa n vuka vu ni ba. Ɗa Manowa u coꞋokoi a na vuza va kalingata ka Vuzavaguɗu kaꞋa.
007	JDG	013	022	Ɗa Manowa u danai vuka vu ni, “Mayun ci ta̱ a̱ kukuwa̱, adama a na ce ene ta̱ Vuzavaguɗu n a̱shi a̱ tsu.”
007	JDG	013	023	Ama ɗa vuka vu ni vu danai, “Ishi baci Vuzavaguɗu u cikala a na wa kuna tsu, wi ishi a kisa alyuka e kuneꞋe ku kusongu n ki ishina ku tsu ba, u yotsongu tsu ili i nampa, ko kpamu u tonuko tsu ili i nampa ra̱ka̱ ba.”
007	JDG	013	024	Ɗa tana vuka va vu matsai maku mo kolobo ɗa e neꞋi ni kula Somuson. Ɗa maku ma mo gbonguroi ɗa Vuzavaguɗu u zuwakai ni una̱singai.
007	JDG	013	025	Ɗa ayinviki a Vuzavaguɗu a̱ gita̱i kutono n a̱yi a makyan ma na wi a ida̱shi a iɗika i Mahane-dan, i na yi ɗevu n likuci i Zora n Eshitawo.
007	JDG	014	001	Kanna kete Somuson u banai a̱ likuci i Timuna ɗa we enei mekere ma aza a Filisitiya mo yoku.
007	JDG	014	002	Ana u bonoi a kpaꞋa u danai esheku a̱ ni n a̱na̱ku a̱ ni, “Mpa me ene ta̱ mekere ma aza a Filisitiya mo yoku a̱ likuci i Timuna. Zamakai mu maꞋa n zuwa yi”
007	JDG	014	003	Ɗa esheku n a̱na̱ku a̱ ni a danai, “Vu namba ta̱ mekere ma na va kuzuwa a̱ ka̱tsuma̱ ka nkere n kpaꞋa ku nu ko a kumaci ku tsu? Ali ɗa vu kuciga kubana kuzama nkere ma aza ofoto aza a Filisitiya?” Ama ɗa Somuson u danai esheku a̱ ni, “A̱yi ɗa n cigai i zamaka mu.”
007	JDG	014	004	Mmaci n ni e yeve a na ukuna wa u Ka̱shile u ɗa ba, adama a na Vuzavaguɗu wi ta̱ a kula̱nsa̱ kofon ka na wa kuyaꞋan kuvon n aza a Filisitiya. Adama a na ayin nanlo a aza a Filisitiya a ɗa i a kulyaꞋa tsugono tsa aza a Isaraila.
007	JDG	014	005	Ɗa Somuson u banai a Timuna koɓolo n esheku a̱ ni n a̱na̱ku a̱ ni. Ana a yawai a kashina ki itacishi a Timuna. Ɗa maku ma kawu mu uta̱i n yura̱ a̱ kuta̱wa̱ wa̱ ni.
007	JDG	014	006	Ɗa ayinviki a Vuzavaguɗu a̱ cipa̱i wa̱ ni n utsura ɗa u karai kawu va n ekiye an maku ma maraɗika. Ama u dana esheku a̱ ni n a̱na̱ku a̱ ni i na u yaꞋin ba.
007	JDG	014	007	Ɗa u banai u yaꞋin kadanshi m mekere ma, ɗa tana mekere ma ma cigai ni.
007	JDG	014	008	Ayin kenu ɗa u banai adama a na u ɗika yi. Ɗa u ɓatsai adama a na u la̱na̱ keven ka kawu na wu unai va. Ɗa u cinai ka̱kuma̱ ki ishigi m maniꞋin punu a ukpan u kawu va.
007	JDG	014	009	Ɗa u kenuki i ɗa e kukiye ɗa u walai n u lyaꞋi. Ana u yawai ɗa u nekei esheku n a̱na̱ku a̱ ni, ele feu ɗa a lyaꞋi. Ama u dana le a na a̱ ka̱tsuma̱ ke keven ka kawu ka u kenuki i ɗa ba.
007	JDG	014	010	Ɗa esheku a̱ ni a banai adama a na we ene mekere ma, ɗa Somuson u foɓusoi ɗe ka̱ɗiva̱, uteku tsu na olobo a ci yaꞋanka kamana.
007	JDG	014	011	Ana aza a Filisitiya ene ni, ɗa a zuwai a̱ɗa̱nga̱ni kamangankupa o yongo n a̱yi.
007	JDG	014	012	Ɗa Somuson u danai, “Ka̱sukpa̱i n yaꞋanka ɗa̱ iteꞋe. Vuza na baci u fuɗai u danai mu i na iteꞋe ya yi a kadanshi, a̱ ka̱tsuma̱ ka ayin e cindere a̱ ka̱ɗiva̱ ka nampa, mpa n ku neke yi ta̱ ntogu ma arikinla kamangankupa koɓolo kpamu n ntogu n yoku kamangankupa.
007	JDG	014	013	Ama ɗa baci i danai mu ba, yi ta̱ e kuneke mu arikinla kamangankupa koɓolo ntogu kamangankupa.” Ɗa a danai. “Tonuko tsu iteꞋe i nu ya tsu pana.”
007	JDG	014	014	Ɗa Somuson u danai, “A̱ ka̱tsuma̱ ka vuza kulyaꞋa, ɗa a̱ ci ciya̱ ilikulyaꞋa, a̱ ka̱tsuma̱ ka vuza vu utsura kpamu, ɗa a̱ ci ciya̱ ili yi uyoꞋo.” Ali ayin a tatsu a fuɗa a dana kaci ki iteꞋe ka ba.
007	JDG	014	015	A kanna ka̱ na̱shi, ɗa a danai vuka vu ni, “LeꞋeshe vali nu u dana tsu ukuna wi iteꞋe ya, ta baci nannai ba ci ta̱ o kusongu wu m kpaꞋa ke esheku a̱ nu. I banuku tsu ta̱ tsu ta̱wa̱ na adama a na i doro tsu?”
007	JDG	014	016	Ɗa vuka vu Somuson va u ka̱na̱i ma̱shi e kelime ka̱ ni n u danai, “Avu, vu ciga mu ba, mayun ɗa vu ciga mu ba. Vu yaꞋankai uma a̱ va̱ iteꞋe, ama vu dana mu ko yiɗa̱i iteꞋe ya yi a kadanshi ba.” Ɗa u danai ni, “La̱na̱, ko esheku a̱ va̱ n aza a kpaꞋa ku va̱ n dana le ba, niniɗai n kudana wu?”
007	JDG	014	017	Ɗa u ka̱na̱i kushiꞋika̱ yi ali ayin e cindere a na a buwai a̱ ka̱ɗiva̱ ka nanlo. Ɗa a kanna ke cindere ɗa u danai ni, adama a na u gbagbala yi ta̱ kau. Ɗa u banai u danai aza a̱ ni ukuna wi iteꞋe ya.
007	JDG	014	018	A kanna ke cindere kafu kanna ka̱ yikpa̱, ɗa uma a̱ likuci a a̱ ta̱wa̱i a̱ ubuta̱ u Somuson a danai, “Yiɗa̱i i laꞋi ishigi uyoꞋo? Yiɗa̱i kpamu i laꞋi kawu utsura?” Ɗa Somuson u danai le, “Ishi baci i yaꞋan kunima m mashan ma kanaka ma̱ va̱ ba, yi ishi a kuyeve ukuna wi iteꞋe ya ba.”
007	JDG	014	019	Ɗa ayinviki a Vuzavaguɗu a̱ cipa̱i wa̱ ni, ɗa u banai a̱ likuci i Ashikelon ɗa wu unai uma kamangankupa, ɗa u ɗikai ntogu n le ɗa u nekei aza na o tonokoi ni iteꞋe ya. Ɗa Somuson u banai a kpaꞋa ke esheku a̱ ni n wupa.
007	JDG	014	020	Ɗa a ɗikai vuka vu Somuson ɗa e nekei ka̱ja̱Ꞌa̱ ka̱ ni ka na ki koɓolo n a̱yi a̱ ubuta̱ u ka̱ɗiva̱ wa.
007	JDG	015	001	Ayin kenu, a makyan ma vukyaꞋa vu alkama, ɗa Somuson u banai adama a na we ene vuka vu ni, ɗa u ɗikai maku ma maraɗika a na we neke yi. Ɗa u danai akaya a̱ ni, “N kuciga ta̱ n uwa a kunu ku vuka vu va̱.” Ama ɗa u sa̱nka̱i ni.
007	JDG	015	002	Ɗa akaya a̱ ni a danai, “Mpa n sheshe kudana mayun ɗa vu cigai ni ba, ɗaɗa i zuwai ɗa n ɗikai ni ɗa n nekei ka̱ja̱Ꞌa̱ ka̱ nu. Vangu ni kenu wi ta̱ lo, ashe u laꞋa vuka vu nu tsuloboi ba? Ɗika yi wu okpo a̱ una̱u u ni.”
007	JDG	015	003	Ɗa Somuson u danai le, “Gogo na mi ta̱ o kokpo vuza vu babu unushi a̱ ubuta̱ wa aza a Filisitiya adama i na ma kuyaꞋanka le.”
007	JDG	015	004	Ɗa Somuson u banai u ka̱na̱i nsheꞋe n kakamba amangatawantatsu. Ɗa ugbaɓi le uma e re e re, ushiyi le winja n winja, ɗa ugbaɓi winja wa n ka̱vusu ka akina.
007	JDG	015	005	Ana u dyaɓai akina a̱ ka̱vusu ka, ɗa u ka̱sukpa̱i nsheꞋe n kakamba ma a kuꞋuwa ashina aza a Filisitiya. Ɗa o songi ishina i na yi kashani ni na a kapai, koɓolo n ashina a itacishi n zaitu.
007	JDG	015	006	Ɗa aza a Filisitiya a danai, “Yayi u yaꞋin ili nampa?” Ɗa a danai le, “Somuson kototo ka Timuna ɗa u yaꞋin kaꞋa,” Adama a na esheku a vuka a u ɗika ta̱ vuka vu Somuson va u nekei ka̱ja̱Ꞌa̱ ka̱ ni. Ɗa aza a Filisitiya a banai osongi vuka vu Somuson va koɓolo n kpaꞋa ke esheku a̱ ni n akina ra̱ka̱.
007	JDG	015	007	Ɗa Somuson u danai le, “Nannai ɗa i yaꞋin, mayun n kucina ta̱ n ku ka̱sukpa̱ ba sai n tsupa.”
007	JDG	015	008	Ɗa u kumbai le n vishili ali wu unai le n a̱bunda̱i, ɗa u sumai u banai u da̱sa̱ngi punu asuvu a kaɓatsu ka katali ka Itama.
007	JDG	015	009	Ɗa aza a Filisitiya uta̱i ɗa a zuwai a̱pa̱m e le a Yahuda, ɗa e pecekushi ka̱ci ke le a̱ ubuta̱ dem e Lehi.
007	JDG	015	010	Ɗa aza a Yahuda e ecei le, “Adama a̱ yiɗa̱i ɗa i ta̱wa̱i kushilika̱ n a̱tsu?” Ɗa a danai, “Tsu ta̱wa̱ ta̱ adama a na tsu shiya Somuson, ci yaꞋanka yi uteku tsu na u yaꞋankai tsu.”
007	JDG	015	011	Ɗa uma a̱kpa̱n a tatsu aza a Yahuda a banai a kaɓatsu ka katali ka Itama, ɗa a danai Somuson, “Vu yeve a na aza a Filisitiya a ɗa i a kulyaꞋaka tsu tsugono ba? Yiɗa̱i i zuwai ɗa vu yaꞋanki tsu nannai?” Ɗa u danai, “Tsu na a yaꞋanki mu ta feu n yaꞋankai le nanai.”
007	JDG	015	012	Ɗa a danai ni, “Tsu ta̱wa̱ ta̱ adama a na ci shiya wu, ka̱ta̱ ci neke aza a Filisitiya.” Ɗa Somuson u danai, “Kucinakai mu a na a̱ɗa̱ n ka̱ci ka̱ ɗa̱ ɗa ya ku una mu ba.”
007	JDG	015	013	Ɗa a danai ni, “A̱Ꞌa̱, a̱tsu tsu kucina ta̱ tsa ku una wu ba kushiya ku ɗa koci tsa ku kushiya wu ka̱ta̱ ci neke aza a Filisitiya.” Ɗa a shiya ni n awin a savu e re ɗa a̱ uta̱ka̱i ni a punu asuvu a kaɓatsu ka katali ka.
007	JDG	015	014	Ana u yawai a Lehi, ɗa aza a Filisitiya a̱ ta̱wa̱i n yoroli adama a na a gasa n a̱yi. Ɗa ayinviki a Vuzavaguɗu a utsura a̱ cipa̱i wa̱ ni, ɗa awin a na i ushiyi ekiye a̱ ni a taɓai an tsugbere tsu na tsu ka̱na̱i akina
007	JDG	015	015	Ɗa u ɗikai ketele ka̱ ta̱ku ka magbagulu ma majaki, ɗa wu unai uma ka̱kpa̱n.
007	JDG	015	016	Ɗa Somuson u danai, “N ketele ka mgbagulu ka majaki kaꞋa mu unai uma ka̱kpa̱n. N ketele ka mgbagulu ka majaki kaꞋa mu unai koɓolo ka uma.”
007	JDG	015	017	Ana u kotsoi kadanshi, ɗa u variki ketele ka na ki e kukiye ku ni. Ɗa e ɗekei ubuta̱ wa n kula Ramatu-lehi, ɗaɗa Kaginda ke Ketele ka Magbagulu ka Majaki.
007	JDG	015	018	Ɗa u panai kakuli ka̱u, ɗa u ɗekei Vuzavaguɗu, u danai, “Avu ɗa vu nekei kagbashi ka̱ nu ulyaꞋi u gbayin u nampa. Kpamu gogo na mi ta̱ a̱ kukuwa̱ adama a kakuli, ka̱ta̱ n doku n uwa ekiye a uma ofoto a nampa?”
007	JDG	015	019	Ɗa Ka̱shile ka yaꞋin kpenle ku mini a iɗika i Lehi, ɗa tana mini ma̱ uta̱i punu e kpenle ka. Ana u soꞋi, ɗa ayinviki a̱ ni o bonoi, ɗa e ɗekei kpenle ka n kula Ene-hakore, ubuta̱ wa wi ta̱ ɗe e Lehi ali n anana.
007	JDG	015	020	Ɗa Somuson wu okpoi kayaꞋinkafada ka aza a Isaraila a̱ya̱ kamanga a ayin a na aza a Filisitiya i a kulyaꞋa ka le tsugono.
007	JDG	016	001	Kanna ko yoku Somuson u banai a Gaza, ɗa we enei kashakanlai, ɗa u banai wu asai n a̱yi.
007	JDG	016	002	Ɗa a danai aza a Gaza, “Somuson ɗa lo a̱ likuci.” Ɗa a kambuki ubuta̱ wa ɗa a̱ ka̱na̱i kuvanꞋwa yi a̱ utsutsu u likuci a kayin ka dem. A paɗai bini a kayin ka nanlo ka, ɗa a dananai, “Ci ta̱ a kuvana ali kayi washi ka̱ta̱ tsu una yi.”
007	JDG	016	003	Ama ɗa Somuson u latai ali kayin ka kutsai. Ɗa u ɗa̱nga̱i u banai u ka̱na̱i utsutsu u likuci ɗa u gba̱ɗa̱i u ɗa, ɗa u fa̱da̱i utsutsu ure wa n iga̱Ꞌin e le ra̱ka̱ n aburakpatsu e le dem, ɗa u ɗikai a ɗa avangatsu a̱ ni, u bankai gaɗi vu kaginda ka na ki a kinda Heburon.
007	JDG	016	004	M megeshe ɗa u cigai mekere ma yoku ma na a ci ɗeke n kula Da̱lila a̱ ka̱ra̱Ꞌa̱ ka Soreku.
007	JDG	016	005	Ɗa tsugbayin tsa aza a Filisitiya tsu banai wa̱ a̱ ni ɗa a danai, “Kparasa yi ali vu yeve utsura u ni, kpamu n tsu na tsa kufuɗa tsa lyaꞋa utsura u ni, adama a na tsu shiya yi. Yaba dem vu tsu wi ta̱ e kuneke wu kuneꞋe ku shekelu va azurufa ka̱kpa̱n n amangatawun.”
007	JDG	016	006	Ɗa Da̱lila u danai Somuson, “N folono wu ta̱, dana mu ubuta̱ u na utsura u nu wi, n tsu na kpamu a kushiya wu ka̱ta̱ vu namba utsura u nu.”
007	JDG	016	007	Ɗa Somuson u danai ni, “Ɗa baci vuza u shiyai mu n aꞋin a utan a savu e cindere a na ka̱ta̱ e ɗekpei ba, mi ta̱ a kunamba utsura u va̱ ka̱ta̱ mo okpo uteku tsu uma a na a buwai.”
007	JDG	016	008	Ɗa tsugbayin tsa aza a Filisitiya a̱ tuka̱i ni n aꞋin a utan e cindere a na ka̱ta̱ e ɗekpei ba, ɗa u shiya ni n aɗa.
007	JDG	016	009	Ɗa u zuwai uma a kpaꞋwan o mololo ma asuvu. Ɗa u danai ni “Somuson, aza a Filisitiya a ɗa lo a̱ ta̱wa̱i adama a na a̱ ka̱na̱ wu.” Ɗa u ɗa̱nga̱i u kasai aꞋin a na i ikyamba i ni, tsu na akina o tsu songu tsugbere. Nannai va e yeve ubuta̱ u na utsura u Somuson wi ba.
007	JDG	016	010	Ɗa Da̱lila u danai Somuson, “Vu doro mu ta̱ ɗa kpamu vu yaꞋankai mu aꞋuwa. N folono wu ta̱, tonuko mu uteku tsu na a kuyaꞋan ka̱ta̱ a shiya wu.”
007	JDG	016	011	Ɗa u danai ni, “Ɗa baci vuza u shiyai mu n awin a savu a na ka̱ta̱ a yaꞋankai u linga ba, mi ta̱ a kunamba utsura u va̱ ka̱ta̱ mo okpo babu utsura tsu uma a na a buwai.”
007	JDG	016	012	Ɗa Da̱lila u ɗikai awin a savu a na a sawai kuyaꞋanka ulinga ba ɗa u shiyai ni n aɗa, ɗa u danai, “Somuson, aza a Filisitiya a ɗa lo a̱ ta̱wa̱i adama a na a̱ ka̱na̱ wu.” Aza a na i a kuvanꞋwa yi va tana punu o mololo ma asuvu. Ama ɗa u kasai awin a na a shiyakai ni va an tsugbere.
007	JDG	016	013	Ɗa Da̱lila u danai Somuson, “Ali n gogo na vu buwa ta̱ o kudoro mu n vu yaꞋanki mu aꞋuwa. Dana mu uteku tsu na a kufuɗa a shiya wu.” Ɗa u danai ni, “Ɗa baci vu caꞋi ka̱nji ka kaci ka̱ va̱ ka na ki ugboku u cindere, ɗa vu cindalai kaꞋa n tsugbere koɓolo n ili kucaꞋa, mi ta̱ a kunamba utsura u va̱ ka̱ta̱ mo okpo babu utsura tsu uma na a buwai.”
007	JDG	016	014	Ɗa Da̱lila u leꞋeshei ni ali u latai, ɗa u caꞋi kaꞋa n tsugbere tsu kucaꞋa, ɗa kpamu u danai, “Somuson, aza a Filisitiya a ɗa lo a̱ ta̱wa̱i adama a na a̱ ka̱na̱ wu.” Ama ɗa Somuson u jimgbai ɗa u kasai kucaꞋa ka n tsugbere tsa.
007	JDG	016	015	Ɗa u danai ni, “Nini ɗai va kudana, ‘Vu ciga mu ta̱,’ kpamu ka̱ɗu ka̱ nu ki koɓolo m mpa ba? Tatsu ɗa na a na vu doroi mu, kpamu vu dana mu ubuta̱ u na utsura u nu wi ba.”
007	JDG	016	016	Ɗa u ka̱na̱i koꞋuso yi n kadanshi kagbanigbani a kanna lakam, ɗa u na̱mgbi ka̱tsuma̱ adama a mavura ma̱ ni adanshi u kuwa̱.
007	JDG	016	017	Ɗa u tonokoi ni ili ra̱ka̱, u danai, “A saꞋwa kupuna ka̱nji ka̱va̱ n kutanu ba, adama a na mpa Nazara ɗa mazagbi ma̱ Ka̱shile ali mpa biꞋi a̱ ka̱tsuma̱. Ɗa baci a punai ka̱nji ka̱va̱ n kutanu mi ta̱ a kunamba utsura u va̱ ka̱ta̱ mo okpo babu utsura tsu uma na a buwai.”
007	JDG	016	018	Ana Da̱lila we enei Somuson u tonuko yi ta̱ ili ra̱ka̱, ɗa u suki e ɗekei tsugbayin tsa aza a Filisitiya, u danai, “Doki i bono, adama a na u tonuko mu ta̱ ili ra̱ka̱.” Ɗa tsugbayin tsu aza a Filisitiya tsu ta̱wa̱i koɓolo n ikebe ya azurufa ekiye e le.
007	JDG	016	019	Ɗa u zuwai ni u lata a̱ nkuta̱ n ni, ɗa u ɗekei vuza vi yoku ɗa u zuwa ni u punai ucaꞋi u cindere u kaci wa. Ɗa u gita̱i ku takacika yi, ɗa utsura u ni u ka̱sukpa̱i ni.
007	JDG	016	020	Ɗa u danai, “Somuson, aza a Filisitiya a ɗa lo a̱ ta̱wa̱i ku reme wu.” Ɗa u jimgbai alavu a̱ ni, u danai “YaꞋan n ɗa̱nga̱ n utsura tsu na n kiwanai.” Ama u yeve a na Vuzavaguɗu u ka̱sukpa̱i ni ba.
007	JDG	016	021	Ɗa aza a Filisitiya e remei ni ɗa o koꞋi ni a̱shi ɗa a ɗikai ni a kubana a Gaza ɗa a shiya ni, n ikani i shili. Ɗa a zuwa ni u yaꞋansa kiya a kutali a kpaꞋa ku ugbashi.
007	JDG	016	022	Ama ɗa ka̱nji ka kaci ka̱ ni ka̱ gita̱i kutopo.
007	JDG	016	023	M megeshe ɗa aza a gba̱ra̱-gba̱ra̱ aza a Filisitiya o ɓolongi ɗa a yaꞋin ka̱ɗiva̱ kagbayin ɗa a yaꞋankai Dagon ka̱ma̱li ke le alyuka, a danai, “Ka̱ma̱li ka̱ tsu Dagon u neke tsu ta̱ Somuson vurala vu tsu ekiye.”
007	JDG	016	024	Ana uma a enei Somuson, ɗa a cikpai ka̱ma̱li ke le. A danai, “Ka̱ma̱li ka̱ tsu ke neke tsu ta̱ vurala tsu Somuson ekiye tsu, a̱yi na u la̱nga̱sa̱i iɗika i tsu ɗa wu unai uma a̱tsu n a̱bunda̱i.”
007	JDG	016	025	Ele a̱ ka̱tsuma̱ ka̱ ma̱za̱nga̱ n o zosoi, ɗa a danai, “Ɗekekei tsu Somuson adama a na u jeꞋeke tsu.” Ɗa a banai utuka̱i Somuson a kpaꞋa ku ugbashi, ɗa u jeꞋekei le. A zuwai ni u shamgba kashani e mere ma ashamkpatsu.
007	JDG	016	026	Ɗa Somuson u danai kagbashi ka na ki uremi n a̱yi e kukiye, “Ka̱sukpa̱ mu n yawa ɗevu n ashamkpatsu a kasaka a, adama a na m tsubaku ɗe.”
007	JDG	016	027	KpaꞋa ka tana ku shana ta̱ n uma n a̱bunda̱i ali n ma̱ci. Kpamu tsugbayin tsa a aza a Filisitiya ci ta̱ punu ra̱ka̱ a kpaꞋa ka. Ka̱bunda̱i ka uma ka na ki punu a ukpa̱ ka ka yawa ta̱ a̱kpa̱n a tatsu ali n a̱ma̱ci a na a̱ ta̱wa̱i kinda Somuson a kuyaꞋan kujeꞋe.
007	JDG	016	028	Ɗa Somuson u vasai a kubana u Vuzavaguɗu u danai, “Vuzavaguɗu Ka̱shile, ciɓa nu mpa mi ta̱ ufolu u nu, doku vu neke mu utsura kute, adama a na n tsupa i na aza a Filisitiya a yaꞋankai a̱shi a̱ va̱.”
007	JDG	016	029	Ɗa Somuson u remei ashamkpatsu e re a kasaka a, ɗa u bonokoi utsura u ni we ele, kukiye ku usingai ku ka̱na̱i kete, kukiye ku ugula̱ kpamu ku ka̱na̱i kete.
007	JDG	016	030	Ɗa Somuson u danai, “Ka̱sukpa̱ n kuwa̱ koɓolo n aza a Filisitiya.” Ɗa u tecengi n utsura u ni ra̱ka̱-ra̱ka̱, ɗa kpaꞋa ka kuyikpa̱i ɗa ku tsugbai tsugbayin tsa aza a Filisitiya koɓolo n uma a na i punu ra̱ka̱. Uma a na Somuson wu unai punu a kpaꞋa ka a laꞋa ta̱ aza a na wu unai a ayin a wuma u ni.
007	JDG	016	031	Ɗa aza a̱ ni koɓolo n kumaci ku ni ra̱ka̱ a̱ ta̱wa̱i ɗa a ɗikai ni a̱ ciɗa̱ngi ni a kasaun ke esheku a̱ ni Manowa ka na ki e mere ma Zora n Eshitawo. Somuson wo okpo ta̱ kayaꞋinkafada ka aza a Isaraila ali a̱ya̱ kamanga.
007	JDG	017	001	Vuza yoku wi ta̱ lo a̱ likuci yi nsasan a ɗika i Ifirayimu, vuza na e ci ɗeke Mika.
007	JDG	017	002	Kanna kete u danai a̱na̱ku a̱ ni, “Azurufa ka̱kpa̱n ke te n amangatawun a na oboki nu aɗa va, m pana ta̱ vu yaꞋankai vuma va una̱, la̱na̱, a ɗanna wa̱ va̱, mpa ɗa n ɗikai.” Ɗa a̱na̱ku a̱ ni a danai, “Ka̱sukpa̱ Vuzavaguɗu u zuwaka wu una̱singai.”
007	JDG	017	003	Ana u bonokoi a̱na̱ku a̱ ni n azurufa ka̱kpa̱n kete n amangatawun a. Ɗa a̱na̱ku a̱ ni a danai, “Adama a na ka̱ta̱ una̱ u ka̱na̱ maku ma̱ va̱ ba, me erengu ta̱ azurufa a nampa u Vuzavaguɗu n ka̱ɗu kete. Adama a na i ta̱ a kufuɗa kusheꞋwe ka̱ma̱li, ka̱ta̱ kpamu a sura kaꞋa n azurufa a. Adama a nannai mi ta̱ o kubonoko wu n aɗa.”
007	JDG	017	004	Ana u bonokoi a̱na̱ku a̱ ni n ikebe ya, ɗa a̱na̱ku a̱ ni a ɗikai azurufa amangatawenre ɗa u nekei kawakana, ɗa u sheꞋwei a̱ma̱li a nu nɗanga ɗa u surai a ɗa n azurufa. Ɗa a zuwai a ɗa a kpaꞋa ku Mika.
007	JDG	017	005	A̱yi Mika va tana wi ta̱ m ma̱va̱li. Ɗa u yaꞋin efodu vu kula̱nsa̱ kuyeve ku Ka̱shile ɗa kpamu u yaꞋin a̱ma̱li. Ɗa u zagbai maku ma̱ ni mete mo okpo yi ganu.
007	JDG	017	006	A ayin a nanlo aza a Isaraila i m mogono ba. Yaba dem a kuyaꞋan tsu na u cigai.
007	JDG	017	007	A ayin a nanlo a tana, a yaꞋan ta̱ kolobo ko yoku a kumaci ka aza e Levi vuza na wi ida̱shi a Batalami vu Yahuda.
007	JDG	017	008	Ɗa u ka̱tsukpa̱i likuci i Batalami vu Yahuda. Adama a na u la̱nsa̱ ubuta̱ u na wa̱ kuda̱sa̱ngu. A̱yi a nwalu ɗa u yawai a kpaꞋa ku Mika a̱ likuci ya aginda ya aza a Ifirayimu.
007	JDG	017	009	Ɗa Mika we ecei ni, “Teɗei vu uta̱i?” Ɗa wu ushuki u danai, “Mpa vuza va aza e Levi ɗa a Batalami vu Yahuda, mu uta̱ ta̱ kula̱nsa̱ ubuta̱ u na ma̱ kuda̱sa̱ngu.”
007	JDG	017	010	Ɗa Mika u danai ni, “Shamgba vu da̱sa̱ngu koɓolo nu mpa, ka̱ta̱ vu okpo keneki ko odoki ka̱ va̱, ka̱ta̱ kpamu vu okpo ganu vu va̱. Ka̱ta̱ ka̱ya̱ lakam n neke wu azurufa kupa n ntogu koɓolo ni ilikulyaꞋa.”
007	JDG	017	011	Ɗa vuza va aza e Levi va wu ushuki kuda̱sa̱ngu m Mika, ɗa wo okpoi an maku ma̱ ni.
007	JDG	017	012	Ɗa Mika we erengi vuza va aza e Levi va wo okpoi ganu vu ni, ɗa u da̱sa̱ngi a kpaꞋa ku ni.
007	JDG	017	013	Ɗa Mika u danai, “Gogo na n yeve ta̱ Vuzavaguɗu wi ta̱ a̱ kuka̱sukpa̱ mu m ba̱ruwa̱, a na n ciya̱i vuza va aza e Levi wo okpoi ganu vu va̱.”
007	JDG	018	001	A ayin a nanlo, aza a Isaraila i m mogono ba. Kpamu a makyan ma nanlo aza a Dan i ta̱ a̱ kula̱nsa̱ iɗika yi uka̱ni i na a̱ kuda̱sa̱ngu. Adama a na ele a̱ ciya̱ iɗika yi uka̱ni i le a̱ ka̱tsuma̱ ka aza a Isaraila ba.
007	JDG	018	002	Ɗa aza a Dan a zagbai uma a tawun a na i n utsura u ka̱ɗu a̱ ka̱tsuma̱ ka kumaci ku le dem. Ɗa a̱ suki le uta̱i a Zora n Eshitawo a bana a saka iɗika ya. Ɗa a banai a̱ likuci yi nsasan ya aza a Ifirayimu, ɗa a̱ cipa̱i a kpaꞋa ku Mika.
007	JDG	018	003	Ana a yawai ɗevu n kpaꞋa ku Mika ka, ɗa a panai ka̱la̱ka̱tsu ko kolobo ka aza e Levi ka. Ɗa a banai wa̱ ni e ɗekei ni a̱ ka̱ga̱Ꞌin ɗa ecei ni, “Yayi u tuka̱i nu na? Yiɗa̱i vi a kuyaꞋan punu na? Ulinga wu yiɗa̱i vi a kuyaꞋan na?”
007	JDG	018	004	Ɗa u tonokoi le, “Ci yaꞋan ta̱ uzuwakpani n Mika n yaꞋanka yi, ulinga u tsuganu kpamu wi ta̱ a kutsupasa mu.”
007	JDG	018	005	Ɗa a danai ni, “Ci ta̱ ufolu u nu, folonoko tsu Ka̱shile, ci yeve ko tsa̱ kuciya̱ agaꞋin a nwalu n na ci a kuyaꞋan na.”
007	JDG	018	006	Ɗa Ganu va u danai le, “Walai m ma̱ta̱na̱. Vuzavaguɗu wi ta̱ koɓolo n a̱ɗa̱.”
007	JDG	018	007	Ɗa uma a tawun a a̱ ka̱na̱i uye ali a yawai a̱ likuci i Layishi. Ɗa enei uteku tsu na uma a iɗika ya i a̱ ida̱shi le ba̱ri tsu na aza a Sidon i, babu i na yi a kutakacika le. Babu i na a nambai aduniyan i ta̱ n uciyi. Ɗa a̱ da̱sa̱ngi daꞋangi n aza a Sidon kpamu ili i bura le n vuza ba.
007	JDG	018	008	Ana aza a tsusaki a obonoi a Zora n Eshitawo, ɗa aza e le ecei le, “Nini ɗai i cinai kakuna ka?”
007	JDG	018	009	Ɗa a danai, “Ɗa̱nga̱i, tsu bankai le n vishili, adama a na ce ene ta̱ iɗika ya yi ta̱ n tsuloboi. Ka̱ta̱ i shamgba punu na kula̱nga̱sa̱ ayin ba, yaꞋin moloko i bana i ka̱na̱ i ɗa.
007	JDG	018	010	N kuyawa ku ɗa̱ yi ta̱ a kucina uma a ida̱shi i le ba̱ri. Iɗika ya yi ta̱ n wanshi, i ɗa yi ta̱ ni na vuma u cigai aduniyan ra̱ka̱, kpamu Ka̱shile ke neke ta̱ i ɗa ekiye a̱ɗa̱.”
007	JDG	018	011	Ɗa uma amangatawun a̱ta̱li a kumaci ku Dan a̱ ka̱sukpa̱i Zora n Eshitawo ufoɓi n ucanuku u kuvon,
007	JDG	018	012	ɗa a banai a̱ shikpa̱i a̱pa̱m ele a uɓon u ka̱livi ka Kiriyatu-jerimu a uɓon u Yahuda. I ɗaɗa i zuwai ali n anana e ci ɗeke ubuta̱ wa Ka̱tsura̱ ka Dan.
007	JDG	018	013	Ɗa a lazai a kubana a̱ likuci yi nsasan Ifirayimu ɗa a yawai a kpaꞋa ku Mika.
007	JDG	018	014	Ɗa uma a tawun a na a banai a sakai iɗika i Layishi ya, a danai aza a̱ ele, “I yeve ta̱ an a̱ ka̱tsuma̱ ka iꞋuwa i nampa ya kpaꞋa kute ki punu n ka̱ma̱li ka maɗanga ka na a surai n azurufa? Kpamu n a̱ma̱li o yoku n efodu vu kula̱nsa̱ kuyeve ku Ka̱shile. Gogo na yiɗa̱i i yotsoi ci yaꞋan.”
007	JDG	018	015	Ɗa a kpatalai a uwai a kpaꞋa ku Mika a ubuta̱ u na kolobo ka aza e Levi ka ki, ɗa a̱ kya̱sa̱ yi ni.
007	JDG	018	016	Ɗa tamkpamu ovonshi amangatawun a̱ta̱li aza a Dan a na i n ucanuku u kuvon wa a shamgbai a̱ utsutsu.
007	JDG	018	017	Ɗa uma a tawun a na a banai a sakai likuci ya a uwai, ɗa a ɗikai ka̱ma̱li ka maɗanga ka na surai n azurufa a n efodu, n a̱ma̱li a kpaꞋa a na a buwai. A̱yi ganu va tamkpamu u shamgbai kashani koɓolo n ovonshi amangatawa̱nta̱li a̱ utsutsu n ucanuku u kuvon u le.
007	JDG	018	018	Ana uma a a uwai a kpaꞋa ku Mika a ɗikai ka̱ma̱li ka maɗanga ka na surai n azurufa a n efodu, n a̱ma̱li a kpaꞋa a na a buwai, ɗa ganu va we eci le, “Yiɗa̱i yi a kuyaꞋan?”
007	JDG	018	019	Ɗa a danai ni, “Paɗa bini. Ka̱ta̱ vu dansa kakuna ba, avu de tono tsu ka̱ta̱ vu okpo vuza vu ku neke odoki n ganu vu tsu. U kulaꞋaka wu n ugaꞋin vu okpo ganu vu kumaci ka̱ a̱bunda̱i ka aza a Isaraila, an vo ku okpo ganu vu kpaꞋa ku vuma te ba?”
007	JDG	018	020	Ɗa ganu va u yaꞋin ma̱za̱nga̱. Ɗa u ɗikai efodu n a̱ma̱li a kpaꞋa n ka̱ma̱li ka maɗanga ka na surai n azurufa a ɗa u tonoi le.
007	JDG	018	021	Ɗa a kpatalai a lazai m muku le n ilikuzuwa koɓolo n ucanuku n le.
007	JDG	018	022	Ana a banai daꞋangi n kpaꞋa ku Mika, ɗa Mika u ɗekei uma a na i a ida̱shi ɗeɗevu n a̱yi ɗa a guvai uma a Dan a.
007	JDG	018	023	Ɗa a̱ ɗa̱ngusa̱i ka̱la̱ka̱tsu e ɗekei uma a Dan, ɗa a kpatalai ecei Mika, “Yiɗa̱i vu cigai? Yiɗa̱i i zuwai ɗa vu ta̱wa̱i n uma a̱ nu adama a na a saɓa a̱tsu?”
007	JDG	018	024	Ɗa Mika u danai, “I ɗikai mu a̱ma̱li a na n yaꞋin koɓolo n ganu vu va̱ i lazakai, yiɗa̱i i ka̱sa̱kpa̱ka̱i mu? Nini ɗai ye kece mu, ‘Yiɗa̱i n cigai?’”
007	JDG	018	025	Ɗa aza a Dan a danai ni, “Ka̱ta̱ vu yaꞋan kananai n a̱tsu ba, talo aza a yoku aza asuvu a usuɗukpi a̱ ka̱tsuma̱ ka̱ tsu a kumba wu n vishili n aza a kpaꞋa ku nu ali i namba wuma u ɗa̱.”
007	JDG	018	026	Ɗa aza a Dan a lyaꞋi kelime nu nwalu n le, a na Mika we enei uma a laꞋa ta̱ utsura u ni, ɗa u kpatalai a kubono a kpaꞋa ku ni.
007	JDG	018	027	Ana aza a Dan a ɗikai a̱ma̱li a na Mika u yaꞋin koɓolo n ganu vi ni va, ɗa a lazai a kubana a̱ likuci i Layishi, a̱ ubuta̱ u na a cinai uma ida̱shi i le ba̱ri, ɗa a zamai le vishili ɗa unai le n otokobi ɗa osongi likuci ya n akina.
007	JDG	018	028	Babu vuza na wi lo a na wa ku isa aza a Layishi, adama a na i ta̱ daꞋangi n Sidon, kpamu e le ili i burai le n vuza ba. Likuci ya yi ta̱ a̱ ka̱ra̱Ꞌa̱ ɗevu m Betu-rehobu. Ɗa uma a Dan a maꞋasakai likuci ya ɗa a̱ da̱sa̱ngi punu i ɗa.
007	JDG	018	029	A sabaꞋi kula ku likuci ku Layishi o bonokoi ku ɗa Dan, kula ka akaya e le, maku ma Yakubu.
007	JDG	018	030	Ɗa aza a Dan a̱ shikpa̱ka̱i ka̱ci ka̱ le ka̱ma̱li ka na a ɗikai va adama a na a cikpa kaꞋa. Ɗa Janata kolobo ka Geshon a kumaci ku Musa koɓolo n muku n ni okpoi anan ganu e le. Ali ayin a na a̱ pura̱i uma a kubanka ugbashi.
007	JDG	018	031	Ɗa kumaci ka aza a Dan ku lyaꞋi kelime n kucikpa ka̱ma̱li ka na Mika u yaꞋin va, a ayin ra̱ka̱ a na kpaꞋa ku Vuzavaguɗu ku yongoi a Shilo.
007	JDG	019	001	A ayin a nanlo aza a Isaraila i m mogono ba. A yaꞋan ta̱ vuma vi yoku a kumaci ka aza e Levi vuza na wi ida̱shi a̱ likuci yi nsansa n Ifirayimu. Kanna Kete ɗa u ɗikai vuka a̱ likuci i Batalami vu Yahuda wo okpo vuka vu pulai vu ni.
007	JDG	019	002	Ɗa vuka vu pulai va vu yaꞋin unambi usuɓi, ɗa u lazai u banai a kpaꞋa ke esheku a̱ ni a Batalami vu Yahuda, ɗa u yongoi ɗe ali wotoi u na̱shi.
007	JDG	019	003	Ɗa vali ni u ɗa̱nga̱i ɗa u tonoi uye, u bana ta̱ koɓolo n kagbashi ni n njaki n re. Ana a yawai a kpaꞋa ke esheku a̱ ni ɗa u ukai le asuvu a kpaꞋa ɗa u esheku a̱ ni a rabasai ni m ma̱za̱nga̱.
007	JDG	019	004	Ɗa akaya a̱ ni a gutsai ni u shamgba, ɗa u da̱sa̱ngi n ele ali ayin a tatsu, a kulyaꞋa nu o soꞋi.
007	JDG	019	005	A kanna ka̱ na̱shi ɗa u foɓusoi a dama a na u laza, ama ɗa akaya a̱ ni a danai, “Ciya̱ biꞋi i na vu zuwai a̱ ka̱tsuma̱ yeve vu ka̱na̱ uye.”
007	JDG	019	006	Ɗa ele ejere e le a̱ da̱sa̱ngi ɗa a lyaꞋi ɗa o soꞋi koɓolo. Ɗa akaya a̱ ni a danai ni, “N folono wu ta̱ vu doku vu asa, a dama a na vu pana uyoꞋo u ka̱ɗu ka̱ nu.”
007	JDG	019	007	Ana vuma va u ɗa̱ngai an wa laza, ɗa akaya a̱ ni a gutsakai ni, ali ɗa u doku wa asai.
007	JDG	019	008	A kanna ka tawun ɗa vuma va u ɗa̱nga̱i m kpasani adama a na a laza. Ɗa akaya a̱ ni a danai, “Ciya̱ biꞋi i na vu zuwai a̱ ka̱tsuma̱, ka̱ta̱ vu ali kanna ka̱ ta̱na̱.” Ɗa ejere ele a̱ da̱sa̱ngi ɗa a lyaꞋi ili kulyaꞋa koɓolo.
007	JDG	019	009	Ana vuma va n kagbashi ka̱ ni n vuka vu pulai vu ni va a̱ ɗa̱nga̱i adama a na a laza, ɗa akaya a̱ ni, a danai, “La̱na̱ biꞋi gogo na kulivi kuyaꞋan ɗe. La̱na̱ biꞋi kanna feu ka kotso ɗe. N folono wu ta̱ i doku yi asa, vu pana uyoꞋo u ka̱ɗu ka̱ nu, ka̱ta̱ makpaꞋa n usana i ɗa̱nga̱ i ka̱na̱ uye a kubana a kpaꞋa.”
007	JDG	019	010	Ama ɗa vuma va u iwain kudoku ku asa. Ɗa u ɗa̱nga̱i ɗa u lazai u yawai a uɓon u Jebusiya ɗaɗa Urushelima. Wi ta̱ ni njaki n re n ni koɓolo n vuka vu pulai vu ni.
007	JDG	019	011	Kanna ɗe a̱ kuyikpa̱ ɗa a yawai ɗevu n Jebusiya, ɗa kagbashi ka̱ ni ka danai, vuza kpaꞋa, “Ta̱wa̱, tsu uwa a̱ likuci ya aza a Jebusiya i nampa adama a na tsu asa punu.”
007	JDG	019	012	Ɗa vuza kpaꞋa va u danai, “A̱Ꞌa̱, ci a ku uwa a̱ likuci yi omoci a na i aza a Isaraila a ɗa ba, ama ka̱sukpa̱ tsu laza ci yawa a̱ likuci i Gibiya.”
007	JDG	019	013	Ɗa u doku u danai ni, “Ta̱wa̱, tsu dakaka tsu yawa a̱ likuci i Gibiya ko Rama yeve tsu asa ɗe.”
007	JDG	019	014	Ɗa a̱ ka̱na̱i uye a yaꞋin nwalu n le. Ɗa kanna ka koci le a na a yawai a̱ likuci i Gibiya a iɗika ya aza a Bayami,
007	JDG	019	015	ɗa a ɓanuki a̱ likuci i Gibiya adama a na asa. Ana a uwai ɗa a banai a̱ da̱sa̱ngi a̱ ka̱ba̱nga̱ ka̱ likuci, adama a na babu vuza na u ɗikai le asa a kpaꞋa ku ni.
007	JDG	019	016	N kulivi ku nanlo ɗa mokoshi mo yoku mu uta̱i a kashina o kubono a kpaꞋa. A̱yi vuza aza a Ifirayimu ɗa, ama wi ta̱ ida̱shi a Gibiya a uɓon wa aza a Bayami.
007	JDG	019	017	Ana u ɗengusa̱i a̱shi a̱ ni ɗa we enei aza a nwalu a̱ ida̱shi a̱ ka̱ba̱nga̱ ka̱ likuci. Ɗa mokoshi ma me ecei le, “Teɗei yi a kubana? Kpamu teɗei yi uta̱i?”
007	JDG	019	018	Ɗa u danai, “Tsu uta̱ ta̱ a Batalami vu Yahuda, ci ta̱ a kubono a kpaꞋa ku tsu a̱ likuci kenu ya aginda ya aza a Ifirayimu a̱ uba̱ta̱ u na mu uta̱i. Mishi ta̱ m bana a Batalami vu Yahuda, kpamu gogo na n ciga ta̱ m bono a kpaꞋa. Ama n ciya̱ ko vuza te na u ɗikai tsu tsu asa a kpaꞋa ku ni ba.
007	JDG	019	019	A̱tsu ɗa na tana n ijanu adama a njaki n tsu, koɓolo m ma̱kya̱n n ilikulyaꞋa adama a̱ ka̱ci ka̱tsu n kagbashi ka maku mavuka n kagbashi ka̱ va̱. Ko ili i te tsu namba ba.”
007	JDG	019	020	Ɗa mokoshi ma ma danai, “Ka̱sukpa̱ ma̱ta̱na̱ mo yongo koɓolo n a̱ɗa̱. N kuneke ɗa̱ ta̱ ili dem i na i cigai. Ama ka̱ta̱ yi asa a̱ ka̱ba̱nga̱ ka̱ likuci ka nampa ba.”
007	JDG	019	021	Ɗa u ɗikai le u bankai a kpaꞋa ku ni, ɗa u nekei njaki ma ijanu. Ɗa kpamu u keneki le mini a saꞋi ene, ɗa a lyaꞋi ɗa o soꞋi.
007	JDG	019	022	A na ilo a̱ ida̱shi i ma̱za̱nga̱, babu e yeve ɗa uma a gbani-gbani o yoku a̱ ka̱tsuma̱ ka̱ likuci a kambuki kpaꞋa ka. Ɗa a̱ ka̱na̱i kuka̱la̱ ka̱kpa̱ga̱ ka̱ utsutsu. Na a danai mokoshi ma kpaꞋa ma, “Utuka̱ tsu n vuma na vu tuka̱i a kpaꞋa ku nu ka. Adama a na ci yaꞋan tsugbani n a̱yi.”
007	JDG	019	023	Ɗa mokoshi ma kpaꞋa ma wu uta̱i ɗa u danai le, “A̱Ꞌa̱, aza a̱va̱, ka̱ta̱ i yaꞋan ili i gbani-gbani i nampa ba, adama a na vuma nampa komoci ka kpaꞋa ka̱ va̱ kaꞋa, ka̱ta̱ i yaꞋan ili i wono i nampa ba.
007	JDG	019	024	La̱na̱i mekere ma̱va̱ ma na ka̱ta̱ u yeve mavali ba n vuka vu pulai vu kagbashi ka̱va̱, yaꞋan mu utuka̱ ɗa̱ n ele. Ka̱ta̱ i yaꞋan n ele tsu na i cigai, ama vuma nampa ka̱ta̱ i yaꞋankai ili i gbani-gbani i nampa ba.”
007	JDG	019	025	Ama ɗa uma a a̱ kpa̱ɗa̱i kupana. Ɗa vuza va aza e Levi va u ɗikai vuka vu pulai va ɗa u nekei le. Ɗa a ɗika ni a banai a yaꞋin tsugbani n a̱yi ali a kubana kpasani. Ɗa a̱ ka̱sukpa̱ ni u lazai.
007	JDG	019	026	M kpasani, ɗa vuka va vu yawai ɗa vu yikpa̱i a̱ utsutsu u kpaꞋa ku mokoshi ku na vali ni wi, ali ubuta̱ wu akanai.
007	JDG	019	027	Ana vali vi ni vu ɗa̱ngai n usana, u ɓa̱yuwa̱i utsutsu u kefeku ka kpaꞋa, adama a na u ka̱na̱ uye, ɗa we enei vuka vu pulai vu ni ivaꞋin a iɗika a̱ utsutsu u kefeku, n ekiye a̱ ni a ka̱ga̱nda̱ ku ulanga.
007	JDG	019	028	Ɗa u dana ni, “Ɗa̱nga̱, tsu ka̱na̱ uye.” Ama u keɓece kakuna ba. Ɗa u ɗikai ni u zuwai a majaki, ɗa u ka̱na̱i uye a kubana a kpaꞋa.
007	JDG	019	029	Ana u yawai a kpaꞋa ku ni ɗa u la̱nsa̱i mawun. Ɗaɗa u gbatyai keven ka akiɗi-akiɗi, ali ugboku kupa n ure, ɗa u suꞋuki m mavatsu a̱ ubuta̱ wi Isaraila dem.
007	JDG	019	030	Yaba dem na baci we ene i ɗa ka̱ta̱ u dana, “Tsu saꞋwa kene ili tsu nampa ko a ayin a Isaraila ba, ali n ayin a na aza a Isaraila a̱ ka̱sukpa̱i Masar sai anana. Sheshei yiɗa̱i tsa kuyaꞋan adama a kakuna ka nampa.”
007	JDG	020	001	Ɗa aza a Isaraila ra̱ka̱ uta̱i a Dan a uɓon gaɗi a kubana a Biyasheba a uɓon u ɗaka, koɓolo n aza a iɗika i Giliyadu n kasana, ɗa uma o ɓolongi a̱ ubuta̱ u te e kelime ka Vuzavaguɗu a̱ likuci i Mizipa.
007	JDG	020	002	Aza e kelime a kumaci ki Isaraila ra̱ka̱ i ta̱ punu a̱ ka̱tsuma̱ ko koɓolo ka uma a̱ Ka̱shile a. Ka̱bunda̱i ko osoji ka na ki a nwalu a iɗika n otokobi, ele ɗa uma a̱kpa̱n amangatawuna̱na̱shi.
007	JDG	020	003	Aza a Bayami a pana ta̱ arabali a na aza a Isaraila a na a buwai o ɓolongi a Mizipa. Ɗa aza a Isaraila ecei vuza va aza e Levi va, “Tonuko tsu, tsu na a yaꞋin ukuna u gbani-gbani u nampa?”
007	JDG	020	004	Ɗa vuza va aza e Levi vali vu vuka vu na unai va, u danai, “Mpa n vuka vu pulai vu va̱ tsu ta̱wa̱ ta̱ a Gibiya a uɓon u Bayami adama a na tsu asa.
007	JDG	020	005	Ɗa aza a Gibiya a̱ ta̱wa̱i ɗa a kanzai kpaꞋa ku na mi n kayin. E sheshei ku una mu, ama a na a̱ ciya̱i mu ba ɗa a ɗikai vuka vu pulai vu va̱, ɗa a yaꞋin tsugbani n a̱yi ali u kuwa̱i.
007	JDG	020	006	Adama a nannai ɗa mpa n ɗikai ikyamba i vuka vu pulai vu va̱ va, ɗa n kiɗi ni akiɗi-akiɗi ɗa n suꞋuki n akaka a banka a̱ ubuta̱ dem a iɗika yi uka̱ni i kumaci ka aza a Isaraila, adama a na a yaꞋan ta̱ ili yi unata n ili wono a Isaraila.
007	JDG	020	007	Gogo na a̱ɗa̱ aza a Isaraila ra̱ka̱, i dansa tsu na i kuyaꞋan n ukuna u kadanshi ka nampa.”
007	JDG	020	008	Ɗa uma ra̱ka̱ a̱ ɗa̱nga̱i n kute, a danai, “Babu vuza te a̱ ka̱tsuma̱ ka̱ tsu na wa kubana a̱ ka̱va̱li ka̱ ni ko kpaꞋa ku ni.
007	JDG	020	009	Ama gogo na i na tsa kuyaꞋan ka Gibiya i ɗanna. YaꞋan tsu yaꞋan kazagba ka̱ta̱ ci ciya̱ vuza na u kushilika̱ n ele.
007	JDG	020	010	Ugboku u te a̱ ka̱tsuma̱ ka kupa ka kumaci ka aza a Isaraila ra̱ka̱ e neke osoji a na a buwai ilikulyaꞋa. Ka̱ta̱ osoji a na a buwai a uwa a yaꞋanka Gibiya vu Bayami uteku tsu na ugaꞋin adama a ili yi unata n ili wono i na a yaꞋin a̱ ka̱tsuma̱ ka iɗika yi Isaraila.”
007	JDG	020	011	Ɗa aza a Isaraila ra̱ka̱ o ɓolongi n ka̱ɗu ke te, adama a na a̱ shilika̱ n likuci ya.
007	JDG	020	012	Ɗa kumaci ka aza a Isaraila ku suki n akaka a kubana wa aza a Bayami, a danai, “Ili gbani-gbani yene i ɗai i yaꞋin tsu nampa?
007	JDG	020	013	Adama a nannai utuka̱i n uma a kavama a Gibiya aza a na a yaꞋin ili i gbani-gbani i nanlo adama a na tsu una le. Ka̱ta̱ tsu utuka̱ n ili gbani-gbani a̱ ka̱tsuma̱ ka iɗika yi Isaraila.” Ama ɗa aza a Bayami a iwan kupana i na aza e le aza a Isaraila i a kudansa.
007	JDG	020	014	Ɗa aza a Bayami ra̱ka̱ uta̱i a̱ likuci i le o ɓolongi a Gibiya adama a na a̱ shilika̱ n aza a Isaraila a na a buwai.
007	JDG	020	015	A kanna ka nanlo ɗa aza a Bayami o ɓolongi ovonshi aza a na a fuɗai kuvon a̱ likuci i le uma a̱kpa̱n kamanga n a̱ta̱li, koɓolo n aza a Gibiya uma amangatawencindere aza a na a fuɗai kuvon.
007	JDG	020	016	A̱ ka̱tsuma̱ ka aza o kuvon a Bayami osoji amangatawencindere a na a zagbai va a̱gula̱ a ɗa. I ta̱ a taɗuku ka̱vimgba̱tsu a̱ ka̱nji ke te, kpamu a kunusa ba.
007	JDG	020	017	Babu biꞋi aza a Bayami aza a Isaraila a na a buwai o ɓolongi ovonshi a̱kpa̱n amangatawuna̱na̱shi, dem vu le a fuɗi o kuvon a ɗa.
007	JDG	020	018	Ɗa aza a Isaraila a̱ ɗa̱nga̱i ɗa a banai e Betelu adama a na a̱ la̱nsa̱ kuyeve u Ka̱shile, “Kumaci kene kuɗai a̱ ka̱tsuma̱ ka̱ tsu ka̱ kugita̱ kubana kuyaꞋan vishili n aza a Bayami?” Ɗa Vuzavaguɗu u danai, “Kumaci ku Yahuda kuɗa ka̱ kugita̱ kubana.”
007	JDG	020	019	Ɗa aza a Isaraila a̱ ɗa̱nga̱i n usana ɗa a̱ shikpa̱i a̱pa̱m e le devu n Gibiya.
007	JDG	020	020	Ɗa ovonshi aza a Isaraila uta̱i adama a na a̱ shilika̱ n aza a Bayami, ɗa darai a adama a na a yaꞋan kuvon ɗevu n likuci i Gibiya.
007	JDG	020	021	Ɗa aza a Bayami uta̱i a̱ likuci i Gibiya ɗa unai aza a Isaraila a̱kpa̱n kamanga n e re.
007	JDG	020	022	Ama ɗa aza a Isaraila o doku o ɓolongi a̱ ubuta̱ wa ɗa e nekpenei odoki, ɗa kpamu odoku a darai ka̱ci ke le adama a o kuvon.
007	JDG	020	023	Adama a na aza a Isaraila a bana ta̱ A̱Ꞌisa̱ e Betelu ɗa a̱ shiꞋika̱i Vuzavaguɗu ali a kubana kulivi. Ɗa o doku ecei ɗe Vuzavaguɗu, a danai, “U gaꞋan ta̱ tsu doku tsu uta̱ ci shilika̱ n itoku i tsu aza a Bayami?” Ɗa Vuzavaguɗu wu ushiki le u danai, “Banai i shilika̱ n ele.”
007	JDG	020	024	Ɗa aza a Isaraila o doku uta̱i adama a na a̱ shilika̱ n aza a Bayami a kanna ke ire.
007	JDG	020	025	Ama ɗa aza a Bayami o doku uta̱i a Gibiya ɗa unai aza a Isaraila uma a̱kpa̱n kupa n kula̱i ra̱ka̱ vu le tana eyevi a̱ vishili ɗa.
007	JDG	020	026	Ɗa aza a Isaraila ra̱ka̱, a banai e Betelu a̱ shika̱i. Ɗa a̱ da̱sa̱ngi e kelime ka Vuzavaguɗu, a yaꞋin kakuli a kanna ka nanlo ka ali a kubana kulivi, ɗa a nekei kuneꞋe ku kusongu n kuneꞋe ku ma̱ta̱na̱ e kelime ka Vuzavaguɗu.
007	JDG	020	027	Ɗa aza a Isaraila kpamu o doku a̱ la̱nsa̱i kuyeve ku Vuzavaguɗu, a ukuna u kuvon n kumaci ku Bayami. Adama a na ayin a nanlo a akpati vu uzuwakpani vu Ka̱shile vi ta̱ ɗe e Betelu.
007	JDG	020	028	Finihasu kolobo ka Eliyaza matsukaya ma Haruna, a̱yi ɗa ganu na wi a kuyaꞋan ulinga a ayin a nanlo a. Ɗa aza a Isaraila ecei Vuzavaguɗu, a danai, “Tsu doku tsu bana ci yaꞋan vishili n itoku i tsu aza a Bayami, ko tsu ka̱sukpa̱?” Ɗa Vuzavaguɗu u danai, “Banai, adama a na makpaꞋa mi ta̱ e kuneke le ekiye a̱ɗa̱.”
007	JDG	020	029	Ɗa aza a Isaraila a zuwai uma o yoku o bopoi u ka̱ra̱Ꞌi u Gibiya.
007	JDG	020	030	Ɗa aza a Isaraila a banai adama a na o doku a̱ shilika̱i n aza a Bayami tatsu. Ɗa o ɓolongi a̱ ubuta̱ u cau u le adama a na o doku a̱ shilika̱ n Gibiya.
007	JDG	020	031	Ana aza a Bayami uta̱i adama a na a yaꞋan kuvon, ɗa o ronoi le utuka̱i a̱ likuci tsu na a kiwanai, ɗa a ka̱na̱i kuna aza a Isaraila, uma a na a̱ kuwa̱i e keteshe n uye u gbayin a yawa ta̱ uma kamangankupa, a uye u na u banai e Betelu n uye u na kpamu u banai a Gibiya.
007	JDG	020	032	Ɗa aza a Bayami a danai, “Ci ta̱ a kulyaꞋa le uteku tsu na tsu kiwanai,” Ele a aza a Isaraila feu a kudana, “Ka̱sukpa̱ tsu suma tsu rono le tsu uta̱ka̱ daꞋangi n likuci a kubana a uye u gbayin.”
007	JDG	020	033	Ɗa aza a Isaraila ra̱ka̱ a ka̱sukpa̱i ubuta̱ u na ishi, a na a yawai a Balu-tamaru ɗa a darai adama a na a̱ shilika̱ n aza a Bayami. Ɗa aza a Isaraila a na i punu ubopi uta̱i n tsu uɓon ɗaka a Gibiya.
007	JDG	020	034	Ɗa osoji aza a Isaraila aza a na a fuɗai kuvon a̱kpa̱n kupa a̱ ka̱na̱i vishili n aza a Gibiya. Ɗa tana vishili va vu suɗukpai, aza a Bayami tana e yeve a na kawuya ki a kucina le ba.
007	JDG	020	035	Ɗa Vuzavaguɗu wu unai aza a Bayami adama aza a Isaraila. Ɗa aza a Isaraila tana unai uma a̱kpa̱n kamanga n a tawun n amangatawun a kanna ka nanlo, uma a nampa ra̱ka̱ aza na a fuɗai vishili ɗa.
007	JDG	020	036	Ɗa aza a Bayami e yevei a na a lyaꞋi le n kuvon. Ɗa aza a Isaraila e nekei aza a Bayami uye, adama a na e keɗe ta̱ a̱pa̱Ꞌa̱ e le a̱ ubuta̱ wa aza a na i ubopi ɗevu n Gibiya.
007	JDG	020	037	Ɗa aza a na i punu ubopi a dakakai uta̱i a yaꞋin vishili n Gibiya, ɗa unai likuci ya ra̱ka̱.
007	JDG	020	038	Urotu u na osoji a Isaraila a zuwakpanai n aza a na i ubopi ɗaɗa uɗa̱ngi u ka̱nga̱ kagbayin a̱ likuci.
007	JDG	020	039	Ana aza a Isaraila enei ka̱nga̱, ɗa a kpatalai kushilika̱ n aza a Bayami. Ama babu ka̱nga̱ ka ka̱ ɗa̱nga̱ cina ɗe aza a Bayami una aza a Isaraila uma kamangankupa. Ɗa orukpoi, a danai, “Cita̱ a̱ kuciya̱ u lyaꞋi tsu na tsu kiwanai.”
007	JDG	020	040	Ama ana urotu u ka̱nga̱ u gita̱i kuɗa̱nga̱ a̱ likuci, ɗa aza Bayami a̱ la̱nuki ka̱ca̱pa̱ ɗa enei ka̱nga̱ a̱ kuɗa̱nga̱ a̱ likuci i le a kubana gaɗi vu eleshu.
007	JDG	020	041	Ana aza a Isaraila a kpatalai we ele, ɗa aza a Bayami a̱ ripula̱i, talo e yevei an kawuya ka cina le ta̱.
007	JDG	020	042	Ana enei nannai, ɗa o bonoi ka̱ca̱pa̱ a̱ ka̱na̱i ilaɗi a kubana a kakamba, ama n nanai dem a laꞋaka ba. Adama a na una le ta̱ e mere ma aza a Isaraila n osoji a na i ubopi.
007	JDG	020	043	Ɗa aza a Isaraila a kanzai aza a Bayami, ɗa a guvai le i na i ɗikai a Manoha ali a kubana uɓon u kasana ka Gibiya.
007	JDG	020	044	A kanna ka nanlo ka ɗa unai aza a Bayami uma a̱kpa̱n kupa n kula̱i, ra̱ka̱ vu le tana ovonshi a ɗa.
007	JDG	020	045	Ɗa aza a na tamkpamu a buwai n wuma a sumai a kubana a kakamba ɗevu n akpanlai atali a Rimon. Ɗa aza a Isaraila unai uma a̱kpa̱n a tawun a uye u gbayin. Ɗa a̱ ka̱na̱i kuloko le ali a kubana a Gidom, ɗa kpamu o doku unai uma a̱kpa̱n e re.
007	JDG	020	046	A kanna ka nanlo aza a Bayami a na a kuwa̱i ra̱ka̱, ele ɗa uma a̱kpa̱n kamanga n a tawun, ra̱ka̱ vu le tana eyevi o kuvon a ɗa.
007	JDG	020	047	Ama uma amangatawa̱nta̱li a sumai a kubana a kakamba a kakpanlai ka Rimon ɗa o yongoi ɗe ali wotoi u na̱shi.
007	JDG	020	048	Ɗa aza a Isaraila o bonoi a kumbai aza a Bayami a na a buwai n vishili. Unai uma n ili i kuzuwa ra̱ka̱, koɓolo n ili ra̱ka̱ i na enei. Ɗa osongi likuci i na enei a uɓon u nanlo dem n akina.
007	JDG	021	001	Ana o kotsoi kuvon, ɗa aza a Isaraila o ɓolongi a Mizipa a yaꞋin akucina a danai, “Babu vuza a̱ ka̱tsuma̱ ka̱ tsu a na we kuneke mekere ma̱ ni yolo a kumaci ka aza a Bayami.”
007	JDG	021	002	Ɗa uma a banai e Betelu a̱ da̱sa̱ngi e kelime ka̱ Ka̱shile ali kulivi, a yaꞋin kpalu a̱ ɗengusa̱i a̱la̱ka̱tsu e le a̱ shika̱i wuya-wuya.
007	JDG	021	003	Ɗa a danai, “Vuzavaguɗu Ka̱shile ka Isaraila, yiɗa̱i i zuwai ɗa ili nampa i ciya̱i aza a Isaraila? Ali ɗa a kunamba kumaci kute a ka̱tsuma̱ ka Isaraila?”
007	JDG	021	004	Ana kayin kasai ɗa uma a̱ ɗa̱nga̱i ɗa a maꞋin katalikalyuka ɗe, ɗa a yaꞋin alyuka e kuneꞋe ku kusongu n kuneꞋe ku ma̱ta̱na̱.
007	JDG	021	005	Ɗa aza a Isaraila ecei, “Yayi a̱ ka̱tsuma̱ ka kumaci ka Isaraila u kpa̱ɗa̱i ku ta̱wa̱ uba̱ta̱ koɓolo ka Vuzavaguɗu ka nampa?” A dama a na a yaꞋan ta̱ akucina a utsura a danai, vuza na baci de dem u kpa̱ɗa̱i kuta̱wa̱ a̱ ubuta̱ u koɓolo ka Vuzavaguɗu a Mizipa, “Mayun ɗa una yi.”
007	JDG	021	006	Ɗa aza a Isaraila a panai asuvayali aza e le aza a Bayami ɗa a danai, “Anana tsu namba ta̱ kumaci ku te a̱ ka̱tsuma̱ ka aza a Isaraila.”
007	JDG	021	007	“Niniɗai tsa̱ kuyaꞋan adama aza a na a buwai a̱ ciya̱ a̱ ma̱ci, a̱tsu ɗa na tsu kucina̱ ɗe n Vuzavaguɗu tsu danai, a̱tsu tsa ku neke le nkere n tsu yolo ba?”
007	JDG	021	008	Ɗa ecei, “Kumaci kene ku ɗai ku buwai a ka̱tsa̱ma̱ ka aza a Isaraila ku na ku kpa̱ɗa̱i kuta̱wa̱ a̱ uba̱ta̱ u koɓolo ka Vuzavaguɗu a Mizipa?” Ɗa a cinai ashe babu ko vuza te a̱ ka̱tsuma̱ a aza Jabeshi-giliyadu na u ta̱wa̱i ubuta̱ u koɓolo wa.
007	JDG	021	009	Adama a na ayin a na e kecei uma a, babu vuza va aza a Jabeshi-giliyadu na u yongoi lo.
007	JDG	021	010	Ɗa koɓolo ka uma ka, a̱ suki eyevi o kuvon a̱kpa̱n kupa n e re a bana ɗe, ɗa a danai le, “Banai yi una aza a Jabeshi-giliyadu, a̱ma̱ci koɓolo n muku n wawaꞋa feu.
007	JDG	021	011	Ili i na i kuyaꞋan i ɗa na, yi una ali n a̱ma̱ci a na e yevei ali ra̱ka̱.”
007	JDG	021	012	Ɗa a cinai a̱ ka̱tsuma̱ ka kumaci ku Jabeshi-giliyadu nkere n na ka̱ta̱ n yevei ali ba uma amangatawa̱na̱shi, ɗa a ɗikai le o bonokoi a̱ ka̱tsura̱ a Shilo, a iɗika i KanaꞋana.
007	JDG	021	013	Ɗa koɓolo ka aza a Isaraila ra̱ka̱ ka suki n akaka a̱ ida̱shi i ma̱ta̱na̱ wa aza a Bayami a na i ɗe ida̱shi a kakpanlai ka Rimon.
007	JDG	021	014	Ɗa aza a Bayami o bonoi a makyan ma nanlo, ɗa e nekei le nkere amangatawa̱na̱shi ma aza a Jabeshi-giliyadu n na a̱ ka̱sukpa̱i n wuma wa. Ama n ɗa n yawa le ba.
007	JDG	021	015	Ɗa uma a panai a asuvayali a kumaci ka aza a Bayami, adama a na Vuzavaguɗu u yaꞋan ta̱ ɗevu na wa kuna kumaci ku te a ka̱tsuma̱ ka aza a Isaraila.
007	JDG	021	016	Ɗa nkoshi m gba̱ra̱-gba̱ra̱ n koɓolo ka aza a Isaraila a danai, “Nini ɗai tsa kuyaꞋan tsu ciya̱ka̱ aza a Bayami a na a buwai a̱ma̱ci, a na tsu unai ɗe a̱ma̱ci le ra̱ka̱?”
007	JDG	021	017	Ɗa a danai, “Mayun ɗa aza a Bayami a na a laꞋakai a̱ ciya̱ ili yi uka̱ni, adama a na ka̱ta̱ a namba kumaci ku te a̱ ka̱tsuma̱ ka aza a Isaraila ba.
007	JDG	021	018	Kpamu ci e kuneke le n kere n tsu a zuwa ba.” Adama a na aza a Isaraila a kucina ta̱ ɗe, a danai, “Una̱wuya u ɗa a kubana u vuza na baci u nekei kumaci ku Bayami mekere yolo.”
007	JDG	021	019	Ɗa a danai, “La̱na̱, ka̱ɗiva̱ ka Vuzavaguɗu ka na a ci yaꞋan a Shilo a̱ ka̱ya̱ lakam ka yawa ta̱ ɗevu, Shilo va vi ta̱ n tsugaɗi tsu Betelu, n tsu kasana tsu uye u gbayin u na wu uta̱i e Betelu a kubana e Shekem, n tsuɗaka tsu Lebona.”
007	JDG	021	020	Ɗa a danai aza a Bayami, “Banai i bopo a ashina a itacishi
007	JDG	021	021	ka̱ta̱ i la̱na̱, ayin a na baci yi enei nkere ma aza a Shilo mu uta̱i adama a na e jeꞋe, ka̱ta̱ i yaꞋan moloko yu uta̱ punu ashina a itacishi a, ka̱ta̱ yaba dem u ka̱na̱ mavuka mete n utsura u bonoko yi a iɗika i Bayami wo okpo vuka vi ni.
007	JDG	021	022	Ayin a na baci isheku i le ko aza e le a̱ tuka̱i ɗa̱ wa̱ a̱tsu adama afada, ci ta̱ a kudana le, ‘Ci ta̱ ufolu u ɗa i ka̱sukpa̱ka̱ tsu e le, adama a na a̱ ubuta̱ u kuvon u ɗa tsu remei le o kpo a̱ma̱ci a̱ tsu ba. Ama a na i nekei tsu ele ba, yi n unushi u kukoɗo uzuwakpani ba.’”
007	JDG	021	023	Ɗa aza a Bayami a yaꞋin tsu na a danai le, yaba dem u zagbai mekere a̱ ka̱tsuma̱ ka nkere n na mu uta̱i kujeꞋe a Shilo wo okpo yi vuka. Ɗa o bonoi a̱ ubuta̱ wu uka̱ni u le. O doku a maꞋasakai likuci i le ɗa a̱ da̱sa̱ngi punu.
007	JDG	021	024	Ɗa aza a Isaraila a na a buwai e pecemgbenei. Yaba dem u bonoi a kumaci ku ni, n kpaꞋa ku ni.
007	JDG	021	025	A ayin a nanlo aza a Isaraila i m mogono ba, yaba dem a kuyaꞋan tsu na u cigai.
#
# BOOK	008	RUT	Ruth	Ruti
008	RUT	001	001	M megeshe, a ayin a na a yaꞋin afada i o tsugono ci Isaraila, a yaꞋan ta̱ kambulu a iɗika yi Isaraila. Ɗa vuma vi yoku, vuza va aza Batalami a Yahuda, u ɗikai vuka vu ni m muku n re n ni, adama a na a bana a da̱sa̱ngu a yaꞋan makyan kenu a iɗika i Mowabu.
008	RUT	001	002	Kula ku vuma ka ku ɗaɗa Elimeleki n kula ku vuka vi ni feu Nomi, ula a̱ muku n re e le a ɗaɗa Malonu n Kiliyonu, ele aza a Efarata a ɗa a na a̱ uta̱i a Batalami vi Yahuda. Ɗa a banai a iɗika i Mowabu adama a na a̱ da̱sa̱ngu ɗe.
008	RUT	001	003	Ɗa Elimeleki vali vu Nomi u kuwa̱i, u ka̱sukpa̱i ni m muku n re n ni.
008	RUT	001	004	Ɗa muku ma, a zuwai nkere ma aza a Mowabu, Orufa n Ruti. Ana a yawai ɗevu n a̱ya̱ kupa n ida̱shi ubuta̱ wa,
008	RUT	001	005	ɗa Malonu koɓolo Kiliyonu feu a̱ kuwa̱i, ɗa a̱ ka̱sukpa̱i Nomi endeꞋen ni, babu vali kpamu babu muku.
008	RUT	001	006	Megeshe kenu ɗa Nomi u panai a danai, Vuzavaguɗu u ɓa̱nka̱ ta̱ aza ni n ilikulya ba̱ri, ɗa u sheshei an wa ka̱sukpa̱ likuci i Mowabu. Ɗa o foɓusoi adama a na o bono a kpaꞋa n ejene a̱ ni.
008	RUT	001	007	N ejene a̱ ni ere u ka̱sukpa̱i ubuta̱ u na wi ishi a̱ ida̱shi, ɗa a̱ ka̱na̱i uye o kubono a Yahuda.
008	RUT	001	008	Ɗa Nomi u danai le, “Bonoi a iꞋuwa yi mmaci n ɗa̱. Ka̱sukpa̱ Vuzavaguɗu u yaꞋan ka ɗa̱ kasingai uteku tsu na i yaꞋankai mu kasingai n ali a̱ ɗa̱ a na a̱ kuwa̱i ɗe.
008	RUT	001	009	Ka̱sukpa̱ Vuzavaguɗu u ɓa̱nka̱ ɗa̱ i ciya̱ ali o kolo o yoku, adama a na i ciya̱ kpaꞋa ku ka̱ci ka̱ ɗa̱ kpamu.” Ɗa Nomi wo oɓongi le ɗa e pecemgbenei. Ama ɗa a̱ ka̱na̱i ma̱shi.
008	RUT	001	010	Ɗa a danai ni, “A̱Ꞌa̱, a̱ tsu ci ta̱ o kutono wu tsu bana a̱ ubuta̱ u uma a̱ nu.”
008	RUT	001	011	Ɗa Nomi u danai, “Walai i bono a kpaꞋa, ejene a̱ va̱. Adama a̱ yiɗa̱i ɗa yi o kutono mu? A̱ɗa̱ ye ene ta̱ mpa m buwa o kudoku kumatsa muku n na yo kolo?
008	RUT	001	012	Walai i bono a kpaꞋa ku ɗa̱, adama a na mpa n kutsa ɗe ana mo kudoku ma yaꞋan yolo kpamu. Ko ɗa baci n ciya̱i vali vu na mo kudoku mo kolo, ko anana ɗa baci n ciya̱i vali vu na mo kolo, ka̱ta̱ m matsa muku mo olobo,
008	RUT	001	013	yi ta̱ a kuvana le ali o gbonguro? Nannai va u kusa̱nka̱ ɗa̱ ta̱ kuyaꞋan yolo i yoku? A̱Ꞌa̱ ejene a̱ va̱, una̱mgbuka̱tsuma̱ u va̱ u laꞋa ta̱ u ɗa̱, adama a na Vuzavaguɗu ɗa u sheshei kuyaꞋan tsurala nu mpa, ɗa u zuwai mu n takacika.”
008	RUT	001	014	Ɗa kpamu o doku a̱ gita̱ngi ma̱shi ka̱u. Ɗa yeve Orufa wo oɓongi a̱na̱ku e le, ɗa e pecemgbenei u lazai, ama ɗa Ruti u iwain, ɗa u tonoi ni.
008	RUT	001	015	Ɗa Nomi u danai ni, “Ruti toku nu kejene u kpatala ta̱ o kubono a̱ ubuta̱ wa̱ aza ni n a̱ma̱li a̱ ni. Avu feu kpatala vu tono yi.”
008	RUT	001	016	Ama ɗa Ruti wu ushuki, “Ɗa u danai ka̱ta̱ vu folono mu n ka̱sukpa̱ wu ba, ko vu sa̱nka̱ mu kutono wu ba. Ubuta̱ u na de dem vu dasai mpa feu mi ta̱ a kudasa. Ubuta̱ u na de dem vu da̱sa̱ngi, mpa feu mi ta̱ a̱ kuda̱sa̱ngu. Uma a̱ nu i ta̱ o kokpo uma a̱ va̱, ka̱ta̱ Ka̱shile ka̱ nu kpamu kokpo Ka̱shile ka̱ va̱.
008	RUT	001	017	Ubuta̱ u na de dem vu kuwa̱i, mpa feu ta lo ma̱ kukuwa̱, ta lo feu a̱ kuciɗa̱ngu mu. Ka̱sukpa̱ Vuzavaguɗu u takacika mu ka̱u, ɗa baci n ka̱sukpa̱i ili i yoku i pecei mu n avu sai ukpa̱ koci.”
008	RUT	001	018	Ana Nomi u zukai an Ruti u sheshe ta̱ an wa tono yi, ɗa u kpa̱ɗa̱i kudoku kudana yi u kpatala.
008	RUT	001	019	Ɗa a lyai kelime nu nwalu ali a yawai a Batalami. Ana a yawai ɗa likuci ra̱ka̱ i yaꞋin ma̱za̱nga̱, ɗa a̱ma̱ci a̱ likuci a danai, “Na va Nomi ɗa gaji?”
008	RUT	001	020	Ɗa wu ushiki u danai le, “Ka̱ta̱ i doku i ɗeke mu Nomi ba, ama ɗekei mu Mara, adama a na MalaꞋimili ma zuwa ta̱ wuma u va̱ wo okpoi n okono.
008	RUT	001	021	A ayin a na n ka̱sukpa̱i na, mi ta̱ n uciyi wa̱ a̱bunda̱i, ama MalaꞋimili u bono ta̱ nu mpa lekeɗi. Adama a̱ yiɗa̱i i kuɗeke mu Nomi? A na wo okpoi Vuzavaguɗu wu uta̱ka̱ mu ta̱ ɗe e keteshe, ɗa u suꞋuki mu n atakaci?”
008	RUT	001	022	Nannai ɗa Nomi wu uta̱i a̱ likuci i Mowabu n Ruti kejene ka̱ ni, vuza va aza a Mowabu. Ayin a na a yawai Batalami ele a̱ kugita̱ vikyaꞋa vi itabi.
008	RUT	002	001	Gogo na Nomi wi ta̱ n vuza yoku a kumaci ku vali vi ni Elimeleki, vuza na e ci ɗeke Buwazu, vuza gbayin ɗa, kpamu wi ta̱ n uciyi.
008	RUT	002	002	Kanna ke te, Ruti vuza va aza a Mowabu u danai Nomi, “YaꞋan m bana n yaꞋan kuɗayu ki ishina i na aza a zamalinga a nusai a kashina ka vuza na wu ushuki.” Ɗa Nomi u danai ni, “Bana kejene ka̱ va̱.” Ɗa Nomi u danai, “U gaꞋan ta̱, kejene ka̱ va̱ wala vu bana.”
008	RUT	002	003	Ɗa Ruti wu uta̱i u banai a kashina, ɗa u ka̱na̱i kuɗayu a̱ ka̱ca̱pa̱ ka aza a ulinga. A makyan ma nanlo u yeve a na kashina ka Buwazu kaꞋa, kumaci ku Elimeleki ba.
008	RUT	002	004	Megeshe kenu ɗa Buwazu wu uta̱i a Batalami ɗa u yawai u kya̱sa̱i aza a ulinga. U danai, “Ka̱sukpa̱ Vuzavaguɗu u yongo koɓolo n a̱ɗa̱.” Ɗa a̱ ushuki a danai, “YaꞋan Vuzavaguɗu u zuwaka wu una̱singai.”
008	RUT	002	005	Ɗa Buwazu we ecei vuza kelime vu ulinga va, u danai, “Yayi tamkpamu mavuka ma na ɗe?”
008	RUT	002	006	Ɗa vuza kelime wu ushuki, u danai, “A̱yi ɗa vuza va aza a Mowabu vu na vu uta̱i a iɗika i Mowabu n Nomi va.
008	RUT	002	007	U folono mu ta̱ u danai, ‘Ka̱sukpa̱ mu n tono kucina̱ ka aza a ulinga n yaꞋan kuɗayu.’ N usana u ɗa u gita̱i kuɗayu ka, wu uvuka ta na ba, sai mini ma na u shamgbai u soꞋi kenu.”
008	RUT	002	008	Ɗa Buwazu u banai u danai Ruti, “Pana i na n kudana wu. Ka̱ta̱ vu bana kuɗayu a kashina ko yoku ba, shamgba a kashina ka nampa koci. Tono otoku a̱ nu a̱ma̱ci agbashi e nkere a̱ va̱.
008	RUT	002	009	Zuka n kashina ka na a kuyaꞋan vukyaꞋa, ka̱ta̱ vu tono otoku a̱ nu agbashi e nkere vu yongo ɗe n ele. N yaꞋan ta̱ kadanshi n uma a̱ va̱ adama a na ka̱ta̱ a takacika wu ba. Kpamu ayin a na baci de dem vu panai kakuli, bana a̱ kulu vu kenuku mini mo ku soꞋo e kedele ka na a shatangi m mini.”
008	RUT	002	010	Ɗa Ruti u kuɗa̱ngi ali a iɗika, ɗa u danai Buwazu, “Yiɗa̱i i zuwai ɗa vu panai asuvayali a̱ va̱ nannai, mpa vu na mi komoci?”
008	RUT	002	011	Ɗa Buwazu wu ushuki, “Mpa m pana ta̱ ra̱ka̱ ili na vu yaꞋankai a̱na̱ku a vulaka a̱ nu Nomi ali n ayin a na vali nu u kuwa̱i. N yeve ta̱ uteku tsu na vu ka̱sukpa̱i Dada vu nu n a̱na̱ku a̱ nu, n uteku tsu na vu ka̱sukpa̱i iɗika i nu, n tsu na vu ta̱wa̱i vi da̱sa̱ngi a̱ ka̱tsuma̱ ka uma a na vu saꞋwai kuyeve ba.
008	RUT	002	012	Ka̱sukpa̱ Vuzavaguɗu u tsupa wu ili i na vi yaꞋin dem. Ka̱sukpa̱ vu ciya̱ katsupu ka gbayin u Vuzavaguɗu Ka̱shile ki Isaraila ka na vu ta̱wa̱i wa̱ ni kusheɗeku.”
008	RUT	002	013	Ɗa Ruti u danai, “Vuzagbayin, ka̱sukpa̱ n lyaꞋa kelime n kuciya̱ uɓa̱nki wa̱ nu. Vi yaꞋanka ta̱ kagbashi ka̱ nu kadanshi ku uyoꞋo u ka̱ɗu, ko a na wo okpoi mpa mi a̱ ka̱tsuma̱ ka agbashi a̱ nu ba.”
008	RUT	002	014	Ana ayin a kulyaꞋa ki ilikulya a yawai ɗa Buwazu u danai Ruti, “Ta̱wa̱ vu lyaꞋa ilikulya. Ka̱na̱ kudyaɓusa boroji va n vu ukai punu a̱ ma̱kya̱n ma kalam ma nampa ma.” Ana u da̱sa̱ngi koɓolo n aza a vukyaꞋa a, ɗa Buwazu u nekei ni ya̱nji uzungi. Ɗa u takumai a na i yawai ni, ɗa u zuwai kagimi ka na ka buwai.
008	RUT	002	015	Ana Ruti u ɗa̱nga̱i u bonoi a̱ ubuta̱ u kuɗayu, ɗa Buwazu u danai aza a ulinga a̱ ni, u danai, “Ka̱sukpa̱i ni u yaꞋan kuɗayu a̱ ka̱tsuma̱ ki ili i na i ɓolongi, ka̱ta̱ i ɓarangu yi ba.
008	RUT	002	016	Ama ka̱na̱i kutala i yoku a kadaru n i ka̱sukpa̱i adama na u pura̱, ka̱ta̱ i ɓarangu yi ba.”
008	RUT	002	017	Ɗa Ruti u ka̱na̱i kuɗayu a kashina ali kanna uyikpi. Ana u lapai ilya i na u ɗayai, ɗa u ciya̱i ifa vu te.
008	RUT	002	018	Ɗa u ɗikai a kubanka a kpaꞋa, ana a̱na̱ku a vulaka a̱ ni enei i na u ciya̱i. Ɗa kpamu Ruti wu utukai kagimi ki ilikulya ka ɗa u nekei ni.
008	RUT	002	019	Ɗa a̱na̱ku a vulaka a̱ ni ecei ni, “Te ɗai vu yaꞋin kuɗayu anana? Te ɗai vi yaꞋin ulinga? Vuza vu una̱singai u ɗa a̱yi vuma na u ɓa̱nka̱i nu.” Ɗa Ruti u danai a̱na̱ku a vulaka a̱ ni, vuza na u yaꞋin kuɗayu a kashina ka̱ ni. “Kula ku vuza vu kashina vu na n yaꞋin ulinga a̱ ni anana, a̱yi ɗa Buwazu.”
008	RUT	002	020	Ɗa Nomi u danai kejene ka̱ ni Ruti, “Ka̱sukpa̱ Vuzavaguɗu u zuwaka yi una̱singai. A̱yi u ka̱sukpa̱ kuɓa̱nka̱ aza a wuma n a̱kpisa̱ ba.” Ɗa kpamu u doku u danai, “Vuma nanlo va kumaci ku tsu ku ɗa, wi ta̱ feu a̱ ka̱tsuma̱ ka aza a na a gaꞋin a̱ ɓa̱nka̱ tsu.”
008	RUT	002	021	Ɗa Ruti u danai ni, “Ali u dana mu ta̱, ‘N yongo koɓolo n aza zamalinga ali sai ayin a na o kotsoi vukyaꞋa vu kashina vu ni.’”
008	RUT	002	022	Ɗa Nomi u danai Ruti kejene ka̱ ni, “Wi ta̱ a kulaꞋa n ugaꞋin vu yongo koɓolo n agbashi e nkere n ni, adama a na a kashina ka vuza yoku kaꞋa baci i ta̱ a kuꞋuwaka wu muna.”
008	RUT	002	023	Ɗa Ruti u yongoi ulinga n ele, u ka̱na̱i kuɗayu ki ishina ali sapu na o kotsoi vukyaꞋa. Ɗa kpamu u lyaꞋi kelime n kuda̱sa̱ngu n a̱na̱ku a vulaka a̱ ni.
008	RUT	003	001	Kanna ko yoku ɗa Nomi u danai Ruti kejene ka̱ ni, “Mekere ma̱ va̱ u gaꞋan n la̱nsa̱ka̱ wu vali, adama a na vu ciya̱ kpaꞋa ku ka̱ci ka̱ nu ba?
008	RUT	003	002	Buwazu va, vuza na vi yaꞋansai ulinga n a̱ma̱ci a na a ci yaꞋansaka yi ulinga, kumaci ku tsu ku ɗa. Gogo na pana, n kulivi ku nampa wi ta̱ a kubana a̱ ubuta̱ u kuyelyukpu ki ishina ya.
008	RUT	003	003	Gogo na bana vu sumba̱, ka̱ta̱ vu sukuya̱ maniꞋin, vu bufangu ili i ma̱gula̱ni, vu uka akashi a singai. Ka̱ta̱ vu bana a̱ ubuta̱ u na wi e kuyelyukpe ishina ya, ama ka̱ta̱ vu ka̱sukpa̱ yi u yeve a na vi lo ba sai ayin a na ve enei u kotso ta̱ kulyaꞋa ilikulya n isoꞋoshi.
008	RUT	003	004	Ka̱ta̱ vi indana mayin ve ene ubuta̱ u na u vaki, ayin a na baci u latai, ka̱ta̱ vu bana vu palukpa ogbodo a a uɓon u ene a̱ ni ka̱ta̱ vu vaku ɗe. Wi ta̱ a kudana wu i na va kuyaꞋan.”
008	RUT	003	005	Ɗa Ruti wu ushuki u danai, “Mpa n kuyaꞋan ta̱ i na vu danai mu dem n yaꞋan.”
008	RUT	003	006	Ɗa Ruti u banai a̱ ubuta̱ u kulapu ki ishina ka, ɗa u yaꞋin tsu na a̱na̱ku a vulaka a danai ni.
008	RUT	003	007	Ana Buwazu u kotsoi kulyaꞋa ilikulya n isoꞋoshi, n ka̱ɗu ka̱ ni ida̱shi. Ɗa u banai u vaki o kotomo ki ishina u latai. Ɗa Ruti u ɗa̱nga̱i sayin ɗa u banai u palakpai ene a̱ ni, ɗa u vaki ɗe.
008	RUT	003	008	Ana kayin ke pecei, Buwazu u rikpa̱i n kafura ɗa u cinai mavuka ivaꞋin e ene a̱ ni.
008	RUT	003	009	Ɗa we ecei, “Avu ɗa ya?” Ɗa wu ushuki u danai, “Vuzagbayin mpa ɗa Ruti kagbashi ka̱ nu, pala mu n ogbodo a̱ nu. An wo okpoi avu kumaci ku ɗevu ku ɗa.”
008	RUT	003	010	Ɗa Buwazu u danai, “Ka̱sukpa̱ Vuzavaguɗu u zuwaka wu una̱singai, kejene ka̱ va̱. Adama a kasingai ka na vu yotsongi gogo na ka laꞋi uteku tsu na vu yaꞋin cau. Adama a na vu iwan ta̱ kula̱nsa̱ kolobo ku uciyi ko vuza vu unambi.
008	RUT	003	011	Adama a ili i nampa mekere ma̱ va̱, ka̱ta̱ vu pana wovon ba, mi ta̱ a kuyaꞋanka wu i na vu cigai. Adama a na likuci ra̱ka̱ i yeve ta̱ avu vuka vu ma̱riki ɗa vi.
008	RUT	003	012	Mayun ɗa, mpa kumaci ku ɗevu ku ɗa, ama vuza yoku wi ta̱ lo vuza na u laꞋi mu m gbagu.
008	RUT	003	013	Gogo na kayin kaꞋa, ama shamgba ali ubuta̱ wa akana, ka̱ta̱ n usana me ece yi ko wa̱ kushuku adama a na u zuwa wu. Ama ɗa baci u iwain, to, n kucina ta̱ ali n Vuzavaguɗu mpa n kuzuwa wu ta̱. Ama vaku na ali kayin kasa.”
008	RUT	003	014	Ɗa Ruti u vaki e ene a̱ ni ali kayin washi, Ama m kpasani ubuta̱ ka̱li-ka̱li, ɗa u ɗa̱nga̱i u ka̱na̱i uye. U yaꞋan ta̱ nannai adama a na Buwazu u ciga uma e yeve a na vuka vu ta̱wa̱i a̱ ubuta̱ u kuyelyukpu ba.
008	RUT	003	015	Ɗa Buwazu u danai, “Tuka̱ n kalaba ka̱ nu na vu polo a iɗika.” Ɗa ta na u poloi, ɗa Buwazu u kunzuki ni kagisamkpatsu kuta̱li ki ishina ɗa u canuki ni. Ɗa yeve u lazai a kubono a̱ likuci.
008	RUT	003	016	Ana u yawai a kpaꞋa ɗa a̱na̱ku a vulaku e ecei ni, u danai, “Kejene ka̱ va̱, nini ɗai ka yaꞋin?” Ɗa Ruti ta na u tonokoi Nomi ili na Buwazu u yaꞋankai ni ra̱ka̱.
008	RUT	003	017	Ɗa u doku u danai, “Ɗa kpamu u nekei mu kagisamkpatsu kuta̱li ki ishina ka nampa, u danai, ‘Ka̱ta̱ vu bono wa̱ a̱na̱ku a vulaka a̱ nu n ekiye agaɗa ba.’”
008	RUT	003	018	Ɗa Nomi u danai Ruti, “Vana, kejene ka̱ va̱, ali ve ene i na i kugita̱. Ama vuma va wa kuvuka ba, sai kakuna ka nampa ka yaꞋan ukoci anana.”
008	RUT	004	001	Gogo na Buwazu u banai utsutsu u likuci ɗa u da̱sa̱ngi. Ana kumaci ku ɗevu ku na u danai va ku yawai, ɗa Buwazu u danai, “Ka̱ja̱Ꞌa̱ ka̱ va̱ ta̱wa̱ biꞋi tsu da̱sa̱ngu na.” Ɗa u yawai ɗevu ɗa u da̱sa̱ngi.
008	RUT	004	002	Ɗa Buwazu u ɗekei aza̱ a̱ gba̱ra̱-gba̱ra̱ a̱ likuci kupa, u danai le, “Da̱sa̱ngi na,” ɗa ta na a̱ da̱sa̱ngi.
008	RUT	004	003	Ɗa Buwazu u danai kumaci ku ɗevu ku ni, “Nomi vu na wu uta̱i a iɗika i Mowabu ɗa u bonoi va, u ciga ta̱ u denge kashina ka vali ni, vuza tsu Elimeleki.
008	RUT	004	004	Ɗa me enei u gaꞋan ta̱ vu yeve n kaꞋa, adama a na vu tsula kaꞋa a̱ a̱shi a uma a na i ida̱shi na va, kpamu a̱ a̱shi aza gba̱ra̱-gba̱ra̱ a nampa. Vi baci a kuciga vu tsula. Ama vi baci a kuciga ba, dana mu n ciya̱ n yeve. Adama a na babu vuza na u gaꞋin u tsula ubuta̱ u nampa sai avu nu mpa vu na mi o kutono wu.” Ɗa vuma va wu ushiki, “Mpa n kutsula ta̱ kaꞋa.”
008	RUT	004	005	Buwazu u danai, “A kanna ka na baci de dem, vu tsulai kashina e ekiye o Nomi, vi ta̱ a kuɗika Ruti kagapa vuza va aza a Mowabu vu na vali vu ni vu kuwa̱i, adama na vu ɓa̱nka̱ kula ku ka̱kpisa̱ ka adama a na ka̱ta̱ kula ka ku kuwa̱ ba n ili yi uka̱ni i ni.”
008	RUT	004	006	Ɗa kumaci ku ɗevu ka ku danai, “Ta baci nannai mpa n ciga ba, ta lo ma̱ ta̱wa̱ ma̱ la̱nga̱sa̱ ili yi uka̱ni i va̱. Avu tsula, mpa n kutsula ba.”
008	RUT	004	007	A ayin a na lo a iɗika yi Isaraila, ɗa baci vuma wu ushuki kuneke toku kofon u tsula ko u tsulasaka ili, u tsu foɗo ta̱ ataka a̱ ni ka̱ta̱ u neke vuza ni. Nannai ɗa a ci yaꞋan n ukuna u kutsulasuka iɗika a Isaraila.
008	RUT	004	008	Ɗa kumaci ku ɗevu ka, ku danai Buwazu, “Avu tsula kaꞋa n ka̱ci ka̱ nu.” Ɗa u foɗoi ataka a̱ ni.
008	RUT	004	009	Ɗa Buwazu u danai aza a̱ gba̱ra̱-gba̱ra̱ a̱ likuci n uma a na i lo ra̱ka̱, “Anana yo okpo ta̱ ngan a̱ ka̱tsuma̱ ku ukuna u nampa, ana n tsulai kashina ka vuza tsu vali vu Nomi Elimeleki, koɓolo n ucanuku u Kiliyonu n u Malonu e ekiye o Nomi.
008	RUT	004	010	Kpamu n tsula ta̱ Ruti va aza a iɗika i Mowabu kagapa ka vuka vu Malonu vu na u kuwa̱i ɗa wo okpoi vuka vu va̱, adama na a̱ ɓa̱nka̱ kula ku ka̱kpisa̱ ka talo kula ka ka̱ kuwa̱ n ili yi uka̱ni i ni, ciya̱ kula ku ni ku puwa̱nka̱ a̱ ka̱tsuma̱ ka uma a̱ ni ko a̱ likuci ba. Anana a̱ɗa̱ ɗa ngan mu ukuna u nampa.”
008	RUT	004	011	Ɗa aza a̱ gba̱ra̱-gba̱ra̱ koɓolo n aza a na i utsutsu wa a danai, “Mayun, a̱ tsu ɗa ngan. Ka̱sukpa̱ Vuzavaguɗu u zuwa vuka vu na vi a̱ kuta̱wa̱ a kpaꞋa ku nu vo okpo uteku tsu Rahila n Liya, aza a na okpoi ikaya i kpaꞋa ka aza a Isaraila. Ka̱sukpa̱ kpamu vo okpo vuza vu uciyi a Efarata ka̱ta̱ kpamu vi yaꞋan kula a Batalami.
008	RUT	004	012	A̱ ka̱tsuma̱ ka̱ muku n na Vuzavaguɗu u kuneke wu m maku ma vuka ma nampa, ka̱sukpa̱ kpaꞋa ku nu kokpo tsu Pereza, maku ma na Tamaru u matsakai Yahuda.”
008	RUT	004	013	Ɗa Buwazu u ɗikai Ruti wo okpoi vuka vi ni. Ɗa u vaki n a̱yi, ɗa Vuzavaguɗu u nekei ni ka̱tsuma̱, ɗa u matsai maku mo kolobo.
008	RUT	004	014	Ɗa a̱ma̱ci a danai Nomi, “Ci cikpa Vuzavaguɗu Ka̱shile, a̱yi na anana u ka̱sukpa̱ wu babu matsukaya ba. Ka̱sukpa̱ maku ma nampa mo okpo vuza vu uyevi a Isaraila.
008	RUT	004	015	Wi ta̱ a kuyaꞋansuka wuma u nu, ka̱ta̱ u ɓa̱nka̱ wu a ayin a tsukutsa a̱ nu. Adama a na a̱yi ɗa maku ma na kejene ka̱ nu, ka na ka cigai nu n a̱bunda̱i ka matsakai nu. Kejene ka ka laꞋa ta̱ muku n cindere wa̱ nu.”
008	RUT	004	016	Ɗa Nomi u ɗikai mereɓu ma ɗa u ɓa̱na̱i maꞋa ɗa u woꞋi.
008	RUT	004	017	Ɗa a̱ma̱ci a na i lo ɗevu n a̱yi a danai, “Nomi u ciya̱ ta̱ maku.” Ɗa e neꞋi ni kula Obedu. A̱yi ɗa esheku e Jesi, vuza na u matsai Dawuda.
008	RUT	004	018	Nava ele ɗa kumaci ku Pereza, Pereza ɗa u matsai Hezuron,
008	RUT	004	019	Ɗa Hezuron tamkpamu u matsai Ramu, ɗa Ramu u matsai Aminadabu.
008	RUT	004	020	Ɗa Aminadabu u matsai Nashon, Ɗa Nashon tamkpamu u matsai Salumanu.
008	RUT	004	021	Ɗa Salumanu u matsai Buwazu, ɗa Buwazu u matsai Obedu.
008	RUT	004	022	Ɗa Obedu tamkpamu u matsai Jesi, ɗa Jesi tamkpamu u matsai Dawuda.
#
# BOOK	009	1SA	1 Samuel	1 Samaila
009	1SA	001	001	Vuma yoku wi ta̱ lo a kumaci ku Ifirayimu, vuza kula Elikana. Wi ta̱ ida̱shi a Rama a iɗika yi nsasan n Ifirayimu. A̱yi maku ma Jeroham maꞋa, matsukaya ma Elihu, a̱ ka̱tsuma̱ ka kpaꞋa ku Tofu a kumaci ku Zufa.
009	1SA	001	002	Wi ta̱ n a̱ma̱ci ere, vuza te e ci ɗeke yi ta̱ Hanatu, vuza te kpamu e ci ɗe ke yi ta̱ Peninna, a̱yi Peninna u matsa ta̱ muku ama Hanatu u ciya̱ maku ba.
009	1SA	001	003	Ka̱ya̱ dem, Elikana u tsu ka̱sukpa̱ ta̱ likuci i ni Rama u bana a Shilo adama a na u yaꞋanka Vuzavaguɗu MalaꞋimili alyuka, ka̱ta̱ u cikpa yi kpamu. Olobo e re e Eli, Hofini n Finehas, ele ɗa anan ganu a Vuzavaguɗu ɗe.
009	1SA	001	004	A kanna ka na de dem Elikana u kuneke alyuka a̱ ni, u tsu neke ta̱ Peninna n muku n ni, olobo nu nkere, yaba dem n ugboku u ni.
009	1SA	001	005	Ama u ci neke ta̱ Hanatu ugboku ute u gbayin, adama a na u ciga yi ta̱ ka̱u, ama Vuzavaguɗu u neke yi limata ba.
009	1SA	001	006	Sheku vi ni Peninna u tsu paꞋin yi ta̱ una̱ ayin dem, ciya̱ u pana wupa ka̱u, adama a na Vuzavaguɗu u sa̱nka̱ yi ta̱ limata.
009	1SA	001	007	Ta a̱ ka̱na̱i kuyaꞋansa nannai a̱ ka̱ya̱ dem, ayin a na baci de dem a banai adama a na a cikpa Vuzavaguɗu, ka̱ta̱ Peninna sheku vu Hanatu u giva yi ali u shika̱ u iwan kulyaꞋa ilikulyaꞋa.
009	1SA	001	008	Ɗa vali vi ni Elikana wu ecei ni, “Hanatu yiɗa̱i i zuwai ɗa vi a̱ ma̱shi? Yiɗa̱i i sa̱nka̱i nu kulyaꞋa ilikulya? Yiɗa̱i ɗa vu na̱mgba̱i ka̱tsuma̱? Mpa n laꞋa muku mo olobo kupa wu a̱ nu ba?”
009	1SA	001	009	Kanna ke te ana o kotsoi kulyaꞋa n kusoꞋo a Shilo, ɗa Hanatu u ɗa̱nga̱i. A makyan ma nanlo tana Eli Ganu lo ida̱shi a̱ utsutsu wa̱ A̱Ꞌisa̱ a gbayin.
009	1SA	001	010	Hanatu n ka̱tsuma̱ ku una̱mgbi u ka̱ɗu ka̱u, ɗa u shika̱i n u vasai u Vuzavaguɗu.
009	1SA	001	011	Hanatu u kucina ta̱ u danai, “Vuzavaguɗu MalaꞋimili dem, vu inda baci atakaci a kagbashi ka̱ nu ɗa vu ciɓai nu mpa, vu cinukpa nu mpa ba, ɗa vu nekei mu maku, mpa n kuneke ta̱ maꞋa u Vuzavaguɗu a ayin a wuma u ni ra̱ka̱, kutanu kpamu ka ku saꞋawa kaci ka̱ ni ba.”
009	1SA	001	012	Ana u lyaꞋi kelime n kuyaꞋan kavasa u vuzavaguɗu, ɗa Eli u zukai n una̱ u ni.
009	1SA	001	013	Hanatu u ka̱na̱i kavasa punu a̱ ka̱ɗu ka̱ ni, nlebu mu una̱ n ni izumgbi ama a pana ka̱la̱ka̱tsu ka̱ ni ba. Ɗa Eli u sheshei u soꞋo ta̱.
009	1SA	001	014	Ɗa Eli u danai ni, “Yiɗa̱i i zuwai vu soꞋi ma̱ra̱ ali ma makai nu nannai? Ka̱sukpa̱ kusoꞋo ma̱ra̱.”
009	1SA	001	015	Ɗa Hanatu u danai, “Vuzagbayin va̱ ta nannai ba, mpa vuka ɗa vu una̱mgbuka̱tsuma̱ ka̱u. Mpa n tsusoꞋo ma̱ra̱ ko ili i yoku i na i kumaka mu ba, ama mi ta̱ a kudana Vuzavaguɗu ili i na yi a̱ ka̱ɗu ka̱ va̱ ra̱ka̱.
009	1SA	001	016	Ka̱ta̱ vi ɗika mu mpa vuka vu wasasa ɗa mi ba. Ayin a nampa de dem mi ta̱ a kavasa adama a i na yi a kulyaꞋa mu ka̱ɗu.”
009	1SA	001	017	Ɗa Eli u danai ni, “Wala m ma̱ta̱na̱, yaꞋan Ka̱shile ki Isaraila ka̱ ushuku avasa a na vi a kuyaꞋan wu a̱ni.”
009	1SA	001	018	Ɗa Hanatu wu ushuki u danai ni, “YaꞋan kagbashi ka̱ nu ka̱ ciya̱ mapasa ma singai wa̱ nu.” Ɗa Hanatu u lazai u banai u lyaꞋi ilikulyaꞋa, u doku u na̱mgba̱ ka̱tsuma kpamu ba.
009	1SA	001	019	Kanna ke ire n usana ka̱u Elikana n limata i ni a̱ ɗa̱nga̱i a cikpai Vuzavaguɗu, ɗa a lazai o kubono a iꞋuwa i le a Rama. Elikana u vaki n vuka vi ni Hanatu. Ɗa Vuzavaguɗu ta na u ciɓai n a̱yi.
009	1SA	001	020	Ana i lo ɗa Hanatu u ciya̱i ka̱tsuma̱ ɗa u matsai maku mo kolobo, ɗa u neꞋi ni kula Samaila, ɗaɗa, “N folono yi ta̱ u Vuzavaguɗu.”
009	1SA	001	021	Ana ka̱ya̱ ko bonoi, ɗa Elikana n limata i ni a banai a Shilo adama a na e neke alyuka u Vuzavaguɗu tsu na a kiwanai, ka̱ta̱ kpamu u shatangu uzuwakpani na akucina a na u na u yaꞋin.
009	1SA	001	022	Ama a ayin a nampa Hanatu u bana ba, ama ɗa u danai vali vi ni, “N kasa baci maku ma mi ta̱ a̱ kutuka̱ yi u Vuzavaguɗu, adama a na u da̱sa̱ngu ɗe a ayin a wuma u ni dem.”
009	1SA	001	023	Ɗa Elikana u danai ni, “YaꞋan ili i na i gaꞋan nu, vana ali ayin a na vu kasai ni mani, yaꞋan Vuzavaguɗu u shatangu kadanshi ka̱ ni,” Hanatu u shamgbai a kpaꞋa o kuwoꞋo maku ma̱ ni ali u kasai ni mani.
009	1SA	001	024	Ana u kasai ni mani, ɗa u ɗikai ni koɓolo n kobomburon ka̱ a̱ya̱ a tatsu, n kapara ka kiya, m ma̱diki ma̱ ma̱kya̱n, ɗa u bankai ni a kpaꞋa ku Vuzavaguɗu a Shilo.
009	1SA	001	025	Ana a kiɗai kobomburon ka, ɗa a bankai m maku ma u Eli.
009	1SA	001	026	Ɗa Hanatu u danai Eli, “Vuzagbayin vu va̱, vu ciɓa nu mpa ba? Mpa ɗa vuka vu na vu saꞋwai kushamgba e kelime ka̱ nu a kuyaꞋan kavasa u Vuzavaguɗu.
009	1SA	001	027	Maku ma nampa maꞋa n folonoi u Vuzavaguɗu, kpamu u pana ta̱ ufolu u na n yaꞋin wa̱ ni.
009	1SA	001	028	Adama nannai mi ta̱ e kuneke yi u Vuzavaguɗu a ayin a wuma a̱ ni dem, wokpo maku ma Vuzavaguɗu.” Ɗa a cikpai Vuzavaguɗu ɗe a ubuta̱ wa.
009	1SA	002	001	Ɗa Hanatu u yaꞋin kavasa u danai, “Vuzavaguɗu u zuwai ka̱ɗu ka̱ va̱ kashanai m ma̱za̱nga̱, mi ta̱ a̱ ma̱za̱nga̱ adama a ili i na u yaꞋin. Mi ta̱ o kuzoꞋoso irala i va̱, mi ta̱ m ma̱za̱nga̱ ma̱ a̱bunda̱i adama a na Ka̱shile ka isa mu ta̱.
009	1SA	002	002	“Vuza wi lo ciɗa tsu Vuzavaguɗu ba. Vuza wi lo kpamu uteku ci ni ba, babu ubuta̱ u kusheɗeku tsu Ka̱shile ka̱ tsu.
009	1SA	002	003	Ka̱sukpa̱i kuyaꞋan kadanshi n a̱ra̱ɗi, ko kuyaꞋan kadanshi n i ka̱ga̱i, adama a na Vuzavaguɗu a̱yi ɗa Ka̱shile, a̱yi ɗa kpamu keyevi, a̱yi ɗa kpamu u kukondo ulinga u uma dem.
009	1SA	002	004	Vuzavaguɗu, avu ɗa vu koɗosoi utan wu osoji a utsura, ɗa vu zuwai aza a babu utsura a tsurukpai.
009	1SA	002	005	Aza a na ishi n ucuwi ka̱u gogo na ele ɗa o okpoi a kuyaꞋan ulinga a̱ ciya̱ ili i na a kulyaꞋa, ama aza a na ishi n kambulu, gogo na ele ɗa okpoi aza a ucuwi. Vuka vu na wi ishi madari, gogo na wo okpoi vuza muku n cindere. Ama vuza na wi ishi m muku n a̱bunda̱i, ɗa u kucukpa wo okpoi lekeɗi.
009	1SA	002	006	Vuzavaguɗu a̱yi ɗa u tsu una, ka̱ta̱ kpamu u neke wuma, u tsu banka ta̱ uma ukpisa̱, ka̱ta̱ kpamu u ɗa̱ngusa̱ le.
009	1SA	002	007	Vuzavaguɗu u tsu zuwa ta̱ aza a yoku o okpo aza unambi, ka̱ta̱ kpamu u zuwa aza a yoku o okpo aza a uciyi. U tsu zuwa ta̱ aza a yoku a̱ ciya̱ ugoyi, ka̱ta̱ kpamu u ɗa̱ngusa̱ aza a yoku.
009	1SA	002	008	U tsu ɗa̱ngusa̱ ta̱ aza a unambi a̱ ka̱tsuma̱ ku unambi u le, ka̱ta̱ u zuwa aza a na i a iɗika a̱ ɗa̱nga̱. U zuwa le a lyaꞋa koɓolo n muku mu ngono ka̱ta̱ a̱ da̱sa̱ngu a kakuba ko tsugono, adama a na ugiti wa aduniyan u ɗaɗa Vuzavaguɗu ta punu ta na u zuwai aduniyan a.
009	1SA	002	009	“Wi ta̱ a kinda nwalu n uma a̱ usuɓi a̱ ni, ama aza a gbani-gbani i ta̱ a̱ kuna̱mgba̱ a̱ ka̱yimbi, utsura u vuma u ɗa u tsu zuwa vuza u ciya̱ ulyaꞋi ba.
009	1SA	002	010	Aza a na i a tsurala n Vuzavaguɗu i ta̱ a kuyaꞋan wuni, u tsu lapa ta̱ kakpanga ɗe gaɗi adama a na u ɓarangu le. Vuzavaguɗu wi ta̱ a kuyaꞋanka aduniyan dem afada. wi ta̱ kpamu e kuneke mogono ma na u zagbai utsura, wi ta̱ a kuzuwa mogono ma na u zagbai ma̱ ciya̱ ulyaꞋi.”
009	1SA	002	011	Ɗa Elikana n limata i ni a lazai o kubono a kpaꞋa ku le a Rama. Ama ɗa maku mo kolobo ma, ma lyaꞋi kelime n kuyaꞋanka Vuzavaguɗu tsugbashi ekiye e Eli ganu.
009	1SA	002	012	Muku mo olobo n Eli i n usuɓi ba, o tono kadanshi ka Vuzavaguɗu ba.
009	1SA	002	013	Tsu na anan ganu koɓolo n uma a ci yaꞋansa ɗaɗa, a ayin a na baci vuza u nekei alyuka, a makyan ma na inyama ya yi a̱ kupuna̱sa̱ o mogbodo, kagbashi ka ganu ka wi ta̱ a̱ kuta̱wa̱ n kaya ka̱ a̱jivu a tatsu,
009	1SA	002	014	ka̱ta̱ u sapa kaya ka o mogbodo, vinyama vu na baci kaya ka ka sapai vu okpo ta̱ vu ganu. Ta a̱ ka̱na̱i kuyaꞋansaka uma a Isaraila nannai dem, aza a na a bankai alyuka a Shilo.
009	1SA	002	015	Ubuta̱ u yoku kafu o songu ushuma wa, kagbashi ka ganu ki ta̱ a̱ kuta̱wa̱ ka̱ta̱ ka dana vuza na wi a kuyaꞋan alyuka a, “NeꞋe ganu inyama i yoku u zungu, adama a na wi a kisa inyama yu usuꞋwin wa̱ nu ba, sai ita̱ku.”
009	1SA	002	016	Vuza va u dana yi baci, “YaꞋan biꞋi tsu songu ushuma wa, ka̱ta̱ yeve vi ɗika tsu na va kufuɗa,” wi ta̱ a kudana, “A̱Ꞌa̱, Neke mu gogo na, vi neke mu baci ba mi ta̱ a kuɗika n utsura.”
009	1SA	002	017	Unushi u muku n Eli u doku u yinkpasakai ka̱u a̱ ubuta̱ u Vuzavaguɗu, adama a na o goyo ta̱ kuneꞋe ka.
009	1SA	002	018	Ama maku ma nanlo Samaila, u lyaꞋi kelime n kuyaꞋan ulinga a kpaꞋa ku Vuzavaguɗu u uki m motogu ma ucaꞋi ma efodu.
009	1SA	002	019	A̱na̱ku a̱ ci jilya̱ka̱ yi ta̱ motogu me kenu a̱ ka̱ya̱ dem u banka yi. A ayin a na baci a̱yi n vali vi ni a banai a Shilo adama a na a yaꞋan alyuka a̱ ka̱ya̱ dem.
009	1SA	002	020	Ka̱ta̱ Eli u zuwaka Elikana n vuka vi ni una̱singai, u dana, “Vuzavaguɗu u neke wu muku n yoku n vuka vu nampa adama a na a shatangu una̱ u maku ma nampa ma, ma na i nekei Vuzavaguɗu.” Ka̱ta̱ a laza o kubono a kpaꞋa ku le.
009	1SA	002	021	Ɗa Vuzavaguɗu u la̱na̱i Hanatu u zuwakai ni una̱singai, ɗa u doku u matsai muku mo olobo n tatsu ni nkere n re. A̱yi Samaila u gbonguroi a kuyaꞋanka Vuzavaguɗu ulinga.
009	1SA	002	022	Gogo na Eli u kutsa ta̱ ka̱u. Wi ta̱ kpamu a kupana ili i na kpamu muku n ni mi a kuyaꞋanka uma a Isaraila n uteku u na kpamu i a kuvaku n a̱ma̱ci a na i a kuyaꞋan ulinga a̱ utsutsu u Ma̱va̱li mo Oɓolo.
009	1SA	002	023	Ɗa u yaꞋankai le kadanshi ɗa u danai, “Yiɗa̱i i zuwai ɗa yi a kuyaꞋan ili tsu nampa? Uma n a̱bunda̱i i ta̱ a kadanshi ki ili wasasa i na yi a kuyaꞋansa.
009	1SA	002	024	A̱Ꞌa̱, muku n va̱, ka̱sukpa̱i kuyaꞋan nannai! Uma a Vuzavaguɗu i ta̱ a kadanshi adama a ili i gbani-gbani i nampa.
009	1SA	002	025	Vuza yoku u nusaka baci toku, Ka̱shile ki ta̱ a kushamgba adama a̱ ni, ama vuza u nusaka baci Vuzavaguɗu, yayi u kushamgba adama a vuza vu nanlo?” Ama a tsu panaka esheku e le ba, adama a na Vuzavaguɗu u ciga ta̱ wa kuna le.
009	1SA	002	026	Ɗa kolobo ka nanlo Samaila u ka̱na̱i kugbonguro n ciya̱i mapasa ma singai u Vuzavaguɗu kpamu.
009	1SA	002	027	Kanna ke te keneki ka Vuzavaguɗu ka̱ ta̱wa̱i u Eli ɗa u nekei ni akaka a nampa u danai, “Ili i na Vuzavaguɗu u danai i ɗanna, ‘A ayin a na akaya a̱ɗa̱ Haruna m muku n ni i a kuyaꞋanka FiriꞋauna tsugbashi a Masar, n yotsongu ta̱ ka̱ci ka̱ va̱ wa̱ ni.
009	1SA	002	028	Ɗa kpamu n zagbai limata i ni a̱ ka̱tsuma̱ ka kumaci ka aza a Isaraila ra̱ka̱ adama a na o kpo anan ganu vu va̱, a̱ ka̱na̱ kuyaꞋan ulinga a katalikalyuka n o songi ili i ma̱gula̱ni, ka̱ta̱ a ɗika efodu adama a̱ kula̱nsa̱ kuyeve ku va̱. Mu ushuku le ta̱ kpamu a̱ ciya̱ka̱ una u le alyuka a na o songi a katalikalyuka ka.
009	1SA	002	029	Yiɗa̱i i zuwai ɗa vu goyoi alyuka a na n danai uma a̱ va̱ a yaꞋanka mu? Avu Eli yiɗa̱i i zuwai ɗa vi a kucikpa muku n nu, u laꞋi tsu na vi a kucikpa mu? Ɗa vu ka̱sukpa̱i le i kulyaꞋa ugboku u na u laꞋi n kugaꞋan wa alyuka a uma a̱ va̱ aza a Isaraila?’
009	1SA	002	030	Mpa Vuzavaguɗu Ka̱shile ka aza a Isaraila, mi ishi ta̱ n yaꞋan uzuwakpani n danai, ‘Avu m muku n nu n kumaci ku nu, yi ta̱ a kuyaꞋanka mu ulinga u tsuganu ali uteku.’ Ama gogo na n dana ta̱, ‘Mi a̱ kushuku n ili i nanlo ba. Aza a na i e kuneke mu tsugbayin, mi ta̱ e kuneke le tsugbayin, aza a na o goyoi mu mpa feu mi ta̱ o kugoyo le.
009	1SA	002	031	Pana, ayin i ta̱ lo a̱ kuta̱wa̱ a na ma ku una muku mo olobo a kpaꞋa ku nu n kpaꞋa ki ikaya i nu, tsu na o doku a̱ ciya̱ vuza na u kulaꞋaka n wuma ali wokpo mokoshi a kumaci ku nu ba.
009	1SA	002	032	Vi ta̱ o kokpo n atakaci n wupa, e kene una̱singai u na mi a kuzuwaka Isaraila, ama a kumaci ku nu a kusaꞋwa kuciya̱ vuza na u kuciya̱ wuma ali u kutsa ba.
009	1SA	002	033	Mi ta̱ a̱ kuka̱sukpa̱ vuza te a̱ ka̱tsuma̱ ka kumaci ku nu n wuma, wi ta̱ a kuyaꞋanka mu ulinga u tsuganu, ama wi ta̱ a̱ kuyimba̱na̱ ka̱ta̱ u takpa ka̱ɗu a̱ ubuta̱ wi ili ra̱ka̱. Kumaci ku nu ra̱ka̱ ku na ku buwai kpamu ki ta̱ a kubana ukpa̱ wu utsura.
009	1SA	002	034	Ayin a na baci muku n re n nu Hofini n Finehas a̱ kukuwa̱ a kanna ke te, ɗaɗa u kuyotsongu i na n danai dem mayun ɗa i kokpo.
009	1SA	002	035	Mi ta̱ a kuzagba ganu vu usuɓi vi yoku, vuza na u kuyaꞋanka mu tsugbashi tsu na n cigai n ka̱ɗu ka̱ va̱. Mi ta̱ e kuneke yi ntsukaya n na n kuyaꞋansuka mogono ma na n zagbai tsugbashi.
009	1SA	002	036	A̱ ka̱tsuma̱ ka vuza na u buwai va wi ta̱ a kubana u ganu vu usuɓi vu nanlo, ka̱ta̱ u folono ikebe n ilikulyaꞋa, “Ka̱ta̱ kpamu u folono ko a̱ kuka̱sukpa̱ yi u yaꞋan ulinga u tsuganu adama a na u ciya̱ i na u kulyaꞋa.”’”
009	1SA	003	001	Ana i lo Samaila a kuyaꞋanka Vuzavaguɗu tsugbashi a ekiye e Eli. A ayin a nanlo Vuzavaguɗu u dansa n uma sakaɗi ba, kpamu e ci ene ili tsa alatani ba.
009	1SA	003	002	Kanna ka yoku n kayin Eli vu na u gita̱i kuyimba̱na̱, a̱yi alavu a̱ ubuta̱ u na u kiwanai.
009	1SA	003	003	A̱yi Samaila tamkpamu a ivaꞋin punu a̱Ꞌisa̱ a Vuzavaguɗu a̱ ubuta̱ u na a zuwai akpati vu uzuwakpani vu Ka̱shile, babu kayin ka asa ma̱kuni ma Vuzavaguɗu lo biꞋi a̱ kukula̱ babu ma̱ kima̱,
009	1SA	003	004	ɗa Vuzavaguɗu u ɗekei Samaila ɗa wu ushuki u danai, “Mpa ɗa na.”
009	1SA	003	005	Ɗa u sumai a kubana u Eli, u danai “Mpa ɗa na, vu ɗeke mu ta̱.” Ɗa Eli u danai, “Wala mpa n ɗeke wu ba, bana vu lata.” Ɗa Samaila u banai u vaki.
009	1SA	003	006	Ɗa Vuzavaguɗu u doku u ɗekei ni kpamu, “Samaila” ɗa u ɗa̱nga̱i u banai u Eli ɗa u danai, “Mpa ɗa na vu ɗeke mu ta̱ kpamu.” Ɗa Eli wu ushuki u danai, “Mpa n ɗeke wu ba maku ma̱ va̱ wala vu bana vu vaku.”
009	1SA	003	007	A ayin a nanlo ta na Samaila u yeve a na meɗevile ma Vuzavaguɗu ma ba, adama a na ka̱ta̱ Vuzavaguɗu u saꞋwa kuyaꞋan kadanshi n a̱yi ba.
009	1SA	003	008	Ɗa Vuzavaguɗu u ɗekei Samaila u kutatsu, ɗa u ɗa̱nga̱i u banai u Eli ɗa u danai, “Mpa ɗa na vu ɗeke mu ta̱.” Ɗa Eli u coꞋokoi a na Vuzavaguɗu ɗa wi a kadanshi n kolobo ka.
009	1SA	003	009	Ɗa Eli u danai Samaila, “Bana vu vaku, u doku baci u ɗekei nu kpamu vu dana yi, ‘Vuzavaguɗu dansa kagbashi ka̱ nu ki ta̱ a kupana.’” Ɗa Samaila u bonoi a̱ ubuta̱ wi ivaꞋin i ni.
009	1SA	003	010	Ɗa Vuzavaguɗu u ta̱wa̱i u shamgbai lo, ɗa u ɗekei tsu na u kiwanai, “Samaila, Samaila.” Ɗa Samaila wu ushuki u danai, “YaꞋan kadanshi kagbashi ka̱ nu ki ta̱ a kupanaka wu.”
009	1SA	003	011	Ɗa Vuzavaguɗu u danai Samaila, “Mi ta̱ a kuyaꞋan ili i yoku wa aza a Isaraila i na i kuzuwa vuza na baci u panai n atsuvu a̱ ni u voɗotso.
009	1SA	003	012	A kanna ka nanlo ka ɗaɗa n kushatangu ili i na n danai m kuyaꞋanka Eli n limata i ni, a̱ ugiti ali a kubana a uteku.
009	1SA	003	013	N dana yi ta̱ ɗe mi ta̱ a kutakacika limata i ni, ali ayin babu uteku, adama a unushi u muku n ni u na u yevei. U yeve ta̱ tsu na i a ku lukanasa kula ku va̱, ama u goso le ba.
009	1SA	003	014	Adama a nannai n kucina ta̱ ɗe adama a kpaꞋa ku Eli n danai, babu alyuka ko kuneꞋe ku na ka kufuɗa kutakpa unushi u kpaꞋa ku Eli ayin babu uteku.”
009	1SA	003	015	Ɗa Samaila u vaki lo ali kayin ka asai. Ana u ɗa̱nga̱i ɗa u banai u ɓa̱yuwa̱i utsutsu wa̱ a̱Ꞌisa̱ a Vuzavaguɗu a. Ama ɗa u panai wovon tsu na u kudana Eli kene ku na we enei tsalatani.
009	1SA	003	016	Ama Eli u ɗekei Samaila ɗa we ecei ni, “Samaila, maku ma̱ va̱.” Ɗa Samaila wu ushuki, “Mpa ɗa na.”
009	1SA	003	017	Ɗa Eli wu ecei ni, “Yiɗa̱i Vuzavaguɗu u danai nu? Ka̱ta̱ vu sokongu mu ili ba. Vuzavaguɗu wi ta̱ a kutakacika wu ka̱u vu sokongu baci i na u danai nu ra̱ka̱.”
009	1SA	003	018	Ɗa Samaila u danai ni ili ra̱ka̱, ko i te u sokongu ba. Ɗa Eli u danai ni, “A̱yi ɗa Vuzavaguɗu, ka̱sukpa̱ u yaꞋan i na we enei dem i gaꞋin ni.”
009	1SA	003	019	Ɗa Samaila u gbonguroi, Vuzavaguɗu kpamu wi ta̱ koɓolo n a̱yi. Vuzavaguɗu u ka̱sukpa̱ ko kadanshi kete ka Samaila ko okpo gbani ba.
009	1SA	003	020	Aza a Isaraila dem, i na i ɗikai a Dan a uɓon u gaɗi a kubana a Biyasheba a uɓon u ɗakai, e yevei a na Samaila keneki kaꞋa ka Vuzavaguɗu.
009	1SA	003	021	Ɗa Vuzavaguɗu u lyaꞋi kelime n kuyotsongu ka̱ci ka̱ ni a Shilo, ta ɗe feu u yotsongi ka̱ci ka̱ ni u Samaila a̱ ubuta̱ u kadanshi ka̱ ni.
009	1SA	004	001	A ayin a na baci de dem Samaila u yaꞋin kadanshi aza a Isaraila ra̱ka̱ a tsu panakai ta̱. A na i lo ɗa aza a Isaraila uta̱i adama a na a̱ shilika̱ n aza a Filisitiya. Ele aza a Isaraila a̱ shikpa̱i a̱pa̱m e le ɗe a Ibiniza, ele aza a Filisitiya tankpamu a̱ shikpa̱i a̱pa̱m ele ɗe a Afeku.
009	1SA	004	002	Ɗa aza a Filisitiya o foɓusoi kuvon, ɗa a banai a̱ shilika̱i n aza a Isaraila, ana vishili vi yaꞋin vishili ɗa aza Filisitiya a lyaꞋi aza a Isaraila n kuvon, ali unai osoji a̱kpa̱n a̱ na̱shi a̱ ubuta̱ u kuvon wa.
009	1SA	004	003	Ana osoji a na a laꞋakai n wuma o bonoi a̱pa̱m e le, ɗa aza e kelime a Isaraila e ecei, “Yiɗa̱i i zuwai ɗa Vuzavaguɗu u ka̱sukpa̱i aza a Filisitiya ɗa a laꞋi tsu nahannai? YaꞋan tsu bana ci ɗika akpati vu uzuwakpani vu Vuzavaguɗu ɗe a Shilo, adama a na Vuzavaguɗu u yongo n a̱tsu ka̱ta̱ kpamu wi isa tsu.”
009	1SA	004	004	Ɗa a̱ suki uma a Shilo a bana a̱ ta̱wa̱ n akpati vu uzuwakpani vu Vuzavaguɗu vu na vi uzuwi e mere ma Corobi. Muku n Eli n re kpamu mi ta̱ koɓolo n ele, Hofini n Finehas i ta̱ ɗe kpamu a̱ ubuta̱ wa akpati vu uzuwakpani vu Ka̱shile va.
009	1SA	004	005	Ana a yawakai n akpati vu uzuwakpani vu Vuzavaguɗu va a̱pa̱m e le, ɗa aza a Isaraila orukpoi adama a̱ ma̱za̱nga̱ ali ɗa iɗika i jengeɗei.
009	1SA	004	006	Ana aza a Filisitiya a panai yoroli, ɗa e ecenei a danai, “KacaꞋa ka̱ yiɗa̱i nannai a̱ ubuta̱ wa̱ a̱pa̱m wa aza a Ibirahi?” Ama ana a̱ ta̱wa̱ e yevei akpati vu Uzuwakpani vu Vuzavaguɗu ɗa vi yawai a̱ ubuta̱ wa̱ a̱pa̱m e le,
009	1SA	004	007	ɗa wovon u ka̱na̱i aza a Filisitiya ɗa a danai, “Ka̱ma̱li ka̱ cipa̱ ta̱ a̱ ubuta̱ wa̱ a̱pa̱m wa.” Ɗa a danai, “Tsu buwa n ko yoku ba. Ili tsu nampa ka̱ta̱ i saꞋwa kuciya̱ tsu ba.
009	1SA	004	008	Tsu kuwa̱i ta̱, yayi vuza na u ku isa tsu e ekiye a̱ma̱li a nampa? Ele ɗa aza a na a unai aza a Masar e meremune nu ndukpa̱.
009	1SA	004	009	A̱ɗa̱ aza a Filisitiya, yaꞋin utsura u ka̱ɗu ka̱u, ɗa baci ba yi ta̱ o kokpo agbashi a aza a Ibirahi tsu na e le ishi agbashi a̱ ɗa̱. Adama a nannai, shilika̱i an ali.”
009	1SA	004	010	Ɗa aza a Filisitiya a̱ shilika̱ka̱i ka̱u ali a lyaꞋi aza a Isaraila n kuvon, ɗa aza a Isaraila ra̱ka̱ a sumai a kubana a̱pa̱m ele, ɗa munuka ma ma yimkpai ali ɗa osoji a iɗika a̱kpa̱n kamangankupa a Isaraila a̱ kuwa̱i.
009	1SA	004	011	A isai akpati vu uzuwakpani vu Ka̱shile, ɗa kpamu unai muku n re n Eli, Hofini n Finehas.
009	1SA	004	012	Ɗa vuma vi yoku a̱ ka̱tsuma̱ kumaci ku Bayami u sumai ɗe a̱ ubuta̱ u kuvon wa, u bonoi a Shilo a kanna ka nanlo ka, ɗa u yawai nu ntogu n ni ukari, u surai kokomo a kaci ka̱ ni adama a na u yotsongu tsu na wi n una̱mgbuka̱tsuma̱.
009	1SA	004	013	Ana vuma va uwai a̱ likuci i Shilo, Eli lo a ida̱shi a kakuba a̱ ka̱kina̱ ka uye a kuvana, ka̱ɗu ka̱ ni ka̱ na̱mgba̱ ta̱ ka̱u adama akpati vu uzuwakpani vu Ka̱shile va. Ana vuma va u danai uma i na i ciya̱i le ra̱ka̱. Ɗa uma dem a lapasai una̱.
009	1SA	004	014	Ana Eli u panai kacaꞋa ɗa we ecei, “KacaꞋa ka̱ yiɗa̱i nannai?” Ɗa vuma va u yaꞋin gogoꞋo u banai u Eli adama a na u dana yi.
009	1SA	004	015	Gogo na Eli wi ta̱ n a̱ya̱ amanga̱na̱shinkupa n kunla̱i kpamu u yimba̱na̱ ta̱ ra̱ka̱-ra̱ka̱.
009	1SA	004	016	Ɗa vuza va u danai Eli, “Ta ɗe mu uta̱i a̱ ubuta̱ u kuvon, anana ɗa n sumai ɗe.” Eli we ecei, “Maku ma̱ va̱, nini ɗai ka yaꞋin?”
009	1SA	004	017	Ɗa vuza na u tuka̱i n akaka a wu ushuki, “Aza a Isaraila a suma ta̱ a̱ ka̱sukpa̱ aza a Filisitiya, a una ta̱ uma a̱ nu n a̱bunda̱i, muku n re n nu Hofini n Finehas a una le ta̱, ɗa a isai feu akpati vu uzuwakpani vu Ka̱shile va.”
009	1SA	004	018	Ana vuza va u yaꞋin kadanshi ka akpati vu uzuwakpani vu Ka̱shile va, ɗa Eli u yikpa̱i n kucina̱ u fitikpoi lo a uɓon wu utsutsu. Ɗa kuɗeku ku ni ku koɗoi ɗa u kuwa̱i. Adama a na a̱yi mokoshi maꞋa vuza vi ikyamba, u tono ta̱ n aza a Isaraila ali a̱ya̱ amangere.
009	1SA	004	019	Ayin a nanlo vuka vu Finehas kejene ke Eli wi ta̱ n ka̱tsuma̱ woꞋwi. Ana u panai a isa ta̱ akpati vu uzuwakpani vu Ka̱shile, vali vi ni n esheku a vali vi ni feu a̱ kuwa̱ ta̱, ɗa ka̱tsuma̱ ka̱ ni ka gindalukpai sai a̱ga̱nda̱ a limata, ɗa u matsai.
009	1SA	004	020	Ana wi ɗevu an wa̱ kuwa̱, vuka vu na wi a̱ kuɓa̱nka̱ yi u danai, “Gbama asuvu kolobo kaꞋa vu matsai.” Ama u keɓece le kakuna ba kpamu u dansa ba.
009	1SA	004	021	Ɗa u neꞋi maku mo kolobo ma kula Ikabodu, ɗaɗa, “Tsugbayin tsu ka̱sukpa̱ ta̱ aza a Isaraila” Adama a na a isa ta̱ akpati vu uzuwakpani vu Ka̱shile we ele, koɓolo n ukpa̱ u vali vi ni n ukpa̱ we esheku a̱ ni.
009	1SA	004	022	Ɗa u danai, “Tsugbayin tsu ka̱sukpa̱ ta̱ aza a Isaraila, adama a na a ɗika ta̱ akpati vu uzuwukpani vu Ka̱shile.”
009	1SA	005	001	Ana aza a Filisitiya isai akpati vu uzuwakpani vu Ka̱shile va, a Ibiniza ɗa a bankai a̱ likuci i Ashidodu.
009	1SA	005	002	Ɗa a uwakai akpati va punu a̱ ma̱va̱li ma̱ ka̱ma̱li ke le Dagon, ɗa a zuwai a ɗa ɗevu n Dagon va.
009	1SA	005	003	Ana aza a Ashidodu a̱ ɗa̱nga̱i n usana ɗa a cinai Dagon uyikpi ma̱kpa̱ɓa̱ e kelime ka akpati vu uzuwakpani vu Vuzavaguɗu. Ɗa a̱ ɗa̱ngusa̱i kaꞋa o bonoko ni a̱ ubuta̱ u na wu ishi.
009	1SA	005	004	Ama n usana u yoku ɗa o doku a cinai Dagon va uyikpi ma̱kpa̱ɓa̱ e kelime ka akpati vu uzuwakpani vu Vuzavaguɗu. Nampa a cinai ekiye a̱ ni n kaci dem ko ɓosoi miri-miri o okpoi lo ivaꞋin a utsutsu, ikyamba i ɗa yo okpoi koci.
009	1SA	005	005	I ɗaɗa i zuwai ali n gogo na babu ganu vu Dagon ko vuza yoku vu na u kuꞋuwa ma̱va̱li ma Dagon punu a Ashidodu ka̱ta̱ u dasa utsutsu wa.
009	1SA	005	006	Ɗa Vuzavaguɗu u takacikai aza a Ashidodu n uka̱ra̱Ꞌi u le dem. U tsunki le ma̱dukpa̱ ma amici wuya-wuya.
009	1SA	005	007	Ana aza a Ashidodu e enei tsu na ili ya yi a nwalu ɗa a danai, “Ci a̱ kuka̱sukpa̱ akpati vu uzuwakpani vu Ka̱shile va aza a Isaraila vi yongo wa̱ a̱tsu ba, adama a na atakaci a̱ ni a yaꞋan tsu a̱bunda̱i n Dagon ka̱ma̱li ka̱ tsu.”
009	1SA	005	008	Ɗa e ɗeke ngono ma aza a Filisitiya dem ecei le a danai, “Yiɗa̱i tsa kuyaꞋan n akpati vu uzuwakpani vu Ka̱shile ki Isaraila?” Ɗa ngono ma a̱ ushuki a danai, “Ɗikai vu ɗa i banka a Gatu.” Ɗa a ɗikai akpati va a bankai ɗe.
009	1SA	005	009	Ama ana a bankai ɗe n vu ɗa, ɗa Vuzavaguɗu u takacikai aza a̱ likuci i nanlo ya ka̱u, u zuwai i ɗa i panai wovon. Ɗa u tsuwa̱nka̱i le ma̱dukpa̱ ma amici maku n vuzagbayin dem.
009	1SA	005	010	Ɗa a bankai akpati vu uzuwakpani vu Ka̱shile va a Ekoron, ana akpati va vi yawai ɗe ɗa aza a Ekoron a lapai una̱ a danai, “A̱ tuka̱ ta̱ n akpati vu uzuwakpani vu Ka̱shile ki Isaraila adama a na a una tsu n uma a̱ tsu.”
009	1SA	005	011	Adama a nannai ɗa o doku o ɓolongi ngono ma aza a Filisitiya ɗa a danai, “Bonokoi n akpati vu uzuwakpani vi Isaraila a̱ ubuta̱ u na vu ɗa vu uta̱i, ta lo va kuna tsu n uma a̱ tsu.” Adama a na wovon u ka̱na̱ ta̱ uma a̱ likuci a n a̱bunda̱i, adama a na atakaci a̱ Ka̱shile a uwa ta̱ a̱ likuci ya wuya-wuya.
009	1SA	005	012	Amici a̱ ka̱na̱i aza ana a̱ kpa̱ɗa̱i kukuwa̱. Ɗa uma a, a̱ shika̱i adama a na a̱ma̱li e le isa le.
009	1SA	006	001	Ana akpati vu uzuwakpani vu Vuzavaguɗu vi yaꞋin wotoi u cindere, a̱ likuci ya aza a Filisitiya.
009	1SA	006	002	Ɗa aza a Filisitiya e ɗekei oɓolo a anan ganu va̱ a̱ma̱li vi le n oboci, ɗa e ecei le a danai, “Yiɗa̱i tsa kuyaꞋan n akpati vu uzuwakpani vu Vuzavaguɗu va? Danai tsu tsu na tso kubonoko n vu ɗa a̱ ubuta̱ u na vi ishi?”
009	1SA	006	003	Ɗa uma a a̱ ushuki, “Yi baci o kubonoko n akpati vu Ka̱shile ki Isaraila va, i bonoko vu ɗa ekiye agaɗa ba. I yaꞋan tsu na i kuyaꞋan i suku vu ɗa n kuneꞋe ka alyuka a̱ unushi, nannai ɗa i kupotso ka̱ta̱ i yeve i na i zuwai ɗa wi a kutakacika ɗa̱.”
009	1SA	006	004	Ɗa aza a Filisitiya a ecei, “IcuꞋu i kuneꞋe ku unushi ye ne i ɗai tsa̱ kusuku a kubana wa̱ ni?” Ɗa oboci a n anan ganu a̱ ushuki a danai, “YaꞋin iyoci yi mɓa̱la̱ ma amici ya azanariya i tawun, tsu ka̱bunda̱i ka ngono ma aza a Filisitiya, adama a na ma̱dukpa̱ me te maꞋa ma lapai ɗa̱ n ele dem.
009	1SA	006	005	I yaꞋan kpamu ili i tawun n iyoci yi mɓa̱la̱ ma amici koɓolo n iyoci ya abana, ele vu na a̱ la̱nga̱sa̱i iɗika i ɗa̱, ta i kuneke Ka̱shile ka aza a Isaraila tsugbayin nannai. U gaꞋan ba, wi ta̱ a̱ kuka̱sukpa̱ kuneke ɗa̱ atakaci n a̱ma̱li a̱ ɗa̱ n iɗika i ɗa̱ feu.
009	1SA	006	006	Yiɗa̱i i zuwai ɗa yi ugbamukaci tsu na aza a Masar n FiriꞋauna a yaꞋin? Sai na Ka̱shile ka takacikai le wuya-wuya, ɗa yeve a̱ ka̱sukpa̱i aza a Isaraila a yaꞋin nwalu n le.
009	1SA	006	007	Gogo na yaꞋin keke va anaka vu savu, i ciya̱ anaka e re a na i e kuneke ndendem mani, aza ana ka̱ta̱ a saꞋwai kushiya ka kogboro ba, i shiyaka anaka a keke va, ama ka̱ta̱ i shiya ndendem ma a kpaꞋa.
009	1SA	006	008	Ɗikai akpati vu uzuwakpani vu Vuzavaguɗu va, i zuwa vu ɗa a gaɗi vu keke va, i zuwa feu iyoci ya amici n iyoci ya abana punu akpati o yoku. Ka̱ta̱ i suku ili i nanlo ya koɓolo n vu ɗa, adama a kuyaꞋan kuneꞋe ku unushi. Yi uta̱ka̱ vu ɗa a uye i ka̱sukpa̱ keke va vu wala endeꞋen ni a kubana ɗe,
009	1SA	006	009	ka̱ta̱ i la̱na̱. Vu laza baci a kubana a iɗika i Betu-shemeshi na lo wi ta̱ a kudana tsu Vuzavaguɗu Ka̱shile ka aza a Isaraila kaꞋa ki a kutakacika tsu. Ama ili i yaꞋan baci nannai ba, ɗaɗa tsa kuyeve an a̱yi ɗa u nekei tsu atakaci ba, ayin a ɗa de a̱ ta̱wa̱i nannai.”
009	1SA	006	010	Ɗa uma a a yaꞋin tsu na a danai le, ɗa a̱ ciya̱i anaka e re ɗa a shiyakai le keke va, ɗa a̱ ka̱na̱i ndendem ma a shiyai a kpaꞋa.
009	1SA	006	011	Ɗa a zuwai akpati vu uzuwakpani punu e keke va, n akpati vu iyoci ya abana a zinariya n mɓa̱la̱ ma amici ma.
009	1SA	006	012	Ɗa anaka a a̱ ka̱na̱i uye a kubana a Betu-shemeshi o tonoi uye wa mejege, a ɓatsa ugula̱ ko usingai ba. Ɗa a walai n a̱ shika̱i. Ɗa ngono ma aza a Filisitiya ma n tonoi le ali a yawai kureꞋe ki iɗika i le n Betu-shemeshi.
009	1SA	006	013	A ayin a nanlo aza Betu-shemeshi a vikyaꞋa vu alkama vi le a̱ ka̱ra̱Ꞌa̱. Ana a̱ ɗa̱ngusa̱i aci e le ɗa e enei akpati vu uzuwakpani vu Vuzavaguɗu, ɗa a̱ ka̱na̱i ma̱za̱nga̱ ana e enei vu ɗa.
009	1SA	006	014	Ana keke va anaka va vi yawai a kashina ka Jesuwa vuza va aza a Betu-shemeshi, ɗa a shamgbai lo ɗevu n kakpanlai. Ɗa aza a na i lo a̱ ubuta̱ wa ɗa a ɓatsai kogboro ka keke ka, ɗa a kiɗai anaka a o songi le tsa alyuka o kusongu u Vuzavaguɗu.
009	1SA	006	015	Ɗa anan Levi a ɗikai akpati vu uzuwakpani vu Vuzavaguɗu va koɓolo n akpati vu na a zuwai punu iyoci yi ili i na a yaꞋin n azanariya, ɗa a zuwai a gaɗi vu kakpanlai. Ɗa uma a Betu-shemeshi e nekei kuneꞋen ku kusongu ku le n alyuka o yoku u Vuzavaguɗu a kanna ka nanlo.
009	1SA	006	016	Ana ngono n tawun ma aza a Filisitiya n kotsoi kinda le a kuyaꞋan ili i nampa, ɗa a lazai o kubono a̱ likuci i le e Ekoron a kanna ka nanlo.
009	1SA	006	017	Aza a Filisitiya a̱ suki ili yi iyoci yi mɓa̱la̱ ma amici i tawun ya azanariya a na a yaꞋin va, adama a na e neke Vuzavaguɗu kuneꞋe ciya̱ a cinukpa n unushi u le. KuneꞋe ku te dem adama a̱ likuci i te, ku te adama a Ashidodu, ku te adama Gaza, ku te adama Ashikelon, ku te adama Gatu, ku te kpamu adama Ekoron.
009	1SA	006	018	Ɗa a̱ suki kpamu abana a na a yaꞋin n azanariya, ke te dem a una̱ u likuci u na ngono n tawun ma aza a Filisitiya i o tsugono, likuci i na yi ukanji n i wawaꞋa i na yi babu ukanji feu. Kakpanlai ka gbayin ka na ki a kashina ka Jesuwa vuza vu Betu-shemeshi, a̱ ubuta̱ u na a zuwai akpati vu uzuwakpani vu Vuzavaguɗu, ubuta̱ wa wi ta̱ ɗe tsu magan mi ili i na i ɗa̱nga̱i ɗe a̱ ubuta̱ wa.
009	1SA	006	019	Ɗa Vuzavaguɗu wu unai uma amangatatsunkupa a Betu-shemeshi adama a na aza a yoku e le e lele ta̱ adama a na e ene i na yi punu a akpati vu uzuwakpani vu Vuzavaguɗu va, ɗa uma a̱ na̱mgba̱i ka̱tsuma̱ ka̱u adama a na Vuzavaguɗu u yaꞋan ta̱ munuka ma̱ a̱bunda̱i.
009	1SA	006	020	Ɗa uma a Betu-shemeshi a danai, “Yayi u kushamgba e kelime ka Vuzavaguɗu, Ka̱shile ka ciɗa ka nampa? Te ɗai tsa kusuku akpati vu uzuwakpani va ciya̱ vu ka̱sukpa̱ tsu?”
009	1SA	006	021	Ɗa a̱ suki alingata a kubana wa aza a Kiriyatu-jerimu, a danai, “Aza a Filisitiya o bonoko ta̱ n akpati vu uzuwakpani vu Vuzavaguɗu. Ta̱wa̱i adama a na i ɗika vu ɗa i bonoko wa̱ ɗa̱.”
009	1SA	007	001	Ɗa uma a Kiriyatu-jerimu a banai a ɗikai akpati vu uzuwakpani u Vuzavaguɗu, ɗa a bankai vu ɗa a kpaꞋa ku Abinadabu gaɗi vu kusan. Ɗa e erengi Eliyaza kolobo ka̱ ni wi inda akpati vu uzuwakpani vu Vuzavaguɗu va.
009	1SA	007	002	Akpati vu uzuwakpani va vu geshe ta̱ ɗe a Kiriyatu-jerimu ali a̱ya̱ kamanga. A ayin a nampa dem aza a Isaraila a̱ ka̱na̱i ma̱shi a̱ kula̱nsa̱ Vuzavaguɗu, adama a na u ɓa̱nka̱ le.
009	1SA	007	003	Ɗa Samaila u danai aza a Isaraila ra̱ka̱, “Mayu ɗa baci yi a kuciga kubono u Vuzavaguɗu n ka̱ɗu ke te, i jebeke ka̱ci ka̱ ɗa̱ n omoci a̱ma̱li koɓolo n ka̱ma̱li ka Ashitoretu. I neke a̱ɗu a̱ ɗa̱ u Vuzavaguɗu, a̱yi ɗa koci i kutono, wi ta̱ ta na a kisa ɗa̱ e ekiye aza a Filisitiya.”
009	1SA	007	004	Ɗa aza a Isaraila a vakangi a̱ma̱li a Balu n a̱ma̱li a Ashitoretu ɗa o bonoi o tonoi Vuzavaguɗu koci.
009	1SA	007	005	Ɗa Samaila u danai, “Ɓolongi aza a Isaraila dem a Mizipa, mpa kpamu mi ta̱ a kuyaꞋan kavasa a̱ ubuta̱ u Vuzavaguɗu adama a̱ ɗa̱.”
009	1SA	007	006	Ana o ɓolongi ɗe a Mizipa, ɗa e keneki mini a̱ va̱ma̱i maꞋa e kelime ka Vuzavaguɗu, a yaꞋin kakuli a kanna ka nanlo ka, a danai, “Ci yaꞋanka ta̱ Vuzavaguɗu unushi.” Samaila kpamu u da̱sa̱ngi a Mizipa u lyaꞋi tsugono tsa aza a Isaraila.
009	1SA	007	007	Ana aza a Filisitiya a panai aza a Isaraila o ɓolongu ta̱ a Mizipa, ɗa ngono ma aza a Filisitiya o foɓusoi adama a na a yaꞋan vishili n ele. Ana aza a Isaraila a panai kaꞋa, ɗa panai wovon wa aza a Filisitiya.
009	1SA	007	008	Ɗa aza a Isaraila a danai Samaila, “Ka̱ta̱ vu ka̱sukpa̱ ku folonoko tsu Vuzavaguɗu Ka̱shile ka̱ tsu ba, adama a na wu isa tsu e ekiye aza a Filisitiya.”
009	1SA	007	009	Ɗa Samaila u ɗikai ma̱giri ma na ma buwai a kapa mani ɗa u kiɗai maꞋa tsu kuneꞋe ku kusongu a kubana u Vuzavaguɗu, u yaꞋin ufolu u Vuzavaguɗu a̱ una̱ wa aza a Isaraila, ɗa ta na wu ushuki ni.
009	1SA	007	010	A ayin a na Samaila wi e kuneke kuneꞋe ku kusongu, ɗa aza a Filisitiya a yawai ɗevu adama a na a̱ shilika̱ n aza a Isaraila. Ama ɗa Vuzavaguɗu u lapai kakpanga ka gbangam ali ɗa aza a Filisitiya a̱ ripula̱i ɗa a kpatalai a sumai adama aza a Isaraila.
009	1SA	007	011	Ɗa uma a Isaraila a̱ uta̱i a Mizipa ɗa a kiyangi aza a Filisitiya a kuna le ali a kubana a Betika.
009	1SA	007	012	Ɗa Samaila u ɗikai katali ɗa u shikpa̱i kaꞋa e mere ma Mizipa n Shan, ɗa u ɗekei kula ku ni Ibiniza, adama a na u dana ta̱, “Ali n gogo na Vuzavaguɗu u buwa ta̱ a̱ kuɓa̱nka̱ tsu.”
009	1SA	007	013	Ɗa a lyaꞋi aza a kuvon Filisitiya. Ili i na i ɗikai a ayin a nanlo o doku a uwa uɓon wi iɗika ya aza a Isaraila ba, adama a na Vuzavaguɗu u ka̱na̱ ta̱ tsurala n aza a Filisitiya a ayin a wuma u Samaila ra̱ka̱.
009	1SA	007	014	O bonokoi aza a Isaraila likuci i na aza a Filisitiya isai le i ɗa, ili i na i ɗikai a Ekoron ali a kubana a Gatu. Aza a Isaraila kpamu a isai uteku u likuci u le ra̱ka̱ ekiye aza a Filisitiya. Ɗa a̱ ciya̱i ida̱shi i ma̱ta̱na̱ a̱ ka̱tsuma̱ ka aza a Isaraila n aza a Amoriya.
009	1SA	007	015	Ɗa Samaila wo okpoi kayaꞋinkafada ka aza a Isaraila ali ayin a wuma u ni dem.
009	1SA	007	016	Ka̱ya̱ dem u tsu ka̱ra̱Ꞌa̱ ta̱ ubuta̱ dem adama a na u yaꞋanka aza a Isaraila afada, u gita̱ a Betelu a kubana a Giliga m Mizipa.
009	1SA	007	017	U kotso baci ka̱ta̱ u bono a̱ kpaꞋa ku ni a Rama, u yaꞋan ɗe ulinga wa afada a̱ ubuta̱ wa aza a Isaraila. Ɗa Samaila u maꞋin katalikalyuka ɗe adama a Vuzavaguɗu.
009	1SA	008	001	Ana Samaila u kutsai ɗa u zagbai muku mo olobo n ni okpo ayaꞋinfada a̱ ubuta̱ wa aza a Isaraila.
009	1SA	008	002	Kula ku kolobo ka ugiti ku ni ku ɗa Juwelyu, vuza i re ɗa Abija, ele ɗa ayaꞋinfada ɗe a̱ likuci i Biyasheba.
009	1SA	008	003	Ama muku n nampa a yaꞋan nwalu n singai ce esheku e le ba. A sabaꞋi a̱shi e le a kubana wi ili i na a̱ kuciya̱ ko n uye u singai ba. Ɗa a̱ ka̱na̱i ku isa ikebe adama a kalyaꞋa.
009	1SA	008	004	Ɗa nkoshi m gba̱ra̱-gba̱ra̱ ma aza a Isaraila o ɓolongi ɗa a banai u Samaila a Rama.
009	1SA	008	005	Ɗa a danai ni, “La̱na̱ vu kutsa ta̱, muku n nu n ɗa kpamu na o tono ili mejege tsu na vi yaꞋin ba. Ci ta̱ a kuciga vu zagbaka tsu mogono ma na ma kulyaꞋa tsugono wa̱ a̱tsu, ci iɗika i na i buwai.”
009	1SA	008	006	Ama Samaila u na̱mgba̱i ka̱tsuma̱ ka̱u adama a ufolu u le u na a̱ ciya̱ mogono. Ɗa u folonoi Vuzavaguɗu adama a na u tono n a̱yi.
009	1SA	008	007	Ɗa Vuzavaguɗu u danai Samaila, “Pana ili i na uma i a kudansa adama a̱ nu ra̱ka̱, avu ɗa a iwain ba, ama mpa ɗa a iwain mo okpo mogono me le.
009	1SA	008	008	Ili i na i ɗikai a ayin a na mu uta̱ka̱i le a iɗika i Masar ali a̱ kuta̱wa̱ anana a̱ ka̱sukpa̱i mu ɗa o bonoi o kutono a̱ma̱li o yoku. Gogo na kpamu ta i a kuyaꞋanka wu nannai.
009	1SA	008	009	Gogo na panaka le, ama ɓarangu le ka̱u, ka̱ta̱ vu ka̱sukpa̱ le e yeve tsu na mogono ma na ma kulyaꞋa tsugono we le ma kuyaꞋan.”
009	1SA	008	010	Ɗa Samaila u danai aza a na i a kuciga a̱ ciya̱ ngono ili i na Vuzavaguɗu u dansai ra̱ka̱.
009	1SA	008	011	Ɗa Samaila u danai le, “Na ɗa ili i na mogono ma na ma kulyaꞋaka ɗa̱ tsugono u kuyaꞋan, wi ta̱ a kuzuwa muku mo olobo n ɗa̱ mo okpo osoji a̱ ni, aza a yoku i ta̱ a kuyaꞋan ulinga n ekeke o odoku, aza a yoku tamkpamu a kumbi odoku, n aza o kuvon.
009	1SA	008	012	Ngono n ɗa̱ mi ta̱ a kuzuwa muku n yoku n ɗa̱ okpo ovonshi osoji a̱tsura̱ a̱bunda̱i n e kenken, aza o yoku i ta̱ o kokpo aza a vicimba n aza a vukyaꞋa a kashina ko mogono. Ka̱ta̱ u zuwa aza o yoku okpo ayimi a ucanuku u kuvon adama a osoji, aza o yoku kpamu ayimi a ucanuku we ekeke wo odoku a̱ ni.
009	1SA	008	013	Wi ta̱ a kuzuwa nkere n ɗa̱ mo okpo aza a kuyaꞋanka yi ili i ma̱gula̱ni n kuya̱na̱ koɓolo n aza a ikangalishi.
009	1SA	008	014	Wi ta̱ a ku isa nvuɗa n singai n ɗa̱ n ashina a itacishi a̱ ɗa̱ n ashina a nɗanga n zaitu, ka̱ta̱ u neke agbashi a̱ ni.
009	1SA	008	015	Ka̱ta̱ kpamu wu isa i te a̱ ka̱tsuma̱ ka kupa yi ishina i ɗa̱ n umaci wu nɗanga n zaitu u ɗa̱, ka̱ta̱ u neke aza a̱ gba̱ra̱-gba̱ra̱ a ulinga a̱ ni n agbashi a̱ ni a na a buwai.
009	1SA	008	016	Wi ta̱ a ku isa agbashi a̱ muku mu nkere n olobo a̱ ɗa̱, koɓolo n anaka ni njaki n ɗa̱ n na n laꞋi n kugaꞋan dem adama a ulinga u ka̱ci ka̱ ni.
009	1SA	008	017	Wi ta̱ a ku isa ili i te a̱ ka̱tsuma̱ ka kupa ki ilikuzuwa i ɗa̱, ka̱ta̱ a̱ɗa̱ a̱ ka̱ci ka̱ ɗa̱ feu yo okpo agbashi a̱ ni.
009	1SA	008	018	Kanna ka nanlo ka yawa baci, yi ta̱ a̱ kushika̱ adama o mogono ma na i zagbai va, ama Vuzavaguɗu wa kupana ufolu u ɗa̱ ba.”
009	1SA	008	019	Ama uma a iwain kupanaka Samaila. Ɗa a danai, “A̱Ꞌa̱! N nannai dem ci ciga ta̱ mogono,
009	1SA	008	020	ciya̱ tso okpo ci iɗika i na i buwai, a̱yi ɗa u kuyaꞋanka tsu afada ka̱ta̱ kpamu u banka tsu kuvon.”
009	1SA	008	021	Ana Samaila u panai kadanshi ka uma ra̱ka̱, ɗa u bonokoi Vuzavaguɗu.
009	1SA	008	022	Ɗa Vuzavaguɗu u danai Samaila, “Panaka le i na a danai, ka̱ta̱ vi neke le mogono.” Ɗa Samaila u danai a aza a Isaraila ra̱ka̱, “Yaba dem u bono a kpaꞋa ku ni.”
009	1SA	009	001	A yaꞋan ta̱ vuma vu uciyi vi yoku a̱ ka̱tsuma̱ ka kumaci ku Bayami, kula ku ni ku ɗa Kishu maku ma Abiyelu matsukaya ma Zeroru e kefeku ka Bekoratu a kumaci ku Afiya vuza va aza a Bayami.
009	1SA	009	002	Wi ta̱ m maku ma na e ci ɗeke Shawulu, kolobo ka singai kaꞋa, kpamu babu vuma a̱ ka̱tsuma̱ ki Isaraila vuza vu ugaꞋin ci ni. U laꞋa ta̱ vuma dem a Isaraila ugaɗi.
009	1SA	009	003	Kanna ke te ɗa njaki n Kishu esheku a Shawulu m puwa̱nka̱i, ɗa Kishu u danai maku ma̱ ni Shawulu, “Pura̱ kagbashi ko yoku ka̱ta̱ i bana adama a na i la̱nsa̱ njaki ma.”
009	1SA	009	004	Ɗa o tonoi n iɗika yi nsansa n Ifirayimu ɗa a lazai o tonoi n Shalisha, ama ene ɗe njaki ma ba. Ɗa o tonoi kpamu n ukambu u Shalimu ene feu n ɗa ba. A lazai kpamu a kubana a uɓon wi iɗika i Bayami, ama n nannai dem ene ɗe njaki ma ba.
009	1SA	009	005	Ana a yawai a iɗika i Zufa, ɗa Shawulu u danai kagbashi ka̱ ni, “Ta̱wa̱ tsu bono a kpaꞋa, ta lo esheku a̱ va̱ a kucikpa a̱ ka̱na̱ aciɓa n u ɓa̱la̱ka̱i ka̱tsuma̱ adama a̱ tsu, u ka̱sukpa̱ aciɓa a njaki.”
009	1SA	009	006	Ɗa kagbashi ka̱ ni ka danai ni, “Punu a̱ likuci i nampa ya vuma vu Ka̱shile wi ta̱ punu, vuma ɗa kpamu vu na i a kucikpa ka̱u, ili i na baci u danai dem i ɗa i tsu okpo ta̱ mayun, yaꞋan tsu bana ɗe wa̱ ni u gaꞋan ba wi ta̱ o kutonoko tsu uye u na tso kutono.”
009	1SA	009	007	Ɗa Shawulu u danai kagbashi ka̱ ni, “Tsu bana baci yiɗa̱i ci e kuneke vuma va? IlikulyaꞋa i na ci n i ɗa i kotso ta̱, ci kpamu n kuneꞋe ku na ci e kuneke vuma vu Ka̱shile va ba. Yiɗa̱i ci n i ɗa?”
009	1SA	009	008	Ɗa kagbashi ka ka̱ ushuki Shawulu u danai, “Mi ta̱ n kagimi ka azurufa na, mi ta̱ e kuneke a ɗa a kubana u vuma vu Ka̱shile, adama a na u dana tsu ubuta̱ u na tso kutono.”
009	1SA	009	009	N cicau ɗe a iɗika ya aza a Isaraila, vuma wi baci a̱ kula̱nsa̱ kuyeve ku Ka̱shile u tsu dana ta̱, “Ta̱wa̱ tsu bana a̱ ubuta̱ u vuza kene” Adama a na vuza na e ci ɗeke keneki gogo na, ishi ta̱ e ci ɗeke yi vuza kene.
009	1SA	009	010	Ɗa Shawulu u danai kagbashi ka̱ ni ka, “U gaꞋan ta̱ a na vu danai mu ta̱wa̱ tsu wala.” Ɗa a lazai a kubana a̱ likuci ya a̱ ubuta̱ u na vuma vu Ka̱shile va wi.
009	1SA	009	011	Ana a lazai a kugaɗukpa a̱ likuci ya. Ele a kuyawa ɗa a gasai ni nkere n yoku a kubana kukenuku mini ɗa e ecei le, “Vuza kene va wi ta̱ punu?”
009	1SA	009	012	Ɗa a̱ ushuki, “E, wi ta̱ punu, dakakai a̱yi ɗa ɗe kelime ka̱ ɗa̱. Gogo na ɗa u uwai a̱ likuci, adama a na anana uma i ta̱ n alyuka a na a kuyaꞋan a̱ ubuta̱ u kucikpa a kaginda.
009	1SA	009	013	I uwa baci a̱ likuci ya yi ta̱ a kucina yi babu u gaɗukpa a kubana a̱ ubuta̱ u kucikpa a kaginda adama a na u lyaꞋa ilikulya. Adama a na uma a kulyaꞋa ili ba sai ayin a na u ta̱wa̱i, a na wo okpoi mayun ɗa u zuwaka alyuka a una̱singai, yeve ka̱ta̱ aza a na a banuki a lyaꞋa. Gogo na banai, yi ta̱ a kucina yi.”
009	1SA	009	014	Ɗa a lazai a kubana a̱ likuci, ele ta na a kuꞋuwa ɗa e enei Samaila a kuta̱wa̱ we ele, a̱yi a uye a kubana a̱ ubuta̱ u kucikpa wa.
009	1SA	009	015	An kayin ka kasa Shawulu u bana u Samaila, ɗa Vuzavaguɗu u yotsongi Samaila ili i nampa.
009	1SA	009	016	“MakpaꞋa nahannai mi ta̱ a̱ kusuꞋuku wu vuma a iɗika i Bayami, ka̱ta̱ vu tsunki yi maniꞋin wo okpo mogono ma uma a̱ va̱ aza a Isaraila. A̱yi ɗa u ku isa uma a̱ va̱ ekiye aza a Filisitiya. Adama a na me ene ta̱ uma a̱ va̱, ma̱shi me le kpamu ma yawa ta̱ wa̱ va̱.”
009	1SA	009	017	Ana Samaila we enei Shawulu, ɗa Vuzavaguɗu u danai ni, “Na va ɗaɗa vuma vu na n yaꞋankai nu kadanshi ka. A̱yi ɗa vuma vu na u kulyaꞋaka uma a̱ va̱ tsugono.”
009	1SA	009	018	Ɗa shawulu u banai u Samaila a̱ utsutsu u likuci ɗa we ecei ni, “Teɗai kpaꞋa ku keneki ki?”
009	1SA	009	019	Ɗa Samaila wu ushuki u danai, “Mpa ɗa keneki ka. Walai n cinasa ɗa̱ a kubana a kaginda a̱ ubuta̱ u kucikpa, adama na anana ci ta̱ a kulyaꞋa ilikulya koɓolo, yeve n usana n ka̱sukpa̱ ɗa̱ i laza, ka̱ta̱ n tonuko wu i na yi a̱ ka̱ɗu ka̱ nu ra̱ka̱.
009	1SA	009	020	Adama a njaki n na m puwa̱nka̱i nu a ayin a tatsu a na a lazai, ka̱ta̱ vu takacika ka̱ci ka̱ nu ba, adama na e ene ta̱ ɗe n ɗa. Nannai ɗa koci ba, ukuna wa aza a Isaraila ra̱ka̱ u nu u ɗa n kumaci ku nu dem”
009	1SA	009	021	Ɗa Shawulu wu ushuki u danai, “Mpa vuza va aza a Bayami ɗa, kumaci ku na kulaꞋi kenu a̱ ka̱tsuma̱ ka aza a Isaraila, kpamu kumaci ku va̱ e le ɗa aza na a laꞋi n kenu a̱ ka̱tsuma̱ ka aza a Bayami? Adama a̱ yiɗa̱i vu danai mu kadanshi uteku tsu nampa?”
009	1SA	009	022	Ɗa Samaila u ukai Shawulu n kagbashi ka̱ ni e kefeku ɗa u zuwai le a̱ da̱sa̱ngi e kelime ko omoci a na a banuki, uma kamangankupa.
009	1SA	009	023	Ɗa Samaila u danai ka̱ya̱ni ka, “Tuka̱ n kakiɗi ka vinyama ka na n nekei nu, ka na n danai nu vu zuwa a kakambu ka.”
009	1SA	009	024	Ɗa ka̱ya̱ni ka ka̱ tuka̱i m ma̱kuta̱ ma, ɗa u zuwai e kelime ka Shawulu. “I na a zuwakai nu i ɗa na. Takuma, a zuwaka wu ta̱ i ɗa adama a makyan ma nampa, adama a na vu takuma i ɗa koɓolo n omoci.” Ɗa Shawulu u lyai koɓolo n Samaila a kanna ka nanlo.
009	1SA	009	025	Ana a̱ cipa̱i a gaɗi vu ubuta̱ u kucikpa wa ɗa o bonoi a̱ likuci, ɗa Samaila u yaꞋin kadanshi n Shawulu a gaɗi vu kunu ku zuva vu kpaꞋa ku ni.
009	1SA	009	026	Ana kayin ka asai ɗa Samaila u ɗekei Shawulu u ta̱wa̱ a̱ ubuta̱ u kunu ku zuva ku na wi, ɗa u danai ni, “Bana vu foɓuso, adama na vu ka̱na̱ uye.” Ana Shawulu u kotsoi ofoɓuso, ɗa a̱yi n Samaila a̱ uta̱i pulai koɓolo.
009	1SA	009	027	Ana a̱ ka̱na̱i kuyawa ɗevu n uteku u likuci, ɗa Samaila u danai Shawulu, “Dana kagbashi ka̱ nu ka laza ci cinasa yi,” Ɗa tana kagbashi ka ka yaꞋin nannai “Ama avu tamkpamu shamgba nu mpa na, adama na n neke wu akaka a̱ Ka̱shile.”
009	1SA	010	001	Ɗa Samaila u ɗikai kedele ka maniꞋin ɗa u tsunki Shawulu a kaci, ɗa wo oɓongi ni u danai, “Vuzavaguɗu ɗa u zagbai nu vu lyaꞋa tsugono a̱ ubuta̱ uma a̱ ni aza a Isaraila.
009	1SA	010	002	A makyan ma na baci vu ka̱sukpa̱i mu anana, vi ta̱ a kugasa n uma e re ɗevu n kasaun ka Rahila ɗe a Zeliza uteku wi iɗika ya aza a Bayami. I ta̱ a kudana wu, ‘Njaki n na vu uta̱i kula̱nsa̱ va e ene ta̱ n ɗa. Gogo na esheku a̱ nu u ka̱sukpa̱ ta̱ ɗe aciɓa adama e le, ama u bono ta̱ aciɓa n u ɓa̱la̱ka̱i ka̱tsuma̱ adama a̱ nu. A kudana, “Yiɗa̱i ma kuyaꞋan adama a maku ma̱ va̱?”’
009	1SA	010	003	A ayin a na baci vu lazai a kubana kelime a̱ ubuta̱ u na vu yawai a maɗanga ma gbayin ma Taboru. Talo va kugasa n uma a tatsu a kubana ku yaꞋan alyuka u Ka̱shile ɗe e Betelu. Vuma te a̱ uɓa̱ni nraɗika n tatsu, vuza te kpamu uɓa̱ni n a̱kutsu o boroji a tatsu, vuza te tamkpamu uɓa̱ni kedele ka̱ ma̱kya̱n.
009	1SA	010	004	I ta̱ e kukya̱sa̱ wu ka̱ta̱ e neke wu a̱kutsu o boroji e re, ka̱ta̱ ta na vi isa.
009	1SA	010	005	Yeve ka̱ta̱ vu laza a kubana a Gibiya kaginda ka̱ Ka̱shile, a̱ ubuta̱ u na ka̱tsura̱ ko osoji a Filisitiya ki. Ɗa baci vi a ku uwa a̱ likuci ya, vi ta̱ a kugasa n koɓolo ke eneki a nwalu a̱ kucipa̱ uta̱i a̱ ubuta̱ u kucikpa, uma a yoku kpamu i ta̱ a kulaza kelime ke le n umolu nu ndele n igbala a tsuwaꞋi a kubana, n a yaꞋin kene feu.
009	1SA	010	006	Ayinviki a Vuzavaguɗu i ta̱ a̱ kuta̱wa̱ wu n utsura, ka̱ta̱ avu feu vi yaꞋan kene koɓolo n ele, ka̱ta̱ vu sabaꞋa vo okpo vuma vi yoku kau.
009	1SA	010	007	Ɗa baci urotu u nampa u shanai, yaꞋan i na ekiye a̱ nu a fuɗai kuyaꞋan, adama a na Ka̱shile ki ta̱ koɓolo n avu.
009	1SA	010	008	Laza a kubana a Giliga kafu n ta̱wa̱. Mi ta̱ a̱ kuta̱wa̱ ma cinaka wu adama a na ci neke kuneꞋe ka alyuka o kusongu, n kuneꞋe ku ma̱ta̱na̱, ama mayun ɗa vu vana mu ali ayin e cindere, sapu ayin a na n ta̱wa̱i n danai nu i na va kuyaꞋan.”
009	1SA	010	009	Ana Shawulu u ɗa̱nga̱i kulaza kuka̱sukpa̱ Samaila, ɗa Ka̱shile ka sabaꞋi ka̱ɗu ka Shawulu, kpamu ɗa urotu u nampa wa ra̱ka̱ u shanai a kanna ka nanlo ka.
009	1SA	010	010	Ana a yawai a Gibiya, ɗa a gasai n koɓolo ke eneki, ɗa ayinviki a̱ Ka̱shile a̱ cipa̱i wa̱ ni n utsura, a̱yi feu u gita̱i kuyaꞋan kene.
009	1SA	010	011	Ana uma ra̱ka̱ a na ishi e yevei ni, e enei ni a kuyaꞋan kene koɓolo n eneki, ɗa ecenshenei, a danai “Yiɗa̱i tamkpamu i ciya̱i kolobo ka Kishu ka nampa? Shawulu va feu keneki kaꞋa?”
009	1SA	010	012	Ama ɗa vuma vi yoku vu na vi ida̱shi lo wu ushuki, u danai, “Aza a na a buwai va tamkpamu isheku le eneki a ɗa?” Nanai va ɗa wo okpoi kasan, a kudana, “A̱yi Shawulu va feu keneki kaꞋa?”
009	1SA	010	013	Ana Shawulu u kotsoi kuyaꞋan kene ɗa u kumbai a̱ ubuta̱ u kucikpa wa.
009	1SA	010	014	Ɗa esheku e keꞋen a̱ ni ecei ni n kagbashi ka̱ ni, “Teɗai i banai?” Ɗa a̱ ushuki a danai, “Tsu bana ta̱ kula̱nsa̱ njaki, ama ana ce enei n ɗa ba, ɗa tsu banai u Samaila.”
009	1SA	010	015	Ɗa esheku e keꞋen a a danai, “Dana mu i na Samaila u danai nu,”
009	1SA	010	016	Ɗa Shawulu wu ushuki u danai, “U dana tsu ta̱, ana e enei ɗe njaki ma.” Ama u dana esheku e keꞋen a̱ ni ukuna u tsugono tsu na Samaila u danai ni ba.
009	1SA	010	017	Ɗa Samaila u ɗekei uma a Isaraila a gasa n Vuzavaguɗu a Mizipa.
009	1SA	010	018	Ɗa u danai le, “Ili i na Vuzavaguɗu Ka̱shile ki Isaraila ka dansai i ɗanna. ‘Mu uta̱ka̱ ta̱ n aza a Isaraila a iɗika ya aza a Masar, ɗa kpamu mi isai ɗa̱ ekiye aza a Masar n tsugono ra̱ka̱ tsu na tsu takacikai ɗa̱.’
009	1SA	010	019	Ama ɗa anana kucikpa i iwain Ka̱shile ka na ka̱ ɓa̱nka̱i ɗa̱ a̱ ubuta̱ u kawuya n atakaci. I iwain mu i danai, ‘Zuwaka tsu mogono.’ Adama nannai darai ka̱ci ka̱ ɗa̱ e kelime ka Vuzavaguɗu kelentsu-kelentsu n kumaci-kumaci.”
009	1SA	010	020	Ana Samaila u ɓolongi kelentsu ka aza a Isaraila ra̱ka̱, ɗa a zagbai kumaci ku Bayami.
009	1SA	010	021	Ɗa u zuwai e ɗekeke yi kumaci ku Bayami kefeku-kefeku, ɗa a zagbai kefeku ka Matiri. A ukocishi kpamu ɗa a zagbai Shawulu kolobo ka Kishu punu a̱ ka̱tsuma̱ ke le. Ama ana a̱ la̱nsa̱i ni e ene yi ba.
009	1SA	010	022	Ɗa e ecei Vuzavaguɗu, a danai, “Vuma va u yawa ta̱ ɗe?” Ɗa Vuzavaguɗu wu ushuki u danai, “E, a̱yi ɗa na ɗe usheɗeki a̱ ubuta̱ wu ucanuku u na o ɓolongi.”
009	1SA	010	023	Ɗa a sumai a banai a̱ ta̱wa̱i n a̱yi. Ana u shamgbai kashani ɗa u laꞋi yaba dem ugaɗi n udashi ku te.
009	1SA	010	024	Ɗa Samaila u danai uma, “Yi ene yi ta̱? A̱yi ɗa vuma na Vuzavaguɗu u zagbai, babu vuza na wi ci ni a̱ ka̱tsuma̱ ka uma ra̱ka̱.” Ɗa uma o orukpoi, “Wuma u nu u geshe mogono.”
009	1SA	010	025	Ɗa Samaila u kecekei uma wila̱ u tsugono. Ɗa u ɗanai u ɗa u zuwai e kelime ka Vuzavaguɗu. Ɗa u ka̱sukpa̱i yaba dem u bana a kpaꞋa ku ni.
009	1SA	010	026	Ɗa a̱yi feu u banai a kpaꞋa ku ni a̱ likuci i Gibiya, ɗa olobo a utsura a na Vuzavaguɗu u saꞋwai a̱ɗu e le o soki ni.
009	1SA	010	027	Ama ɗa aza a ugbamukaci o yoku o goyoi ni a danai, “Nini ɗai vuma vu nampa wa kufuɗa wi isa tsu?” O goyo yi ni ɗa a̱ kpa̱ɗa̱i kubanka yi n kuneꞋe. Ama ɗa Shawulu u paɗai bini.
009	1SA	011	001	Ɗa Nahashi mogono ma aza a Amona ma banai ma kambuki likuci i Jabeshi-giliyadu n kuvon. Ɗa ali aza a Jabeshi ra̱ka̱ a danai ni, “YaꞋan uzuwakpani n a̱tsu ka̱ta̱ tsu tono wu.”
009	1SA	011	002	Ama ɗa mogono Nahashi wu ushuki le u danai, “N kuyaꞋan ta̱ uzuwukpani n a̱ɗa̱ adama a ili i te koci, u na n kuzuwa o koꞋo ka̱shi ku usingai ka yaba dem. Nannai ɗa n kuzuwa aza a Isaraila ra̱ka̱ a pana wono.”
009	1SA	011	003	Ɗa nkoshi m gba̱ra̱-gba̱ra̱ n Jabeshi mu ushuki n danai, “Neke tsu ayin e cindere adama na tsu suku n akaka a iɗika yi Isaraila ra̱ka̱, ɗa baci tsu ciya̱i vuza na wa ku isa tsu ba, to ci ta̱ e kuneke utan.”
009	1SA	011	004	Ana aza a usuki a a yawai Gibiya n kadanshi ka a̱ ubuta̱ u na Shawulu wi, ɗa a dansai kaꞋa a̱ ubuta̱ u uma, ɗa uma a̱ shika̱i ka̱u.
009	1SA	011	005	Ɗa u yaꞋin agaꞋin derere n ayin a na Shawulu u bonoi n kashina, n anaka a vicimba a̱ ni, ɗa we ecei u danai, “Yiɗa̱i i ciya̱i uma a ɗa i a̱ ma̱shi?” Ɗa o bonokoi ni ukuna wa aza a Jabeshi.
009	1SA	011	006	Ana Shawulu u panai uteku tsu na a dansai, ɗa ayinviki a Vuzavaguɗu a̱ cipa̱i wa̱ ni n utsura, ɗa wupa u ka̱na̱i ni.
009	1SA	011	007	Ɗa wu unai anaka a vicimba e re a̱ ni ɗa u kiɗasai le akiɗi-akiɗi, ɗa u nekei aza a suki e pecuku a̱ ubuta̱ wa aza a Isaraila ra̱ka̱. U danai, ubuta̱ u na baci a banai dem o yotsongu inyama ya a dana, “Vuza na baci de dem u kpa̱ɗa̱i ku uta̱ ku ɓa̱nka̱ Shawulu n Samaila kuvon ta a kuyaꞋan nannai n anaka a̱ ni.”Ana uma a panai nannai ɗa wovon u Vuzavaguɗu u ka̱na̱i aza a Isaraila ka̱u, ɗa ali ra̱ka̱ uta̱i n ku te.
009	1SA	011	008	Ana Shawulu u ɓolongi le a Bezeki, ɗa a̱ ciya̱i aza a Isaraila uma a̱kpa̱n amangatawantatsu, aza Yahuda kpamu uma a̱kpa̱n kamangankupa.
009	1SA	011	009	Ɗa a danai aza a̱ usuki a na a̱ ta̱wa̱i va, “Banai i dana aza a Jabeshi vu Giliyadu, ‘MakpaꞋa kafu kanna ka suɗukpa, i ta̱ a ki isa ɗa̱.’” Ana aza a Jabeshi a panai akaka a nampa, ɗa a yaꞋin ma̱za̱nga̱ ka̱u.
009	1SA	011	010	Ama ɗa a danai aza a Amona, “MakpaꞋa ci ta̱ a̱ kuta̱ tsu neke utan, ka̱ta̱ i yaꞋanka tsu uteku tsu na i cikalai.”
009	1SA	011	011	Ana kayin ka asai ɗa Shawulu u pecuki uma a̱ ni ugboku u tatsu, ana ubuta̱ u yimba̱na̱i ɗa a banai a kambuki a̱pa̱m aza a Amona, ɗa a̱ ka̱na̱i kuna le ali kanna a kaci. Kenu vu na a laꞋakai a̱ ka̱tsuma̱ ke le ɗa a wacuwai, yaba dem endeꞋen ni.
009	1SA	011	012	Ɗa uma a banai u Samaila ɗa a danai ni, “Teɗai aza a na a yaꞋin kadanshi ka a danai, ‘Adama a̱ yiɗa̱i Shawulu u kulyaꞋaka tsu tsugono?’ Utuka̱i tsu n ele tsu una le.”
009	1SA	011	013	Ama ɗa Shawulu u danai, “Babu vuza na a kuna anana, adama a na anana ɗa kanna ka na Vuzavaguɗu wi isai aza a Isaraila.”
009	1SA	011	014	Ɗa Samaila u danai uma a, “Ta̱wa̱i tsu banai a Giliga adama na tsu doku tsu yeve an Shawulu a̱yi ɗa mogono mayun.”
009	1SA	011	015	Ɗa uma ra̱ka̱ a banai a Giliga, ɗa e yevei an Shawulu ɗa mogono ma mayun e kelime ka Vuzavaguɗu. Ɗa e nekei alyuka a̱ ma̱ta̱na̱ u Vuzavaguɗu. Ɗa Shawulu koɓolo n uma ra̱ka̱ a yaꞋin ma̱za̱nga̱ n a̱bunda̱i.
009	1SA	012	001	Ɗa Samaila u yaꞋin kadanshi n uma a Isaraila ra̱ka̱ u danai, “M pana ta̱ ili i na i dansai ra̱ka̱ kpamu n yaꞋanka ɗa̱ ta̱ i na i cigai, n zuwaka ɗa̱ ta̱ mogono.
009	1SA	012	002	Gogo na i ciya̱ ta̱ mogono vuza kelime vu ɗa̱, ama mpa n kutsa ta̱ n ka̱nji ka̱ri, muku n va̱ kpamu mi ta̱ na koɓolo n a̱ɗa̱. Mo okpo ta̱ vuza kelime ɗa̱ ali mpa maku, a̱ kuta̱wa̱ anana.
009	1SA	012	003	Mpa ɗa na e kelime ka̱ ɗa̱. Dansai e kelime ka Vuzavaguɗu n vuza na u zagbai. Ko n saꞋwa ta̱ ku isa vuza kanaka ko majaki? Ko n saꞋwa ta̱ kudoro vuza ɗa n takacikai ni? Ko n saꞋwa ta̱ ku isa vuza ili ɗa m kpa̱ɗa̱i kutsupa? N yaꞋan baci ko i te a̱ ka̱tsuma̱ ki ili i nampa, n kutsupa ta̱.”
009	1SA	012	004	Ɗa a̱ ushuki a danai, “Vu saꞋwa kudoro tsu ko vu lyaꞋa tsu ba. Kpamu vi isa tsu ili n tsura ba.”
009	1SA	012	005	Ɗa Samaila u danai, “Vuzavaguɗu m mogono ma na u zagbai anana ele ɗa okpoi ngan n va̱, ana i ciya̱ ko i te a̱ ka̱tsuma̱ ki ili i nampa e ekiye a̱ va̱ ba.” Ɗa a̱ ushuki a danai, “Mayun, Vuzavaguɗu ɗa magan ma̱ tsu.”
009	1SA	012	006	Ɗa Samaila u danai uma a, “Vuzavaguɗu ɗa u zuwai Musa n Haruna a̱ uta̱ka̱ ikaya i ɗa̱ ɗe a iɗika i Masar.
009	1SA	012	007	Gogo na shamgbai ubuta̱ u na yi, adama na n yaꞋanka ɗa̱ kadanshi e kelime ka Vuzavaguɗu adama a ulinga wu usuɓi u na Vuzavaguɗu u yaꞋankai ɗa̱ n ikaya i ɗa̱.
009	1SA	012	008	Ana Yakubu u banai a Masar n uma a̱ ni ɗa aza a Masar a takacikai le, ɗa a̱ shiꞋika̱i Vuzavaguɗu, ɗa u suꞋuki le Musa n Haruna, aza a na a̱ uta̱ka̱i ikaya i ɗa̱ ɗe a iɗika ya, ɗa u zuwai le a̱ da̱sa̱ngu a̱ ubuta̱ u te.
009	1SA	012	009	Ama ɗa a cinukpai Vuzavaguɗu Ka̱shile ke le, Adama a nannai ɗa u dengei le e ekiye Sisera kovonshi vo osoji a Hazo, koɓolo n aza a Filisitiya, m mogono ma aza a Mowabu a̱yi na u bonoi u shilika̱i n ele.
009	1SA	012	010	Ɗa o folonoi Vuzavaguɗu a danai, ‘Tsu nusa ta̱, tsu ka̱sukpa̱ wu ta̱ ɗa kucukpa tsu bonoi kutono ka̱ma̱li ka Balu n ka Ashitoretu. Ama gogo na isa tsu e ekiye a irala i tsu, ci ta̱ o kubono kutono wu.’
009	1SA	012	011	Ɗa yeve Vuzavaguɗu u suki Jerubalu m Baraku n Jefata koɓolo n Samaila. Ɗa wi isai ɗa̱ e ekiye a irala i ɗa̱ a akambu dem, ɗa ta na i ciya̱i ida̱shi i ma̱ta̱na̱.
009	1SA	012	012	Ama ana ye enei Nahashi mogono ma Amona ma ciga ta̱ kutuka̱ ɗa̱ n kuvon, ɗa i danai, ‘A̱Ꞌa̱ tsu ciga ta̱ mogono ma na ma kulyaꞋaka tsu tsugono,’ ko an wo okpoi Vuzavaguɗu Ka̱shile ka̱ ɗa̱ a̱yi ɗa mogono ma̱ ɗa̱.
009	1SA	012	013	Gogo na mogono ma na i zagbai ma ɗanna. I folono ta̱ Vuzavaguɗu, kpamu u neke ɗa̱ ta̱.
009	1SA	012	014	Yi baci a kupana wovon u Vuzavaguɗu, i ga̱nda̱ka̱ yi kpamu i tono yi ka̱ta̱ i iwan kutono wila̱ u ni ba, ɗa baci kpamu a̱ɗa̱ m mogono ma̱ ɗa̱ ma na mi a kulyaꞋaka ɗa̱ tsugono i tonoi Vuzavaguɗu Ka̱shile ka̱ ɗa̱ mayin, yi ta̱ o kuyongo m ma̱ta̱na̱.
009	1SA	012	015	Ama ɗa baci i iwain kutono Vuzavaguɗu, ɗa kpamu iwain kutono wila̱ u ni, Vuzavaguɗu wi ta̱ wupa n a̱ɗa̱ m mogono ma̱ ɗa̱.
009	1SA	012	016	Adama a nannai, shamgbai ubuta̱ u na yi, yi ta̱ ta na e kene ili i mereve i na Vuzavaguɗu u kuyaꞋan a̱ a̱shi a̱ ɗa̱.
009	1SA	012	017	Gogo na ayin a vukyaꞋa vi itabi a ɗa ba? Ayain a kpandari a ɗa. Ama mi ta̱ e kuɗeke Vuzavaguɗu u lapa akpanga u yoꞋo mini. Ta lo ye kuyeve unushi u na i yaꞋin e kelime ka Vuzavaguɗu, a na i folonoi e neke ɗa̱ mogono.”
009	1SA	012	018	Ɗa Samaila u ɗekei Vuzavaguɗu, ɗa a kanna ka nanlo ka Vuzavaguɗu u lapai akpanga ɗa u yoꞋi mini. Ɗa uma ra̱ka̱ a panai wovon u Ka̱shile koɓolo n Samaila.
009	1SA	012	019	Ɗa uma a ra̱ka̱ a danai Samaila, “Vasa u Vuzavaguɗu Ka̱shile ka̱ nu n una̱ u tsu, ta lo tsa ku kuwa̱. Adama a na tsu doku ta̱ ka̱ci ka̱ tsu unushi u gbani-gbani a na tsu folonoi e neke tsu mogono.”
009	1SA	012	020	Ɗa Samaila wu ushuki u danai le, “Ka̱ta̱ i pana wovon ba, ko a na wo okpoi i yaꞋan ta̱ unushi u nampa ra̱ka̱, ka̱ta̱ i kpatala i ka̱sukpa̱ Vuzavaguɗu ba, ama ga̱nda̱ka̱i ni n a̱ɗu a̱ ɗa̱ ra̱ka̱.
009	1SA	012	021	Ka̱ta̱ i kpatala i tono a̱ma̱li a gbani ba. A ɗa a̱ kuɓa̱nka̱ ɗa̱ ba, i ta na feu a ku isa ɗa̱ ba, adama a na ili i gbani ɗa.
009	1SA	012	022	Vuzavaguɗu wi a kuꞋiwan ɗa̱ ba, adama a na a cikpa kula ku ni, adama a na a̱yi n ka̱ci ka̱ ni kaꞋa u bonokoi ɗa̱ uma a̱ ni.
009	1SA	012	023	Ama mpa tamkpamu, Ka̱shile ka jebeshe n nusaka Vuzavaguɗu, a na m kukpa̱ɗa̱ kuyaꞋan kavasa adama a̱ ɗa̱. Adama a nannai mi ta̱ a kupiꞋisaka ɗa̱ ili na i gaꞋin n ili i na i kuyaꞋan.
009	1SA	012	024	Ama a̱ɗa̱ de panai wovon u Vuzavaguɗu, ka̱ta̱ i ga̱nda̱ka̱ yi n usuɓi n a̱ɗu a̱ɗa̱ ra̱ka̱, n i ciɓai ili i mereve i gbagbaꞋin i na u yaꞋankai ɗa̱.
009	1SA	012	025	Ama ɗa baci i lyaꞋi kelime n kuyaꞋan ku unushi, i ta̱ a kuna ɗa̱ ra̱ka̱ m mogono ma̱ ɗa̱.”
009	1SA	013	001	Shawulu wi ta̱ n a̱ya̱ kamangankupa ana wo okpoi mogono. U lyaꞋi tsugono ci Isaraila a̱ya̱ amangere n e re.
009	1SA	013	002	Ɗa Shawulu u zagbai ovonshi a̱kpa̱n a tatsu, a̱ ka̱tsuma̱ ka aza a Isaraila. Ɗa u karai a̱kpa̱n e re, o yongo n a̱yi a Mikamashi n uɓon wa aginda aza e Betelu. Ɗa u ka̱sukpa̱i ka̱kpa̱n ke te, ko yongo n kolobo ka̱ ni Janata a̱ likuci i Gibiya a uɓon wa aza a Bayami. Ovonshi a na a buwai tamkpamu ɗa u lokoi le a bana a iꞋuwa i le.
009	1SA	013	003	Ɗa Janata u bankai aza a Filisitiya kuvon a Geba, ɗa u lyaꞋi le n kuvon. Ɗa aza a Filisitiya a panai a arabali. Ɗa Shawulu u zuwai a̱ lika̱i kavana adama a na a dana aza a Ibirahi uta̱ u kuvon.
009	1SA	013	004	Ana aza a Isaraila ra̱ka̱ a panai Shawulu u lyaꞋa ta̱ aza a Filisitiya n kuvon, kpamu ɗa aza a Isaraila okpoi ili yu unata a̱ ubuta̱ wa aza a Filisitiya, ɗa a̱ uta̱i o ɓolongi a̱ ubuta̱ u Shawulu a̱ likuci i Giliga.
009	1SA	013	005	Ɗa aza a Filisitiya a gasai adama a na a̱ shilika̱ n aza a Isaraila. Uta̱i n ekeke odoku a̱kpa̱n kamangankupa, n akumbi a̱kpa̱n a̱ ta̱li, koɓolo n ovonshi a̱bunda̱i tsu kayala ka Mala. A banai Mikamashi n kasana ka Betu-avin, a zuwai ɗe a̱pa̱m e le.
009	1SA	013	006	Ana aza a Isaraila e enei i ta̱ a̱ ka̱tsuma̱ ka atakaci, adama a na a zuwai le ta̱ kelime, ɗa e sheɗeki a aɓatsu n atali n enle n ayinva.
009	1SA	013	007	Aza a Ibirahi o yoku kpamu a pasai a gaɗukpai a kubana a Urudu a uɓon u kumaci ka aza a Gadu n Giliyadu. Ɗa a̱yi Shawulu u da̱sa̱ngi a Giliga, ovonshi a na tamkpamu i n a̱yi o tonoi ni n wovon.
009	1SA	013	008	Ɗa u vanai Samaila ali ayin e cindere, tsu na Samaila u danai ni u yaꞋan. Ama Samaila u ta̱wa̱ a Giliga ba, ɗa ovonshi a Shawulu a̱ gita̱i kuwacuwa.
009	1SA	013	009	Ɗa Shawulu u danai, “Tuka̱i mu n kuneꞋe ku kusongu n kuneꞋe ma̱ta̱na̱.” Ɗa ta na a̱ tuka̱i ni, ɗa u nekei ku ɗa alyuka o kusongu.
009	1SA	013	010	Gogo lo ana u kotsoi kuneke alyuka a, ɗa Samaila u yawai, ɗa Shawulu u banai u kya̱sa̱i ni.
009	1SA	013	011	Ɗa Samaila u danai ni, “Yiɗa̱i vi yaꞋin?” Ɗa wu ushuki ni u danai, “Ana me enei uma a a kuwacuwa a̱ kuka̱sukpa̱ mu, kpamu avu vu ta̱wa̱ a makyan ma na vu yaꞋin uzuwukpani ba. Kpamu aza a Filisitiya a ɗa na a ɓolongi a Mikamashi.
009	1SA	013	012	Ɗa n sheshei, n danai ‘Gogo na aza a Filisitiya o foɓuso ta̱ kuyaꞋan kuvon nu mpa a Giliga, ka̱ta̱ kpamu n la̱nsa̱ uɓa̱nki u Vuzavaguɗu ba.’ I ɗaɗa i zuwai ɗa wo okpoi mu ugutsuki n neke alyuka o kusongu.”
009	1SA	013	013	Ɗa Samaila u danai, “Avu vu yaꞋan ta̱ tsulau tsu gbangam, vu kpa̱ɗa̱ ta̱ kutono wila̱ u na Vuzavaguɗu Ka̱shile ka̱ nu u nekei nu, vi ishi baci vu tono u ɗa, Vuzavaguɗu wi ishi ta̱ a kuzuwa tsugono tsu nu tsu gbonguro a Isaraila ali a ayin babu uteku.
009	1SA	013	014	Ama gogo na tsugono tsu nu tsa kugeshe ba. Vuzavaguɗu u zagba ɗe vuza yoku vuza na ka̱ɗu ka̱ ni ka cigai, ɗa u zuwai ni wo okpo mogono ma uma a̱ ni, adama a na vu iwan ta̱ kutono wila̱ u ni.”
009	1SA	013	015	Ɗa Samaila u lazai u ka̱sukpa̱i Giliga. Shawulu tamkpamu u kecei kagimi ka uma a na a buwai koɓolo n a̱yi a Gibiya vu uɓon u kumaci ka aza a Bayami, ɗa u ciya̱i uma amangatawa̱nta̱li.
009	1SA	013	016	Shawulu n Janata kolobo ka̱ ni koɓolo n ovonshi a na i n ele ɗa a̱ da̱sa̱ngi a̱ likuci i Geba a uɓon u kumaci ku Bayami. Aza Filisitiya tamkpamu ɗa a zuwai a̱pa̱m e le a Mikamashi.
009	1SA	013	017	Ɗa ugboku u tatsu wa ovonshi a aza a Filisitiya uta̱i a̱ ubuta̱ wa̱ a̱pa̱m e le. Ugboku u te u gaɗukpai a kubana a̱ likuci i Ofura vu na vi a uɓon wi iɗika i Shuwalu,
009	1SA	013	018	u i re a kubana a uɓon u Betu-horon, u tatsu tamkpamu u ka̱na̱i uye a kubana a̱ ka̱ra̱ ka Zeboyimu ka na ki a kinda uɓon u meremune.
009	1SA	013	019	A makyan ma nanlo, babu kawakana a iɗika yi Isaraila ra̱ka̱, adama a na aza a Filisitiya a̱ sa̱nka̱ ta̱ aza a Ibirahi a kuyumaka ka̱ci ke le nsara n otokobi o kuvon.
009	1SA	013	020	Adama a nannai ɗa aza a Isaraila ra̱ka̱ a banai wa aza a Filisitiya adama na a taza mba̱ri nu ngali n ogovu nu nkawun n le.
009	1SA	013	021	A ayin a na baci de dem tazai mba̱ri, nu ngali n le a tsu tsupa ta̱ azurufa e re. Ta feu nannai ɗa baci o gboroi ogovu ko mba̱ri ma anaka a tsu tsupa ta̱ kazurufa ke te.
009	1SA	013	022	Adama nannai, ana a̱ ɗa̱ngusa̱i kuvon, babu kovonshi ke te ki Isaraila ka na ki m masara ko ta na kotokobi, sai Shawulu a̱yi m maku ma̱ ni Janata koci.
009	1SA	013	023	Ɗa aza a Filisitiya a zuwai ugboku wo ovonshi o yoku inda uye u kuꞋuwa a Mikamashi.
009	1SA	014	001	Kanna ko yoku ɗa Janata kolobo ka Shawulu u ɗekei kolobo ka na ka tsu ɗikaka yi ucanuku u kuvon, u danai ni, “Ta̱wa̱, tsu gaɗukpa a kubana a uɓon wa a̱pa̱m aza a Filisitiya.” Ama Janata u dana esheku a̱ ni Shawulu ba.
009	1SA	014	002	Shawulu tamkpamu u shikpa̱i ka̱pa̱m ka̱ ni a̱ kululu ku maɗanga ma ruman a̱ likuci i Miguro vu Gibiya. U yongo ta̱ n ovonshi amangatawa̱nta̱li feu,
009	1SA	014	003	Ali n Ahija ganu vu Vuzavaguɗu wi ta̱ lo a̱ ubuta̱ wa, wi ta̱ uka̱ɓa̱ngi n efodu vu kula̱nsa̱ kuyeve ku Vuzavaguɗu. Ahija maku ma Ahitubu vangu vu Ikabodu kolobo ka Finihas a kpaꞋa ku Eli ganu vu Vuzavaguɗu a Shilo. Dem vu le babu vuza na u yevei ayin a na Janata u lazai.
009	1SA	014	004	Ubuta̱ u na Janata u cigai kutono a kubana wa aza a Filisitiya, wi ta̱ n aginda e re. Kaginda ke te e ci ɗeke ta̱ kaꞋa Bozezu, ke te tamkpamu Sene.
009	1SA	014	005	Kaginda kana ki a uɓon u gaɗi ki ta̱ a kinda Mikamashi, ka na kpamu ki a uɓon u ɗakai ki ta̱ a kinda Geba.
009	1SA	014	006	Ɗa Janata u danai kolobo ku ucanuku ka̱ ni, “Ta̱wa̱ tsu bana a̱pa̱m aza a ofoto. Ko Vuzavaguɗu u kuneke tsu ulyaꞋi, adama na babu i yoku i na ya kusa̱nka̱ Vuzavaguɗu kuciya̱ ulyaꞋi, ko n uma a̱bunda̱i ko n uma kenu.”
009	1SA	014	007	Ɗa kolobo ka ka̱ ushuki, u danai, “YaꞋan ra̱ka̱ tsu na ka̱ɗu ka̱ nu ke nekei nu. LyaꞋa kelime, mpa mi ta̱ koɓolo n a̱vu n ka̱ɗu n wuma u va̱ dem.”
009	1SA	014	008	Ɗa Janata u danai, “Ta baci nannai, ta̱wa̱ tsu gaɗukpa a kubana a̱ ubuta̱ wa aza a Filisitiya kpamu ci ta̱ kuyaꞋan tsu na e kene tsu.
009	1SA	014	009	A dana tsu baci, ‘Shamgbai ali tsu ta̱wa̱ ubuta̱ u ɗa̱,’ ka̱ta̱ tsu shamgba a̱ ubuta̱ u na ci, tsa kubana a̱ ubuta̱ u na i ba.
009	1SA	014	010	Ama ɗa baci a danai, ‘Ta̱wa̱i i cina tsu,’ ka̱ta̱ tsu kumba tsu bana, adama a na wi ta̱ o kokpo tsu urotu an Vuzavaguɗu u nekei le e ekiye a̱ tsu.”
009	1SA	014	011	Ɗa a̱ ka̱sukpa̱i aza a Filisitiya enei le. Ana aza a Filisitiya enei le ɗa a danai, “La̱na̱i biꞋi na ɗe, aza a Ibirahi a̱ kuta̱ aɓatsu a̱ ubuta̱ u na ishi e sheɗeki.”
009	1SA	014	012	Ɗa ovonshi a a danai Janata n kaɗiki ku ucanuku ka̱ ni, “Walai a̱ kuta̱wa̱ wa̱ a̱tsu, ka̱ta̱ ta na tsu paɗukpaka ɗa̱ a̱shi.” Ɗa Janata u danai kaɗiki ku ucanuku ka, “Tono mu, Vuzavaguɗu u neke le ta̱ ekiye aza a Isaraila.”
009	1SA	014	013	Ɗa Janata u kumbai kusan ka n nkuɗa̱ru, n kaɗiki ku ucanuku ka̱ ni o kutono yi ka̱ca̱pa̱. Ana a yawai ɗe ɗa Janata u ka̱na̱i kukapa aza a Filisitiya n u vakangi a iɗika, kaɗiki ku ucanuku ka̱ ni o kutono n wu unai.
009	1SA	014	014	A̱ ugiti u vishili ɗa Janata n kaɗiki ku ucanuku ka̱ ni a unai uma kamanga e keteshe ka na ka yawai agisana a kashina ka na anaka a kunima kanna ke te.
009	1SA	014	015	Ɗa wovon u ka̱na̱i ovonshi aza a Filisitiya ra̱ka̱ koɓolo n aza a na i punu asuvu a̱pa̱m n aza na i pulai, ali feu n aza na i a̱ ka̱ba̱nga̱ koɓolo n aza na i o kuvon. Dem vu le a panai wovon ɗa a dagazai, ɗa iɗika i jengeɗei. Ka̱shile ka ta na ka̱ tuka̱i n ukuna u nampa.
009	1SA	014	016	Ɗa ovonshi a kindi a Shawulu a na i a Gibiya vu uɓon wa aza a Bayami a̱ la̱na̱ki, ɗa enei ovonshi aza a Filisitiya a ilaɗi a̱ ubuta̱ dem.
009	1SA	014	017	Ɗa Shawulu u danai uma na i koɓolo n a̱yi, “Kecei ovonshi a na i na, ciya̱ ci yeve aza na i lo ba.” Ana e kecei ɗa a cinai Janata ɗa n kaɗiki ku ucanuku ka̱ ni, ele ɗa i lo ba.
009	1SA	014	018	Ɗa Shawulu u danai Ahija, “Tuka̱i n akpati vu Ka̱shile va na.” A ayin a nanlo ta na vu ɗa vi ta̱ a̱ ubuta̱ wa aza a Isaraila.
009	1SA	014	019	A ayin a na Shawulu wi a kuyaꞋanka ganu kadanshi, ɗa aza a Filisitiya o doku a̱ ripula̱i ka̱u a̱pa̱m ele. Ɗa Shawulu u danai ganu va, “Avu de yaꞋan tsu wala.”
009	1SA	014	020	Ɗa Shawulu koɓolo n uma a na o ɓolongi ra̱ka̱ a uwai kuyaꞋan kuvon. A cinai aza a Filisitiya a̱ ripula̱i, a makapanai n otokobi.
009	1SA	014	021	Ɗa aza a Ibirahi a na ishi punu n aza a Filisitiya, aza a na o tonoi le a kubana a̱ ubuta̱ wa̱ a̱pa̱m, a kpatalai o bonoi a̱ kuɓa̱nka̱ aza a Isaraila a na i koɓolo n Shawulu n Janata.
009	1SA	014	022	Ana aza a Isaraila a na ishi e sheɗeki a nsansa ma aza a Ifirayimu ra̱ka̱ a panai kakuna ka na a danai ovonshi aza a Filisitiya a suma ta̱, ɗa ele feu a uwai kuvon ka n utsura.
009	1SA	014	023	Ɗa a̱ ka̱na̱i kuvon ali a kubana ulaji u Betu-avin. Ɗa Vuzavaguɗu ta na u ɓa̱nka̱i aza a Isaraila a kanna ka nanlo.
009	1SA	014	024	A kanna ka na lo ovonshi a aza a Isaraila i ta̱ a̱ ka̱tsuma̱ ka atakaci, adama a na Shawulu u kucina ta̱, u danai, “N yaꞋanka ta̱ vuza na de dem u lyaꞋi ilikulyaꞋa anana kafu kanna ka̱ yikpa̱ una̱ u wuya, babu na n tsupai kutan a̱ ubuta̱ wi irala i va̱.” Adama a nannai, babu kovonshi ka na ka lyaꞋi ilikulyaꞋa.
009	1SA	014	025	Ana ovonshi ra̱ka̱ a uwai a̱ kutsun, ɗa a cinai ishigi uva̱mi a iɗika.
009	1SA	014	026	Ana a cinai ishigi ya a iɗika, kpamu babu vuza na u ukai ka̱jivu ka̱ ni u peɗei, adama a na i ta̱ o wovon wa akucina a Shawulu a.
009	1SA	014	027	Ama Janata u yeve ana esheku a̱ ni u yaꞋin akucina ba. Adama a nannai ɗa u ukai kocombo ka kalangu ka na ki e kukiye ku ni a ishigi ya, ɗa u bankai a̱ una̱ u ni u peɗei. Ɗa a̱shi a̱ ni a akanai.
009	1SA	014	028	Ɗa kovonshi vu yoku u danai ni, “Esheku a̱ nu u kucina ta̱ a danai vuza vu una̱ u wuya ɗa dem vuza na baci u lyaꞋi ilikulyaꞋa anana. I ɗaɗa i zuwai ovonshi ra̱ka̱ a nambai utsura.”
009	1SA	014	029	Ɗa Janata u danai, “Esheku a̱ va̱ a uka ta̱ iɗika i nampa atakaci. La̱na̱ tsu na a̱shi a̱ va̱ a akanai a na m peɗei ishigi i nampa kenu.
009	1SA	014	030	Nini ɗai wi ishi o kokpo anana, ishi baci ovonshi a̱ tsu a lyaꞋa ilikulyaꞋa i na a̱ pura̱i a̱ ubuta̱ wi irala i le? Ishi a kulaꞋa n kuna aza a Filisitiya n a̱bunda̱i ba?”
009	1SA	014	031	A kanna ka nanlo, ana aza a Isaraila o kotsoi kuna aza a Filisitiya a na i ɗe a Mikamashi ali a kubana a Ayijalon. Ɗa oꞋoi n a̱bunda̱i adama a kambulu.
009	1SA	014	032	Ɗa a̱ kpa̱ta̱ra̱ ucanuku u na a ɗikai gbani a̱ ubuta̱ u kuvon. Ɗa a ɗikai nlala, n anaka koɓolo n obomburon, a kiɗai le a iɗika ɗa a takumai nu mpasa n le dem.
009	1SA	014	033	Ɗa vuza yoku u danai Shawulu, “La̱na̱ biꞋi ovonshi a̱ nu i ta̱ a kunusaka Vuzavaguɗu, a kutakuma i nyama nu mpasa n le.” Ɗa u danai le, “Ra̱ka̱ vu ɗa̱ i koɗo ta̱ akucina, gida̱la̱kpa̱i katali ka gbayin i tuka̱ mu na.”
009	1SA	014	034	Ɗa u danai le, “Uta̱i i bana i dana osoji a, ‘Yaba dem u tuka̱ n kanaka m malala ka̱ta̱ i kiɗa n ɗa tsu takuma na. Ka̱ta̱ i nusaka Vuzavaguɗu i takuma inyama nu mpasa n ni ba.’” Ɗa yaba dem u tuka̱i n manama ma̱ ni, u kiɗai a katali n kayin ka nanlo.
009	1SA	014	035	Ɗa Shawulu u maꞋi katalikalyuka ka Vuzavaguɗu, na va ɗaɗa katalikalyuka ku ugiti ka na u maꞋakai Vuzavaguɗu.
009	1SA	014	036	Ɗa Shawulu u danai, “YaꞋan tsu banka a aza a Filisitiya a nampa kuvon n kayin, ka̱ta̱ tsu una le ali a kubana a usana, ka̱ta̱ tsu ka̱sukpa̱ ko vuza te n wuma ba.” Ɗa a̱ ushuki a danai, “YaꞋan uteku tsu na ve enei u gaꞋin nu.” Ama ɗa ganu u danai, “Ka̱sukpa̱i biꞋi ce ecei Ka̱shile.”
009	1SA	014	037	Ɗa Shawulu we ecei Ka̱shile u danai, “U gaꞋan ta̱ m bana n yaꞋan kuvon n aza a Filisitiya? Vi ta̱ e kuneke le e ekiye aza a Isaraila?” Ama Ka̱shile ku ushuku yi a kanna ka nanlo ka ba.
009	1SA	014	038	Ɗa Shawulu u danai, “Ta̱wa̱i na ra̱ka̱ vu ɗa̱ a̱ɗa̱ na yi aza e kelime o ovonshi, adama a na tsu la̱na̱ unushi u na ci yaꞋin anana.
009	1SA	014	039	N kucina ta̱ n Ka̱shile ka wuma ka aza a Isaraila, ko maku ma̱ va̱ Janata ɗa baci u nusai wi ta̱ a̱ kukuwa̱.” Ama babu vuza na u danai ni kakuna.
009	1SA	014	040	Ɗa Shawulu u danai uma a Isaraila, “Ra̱ka̱ vu ɗa̱ shamgbai a̱ ubuta̱ u te, mpa n Janata maku ma̱ va̱ tamkpamu tsu shamgba na.” Ɗa ovonshi a̱ ushuki a danai, “YaꞋan i na i gaꞋin nu.”
009	1SA	014	041	Ɗa Shawulu u vasai u Vuzavaguɗu Ka̱shile ki Isaraila, u danai, “Ushuku tsu mayun, tsu folono wu ta̱, yotsongu tsu vuza na u nusai.” Ɗa Ka̱shile kushuki Shawulu m maku ma̱ ni Janata a̱ ubuta̱ u Yurim n Tumi, ɗa uma a na a buwai a laꞋakai.
009	1SA	014	042	Ɗa Shawulu u danai, “Taɗuki kazagba adama a̱ va̱ n kolobo ka̱ va̱ Janata.” Ɗa kazagba ka ka̱ yikpa̱i u Janata kolobo ka̱ ni.
009	1SA	014	043	Ɗa Shawulu we ecei Janata “Dana mu i na vu yaꞋin.” Ɗa Janata u danai ni, “Ishigi ɗa koci m peɗei n kocombo ka kalangu ka̱ va̱. Na va u yawa ta̱ n kuwa̱?”
009	1SA	014	044	Ɗa Shawulu u danai, “Avu Janata vu kuwa̱ baci ba, yaꞋan Ka̱shile kuna mu anana.”
009	1SA	014	045	Ama ɗa osoji a a danai Shawulu, “Adama a̱ yiɗa̱i Janata u kukuwa̱, a̱yi vu na u tuka̱i n wishi u gbayin wa aza a Isaraila? Ka nanlo ki a kuyaꞋan ba. Tsu kucina ta̱ n Vuzavaguɗu ko cileme tsu ka̱nji tsu kaci ci ni ci te ci o kutoɗo ci yikpa̱ a iɗika ba. Adama na u yaꞋan ta̱ ili i nampa anana n utsura u Ka̱shile.” Nannai va ɗa ovonshi a̱ ɓa̱nka̱i Janata ɗa a̱ kpa̱ɗa̱i kuna yi.
009	1SA	014	046	Ɗa yeve Shawulu u ka̱sukpa̱i kutono aza a Filisitiya, ɗa ele ta na o bonoi a iɗika i le.
009	1SA	014	047	Ana Shawulu wo okpoi mogono mi Isaraila, u yaꞋan ta̱ kuvon n irala i ni a̱ ubuta̱ dem u na wi uka̱ra̱Ꞌi n a̱yi. U yaꞋan ta̱ kuvon n aza a Mowabu, n aza Amona, aza a Edom, nu ngono ma aza a Zoba koɓolo n aza a Filisitiya. Ubuta̱ u na Shawulu u banai kuvon dem u ciya̱ ta̱ ulyaꞋi.
009	1SA	014	048	U yaꞋan ta̱ kuvon n utsura wa a̱bunda̱i ɗa u lyaꞋi aza a Ameleki, nannai ɗa wi isai aza a Isaraila e ekiye aza a na a̱ pura̱i le ucanuku gbani.
009	1SA	014	049	Muku n Shawulu e le ɗa Janata, n Ishivi koɓolo m Maliki-shuwa. Wi ta̱ kpamu m muku ma̱ a̱ma̱ci n re, ele ɗa Meriba mekere mu ugiti, m Makelu vuza kenu.
009	1SA	014	050	Kula ku vuka vu ni ku ɗa Ahinowam mekere ma Ahimazu. Kula ku kovonshi vi ni kpamu a̱yi ɗa Abuna kolobo ka Neru esheku e keꞋen a Shawulu.
009	1SA	014	051	Esheku a Shawulu a ɗa Kishu, esheku a Abuna a ɗa Neru, dem vu le olobo a Abiyelu a ɗa.
009	1SA	014	052	Ayin a Shawulu ra̱ka̱ i ta̱ tukpa n kuvon n aza a Filisitiya, kpamu ubuta̱ na baci de dem Shawulu we enei vuza vu utsura, ka̱ta̱ u rono yi u bonoko a̱ ka̱tsuma̱ ko ovonshi a̱ ni.
009	1SA	015	001	Kanna ke te ɗa Samaila u danai Shawulu, “Mpa ɗa Vuzavaguɗu u suki n ta̱wa̱ me erengu wu, ka̱ta̱ kpamu n zuwa wu tsugono u uma aza a Isaraila. Adama a nannai pana i na Vuzavaguɗu u danai.
009	1SA	015	002	Ili i na Vuzavaguɗu MalaꞋimili u dansai i ɗanna. ‘N kutakacika ta̱ aza a Ameleki adama i na a yaꞋankai aza a Isaraila a ayin a na a̱ uta̱i a Masar.
009	1SA	015	003	Gogo na bana vu yaꞋan kuvon n aza a Ameleki ka̱ta̱ vu una le ra̱ka̱. Ka̱ta̱ vu ka̱sukpa̱ ili ba, unai le ali n a̱ma̱ci, muku nu nreɓu, anaka nu nlala, arakuma ni njaki.’”
009	1SA	015	004	Ɗa Shawulu u ɓolongi ovonshi a̱ ni ra̱ka̱ a Telem. U kecei le ɗa u ciya̱i uma a̱kpa̱n kupa wa aza a Yahuda, osoji a̱kpa̱n amangatawenre tamkpamu a kumaci ka aza a Isaraila.
009	1SA	015	005	Ɗa Shawulu n osoji a̱ ni a banai a̱ likuci i Ameleki ɗa a kpaꞋwain a̱ ka̱ra̱Ꞌa̱.
009	1SA	015	006	Ɗa u suꞋuki aza e Kena n akaka, u danai, “Uta̱i i ka̱sukpa̱ aza a Ameleki, ta lo ma kuna ɗa̱ koɓolo, adama a na i yaꞋanka ta̱ aza a Isaraila kasingai ana a̱ uta̱i a Masar.” Ɗa aza e Kena a̱ uta̱i a̱ ka̱sukpa̱i aza a Ameleki.
009	1SA	015	007	Ɗa Shawulu u lyaꞋi aza Ameleki n kuvon, ili i na i ɗikai a Havila ali a kubana a Shuru vu na vi ɗe a kasana n iɗika i Masar.
009	1SA	015	008	Ɗa u ɗikai Agaga mogono ma aza a Ameleki n wuma. Ama wu una ta̱ uma a̱ ni ra̱ka̱ n kotokobi.
009	1SA	015	009	Ama Shawulu koɓolo n ovonshi a̱ ni a̱ ka̱sukpa̱ ta̱ Agaga mogono n wuma koɓolo nu nlala n singai n singai, n anaka ni ndendem, ngiri, koɓolo n i na i laꞋi n kugaꞋan le dem. I nampa ya ra̱ka̱ a una i ɗa ba. Ama a una ta̱ nnama ra̱ka̱ n na mi nu usa̱n n na n gaꞋin ba.
009	1SA	015	010	Ɗa Vuzavaguɗu u yaꞋin kadanshi n Samaila,
009	1SA	015	011	“N na̱mgba̱ ta̱ ka̱tsuma̱ a na n zuwai Shawulu tsugono, adama a na u shirikpa̱ka̱ mu ta̱ kucina̱, kpamu u tono wila̱ u va̱ ba.” Ɗa Samaila u na̱mgba̱i ka̱tsuma̱ ka̱u, ɗa u ka̱na̱i kufolono Vuzavaguɗu kayin ka̱ɓa̱la̱.
009	1SA	015	012	Ana kayin ka asai ɗa Samaila u banai kula̱nsa̱ Shawulu, ama ɗa a dana na ni, “Shawulu u bana ta̱ a Kamelu, a̱ ubuta̱ u na u maꞋakai ka̱ci ka̱ ni ili i na a kuciɓasa n a̱yi. A̱ ubuta̱ wa ɗe ka̱ta̱ u laza a kubana a Giliga.”
009	1SA	015	013	Ana Samaila u yawai a̱ ubuta̱ u na wi, ɗa Shawulu u danai, “YaꞋan Vuzavaguɗu u zuwaka wu una̱singai. Adama a na n tono ta̱ wila̱ u Vuzavaguɗu.”
009	1SA	015	014	Ɗa Samaila u danai, “Ta baci nannai, ma̱shi ma yiɗa̱i mi a kupana tsu mashi ma nlala n anaka?”
009	1SA	015	015	Ɗa Shawulu wu ushuki, “Ovonshi a ɗa a̱ ta̱wa̱i n ele ɗe a̱ ubuta̱ wa aza a Ameleki, a zagba ta̱ nlala n anaka a singai adama alyuka a Vuzavaguɗu Ka̱shile ka̱ nu, ama tsu una ta̱ aza na a buwai.”
009	1SA	015	016	Ɗa Samaila u danai Shawulu, “Shamgba! Ka̱sukpa̱ n dana wu i na Vuzavaguɗu u danai mu na̱yi n kayin.” Ɗa Shawulu wu ushuki, “Dana mu.”
009	1SA	015	017	Ɗa Samaila u danai, “Ko an vi a kinda ka̱ci ka̱ nu avu ili ɗa ba, ama avu ɗa vuza gbayin vu kumaci ka aza a Isaraila. Vuzavaguɗu u zagba wu ta̱ vo okpo mogono mi Isaraila.
009	1SA	015	018	Ɗa u suki nu vu yaꞋanka yi ulinga, u danai, ‘Bana vu una uma a kavama aza a Ameleki, yaꞋan kuvon n ele ali vu una le ra̱ka̱-ra̱ka̱.’
009	1SA	015	019	Yiɗa̱i i zuwai ɗa vu iwain kutono wila̱ u Vuzavaguɗu? Yiɗa̱i zuwai vu pura̱i ucanuku gbani u na u laꞋi n kugaꞋan? Ɗa vi yaꞋin ka gbani-gbani a̱ a̱shi a Vuzavaguɗu?”
009	1SA	015	020	Ɗa Shawulu wu ushuki u danai, “N tono ta̱ wila̱ u Vuzavaguɗu, m bana ta̱ a̱ ubuta̱ u na u suki mu m bana. Mu una ta̱ aza a Ameleki ra̱ka̱-ra̱ka̱, kpamu ɗa n remei Agaga mogono me le.
009	1SA	015	021	Ɗa ovonshi e kenuki nlala koɓolo n anaka a singai a̱ ka̱tsuma̱ ku ucanuku u gbani u na a̱ pura̱i, adama na a yaꞋanka Vuzavaguɗu Ka̱shile ka̱ nu alyuka na ɗe a Giliga.”
009	1SA	015	022	Ama ɗa Samaila wu ushuki, “Yiɗa̱i Vuzavaguɗu u laꞋi n kuciga? Isumi, ko kuneꞋe ka alyuka? U laꞋa ta̱ n ku gaꞋan o tono kadanshi ka̱ ni, ana e kuneke yi alyuka a nlala n singai.
009	1SA	015	023	Adama a na ugbamiwasuvu wi ta̱ derere n unushi u tsuboci. A̱ra̱ɗi kpamu derere ɗa n unushi u tsugbani. Adama a na vu iwan ta̱ kadanshi ka Vuzavaguɗu, A̱yi feu u iwan wu ta̱ o tsugono.”
009	1SA	015	024	Ɗa Shawulu u danai Samaila, “N nusa ta̱. M kpa̱ɗa̱ ta̱ kutono wila̱ n kadanshi ka Vuzavaguɗu. Adama a na m pana ta̱ wovon wa osoji, i ɗaɗa i zuwai n yaꞋin ili i na a cigai.
009	1SA	015	025	Gogo na n folono wu ta̱, cinukpaka mu n unushi u va̱ ka̱ta̱ vu bono koɓolo nu mpa, adama na n cikpa Vuzavaguɗu.”
009	1SA	015	026	Ama ɗa Samaila u danai ni, “Mpa n kubono koɓolo n a̱vu ba. Adama na vu iwain ta̱ kadanshi ka Vuzavaguɗu, kpamu Vuzavaguɗu u iwan wu ta̱ o tsugono tsa aza a Isaraila.”
009	1SA	015	027	Ana Samaila u kpatalai a na wa laza, ɗa Shawulu u remei ka̱ga̱Ꞌin ko motogu ma̱ ni, ɗa ma karai.
009	1SA	015	028	Ɗa Samaila u danai ni, “Vuzavaguɗu u kara ta̱ tsugono tsa aza a Isaraila wa̱ nu anana, kpamu u neke ta̱ tsu ɗa u vuza yoku vu na u laꞋi nu.
009	1SA	015	029	A̱yi na wi n Tsugbayin tsa aza a Isaraila u ci yaꞋan aꞋuwa ba, ko ta na u sabaꞋa ka̱ɗu ka̱ ni, adama na a̱yi vuma ɗa ba, vuza na u tsu sabaꞋa ka̱ɗu ka̱ ni.”
009	1SA	015	030	Ɗa Shawulu u danai, “Mpa n nusa ta̱. Ama n nannai dem cikpa mu e kelime ko nkoshi m gba̱ra̱-gba̱ra̱ n uma a̱ va̱ n kelime ka aza a Isaraila. Ta̱wa̱ tsu walaka, adama na m bana n cikpa Vuzavaguɗu Ka̱shile ka̱ nu.”
009	1SA	015	031	Ɗa Samaila u bonoi n Shawulu, ɗa u cikpai Vuzavaguɗu.
009	1SA	015	032	Ɗa Samaila u danai, “Tukai mu n Agaga mogono ma aza a Ameleki.” Ɗa Agaga u yawai wu a̱ni m ma̱ta̱na̱ n ka̱ɗu ida̱shi, “Kusheshe ku ni a kuna yi ba.”
009	1SA	015	033	Ama ɗa Samaila u danai, “Uteku tsu na kotokobi ka̱ nu ko bonokoi a̱ma̱ci babu muku, nannai ɗa feu a̱na̱ku a̱ nu o kokpo babu maku.” Ɗa Samaila wu unai Agaga e kelime ka Vuzavaguɗu a Giliga.
009	1SA	015	034	Ɗa Samaila u lazai a kubana a Rama, ɗa Shawulu u banai a kpaꞋa ku ni a Gibiya.
009	1SA	015	035	Ili i na i ɗikai a kanna ka nanlo Samaila u doku we ene Shawulu ba, ali Samaila u kuwa̱i, ama u na̱mgba̱ ta̱ ka̱tsuma̱ ka̱u adama a̱ ni. Vuzavaguɗu ta na u pana uyoꞋo a na u zuwai Shawulu wo okpoi mogono mi Isaraila ba.
009	1SA	016	001	Ɗa Vuzavaguɗu u danai Samaila, “Ali wana ɗai vu kulyaꞋa kelime n ku na̱mgba̱ ka̱tsuma̱ adama a Shawulu? N iwai ta̱ ɗe wo okpo mogono ma aza a Isaraila. Gogo na shatangu kavana ka̱ nu m maniꞋin, vu bana a̱ likuci i Batalami a̱ ubuta̱ u vuma vi yoku vu na ci ɗeke Jesi, adama na n zagba ta̱ vuma te a̱ ka̱tsuma̱ ka̱ muku n ni wo okpo mogono.”
009	1SA	016	002	Ama ɗa Samaila u danai, “Nini ɗai m kubana ɗe? Shawulu u pana baci kaꞋa wi ta̱ a kuna mu.” Ɗa Vuzavaguɗu wu ushuki u danai, “Gogo na ɗika mashan ma kanaka a kubana, vu yawa baci ka̱ta̱ vu dana, ‘N ta̱wa̱ ta̱ kuneke alyuka u Vuzavaguɗu.’
009	1SA	016	003	Ka̱ta̱ vu banuku Jesi u ta̱wa̱ a̱ ubuta̱ wa alyuka a, mpa ta na n kudana wu ta̱ i na va kuyaꞋan. Vi ta̱ e kerengu vuza na n yotsonki nu.”
009	1SA	016	004	Ɗa Samaila u yaꞋin i na Vuzavaguɗu u danai ni. Ana u yawai a Batalami, ɗa nkoshi m gba̱ra̱-gba̱ra̱ n likuci ma n rabasai ni ikyamba e kujeꞋe. Ɗa ecei ni, “Gbaga ɗa vu ta̱wa̱i ko?”
009	1SA	016	005	Ɗa Samaila wu ushuki, “E, gbaga ɗa, n ta̱wa̱ ta̱ kuyaꞋanka Vuzavaguɗu alyuka. Bonokoi ka̱ci ka̱ ɗa̱ ciɗa, ka̱ta̱ i ta̱wa̱ koɓolo nu mpa a̱ ubuta̱ wa alyuka.” Ɗa Samaila we erengi Jesi ciɗa koɓolo m muku n ni, ɗa u banuki le a̱ ta̱wa̱ a̱ ubuta̱ wa alyuka wa.
009	1SA	016	006	Ana a yawai ɗe, ɗa Samaila we enei Eliyabu kolobo ka Jesi, ɗa u sheshei, “Mayun, vuza na wi kashani e kelime ka̱ tsu na va a̱yi ɗa vuza na Vuzavaguɗu u zagbai.”
009	1SA	016	007	Ama ɗa Vuzavaguɗu u danai Samaila, “Ka̱ta̱ vi indana tsuloboi ci ni ko ugaɗi u ni ba, adama a na n iwain ta̱ ɗe. Vuzavaguɗu u ci indana i na vuma u ci indana ba. Vuma u ci indana ta̱ tsuloboi, ama Vuzavaguɗu u ci indana ta̱ ka̱ɗu.”
009	1SA	016	008	Ɗa Jesi u ɗekei Abinadabu, u zuwai ni u laza e kelime ka Samaila. Ama ɗa Samaila u danai, “A̱yi na feu Vuzavaguɗu u zagba yi ba.”
009	1SA	016	009	Ɗa Jesi kpamu u zuwai Shama u laza e kelime ka Samaila, ama ɗa Samaila u danai, “A̱Ꞌa̱, a̱yi na feu Vuzavaguɗu u zagba yi ba.”
009	1SA	016	010	Jesi u doku u zuwai muku mo olobo n cindere n ni ra̱ka̱ n lazai e kelime ka Samaila, ama Samaila u danai, “Vuzavaguɗu u zagba le ba.”
009	1SA	016	011	Ɗa we ecei Jesi, “Uteku wu muku n nu n ɗa na ra̱ka̱?” Ɗa wu ushuki, “Vuza na u kotsokoi le mani u buwa ta̱, Ama wi ta̱ a̱ ubuta̱ u kaguɓa ka nlala.” Ɗa Samaila u danai, “Suku a bana e ɗeke yi, kpamu ci a̱ kuda̱sa̱ngu ba, sai ayin a na u yawai.”
009	1SA	016	012	Ɗa u suki a banai a̱ ta̱wa̱i n a̱yi. A̱yi ta na wi ta̱ ushili n tsuloboi kpamu m ma̱ta̱na̱ mi ikyamba. Ɗa Vuzavaguɗu u danai Samaila, “Ɗenga̱ vu erengu yi, a̱yi ɗa vuza na m zagbai.”
009	1SA	016	013	Ɗa Samaila u ɗikai kavana ka maniꞋin ɗa we erengi ni e kelime ko otoku a̱ ni, a kanna ka nanlo ka ɗa Ayinviki a Vuzavaguɗu a̱ cipa̱i n utsura u Dawuda. Ɗa yeve Samaila u lazai u bonoi a Rama.
009	1SA	016	014	Ayinviki a Vuzavaguɗu ta na a̱ ka̱sukpa̱ ɗe Shawulu, ɗa wunla̱i u gbani-gbani u na wu uta̱i u Vuzavaguɗu u ka̱na̱i kutakacika yi.
009	1SA	016	015	Ɗa kagbashi ka̱ ni ka danai ni, “Ɗanna wunla̱i u gbani-gbani u na wu uta̱i u Vuzavaguɗu a kutakacika wu.
009	1SA	016	016	Adama a nannai vuzagbayin yaꞋan agbashi a̱ nu a̱ la̱nsa̱ vuza na u yevei kuwaꞋa umolu. Adama a na u waꞋa a ayin a na baci wunla̱i u gbani-gbani wu uta̱i u Ka̱shile u ta̱wa̱i nu, vi ta̱ a̱ kuciya̱ ma̱ta̱na̱.”
009	1SA	016	017	Ɗa Shawulu u danai agbashi a̱ ni, “La̱nsa̱ka̱i mu vuza na u fuɗai kuwaꞋa umolu mayin i tuka̱ mu.”
009	1SA	016	018	Ɗa vuza yoku a̱ ka̱tsuma̱ ka agbashi ka wu ushuki, “Me ene ta̱ kolobo ka Jesi va aza a Batalami vuza na u fuɗai kuwaꞋa umolu. A̱yi vuza vu utsura ɗa, kovonshi kpamu. U fuɗa ta̱ kadanshi mayin, kpamu wi ta̱ n tsuloboi. Vuzavaguɗu kpamu wi ta̱ koɓolo n a̱yi.”
009	1SA	016	019	Ɗa Shawulu u suki muku mu usuki u Jesi, u danai, “SuꞋuku mu kolobo ka̱ nu Dawuda, vuza na wi a kaguɓa ka nlala ka.”
009	1SA	016	020	Ɗa Jesi u ɗikai majaki n ucanuku n ilikulyaꞋa, n kedele ka̱ ma̱kya̱n koɓolo m maku ma̱ ma̱ga̱ji u nekei kolobo ka̱ ni Dawuda u banka Shawulu.
009	1SA	016	021	Nannai ɗa Dawuda u uwai kuyaꞋanka Shawulu ulinga. Ɗa Shawulu u cigai ni n ka̱u, ɗa Dawuda wo okpoi vuza na u tsu ɗika ucanuku u kuvon.
009	1SA	016	022	Ɗa Shawulu u suki akaka u Jesi, u danai “Ka̱sukpa̱ Dawuda u lyaꞋa kelime n kuyaꞋansaka mu ulinga, adama a na m pana ta̱ uyoꞋo wu ulinga u ni.”
009	1SA	016	023	Ayin a na baci de dem wunla̱i u gbani-gbani wu uta̱i u Ka̱shile ɗa u ta̱wa̱i u Shawulu, ka̱ta̱ Dawuda u ɗika umolu u ni u waꞋa. Ka̱ta̱ Shawulu u ciya̱ ma̱ta̱na̱, ka̱ta̱ u pana uyoꞋo, ka̱ta̱ ayinviki a kavama a̱ Ka̱shile a a̱ ka̱sukpa̱ yi.
009	1SA	017	001	Ɗa aza a Filisitiya o ɓolongi ovonshi e le o Soko vu Yahuda adama o kuvon. A zuwai a̱pa̱m e le a Efesu Damima vu na vi e mere ma̱ likuci i Soko n Azeka.
009	1SA	017	002	Ɗa Shawulu n osoji aza a Isaraila tamkpamu o ɓolongi a̱ ubuta̱ ute ɗa a zuwai a̱pa̱m e le a̱ ka̱ra̱Ꞌa̱ ka Ela, o foɓusoi adama a na a yaꞋan kuvon n aza a Filisitiya.
009	1SA	017	003	Aza a Filisitiya a darai a kaginda ke te, aza a Isaraila feu a darai a ka nan ɗe, n ka̱ra̱ e mere me le.
009	1SA	017	004	Ɗa kovonshi ka aza a Filisitiya ka na e ci ɗeke Goliya vu likuci i Gatu, wu uta̱i a̱ ka̱tsura̱ ka aza a Filisitiya ɗa u shamgbai e mere ma aza Isaraila n aza a Filisitiya. Ugaɗi u ni ta na u laꞋa ta̱ udashi kuci.
009	1SA	017	005	Wi ta̱ m ma̱ku ma̱ vuyum vi shili u kapi a kaci ka̱ ni, m motogu ma vuyum ma na a̱miki a̱ ni a yawai shekelu a̱kpa̱n a tawun.
009	1SA	017	006	Ɗa u ukai nra̱ga̱ n ene mi iyum i shili e ene a̱ ni, ɗa kpamu u woki kotokobi ka gbayin ka̱ viyum vi shili a kavangatsu ka̱ ni.
009	1SA	017	007	Ukutsu u masara u ni wi ta̱ tsu mashin, a̱miki a kaci ka masara ka a yawa ta̱ shekelu amangatawa̱nta̱li a̱ vuyum vu lima̱. Kaɗiki ka̱ ma̱ra̱ga̱ ka̱ ni ki ta̱ a nwalu e kelime ka̱ ni.
009	1SA	017	008	Ɗa Goliya u shamgbai e mere ɗevu n a̱pa̱m aza a Isaraila u danai, “Yiɗa̱i i zuwai yu uta̱i i darai adama o kuvon? Mpa vuza va aza a Filisitiya ɗa, a̱ɗa̱ tamkpamu agbashi a Shawulu a ɗa. Zagbai vuza te a̱ ka̱tsuma̱ ka̱ ɗa̱ u ta̱wa̱ tsu shilika̱.
009	1SA	017	009	Ɗa baci u fuɗai wu unai mu, ci ta̱ o ko okpo agbashi a̱ ɗa̱. Ama ɗa baci n ciya̱i ulyaꞋi ɗa mu unai ni, yi ta̱ o ko okpo agbashi a̱ tsu i yaꞋanka tsu ulinga.”
009	1SA	017	010	Ɗa u doku u danai, “Anana n goyo ta̱ ovonshi aza a Isaraila, nekei mu vuza na n kushilika̱ n a̱yi.”
009	1SA	017	011	Ana Shawulu koɓolo n ovonshi a̱ ni ra̱ka̱ a panai kadanshi ka na vuza va aza a Filisitiya u dansai, ɗa ikyamba i le i kuwa̱i a panai wovon.
009	1SA	017	012	A̱yi Dawuda tamkpamu kolobo ka Jesi ka a, vuza va aza a Efarata a Batalami vu uɓon u Yahuda. Jesi u matsa ta̱ olobo kunla̱i, kpamu a ayin o tsugono tsu Shawulu ci na ɗe u kutsa.
009	1SA	017	013	Olobo a tatsu a̱ gba̱ra̱-gba̱ra̱ a̱ ni o tono ta̱ Shawulu a kubana a̱ ubuta̱ u kuvon, maku mu ugiti ma a̱yi ɗa Eliyabu, vuza ire a̱yi ɗa Abinadabu, vuza tatsu kpamu Shama.
009	1SA	017	014	Dawuda va a̱yi ɗa u kotsokoi le mani. Ayin a na aza a̱ni uma a tatsu a banai a̱ ubuta̱ u kuvon n Shawulu,
009	1SA	017	015	Dawuda va ta na u tsu u bana ta̱ n u bonoi a Batalami adama a na wi inda nlala ma̱ esheku a̱ ni.
009	1SA	017	016	Goliya kovonshi ka aza a Filisitiya u ka̱na̱i kushika aza a Isaraila. Ali ayin amangere usana n kulivi,
009	1SA	017	017	Kanna ke te ɗa Jesi u danai kolobo ka̱ ni Dawuda, “Ɗa̱nga̱ vu ɗika kagisamkpatsu ka ifa vi ishina yu uzungi n a̱kutsu o boroji kupa a nampa a vu dakaka vu banka aza a̱ nu a̱ ubuta̱ u kuvon.
009	1SA	017	018	Ka̱ta̱ vu ɗika kpamu a̱kutsu a mani kupa vu banka vuza kelime vi le. Ve ene ma̱ta̱na̱ me le, vu bono baci ka̱ta̱ vu yaꞋanka mu izumgbi tsu na i ɗe.”
009	1SA	017	019	I ta̱ ɗe koɓolo n Shawulu n osoji a aza a Isaraila ra̱ka̱ a̱ ka̱ra̱ ka Ela o kuvon n aza a Filisitiya.
009	1SA	017	020	M kpasani, ɗa Dawuda u ɗa̱nga̱i u ka̱sukpa̱i maguɓi mo yoku a ushiga wu nlala n ni. Ɗa u foɓusoi u ka̱na̱i uye tsu na Jesi u tonukoi ni. A̱yi a kuyawa, osoji tamkpamu a̱ kuta̱ a kubana a̱ ubuta̱ u kuvon u le, n a yaꞋin iciɓali i kuvon.
009	1SA	017	021	Ovonshi a Isaraila n aza a Filisitiya a darai kuvon a mindanai.
009	1SA	017	022	Ɗa Dawuda u ka̱sukpa̱i ucanuku u ni e ekiye o kosoji ka na ki kinda ucanuku, ɗa u sumai a kubana a̱ ubuta̱ u kuvon u kya̱sa̱i nkoshi n ni.
009	1SA	017	023	A̱yi a kadanshi n ele, ɗa Goliya kovonshi ka Filisitiya vu Gatu, wu uta̱i a̱ ka̱tsura̱ ka aza a Filisitiya u yaꞋin kadanshi ka ishikushi tsu na u kiwanai, ɗa Dawuda u panai.
009	1SA	017	024	Ana aza a Isaraila e enei vuma va ɗa ra̱ka̱ vi le a sumai adama o wovon.
009	1SA	017	025	Ɗa aza a Isaraila a̱ ka̱na̱i kudana, “Ye ene ta̱ vuma vu nampa tsu na u dakakai ku uta̱sa̱? U tsu uta̱ ta̱ adama na u shika aza a Isaraila. Mogono mi ta̱ e kuneke uciyi wa a̱bunda̱i u vuza na wu unai ni. Ka̱ta̱ kpamu u neke yi mekere ma̱ ni mo olo yi. U sa̱nka̱ aza a kpaꞋa ku ni kutsupa utafu a iɗika yi Isaraila.”
009	1SA	017	026	Ɗa Dawuda we ecei aza a na i kashani ɗevu n a̱yi, u danai, “Yiɗa̱i a kuyaꞋanka vuza na wu unai vuma va aza a Filisitiya vu nampa, ali u takpakai aza a Isaraila ili wono i nampa? Yayi biꞋi vuza vu kofoto va aza a Filisitiya vu nampa vuza na wi o kugoyo ovonshi a̱ Ka̱shile ka wuma?”
009	1SA	017	027	Ɗa a dana ni ili i na a kuyaꞋanka vuza na de dem wu unai Goliya.
009	1SA	017	028	Ana Eliyabu, Dawuda mokoshi ma̱ ni u panai tsu na wi a kadanshi n uma, ɗa u yaꞋin wupa ka̱u ɗa we ecei, “Yiɗa̱i i tuka̱i nu na? Ya yi kpamu vu ka̱sukpa̱ka̱i nlala ma a kakamba? N yeve ta̱ a̱ra̱ɗi a̱ nu n ugbamukaci u nu. Vu ta̱wa̱ ta̱ koci adama a na vi inda kuvon.”
009	1SA	017	029	Ɗa Dawuda u danai, “Yiɗa̱i n yaꞋin? Mi n kofon ka na n dansa ba?”
009	1SA	017	030	Ɗa u kpatalai u bonoi o kovonshi ko yoku, u doku we ecei kakuna ka kpamu, ɗa uma a a̱ ushuki ni uteku tsu cau.
009	1SA	017	031	Ɗa ovonshi o yoku a banai a danai Shawulu i na Dawuda u dansai, Ɗa Shawulu wu ushuki a bana a̱ tuka̱ yi n Dawuda.
009	1SA	017	032	Ɗa Dawuda u danai Shawulu, “Ka̱ta̱ vuza u na̱mgba̱ ka̱tsuma̱ ko u pana wovon adama a vuza vu Filisitiya vu nampa ba, mpa kagbashi ka̱ nu mi ta̱ a kubana n shilika̱ n a̱yi.”
009	1SA	017	033	Ɗa Shawulu wu ushuki, “Avu vi a kufuɗa vu bana va̱ shilika̱ n vuza va aza a Filisitiya vu nampa ba. Adama a na avu maku me kenu ma biꞋi vi. A̱yi ta na u geshe ta̱ a̱ vishili n uma ali a̱yi ka̱ɗa̱nga̱ni.”
009	1SA	017	034	Ɗa Dawuda wu ushuki Shawulu, “Kagbashi ka̱ nu maguɓi ma nlala me esheku a̱ ni ma a. Ayin a na baci kawu ko ma̱kunzukunzu mu uta̱i ɗa ma̱ ka̱na̱i malala punu a ushiga,
009	1SA	017	035	n tsu bana ta̱ ka̱ta̱ n lapa maꞋa, ka̱ta̱ mu unai mi isa malala ma̱ va̱ a̱ una̱ u ni. Ɗa baci u bonoi wa̱ a̱ va̱, n tsu ka̱na̱ yi ta̱ e kuɗeku ka̱ta̱ n lapa mu una.
009	1SA	017	036	Kagbashi ka̱ nu kunasa ta̱ ikawu nu nkunzukunzu, nannai ɗa feu n kuyaꞋanka vuza vu kofoto va Filisitiya va, adama a na u goyo ta̱ osoji a̱ Ka̱shile ka wuma.
009	1SA	017	037	Vuzavaguɗu vu na wu uta̱ka̱i mu a̱ ubuta̱ wi ikawu nu nkunzukunzu, wi ta̱ feu a kisa mu e ekiye a vuma va aza a Filisitiya vu nampa.” Ɗa Shawulu u danai Dawuda, “Wala vu bana, Vuzavaguɗu u ɓa̱nka̱ wu.”
009	1SA	017	038	Ɗa Shawulu u ukai Dawuda ucanuku u kuvon u ni, ɗa u kapakai ni m ma̱kun ma̱ viyum a kaci m motogu ma̱ viyum ma̱ ni.
009	1SA	017	039	Ana Dawuda u ukai u ɗa, ɗa u sarangi kotokobi e iven a̱ kukyuꞋun, ɗa u gita̱ngi nwalu. Ama u fuɗa u walaka ba. Adama a na a̱yi u kiwana nu n ɗa ba. Ɗa u danai Shawulu. “Mpa n kufuɗa ma wala n ucanuku u nampa ba, adama a na mpa n kiwana nu n ɗa ba.” Ɗa u foɗoi u ɗa.
009	1SA	017	040	Ɗa u ɗikai kalangu ka̱ ni, u zagbai atali a singai a tawun e kuyene, u zuwai a ujika u kaguɓa u ni. Ɗa u ɗikai ka̱vimgba̱tsu u ka̱na̱i uye a kubana kugasa n vuma vu Filisitiya va.
009	1SA	017	041	A̱yi tamkpamu vuma vu Filisitiya va feu wu uta̱i a kugasa n Dawuda. N kaɗiki ku ucanuku u kuvon u ni e kelime
009	1SA	017	042	Ana Goliya u la̱na̱i ɗa we enei Dawuda maku me kenu maꞋa ushili n tsuloboi ɗa u goyoi ni.
009	1SA	017	043	Ɗa u danai Dawuda, “Vi ɗika ta̱ mpa mesheꞋe maꞋa ɗa va̱ kuta̱wa̱ wa̱ a̱ va̱ n kalangu?” Ɗa u shikai Dawuda n kula ka̱ a̱ma̱li aza a Filisitiya.
009	1SA	017	044	Ɗa vuza va aza a Filisitiya va u danai Dawuda, “Wala a̱ kuta̱wa̱, anana mi ta̱ e kuneke nnu nu nnama n kakamba ikyamba i nu.”
009	1SA	017	045	Ɗa Dawuda wu ushuki ni u danai. “Avu vi ta̱ a̱ kuta̱wa̱ wa̱ va̱ n kotokobi n utsula̱ m masara, ama mpa mi ta̱ a̱ kuta̱wa̱ wa̱ nu n kula ku Vuzavaguɗu MalaꞋimili, Ka̱shile ko osoji ki Isaraila ka na vu goyoi.
009	1SA	017	046	Anana Vuzavaguɗu wi ta̱ e kuneke wu ekiye a̱ va̱, ka̱ta̱ mu una wu ka̱ta̱ m gbatya kaci ka̱ nu, n neke even a uma a̱ nu wu nnu nu nnama n kakamba. Ka̱ta̱ uduniyan dem u yeve an Ka̱shile ki punu a iɗika yi Isaraila.
009	1SA	017	047	Ka̱ta̱ uma a na i na dem e yeve an n kotokobi kaꞋa ko m masara maꞋa Vuzavaguɗu u ku isaka uma a̱ ni ba, adama a na kuvon ku Vuzavaguɗu ku ɗa, wi ta̱ ta na e kuneke ɗa̱ ekiye a̱ tsu.”
009	1SA	017	048	Ana vuza va aza a Filisitiya va u dakakai a̱ kuta̱wa̱, an wa cinaka Dawuda, ɗa Dawuda u sumai u banai a̱ ubuta̱ u kuvon u gasa n a̱yi.
009	1SA	017	049	Ɗa Dawuda u ɗikai katali a ujika u ni ɗa u zuwai a̱ ka̱vimgba̱tsu ɗa u vita̱la̱i u taɗuki ɗa u govoi Goliya vuma vu Filisitiya a̱ kuca̱n, katali ka liɓai a̱ kuca̱n ɗa u yikpa̱i a iɗika ma̱kpa̱ɓa̱.
009	1SA	017	050	Tsu nampa tsu ɗa Dawuda u ciya̱i ulyaꞋi n ka̱vimgba̱tsu n katali koci a̱ ubuta̱ u vuma va aza a Filisitiya. U varai ni ɗa wu unai ni babu kotokobi.
009	1SA	017	051	Ɗa Dawuda u sumai u banai a̱ ubuta̱ u vuza va aza a Filisitiya va, u talai kotokobi ka̱ ni punu a iven. Ɗa u gbatyai ni kaci. Ana aza a Filisitiya e enei kovonshi ka gbayin ke le ka̱ kuwa̱i, ɗa a wacuwai n ilaɗi.
009	1SA	017	052	Ɗa uma a Isaraila n Yahuda a̱ shida̱i kelime, a kiyangi aza a Filisitiya n yoroli ali a kubana utsutsu u likuci i Gatu n Ekoron. Aza a Filisitiya a na ukai muna a̱ yikpa̱sa̱i a uye, ili i na i ɗikai e Sharayimu ali a kubana a̱ likuci i Gatu n Ekoron.
009	1SA	017	053	Ana aza a Isaraila o bonoi a̱ ubuta̱ u kuloko aza a Filisitiya, ɗa a̱ pura̱i ucanuku u gbani a̱ ubuta̱ wa̱ a̱pa̱m wa aza a Filisitiya.
009	1SA	017	054	Ɗa Dawuda u ɗikai kaci ka vuza va aza a Filisitiya va u bankai a Urushelima, ɗa u zuwai ucanuku u kuvon u Goliya wa a̱ ka̱pa̱m ka̱ ni.
009	1SA	017	055	Ana Shawulu we enei Dawuda a kubana kushilika̱ n Goliya, ɗa we ecei Abuna kovonshi vo osoji a̱ ni, u danai, “Abuna, maku ma yayi na va?” Ɗa Abuna wu ushuki u danai, “Vuzagbayin mpa n yeve ba.”
009	1SA	017	056	Ɗa mogono ma danai, “Ece ka̱ta̱ vu yeve ko maku ma yayi kolobo ka nampa.”
009	1SA	017	057	Ana Dawuda u bonoi a̱ ubuta̱ u kuna Goliya, ɗa Abuna u bankai ni u Shawulu, Dawuda biꞋi uɓa̱ni n kaci ka Goliya.
009	1SA	017	058	Ɗa Shawulu we ecei ni, “Avu ɗa kolobo ka ya?” Ɗa Dawuda wu ushuki u danai, “Mpa ɗa kolobo ka Jesi kagbashi ka̱ nu a Batalami.”
009	1SA	018	001	Ana Dawuda u kotsoi kadanshi n Shawulu, ɗa Janata wu ushuki n Dawuda ka̱u, u cigai ni tsu ka̱ci ka̱ ni.
009	1SA	018	002	Ili i na i ɗikai a kanna ka nanlo ka, ɗa Shawulu u ka̱na̱i Dawuda u kpa̱ɗa̱i kuka̱sukpa̱ yi u bana a kpaꞋa ku esheku a̱ ni.
009	1SA	018	003	Ɗa Janata u yaꞋin uzuwakpani n Dawuda adama a na u ciga yi ta̱ tsu ka̱ci ka̱ ni.
009	1SA	018	004	Adama a nannai, ɗa Janata u foɗoi motogu ma na u ukai u nekei Dawuda, koɓolo n ucanuku u kuvon u ni, n kotokobi ka̱ ni, n utan u ni, n kaɗambura ka̱ ni kpamu.
009	1SA	018	005	A̱ ubuta̱ u na baci de dem Shawulu u suki Dawuda u tsu bana ta̱, ka̱ta̱ kpamu u ciya̱ ulyaꞋi, adama a nannai va ɗa Shawulu u nekei ni tsugbayin a̱ ka̱tsuma̱ ko osoji. Ɗa i nampa ya i zuwai yaba dem ma̱za̱nga̱, ali n aza a ulinga a Shawulu feu.
009	1SA	018	006	Ana osoji i o kubono a kpaꞋa, wana ɗai Dawuda u kotso kuna Goliya, ɗa a̱ma̱ci a̱ uta̱i a̱ likuci yi Isaraila ra̱ka̱ adama a na a gasa n Shawulu mogono. N a cananai ishipa i ma̱za̱nga̱ n e jeꞋi n a waꞋi nka̱la̱ n umolu.
009	1SA	018	007	Ele e kujeꞋe n a yaꞋin ishipa, a kudana, “Shawulu wu una ta̱ a̱kpa̱n, Ama Dawuda wu unai a̱kpa̱n-a̱kpa̱n babu uteku.”
009	1SA	018	008	Vishipa vu na nampa va vu zuwa ta̱ Shawulu wupa ka̱u, ɗa u danai, “A̱ma̱ci a dana ta̱ Dawuda wu una ta̱ a̱kpa̱n-a̱kpa̱n babu uteku, ama mpa mu una ta̱ a̱kpa̱n. Yiɗa̱i kpamu yo okpoi ni an wa̱ ciya̱, tsugono tsu ɗa ba?”
009	1SA	018	009	Ili i na i ɗikai a kanna ka nanlo ɗa Shawulu u ka̱na̱i tsurala n Dawuda.
009	1SA	018	010	Ana kayin ka asai ɗa wunla̱i u gbani-gbani u Ka̱shile u uwai u Shawulu ɗa u ka̱na̱i kakpawawa an kajarishi. A̱yi Dawuda tamkpamu a kuwaꞋa umolu u ni tsu na u kiwanai. A̱yi Shawulu m masara uremi e kukiye ku ni,
009	1SA	018	011	ɗa u sheshei n ka̱ɗu ka̱ ni, u danai, “Mi ta̱ o kusovo Dawuda m gbaɓa yi n kasaka.” Kure ku ɗa Shawulu u taɗuki masara, a̱yi Dawuda n u werei.
009	1SA	018	012	Ɗa Shawulu u ka̱na̱i kupana wovon u Dawuda adama a na Vuzavaguɗu wi ta̱ koɓolo n a̱yi, ama u ka̱sukpa̱ ta̱ ɗe Shawulu.
009	1SA	018	013	Adama a nannai ɗa u lokoi Dawuda a kpaꞋa ku tsugono ɗa u zuwai ni wo okpo kovonshi vo osoji ka̱kpa̱n, ɗa u ka̱na̱i kutono n ele a̱ ubuta̱ u kuvon.
009	1SA	018	014	Ili i na baci de dem Dawuda u yaꞋin u tsu ciya̱ ta̱ ulyaꞋi, adama a na Vuzavaguɗu wi ta̱ koɓolo n a̱yi.
009	1SA	018	015	Ana Shawulu we enei Dawuda wi ta̱ a̱ kuciya̱sa̱ ulyaꞋi ɗa u doku u panai wovon u ni ka̱u.
009	1SA	018	016	Ama aza a Isaraila n aza a Yahuda ra̱ka̱ a cigai Dawuda adama na u tono ta̱ n ele mayin a̱ ubuta̱ u kuvon.
009	1SA	018	017	Ɗa shawulu u danai Dawuda, “Meriba ɗa na mekere ma gbayin ma̱ va̱. N kuneke wu ta̱ a̱yi yolo. Vi baci a kuyaꞋan ka mu ulinga n utsura u ka̱ɗu n utsura u nu kpamu vu yaꞋanka Vuzavaguɗu kuvon.” Shawulu u sheshe ta̱ a̱ ka̱ɗu ka̱ ni u danai, “Mpa ma kuna Dawuda n ekiye a̱ va̱ ba, ama ka̱sukpa̱i ni u kuwa̱ e ekiye aza a Filisitiya.”
009	1SA	018	018	Ama ɗa Dawuda u danai Shawulu, “Mpa ɗa ya, yayi kumaci ku va̱, kpamu yayi esheku a̱ va̱ a iɗika yi Isaraila a na mo ko okpo kototo ko mogono?”
009	1SA	018	019	Adama a nannai ana ayin a yawai a na Dawuda wa zuwa Meriba mekere ma Shawulu, ɗa Shawulu u ɗikai ni u nekei vuza yoku vuza na e ci ɗeke Adiriyelu vuza va aza a Mehola.
009	1SA	018	020	Ɗa Makelu vangu vu ni tamkpamu u cigai Dawuda. Ana Shawulu u panai nannai ɗa u panai uyoꞋo.
009	1SA	018	021	Ɗa u sheshei a̱ ka̱ɗu ka̱ ni, u danai, “N kuneke ta̱ Dawuda Makelu, ciya̱ wo okpo yi maza, ali sapu u kuwa̱ e ekiye aza a Filisitiya.” Ɗa Shawulu u doku u danai Dawuda ire, “Gogo na vi ta̱ o ko okpo kototo ka̱ va̱.”
009	1SA	018	022	Ɗa Shawulu u danai agbashi a̱ ni, “YaꞋin kadanshi n Dawuda usokongi, i dana yi, ‘La̱na̱, mogono mi ta̱ a kupana uyoꞋo u nu n agbashi a̱ ni feu, gogo na ushuku ka̱ta̱ vu okpo kototo ka̱ ni.’”
009	1SA	018	023	Ɗa agbashi a Shawulu a danai Dawuda ukuna u nampa. Ama ɗa Dawuda u danai, “A̱ɗa̱ i sheshe ta̱ vuza wo okpo kototo ko mogono ili i kenu i ɗa? Mpa maku kenu maꞋa kpamu vuza vu unambi.”
009	1SA	018	024	Ana agbashi a Shawulu o bonoi a danai ni i na Dawuda u danai,
009	1SA	018	025	ɗa Shawulu u danai, “Danai Dawuda, ‘Mogono ma ciga katsupu adama a vuka vu savu va ba, sai ofoto amangatawun aza a Filisitiya. Adama a na u tsupaka mogono i na irala i ni i yaꞋankai ni.’” Na va ugboji u ɗa u na Shawulu u yaꞋankai Dawuda, adama a na u uwa e ekiye aza a Filisitiya.
009	1SA	018	026	Ana muku mu usuki ma n danai Dawuda ili i na mogono ma danai. Ana Dawuda u panai nannai ɗa u wu ushuki u zuwa mekere mo mogono ma. Babu ayin a na a zuwai a yawa,
009	1SA	018	027	ɗa Dawuda koɓolo n uma a̱ ni a banai a unai aza a Filisitiya amangatawenre. U tuka̱i n ukpan wo ofoto u le, u shatangi derere tsu na a danai ni, adama a na wo okpo kototo ko mogono. Yeve ɗa Shawulu u nekei ni mekere ma̱ ni Makelu u zuwa.
009	1SA	018	028	Ana Shawulu u yevei Vuzavaguɗu wi ta̱ koɓolo n Dawuda, kpamu mekere ma̱ ni Makelu ma ciga yi ta̱,
009	1SA	018	029	Ɗa u doku u laꞋasakai kupana wovon u Dawuda, ɗa wo okpoi a tsurala n a̱yi a ayin a wuma a̱ ni dem.
009	1SA	018	030	Ɗa ovonshi a aza a Filisitiya a lyaꞋi kelime n kuta̱ n a yaꞋin kuvon n aza a Isaraila. Ama ayin tutu, Dawuda u ci ciya̱ ta̱ ulyaꞋi u laꞋa ovonshi osoji a Shawulu. Nannai va ɗa kula ku Dawuda ku laꞋi n kuta̱.
009	1SA	019	001	Ɗa Shawulu u danai maku ma̱ ni Janata koɓolo n aza a ulinga a̱ ni, a una Dawuda. Ama Janata u ciga ta̱ Dawuda ka̱u,
009	1SA	019	002	Ɗa u danai ni, “Esheku a̱ va̱ Shawulu wi ta̱ a̱ kula̱nsa̱ uye u na u kuna wu. Adama a nannai, vu zuka mayin makpa n usana, vu ciya̱ ubuta̱ u na vu sheɗeki.
009	1SA	019	003	Mpa n kubana ta̱ ka̱ta̱ n shamgba koɓolo n Esheku a̱ va̱ ɗe a kakamba ka na vi va. Ka̱ta̱ n yaꞋanka yi kadanshi ka̱ nu, i na baci m panai dem mi ta̱ o kutonuko wu.”
009	1SA	019	004	Ɗa Janata u dansai ukuna u singai adama a Dawuda u Shawulu esheku a̱ ni, u danai, “Mogono ka̱ta̱ vu takacika kagbashi ka̱ nu Dawuda ba, adama na a̱yi u nusaka wu ba, kpamu i na u yaꞋin i ɓa̱nka̱ wu ta̱ n a̱bunda̱i.
009	1SA	019	005	U neke ta̱ wuma u ni a ayin na wu unai Goliya. Ɗa Vuzavaguɗu ta na u nekei aza a Isaraila ulyaꞋi u gbayin. Avu feu a na ve enei ili i nampa ya vu yaꞋan ta̱ ma̱za̱nga̱. Yiɗa̱i i kuzuwa vu takacika Dawuda vuza babu unushi ali vu una yi gbani?”
009	1SA	019	006	Ɗa Shawulu u panai kadanshi ka na Janata u dansai, ɗa u yaꞋin akucina u danai, “Vuzavaguɗu wi baci de n wuma, a kuna Dawuda ba.”
009	1SA	019	007	Ɗa Janata u ɗekei Dawuda ɗa u danai ni ili i na Shawulu u dansai ra̱ka̱. Ɗa u bankai ni u Shawulu. Ɗa Dawuda u lyaꞋi kelime n kuyaꞋanka Shawulu ulinga uteku tsu na u kiwanai.
009	1SA	019	008	Ɗa kuvon ku doku ku ɗa̱nga̱i n aza a Isaraila n aza a Filisitiya, ɗa Dawuda wu uta̱i u yaꞋin kuvon n aza a Filisitiya wu unai le n a̱bunda̱i, ali aza a na buwai a sumai.
009	1SA	019	009	Kanna ke te Shawulu ida̱shi a kpaꞋa ku ni, a̱yi uka̱ni m masara, ɗa wunla̱i u gbani-gbani u Vuzavaguɗu u uwai ni. Dawuda ta na a kuwaꞋa umolu u ni,
009	1SA	019	010	ɗa Shawulu u sheshei u sovo yi u gbaɓa n kasaka, ama ɗa Dawuda u werei. Yeve ɗa masara ma lazai ɗa mo sovoi mashilya. N kayin ka nanlo ka ɗa Dawuda u sumai ɗa u laꞋakai n wuma u ni.
009	1SA	019	011	Ɗa Shawulu u suki uma a bana a inda kpaꞋa ku Dawuda adama a na a̱ ciya̱ a una yi n usana. Ama ɗa Makelu vuka vu Dawuda u danai ni, “Ɗa baci vu sumai n kayin ka nampa adama a wuma u nu ba, makpa n usana vi ta̱ a̱ kukuwa̱”
009	1SA	019	012	Ɗa Makelu u pusa̱ta̱ngi Dawuda n katusu, u sumai ɗa u laꞋakai.
009	1SA	019	013	Ɗa Makelu u ɗikai ka̱ma̱li ɗa u vaꞋankai a kajiba, ɗa u zuwai cileme tsu nraɗika a uɓon u kaci ɗa u palai kaꞋa n akashi.
009	1SA	019	014	Ana Shawulu u suki agbashi a̱ ni a bana a̱ ka̱na̱ Dawuda, ɗa Makelu u danai, “Wi gbaga ba.”
009	1SA	019	015	Ɗa Shawulu u doku u suki agbashi a o bono ɗe a̱ ciya̱ e ene Dawuda n a̱shi e le. Ɗa u danai le, “Tuka̱i ni na n kajiba ka̱ ni adama a na mu una yi.”
009	1SA	019	016	Ama ana agbashi a uwai a kpaꞋa ku Dawuda ka, ɗa a cinai ka̱ma̱li uvaꞋanki a kajiba, kpamu a uɓon u kaci a cinai ɗe cileme tsu nraɗika.
009	1SA	019	017	Ɗa Shawulu u danai Makelu, “Yiɗa̱i i zuwai ɗa vu doroi mu nannai, vu zuwai vurala vu va̱ u suma adama na u laꞋaka?” Ɗa Makelu wu ushuki u danai ni, “Dawuda u dana ta̱ ɗa baci n ka̱sukpa̱i ni u lazai ba, wi ta̱ a kuna mu.”
009	1SA	019	018	Ɗa Dawuda u sumai u laꞋakai, ɗa u lazai a kubana a Rama a̱ ubuta̱ u Samaila ɗa u danai ni ra̱ka̱ i na Shawulu u yaꞋankai ni. Ɗa a̱yi va koɓolo n Samaila a lazai a kubana a Nayotu ɗa o yongoi ɗe.
009	1SA	019	019	Ɗa a danai Shawulu, “Dawuda va wi ta̱ ɗe a Nayotu a Rama.”
009	1SA	019	020	Ɗa u suki agbashi a bana e reme yi. Ama ana a yawai ɗa cinai koɓolo ka eneki a kuyaꞋan kene, Samaila ta na lo kashani e kelime ke le. Ɗa Ayinviki a̱ Ka̱shile a̱ cipa̱i wa aza a usuki a Shawulu a, ɗa ele feu a yaꞋin kene.
009	1SA	019	021	Ana Shawulu u panai kaꞋa ɗa u suki aza o yoku, ɗa ele feu a̱ ka̱na̱i kuyaꞋan kene. Ɗa Shawulu kpamu u doku u suki agbashi tatsu, ɗa ele feu a̱ ka̱na̱i kuyaꞋan kene.
009	1SA	019	022	A ukocishi ɗa a̱yi n ka̱ci ka̱ ni u banai a Rama. Ana u yawai derere vu kayinva ka gbayin ka̱ likuci i Seku, ɗa we ecei, “Ubuta̱ u na Samaila n Dawuda i?” Ɗa a danai ni, “I ta̱ ɗe a Nayotu a iɗika i Rama.”
009	1SA	019	023	Ɗa Shawulu u banai Nayotu ɗe a Rama. Ɗa Ayinviki a̱ Ka̱shile a̱ cipa̱i wa̱ ni feu ɗa u ka̱na̱i kuwala n u yaꞋin kene, ali sapu na u yawai a Nayotu.
009	1SA	019	024	Ali u foɗoi aminya a̱ ni, u ka̱na̱i kuyaꞋan kene e kelime ka Samaila. U vaki koshomboɗi kanna ka̱ɓa̱la̱ n kayin feu. Ta ɗe kansa ka nampa ka ka ɗa̱nga̱i, ka na a tsu dana, “Shawulu feu keneki kaꞋa?”
009	1SA	020	001	A na i lo ɗa Ɗawuda u sumai u ka̱sukpa̱i Nayotu a Rama u bonoi u Janata we ecei ni, “Yiɗa̱i n yaꞋin? Yiɗa̱i unushi u va̱? Nini ɗai n nusakai esheku a̱ nu, ali ɗa wi a̱ kula̱nsa̱ wuma u va̱?”
009	1SA	020	002	Ɗa Janata wu ushuki ni u danai, “Mayun ɗa ba, vi a̱ kukuwa̱ ba, adama a na esheku a̱ va̱ a ci yaꞋan ili endeꞋen babu mpa ba, ko i kenu ko i gbayin. Yiɗa̱i i kuzuwa yi u sokongu ili i nampa wa̱ va̱? Mayun ɗa ba.”
009	1SA	020	003	Ama ɗa Dawuda u yaꞋin akucina u danai, “Esheku a̱ nu u yeve ta̱ an n ciya̱i mapasa ma singai wa̱ nu, i ɗaɗa i zuwai ɗa u tonukoi nu ba, ɗa u sheshei, ‘Ka̱ta̱ Janata u yeve ukuna u nampa ba, ta lo wa̱ na̱mgba̱ ka̱ɗu n ka̱u.’ Ama n kucina ta̱ n Vuzavaguɗu vu wuma n wuma u nu, n danai mi ta̱ ɗevu n ukpa̱.”
009	1SA	020	004	Ɗa Janata u danai Dawuda, “Dana mu ili ra̱ka̱ i na vu cigai n yaꞋanka wu, mi ta̱ ta na a kuyaꞋan i ɗa.”
009	1SA	020	005	Ɗa Dawuda u danai, “La̱na̱, makpaꞋa ka̱ɗiva̱ ko wotoi u savu kaꞋa, kpamu u gaꞋan m kpa̱ɗa̱ kulyaꞋa ilikulyaꞋa koɓolo m mogono ba. Ama n ciga wu ta̱ vu ka̱sukpa̱ mu n suma m bana n sheɗeku a kakamba ali a kubana n kulivi ku makpaꞋa koci.
009	1SA	020	006	Ɗa baci esheku a̱ nu e ecei nu mpa, vu dana yi, ‘Dawuda u folono mu ta̱ ka̱u n ka̱sukpa̱ yi u bana a kpaꞋa ku ni na ɗe a Batalami, adama a na kuneꞋe ka alyuka ki ta̱ ɗe ku na a ci yaꞋan a̱ ka̱ya̱ lakam adama a kpaꞋa ku tsu.’
009	1SA	020	007	Ɗa baci u danai, ‘Babu u kuna’ kagbashi ka̱ nu ki ta̱ o kuyongo gbaga. Ama ɗa baci u yaꞋin wupa, yeve a na wi ufoɓi adama a na u yaꞋanka mu iforotoi.
009	1SA	020	008	Ama avu tamkpamu, yotsongu kagbashi ka̱ nu ucigi, adama a na vi yaꞋan ta̱ uzuwakpani n a̱yi e kelime ka Vuzavaguɗu. Ama n nusa baci, to una mu n ka̱ci ka̱ nu, yiɗa̱i ɗa va kuka̱sukpa̱ esheku a̱ nu wu una mu?”
009	1SA	020	009	Ɗa Janata wu ushuki u danai. “Ko kenu! Mi shi baci n yevei a na esheku a̱ va̱ wi ofoɓuso adama na wu una wu, mi ishi a kudana wu.”
009	1SA	020	010	Ɗa Dawuda u danai Janata, “Yayi u kudana mu, ɗa baci esheku a̱ nu wu ushuki nu n wupa?”
009	1SA	020	011	Ɗa Janata u danai Dawuda, “Ta̱wa̱, yaꞋan tsu bana a̱ ka̱pula̱ka̱.” Ɗa a lazai a kubana ka̱pula̱ka̱ ka koɓolo.
009	1SA	020	012	Ɗa Janata u danai Dawuda, “N kucina ta̱ n Vuzavaguɗu Ka̱shile ki Isaraila, mayun n kudana ta̱ esheku a̱ va̱ a makyan ma nampa makpa koci. Ɗa baci u sheshei kagbanigbani wa̱ nu, n kusuꞋuku wu ta̱ n akaka adama a na vu ciya̱ kuyeve.
009	1SA	020	013	Ama ɗa baci u sheshei kawuya a̱ nu, ɗa n suꞋuki nu n akaka vu suma ba, ka̱sukpa̱ Vuzavaguɗu u takacika mu. YaꞋan Vuzavaguɗu u yongo koɓolo n avu uteku tsu na u yongoi n esheku a̱ va̱.
009	1SA	020	014	A ayin a na mi n wuma yaꞋan vu yotsongu mu ucigi u babu kukotso u Vuzavaguɗu, adama a na n kuwa̱ ba.
009	1SA	020	015	Ama ayin a na baci n kuwa̱i vu lyaꞋa kelime n kuyotsongu aza a kpaꞋa a̱ va̱ ucigi u babu uteku. YaꞋan Vuzavaguɗu wu una irala i nu aduniyan ra̱ka̱.”
009	1SA	020	016	Ɗa Janata u yaꞋin uzuwukpani m kpaꞋa ku Dawuda, u danai, “YaꞋan Vuzavaguɗu wu una irala i Dawuda.”
009	1SA	020	017	Adama a ucigi u na Janata u cigai Dawuda, ɗa u zuwai ni u doku u kucinasakai adama a̱ ni, adama a na u ciga ta̱ yi ka̱u uteku tsu na u cigai ka̱ci ka̱ ni.
009	1SA	020	018	Ɗa Janata u danai Dawuda, “MakpaꞋa ɗa ka̱ɗiva̱ ko wotoi u savu. I ta̱ a kunamba wu, adama a na ubuta̱ wi ida̱shi u nu wi ta̱ o kokpo babu vuza.
009	1SA	020	019	Makpa koci n kulivi vu bana a̱ ubuta̱ u na vi ishi vi sheɗeki va a̱ uka̱ra̱Ꞌi u katali a uteku.
009	1SA	020	020	N kutaɗuku ta̱ aya a tatsu a̱ ubuta̱ u katali ka, n kuyaꞋan ta̱ adanshi ili i yoku i ɗa mi a kutawa.
009	1SA	020	021	Mi ta̱ a̱ kusuku maku n dana yi, ‘Bana vu la̱nsa̱ aya a.’ Ɗa baci n danai ni, ‘La̱na̱, aya a ɗa lo ɗevu n a̱vu, ɗika a ɗa vu tuka̱ mu.’ Yeve ka̱ta̱ vu uta̱ vu ta̱wa̱, adama na n kucina ta̱ n Vuzavaguɗu iforotoi yi lo ba, gbaga ɗa vi.
009	1SA	020	022	Ama ɗa baci n danai kolobo ka, ‘La̱na̱! Aya ɗa ɗe kelime ka̱ nu,’ wo okpo ta̱ mayun vu laza, adama a na Vuzavaguɗu u ka̱sukpa̱ wu ta̱ vu laza.
009	1SA	020	023	Ama adama a ukuna wa akucina a na ci yaꞋin n avu, Vuzavaguɗu ɗa magan e mere ma̱ tsu ali ko wanai.”
009	1SA	020	024	Ɗa Dawuda u sheɗeki a kakamba, ana a̱ gita̱ngi ka̱ɗiva̱ ko wotoi u savu, ɗa mogono ma da̱sa̱ngi kulyaꞋa ilikulyaꞋa.
009	1SA	020	025	U da̱sa̱ngi a̱ ubuta̱ u na u kiwanai ɗevu n kasaka a mindansanai n Janata, Abuna tamkpamu u da̱sa̱ngi ɗevu n Shawulu, ama ubuta̱ wi ida̱shi u Dawuda lekeɗi.
009	1SA	020	026	Shawulu ta na u dansa kakuna a kanna ka lo ba, adama na u sheshe ta̱, “Ili i yoku i zuwa ta̱ Dawuda u kpa̱ɗa̱i ko okpo ciɗa. I ɗaɗa i sa̱nka̱i ni kuta̱wa̱. Mayun ta kaꞋa ki nannai.”
009	1SA	020	027	Ama ana kayin kasai, a kanna ke ire ka̱ ka̱ɗiva̱ ko wotoi u savu, a̱ ubuta̱ wa ida̱shi i Dawuda i ɗa lo babu vuza. Ɗa Shawulu we ecei Janata u danai, “Yiɗa̱i i sa̱nka̱i Dawuda kolobo ka Jesi kuta̱wa̱ kulyaꞋa ilikulyaꞋa na̱yi n anana?”
009	1SA	020	028	Ɗa Janata wu ushuki, u danai, “Mayun Dawuda u folono mu ta̱ n ka̱sukpa̱ yi u bana a Batalami.
009	1SA	020	029	U dana mu ta̱, ‘Ka̱sukpa̱ mu m bana, adama a na aza a kpaꞋa ku va̱ i ta̱ n kuneꞋe ka alyuka a̱ likuci i tsu. Ɗa baci n ciya̱i mapasa ma singai wa̱ nu ka̱sukpa̱ mu m bana me ene le.’ I ɗaɗa i zuwai ɗa u kpa̱ɗa̱i kuta̱wa̱ a̱ ubuta̱ u kulyaꞋa ki ilikulyaꞋa m mogono.”
009	1SA	020	030	Ɗa Shawulu u yaꞋin wupa n Janata ka̱u ɗa u danai ni, “Avu maku ma kavama vuza vu ugbamukaci. N yeve ta̱ vu ɓolongu ta̱ kaci n Dawuda kolobo ka Jesi, adama a na vu neke ka̱ci ka̱ nu wono n a̱na̱ku nu a na a matsai nu.
009	1SA	020	031	YaꞋan n dana wu, maku ma Jesi mi baci de n wuma a aduniyan, vi a kulyaꞋa tsugono o tsugono tsu nu ba, kpamu vi a̱ kuciya̱ ma̱ta̱na̱ a wuma u nu ba. Gogo na suku a bana a̱ tuka̱ n a̱yi, adama a na mayun ɗa una yi.”
009	1SA	020	032	Ɗa Janata we ecei esheku a̱ ni u danai, “Adama a̱ yiɗa̱i va kuna yi? Yiɗa̱i u yaꞋin?”
009	1SA	020	033	Ama ɗa Shawulu u taɗuki masara ma̱ ni adama na wu una Janata. Ta lo Janata u yevei an mayun ɗa esheku a̱ ni u cigai kuna Dawuda.
009	1SA	020	034	Ɗa Janata u ɗa̱nga̱i u ka̱sukpa̱i kirukpa ki ilikulyaꞋa ka n wupa. A kanna ke ire ka ka̱ɗiva̱ ko wotoi u nanlo wa, ɗa u iwain kulyaꞋa ilikulyaꞋa. Adama a na ka̱ɗu ka̱ ni ka̱ na̱mgba̱ ta̱ ka̱u adama a Dawuda, kpamu u pana ta̱ wono ka̱u adama a ili i na esheku a̱ ni a yaꞋankai Dawuda.
009	1SA	020	035	Ana kayin ka asai ɗa Janata u banai a kakamba m maku mo kolobo mo yoku, tsu na a zuwakpanai a gasa n Dawuda,
009	1SA	020	036	ɗa u danai maku ma “Suma vu bana vu la̱nsa̱ aya a na n kutaɗuku.” Ana maku ma ma sumai a kubana ɗa u taɗuki kaya e kelime ka̱ ni.
009	1SA	020	037	Ana maku ma ma yawai a̱ ubuta̱ u na kaya ka Janata ka̱ yikpa̱i, ɗa Janata u ɗekei ni ɗa u danai “La̱na̱, kaya ka ɗa na ɗe kelime ka̱ nu.”
009	1SA	020	038	Ɗa Janata u ɗekei maku ma, “Dakaka! Suma gogoꞋo! Ka̱ta̱ vu shamgba ba.” Ɗa maku ma ma ɗikai aya a, ɗa u bonoi a̱ ubuta̱ u ni.
009	1SA	020	039	Ama maku ma me yeve ukuna u na wi punu ba. Janata n Dawuda koci ele ɗa e yevei ukuna u na wi punu.
009	1SA	020	040	Ɗa Janata u nekei maku ma ucanuku u kuvon u ni, ɗa u danai ni, “Wala, ɗika u ɗa vu bonoko a̱ likuci.”
009	1SA	020	041	Ana maku ma ma lazai, ɗa Dawuda wu uta̱i paki a katali ka na u sheɗeki va ɗa u kuɗa̱ngi u kya̱sa̱i Janata kutatsu, n kuca̱n ku ni a kulyaꞋa kayala a iɗika. Ɗa oɓongi ka̱ci ke le ɗa a̱ shika̱i koɓolo ama ma̱shi ma Dawuda ma laꞋa ta̱ n a̱bunda̱i.
009	1SA	020	042	Ɗa Janata u danai Dawuda, “Wala m ma̱ta̱na̱, adama a na tsu kucina ta̱ ɗe n kula ku Vuzavaguɗu, tsu danai, ‘Vuzavaguɗu a̱yi ɗa magan e mere ma̱ tsu m mere ma ntsukaya n va̱ koɓolo nu ntsukaya n nu ali a kubana ayin babu uteku.’” Yeve ɗa Dawuda u lazai, Janata tamkpamu ɗa u kpatalai u bonoi a̱ likuci.
009	1SA	021	001	Dawuda u banai a̱ ubuta̱ u Ahimeleki ganu a̱ likuci i Nobu. Ɗa Ahimeleki u jeꞋekei ikyamba ana we enei Dawuda, ɗa we ecei ni, “Yiɗa̱i i zuwai ɗa vi endeꞋen nu? Ɗa vi kpamu babu vuza koɓolo n avu?”
009	1SA	021	002	Ɗa Dawuda wu ushuki Ahimeleki ganu u danai, “N ta̱wa̱ ta̱ kuyaꞋan ulinga u mogono, kpamu u dana mu ta̱, ‘Ka̱ta̱ n ka̱sukpa̱ vuza u yeve ukuna wu usuki wa ba, ko u yeve ili i na n danai nu vi yaꞋan ba.’ Ama n dana ta̱ uma a̱ va̱ ubuta̱ u na a kucina mu.
009	1SA	021	003	Gogo na yiɗa̱i vi ni ɗa i kulyaꞋa? Neke mu a̱kutsu o boroji a tawun, ko ta na i na de dem vi n i ɗa.”
009	1SA	021	004	Ama ɗa ganu wu ushuki Dawuda, “Mpa mi m boroji vu gbani e ekiye a̱ va̱ ba, ama mi ta̱ m boroji vu na e erengi na. Yi ta̱ a kufuɗa ya takuma, ɗa baci de uma a̱ nu asai n a̱ma̱ci ba.”
009	1SA	021	005	Ɗa Dawuda wu ushuki, ili i munla̱i yi punu ba, “Mayun a̱ sa̱nka̱ tsu ta̱ kuyongo n a̱ma̱ci tsu na tsu kiwanai. Ucanuku u ali u ciɗa u ɗa a̱ wuti dem, bele ta na wuti u makara u ɗa anana.”
009	1SA	021	006	Ɗa ganu u nekei ni boroji vu we erengi vu na a zuwai, adama a na boroji vu yoku vi lo ba, sai boroji vu ciɗa vu uzuwi vu na a takpai a̱ ubuta̱ u Vuzavaguɗu, adama a na o sono vu ɗa.
009	1SA	021	007	A kanna ka nanlo ka, kagbashi ka Shawulu ko yongo ta̱ lo, vuza na a kpadai e kelime ka Vuzavaguɗu. Kula ku ni ku ɗa Doyegi vuza va aza a Edom, a̱yi ɗa vuza kelime vu nguɓi mi ilikuzuwa i Shawulu.
009	1SA	021	008	Ɗa Dawuda we ecei Ahimeleki, u danai, “Vi ta̱ n kotokobi ko masara vu neke mu? Adama a na ulinga u mogono wa u ta̱wa̱ mu ta̱ kpakaru, ali ɗa n ɗa̱nga̱i babu ucanuku u kuvon.”
009	1SA	021	009	Ɗa ganu wu ushuki u danai, “Kotokobi ka Goliya ka vuza va aza a Filisitiya vu na vu unai a̱ ka̱ra̱Ꞌa̱ ka Ela ki ta̱ na uzuwi. Ka ki ta̱ upali n kakashi ɗa a zuwai kaꞋa a kakambu ka efodu. Vu ciga baci kaꞋa, ɗika, ɗaɗa kotokobi ka na ki na koci.” Ɗa Dawuda u danai, “Babu kotokobi ka na ka laꞋi ka nampa, neke mu kaꞋa.”
009	1SA	021	010	A kanna ka nanlo ka ɗa Dawuda u sumai u ka̱sukpa̱i Shawulu, ɗa u banai u Akishu mogono ma Gatu.
009	1SA	021	011	Ama ɗa agbashi o mogono ma Akishu ma a danai ni, “A̱yi na ɗaɗa Dawuda mogono ma̱ likuci ma ba? A̱yi ɗa vuza na a ci cikpa n kujeꞋe n ishipa a kudana, ‘Shawulu wu una ta̱ a̱kpa̱n, ama Dawuda a̱kpa̱n-a̱kpa̱n babu uteku ba?’”
009	1SA	021	012	Ɗa Dawuda u zuwai kadanshi ka nampa ka a̱ ka̱ɗu ka̱ ni, ɗa u panai wovon u Akishu mogono ma Gatu ta lo wa ku unai.
009	1SA	021	013	Adama a nannai ɗa u bonokoi ka̱ci ka̱ ni an kajarishi. Ayin a na baci de dem wi koɓolo n e le, ka̱ta̱ wo okpo an vuza na u jarai. Ka̱ta̱ u ka̱na̱ ika̱ra̱shi a̱ utsutsu u likuci, ka̱ta̱ u ka̱sukpa̱ ntsa̱n a̱ kula̱la̱ a̱ ma̱tsa̱ka̱.
009	1SA	021	014	Ɗa Akishu u danai agbashi a̱ ni, “La̱na̱i, vuma vu nampa va kajarishi kaꞋa! Yiɗa̱i i zuwai ɗa i tuka̱i ni wa̱ va̱?
009	1SA	021	015	A dana ɗa̱ ta̱ n namba ta̱ ajarishi, ɗa i kutuka̱ n a̱yi u yaꞋansa ujari e kelime ka̱ va̱ na? Vuma nampa ɗa u kuꞋuwa a kpaꞋa ku va̱?”
009	1SA	022	001	Ɗa Dawuda u ka̱sukpa̱i Gatu ɗa u bonoi a kakpanlai ka Adulam. Ana aza a̱ ni n aza a kpaꞋa ke esheku a̱ ni a panai wi ta̱ ɗe, ɗa a banai a cina ni ɗe.
009	1SA	022	002	Ɗa uma ra̱ka̱ aza a na i a̱ ka̱tsuma̱ ka atakaci, n aza na i o kutono atan koɓolo n aza a una̱mgbi wa̱ a̱tsuma̱ a banai o ɓolongi u Dawuda, ɗa wo okpoi vuza kelime vi le. Ka̱bunda̱i ke le ka yawa ta̱ uma amangatawa̱na̱shi.
009	1SA	022	003	Ɗe va ɗa Dawuda u banai a Mizipa vu Mowabu, ɗa u yaꞋin kadanshi m mogono ma aza a Mowabu ma, u danai, “Mi ta̱ ufolu u nu vu ka̱sukpa̱ a̱na̱ku a̱ va̱ n esheku a̱ va̱ a̱ ta̱wa̱ a da̱sa̱ngu n avu biꞋi ali n yeve i na Ka̱shile ki a kuciga kuyaꞋan nu mpa”
009	1SA	022	004	Ɗa u ka̱sukpa̱i le e ekiye o mogono ma aza a Mowabu. Ɗa a̱ da̱sa̱ngi ɗe a̱ ubuta̱ wa ali a kubana ayin a na Dawuda u yaꞋin a̱ ubuta̱ u na wi a usheɗeki.
009	1SA	022	005	Ama ɗa keneki Gadu ka danai Dawuda, “Ka̱ta̱ vu da̱sa̱ngu punu a̱ ubuta̱ u kusheɗeku ba. Ɗa̱nga̱ vu bono a iɗika ya aza a Yahuda.” Ɗa Dawuda u lazai u bonoi a̱ kutsun ka aza a Heretu.
009	1SA	022	006	Kanna ko yoku ana shawulu u yevei ubuta̱ u na Dawuda koɓolo uma a̱ ni i. A makyan ma nanlo ta na Shawulu a̱ ida̱shi m masara ma̱ ni uremi a̱ kulu ku maɗanga ma matana a kaginda ka Gibiya. Agbashi a̱ ni kpamu ra̱ka̱ uka̱ra̱Ꞌi n a̱yi.
009	1SA	022	007	Ɗa Shawulu u danai le, “Panakai mu a̱ɗa̱ aza a Bayami. I sheshe ta̱ Dawuda kolobo ka Jesi ki ta̱ a kuneke ɗa̱ akamba koɓolo n ashina a itacishi? Wi ta̱ kpamu o kubonoko ɗa̱ ovonshi a̱kpa̱n-a̱kpa̱n n ovonshi amangatawun a tawun?
009	1SA	022	008	Yiɗa̱i i zuwai ɗa i foɓusoi kuyaꞋanka mu kawuya? Ko vuza u dana mu a na maku ma̱ va̱ ma yaꞋin uzuwukpani m maku me Jesi ba. Vuza wi lo feu adama a̱ va̱ ko u keɓecei mu ukuna ba, ko u dana mu an maku ma̱ va̱ ma danai Dawuda kagbashi ka̱ va̱ ka̱ puta̱ mu, uteku tsu na u yaꞋin anana.”
009	1SA	022	009	Ama ɗa Doyegi vuza va aza a Edom, vuza na wi kashani n aza a gba̱ra̱-gba̱ra̱ a Shawulu, u danai, “Me ene ta̱ kolobo ka Jesi a kubana o Nobu a̱ ubuta̱ u Ahimeleki kolobo ka Ahitubu.
009	1SA	022	010	Ɗa Ahimeleki u folonoi Vuzavaguɗu adama a Dawuda, ɗa kpamu u nekei ni ilikulyaꞋa n kotokobi ka Goliya vuma va aza a Filisitiya.”
009	1SA	022	011	Ɗa mogono ma suki e ɗeke Ahimeleki ganu kolobo ka Ahitubu koɓolo n aza kpaꞋa ke esheku a̱ ni ra̱ka̱, n anan ganu a na i a̱ likuci i Nobu. Ɗa ra̱ka̱ vi le a̱ ta̱wa̱i a̱ ubuta̱ u mogono.
009	1SA	022	012	Ɗa Shawulu u danai Ahimeleki, “Pana biꞋi na, avu kolobo ka Ahitubu.” Ɗa wu ushuki, “Mi ta̱ a kupana, vuzagbayin.”
009	1SA	022	013	Ɗa Shawulu we ecei ni, “Yiɗa̱i i zuwai ɗa avu n kolobo ka̱ nu Jesi i sheshei kuyaꞋanka mu kawuya? Adama a̱ yiɗa̱i ɗa vu nekei ni ilikulyaꞋa koɓolo n kotokobi ɗa kpamu vu yaꞋankai ni kavasa u Ka̱shile, adama a na u puta̱ mu tsu na u yaꞋin anana?”
009	1SA	022	014	Ɗa Ahimeleki wu ushuki mogono u danai, “Yayi a̱ ka̱tsuma̱ ka agbashi a̱ nu wi n usuɓi u laꞋi Dawuda, a̱yi ɗa kototo ko mogono, vuza kelime va aza a kindi a̱ nu, vuza na a laꞋi n kuneke tsugbayin a kpaꞋa ku nu?
009	1SA	022	015	Anana ɗa mu ugiti u na n kufolonoko yi Ka̱shile? Anana ɗa ugiti ba. Ka̱ta̱ mogono me ene unushi u kagbashi ka̱ ni ko kpaꞋa ke esheku a̱ va̱ ba. Adama a na kagbashi ka̱ nu ke yeve ili punu a ukuna u nampa ba.”
009	1SA	022	016	Ama ɗa mogono ma danai ni, “Mayun vi ta̱ a̱ kukuwa̱, avu Ahimeleki koɓolo n aza kpaꞋa ke esheku a̱ nu dem.”
009	1SA	022	017	Ɗa mogono ma danai aza a kindi a̱ ni a na i kashani a kakambu uka̱ra̱Ꞌi n a̱yi, “Unai anan ganu vu Vuzavaguɗu, adama na ele feu a gbaɓa ta̱ kaci n Dawuda. E yeve ta̱ ayin a na u sumai, ama ɗa a̱ kpa̱ɗa̱i kudana mu.”Ama aza a̱ gba̱ra̱-gba̱ra̱ o mogono a, a ciga kuna ganu vu Vuzavaguɗu va ba.
009	1SA	022	018	Ama ɗa mogono ma danai Doyegi, “Avu una anan ganu a.” Ɗa Doyegi va aza a Edom wu unai le ra̱ka̱. A kanna ka nanlo ka, wu unai anan ganu amanga̱na̱shi n a tawun aza a na i u uki nu ntogu n tsuganu.
009	1SA	022	019	Ɗa kpamu u zuwai a unai aza o Nobu, likuci i anan ganu. Ɗa wu unai a̱ma̱ci n ali, nreɓu koɓolo m muku, anaka ni njaki, koɓolo nu nlala.
009	1SA	022	020	Ama Abiyata kolobo ka Ahimeleki matsukaya ma Ahitubu, u fa̱ta̱tsa̱i ɗa u sumai a kubana u Dawuda.
009	1SA	022	021	U banai u danai Dawuda a na Shawulu wu unai anan ganu a Vuzavaguɗu.
009	1SA	022	022	Ɗa Dawuda u danai Abiyata.“Ana me enei Doyegi va aza a Edom ɗe a kanna ka nanlo ka, n yeve ta̱ wi ta̱ a kudana Shawulu. Mpa ɗa n zuwai a unai aza a kpaꞋa ke esheku a̱ nu ra̱ka̱.
009	1SA	022	023	Shamgba koɓolo nu mpa, ka̱ta̱ vu pana wovon ba, a̱yi vuza na wi a̱ kula̱nsa̱ wuma u nu wa, wi ta̱ a̱ kula̱nsa̱ wuma u va̱ feu. Vi ta̱ a kulaꞋaka koɓolo nu mpa.”
009	1SA	023	001	A na i lo ɗa Dawuda u ciya̱i izumgbi a na aza a Filisitiya a̱ vishili n aza a Kayila a iɗika i Yahuda, kpamu a ku isa le ilya a ulanga u kulapu.
009	1SA	023	002	Ɗa Dawuda u folonoi Vuzavaguɗu, u danai, “Ko m bana n shilika̱ n aza a Filisitiya a nampa?” Ɗa Vuzavaguɗu, u danai, “Bana, vu shilika̱ n aza a Filisitiya adama a na vu wawa aza a Kayila.”
009	1SA	023	003	Ama uma a na i koɓolo n Dawuda a danai ni, “A̱tsu ɗa biꞋi na a iɗika i Yahuda a kupana wovon, nini ɗai wo ko okpo tsu bana baci a Kayila vishili n osoji a aza a Filisitiya?”
009	1SA	023	004	Ɗa Dawuda u doku u folonoi Vuzavaguɗu kpamu, ɗa Vuzavaguɗu wu ushuki, u danai, “Ɗa̱nga̱ vu ka̱na̱ uye vu bana a Kayila, adama a na n kuneke ta̱ aza a Filisitiya e ekiye a̱ nu.”
009	1SA	023	005	Ɗa Dawuda na aza a̱ ni a banai a Kayila, ɗa a̱ shilika̱i n aza a Filisitiya, ɗa unai le na a̱bunda̱i ɗa a̱ pura̱i ilikuzuwa i le. Nannai ɗa Dawuda u wawai aza Kayila.
009	1SA	023	006	A ayin a na Abiyata kolobo ka Ahimeleki u sumai a kubana u Dawuda a̱ likuci Kayila, u bana ta̱ n Efodu ekiye a̱ ni.
009	1SA	023	007	Ɗa a danai Shawulu, a na Dawuda u banai a Kayila. Ɗa Shawulu u danai, “Ka̱shile ke neke mu ta̱ yi ekiye, adama a na u gbagura ta̱ ka̱ci ka̱ ni asuvu a̱ likuci i na yi n utsutsu n ugbaguri n agbaguratsu.”
009	1SA	023	008	Ɗa Shawulu u ɗekei ovonshi o kuvon a̱ ni ra̱ka̱, a bana a Kayila a kambuku Dawuda koɓolo n uma a̱ ni.
009	1SA	023	009	Ana Dawuda u panai a na Shawulu u foɓuso ta̱ adama a na wu una yi, ɗa u danai Abiyata ganu, “Tuka̱ n Efodu va na.”
009	1SA	023	010	Ɗa Dawuda u danai, “Vuzavaguɗu, Ka̱shile ki Isaraila, kagbashi ka̱ nu ka pana ta̱ a na Shawulu u foɓusoi kuta̱wa̱ a Kayila u la̱nga̱sa̱ likuci ya adama a̱ va̱.
009	1SA	023	011	Aza a Kayila i ta̱ e kuneke mu ekiye a̱ ni? Mayun ɗa Shawulu wi a̱ kuta̱wa̱ uteku tsu na kagbashi ka̱ nu ka panai? Vuzavaguɗu Ka̱shile ki Isaraila dana kagbashi ka̱ nu.” Ɗa Vuzavaguɗu u danai, “Mayun ɗa, wi ta̱ a̱ kuta̱wa̱.”
009	1SA	023	012	Ɗa Dawuda u danai, “Uma a Kayila i ta̱ e kuneke mu n uma a̱ va̱ e ekiye a Shawulu?” Ɗa Vuzavaguɗu u danai, “Mayun ɗa, i ta̱ e kuneke ɗa̱.”
009	1SA	023	013	Ɗa Dawuda n uma a̱ ni amangatawa̱nta̱li a̱ ka̱sukpa̱i Kayila ɗa ka̱na̱i ka̱ka̱ra̱sa̱ a̱ ubuta̱ kakau. Ana Shawulu u panai Dawuda u ka̱sukpa̱ ta̱ likuci i Kayila, ɗa u kpa̱ɗa̱i kubana ɗe.
009	1SA	023	014	Ɗa Dawuda u yongoi usheɗeki a nsasan ma akamba n Zifa. Ɗa Shawulu u dakakai kula̱nsa̱ yi kanna lakam, Ama Ka̱shile ka neke Dawuda ekiye a ni ba.
009	1SA	023	015	A ayin a na Dawuda u yongoi a Horeshi, a kamba aza a Zifa, ɗa u panai arabali a na Shawulu wu uta̱i ku la̱nsa̱ yi wu una.
009	1SA	023	016	Ɗa Janata kolobo ka Shawulu ka banai u Dawuda a Horeshi, adama na u neke yi kadanshi u neke Ka̱shile ka̱ɗu.
009	1SA	023	017	Ɗa u dana ni, “Ka̱ta̱ vu pana wovon ba, esheku a̱ va̱ Shawulu wi a kufuɗa kuyaꞋan ili n avu ba. Vi ta̱ o kokpo mogono mi Isaraila, ka̱ta̱ mpa mo okpo ka̱ɓa̱nki ka̱ nu. Ko a̱yi esheku a̱ va̱ Shawulu u yeve ta̱ ili nampa.”
009	1SA	023	018	Ɗa ejere ele dem a yaꞋain Uzuwukpani e kelime ka Vuzavaguɗu. Ɗa yeve Janata u banai a kpaꞋa, ɗa u ka̱sukpa̱i Dawuda a Horeshi.
009	1SA	023	019	Ɗa aza a Zifa a banai u Shawulu a likuci Gibiya ɗa a danai, “Dawuda wi ta̱ na u sheɗeki a̱ ka̱tsuma̱ ka̱tsu a̱ ubuta̱ u kusheɗeku a̱ likuci i Horeshi, gaɗi va nsansa ma aza a Hakila, ɗaka vu uɓon u Jeshimo.
009	1SA	023	020	Gogo na, mogono ta̱wa̱ a kanna ka na ugaꞋin nu, ka̱ta̱ a̱tsu ci ɗika a̱miki e ku remeke wu a̱yi.”
009	1SA	023	021	Ɗa Shawulu u danai, “YaꞋan Vuzavaguɗu u zuwaka ɗa̱ una̱singai a na i ciɓai nu mpa.
009	1SA	023	022	Banai i doku i la̱na̱sa̱ka̱ mayin. Ka̱ta̱ i yeve ubuta̱ u na wi a̱ ida̱shi n vuza na we ene ni ɗe. Adama a na a dana mu ta̱ a̱yi ka̱ ka̱ra̱shi ka mayun.
009	1SA	023	023	Banai i yeve a̱ ubuta̱ u na u tsu sheɗeku mayin, ka̱ta̱ i bonoko mu n arabali a mayun. Yeve ka̱ta̱ m bana koɓolo n a̱ɗa̱. Ta punu baci wi uɓon wa, n ku la̱nsa̱i ta̱ a̱ ubuta̱ dem a likuci ya Yahuda.”
009	1SA	023	024	Ɗa o foɓusoi, a̱ ka̱na̱i uye ɗa a laꞋi ni a kuyawa ɗe a kakamba ka Zifa ka. Dawuda ta na koɓolo n uma a̱ ni ele ɗe akamba aza Mawon, a̱ likuci Araba n tsu ɗaka tsu Jeshimo.
009	1SA	023	025	Ɗa Shawulu koɓolo n uma a̱ ni a ka̱na̱i kula̱nsa̱ le, ama a na Dawuda u panai arabali, ɗa u banai u sheɗeki a kakpanlai a kamba aza Mawon. Ana Shawulu u panai kaꞋa, ɗa ubanai a kamba aza Mawon a, a kusaɓa Dawuda.
009	1SA	023	026	A̱yi Shawulu n uma a̱ni a nwalu a kakambu ka nampa, Dawuda tamkpamu n uma a̱ni a nwalu a kakambu ka nan ɗe, a dakakai ku suma a ka̱sukpa̱ Shawulu. Adama a na a̱yi Shawulu koɓolo n uma a̱ni a dakaka ta̱ kuyawa ɗevu adama a na e reme e le.
009	1SA	023	027	Ɗa vuza vu suki u tuka̱i Shawulu n akaka, u danai, “Bono gogo. Aza a Filisitiya ɗa ɗe a bankai Isaraila n kuvon.”
009	1SA	023	028	Ɗa Shawulu u ka̱sukpa̱i ku guva Dawuda, ɗa u banai adama a na u yaꞋan kuvon n aza a Filisitiya. I ɗaɗa i zuwai ɗa a ci ɗeke ubuta̱ wa Hamolekotu ɗaɗa kusan ku mepecemgbenei.
009	1SA	023	029	Ɗa Dawuda u ka̱sukpa̱i ubuta̱ wa ɗa u bonoi ubuta̱ u kusheɗeku wa aza Enu-gedi.
009	1SA	024	001	Ana Shawulu u bonoi, wanai ɗai u kotso kuvon n aza a Filisitiya, ɗa a dana ni, “Dawuda wi ta̱ ɗe a kakamba aza a Enu-gedi.”
009	1SA	024	002	Ɗa Shawulu u zagbai ovonshi a̱ a̱kpa̱n a tatsu aza a na a laꞋi kufuɗa kuvon a̱ ka̱tsuma̱ ka aza a Isaraila ra̱ka̱, ɗa uta̱i kula̱nsa̱ Dawuda koɓolo n uma a̱ ni, ɗevu n atali a nraɗika n kakamba.
009	1SA	024	003	Ana Shawulu u yawai a kaɓatsu ko yoku ɗevu n uye a̱ ubuta̱ u na a tsu zuwa ushiga wa nraɗika, ɗa Shawulu u uwai punu adama a na u kofongu. Punu asuvu a kaɓatsu ka Dawuda n uma a̱ ni lo usheɗeki.
009	1SA	024	004	Ɗa uma a Dawuda a danai ni, “Anana ɗa kanna ka na Ka̱shile kayaꞋin kadanshi n avu, a na u danai, ‘N kuneke wu ta̱ vurala vu nu ekiye nu, adama a na vu yaꞋanka yi uteku tsu na vu cigai.’” Ɗa Dawuda u ɗa̱nga̱i sawu ɗa u banai u kiɗai vucombo vu motogu ma Shawulu babu u yeve.
009	1SA	024	005	M megeshe, ɗa ka̱ɗu ka Dawuda ka̱ na̱mgba̱i a na u kiɗai vucombo vu motogu ma Shawulu.
009	1SA	024	006	Ɗa u danai uma a̱ ni, “Ka̱shile ke jebeshe a na ma kuyaꞋanka vuzagbayin vu va̱ ili i nampa, ali n ɗa̱ngusa̱ kukiye ku va̱ mu una mazagbi ma Vuzavaguɗu.”
009	1SA	024	007	Nannai ɗa Dawuda u dansukai uma a̱ ni, ɗa u sa̱nka̱i le kutakacika Shawulu. Ɗa Shawulu wu uta̱i u ka̱sukpa̱i kaɓatsu ka u ka̱na̱i uye.
009	1SA	024	008	Ɗa Dawuda wu uta̱i a kakpanlai ka ɗa u ɗekei Shawulu, u danai, “Vuzagbayin, mogono ma̱ va̱.” Ana Shawulu u la̱na̱i kucina̱, ɗa Dawuda u kuɗa̱ngi ali iɗika ɗa u lyai kayala.
009	1SA	024	009	Ɗa u danai Shawulu, “Yiɗa̱i i zuwai ɗa vi a kupana utonu uma, an i a kudana, ‘Mpa n foɓuso ta̱ kuyaꞋanka wu kagbanigbani?’
009	1SA	024	010	Anana ve ene ta̱ n a̱shi a̱ nu uteku tsu na Vuzavaguɗu wi ishi nu ekiye a̱va̱ na ɗe a kaɓatsu. Aza o yoku a dana mu ta̱ mu una wu, ama ɗa n ka̱sukpa̱i nu n wuma, n danai ‘Mpa n kuɗa̱ngusa̱ kukiye ku va̱ n takacika vuzagbayin vu va̱ ba, adama a na a̱yi mazagbi ma Vuzavaguɗu maꞋa.’
009	1SA	024	011	La̱na̱, esheku a̱ va̱, indana biꞋi kakashi ka motogu ma̱ nu e kukiye ku va̱. N kiɗa ta̱ kakashi ko motogu ma̱ nu ama mu una wu ba. Gogo na la̱na̱ ka̱ta̱ vu yeve a na mpa n foɓuso adama a kuyaꞋanka wu kagbanigbani ko tana n yaꞋanka wu ugbamiwasuvu ba. N nusaka wu ba, ama ɗa vi a kutamba mu adama a na vu una mu.
009	1SA	024	012	YaꞋan Ka̱shile ka kiɗaka tsu afada mpa n a vu. Ka̱ta̱ kpamu u tsupaka mu ra̱ka̱ i na vu yaꞋankai mu, ama ekiye a̱ va̱ a kusaꞋwa wu ba.
009	1SA	024	013	Uteku tsu na asan a cau a danai, ‘Ubuta̱ wa aza a gbani-gbani u ɗa a̱ ci ciya̱ kagbanigbani.’ Adama a nanai, ekiye a̱ va̱ a kusaꞋwa wu ba.
009	1SA	024	014	Yayi mogono mi Isaraila mu uta̱i kula̱nsa̱? Yayi vi a ku guva? MesheꞋe ma na ma̱ kuwa̱i ko kakupa?
009	1SA	024	015	YaꞋan Ka̱shile ka kiɗaka tsu afada ka̱ta̱ u uwa e mere ma̱ tsu. YaꞋan Vuzavaguɗu u shamgba ka mu, wi isa mu ekiye a̱ nu.”
009	1SA	024	016	Ana Dawuda u kotsoi kudana Shawulu kadanshi ka nampa, ɗa Shawulu we ecei ni, “Dawuda maku ma̱ va̱, ka̱la̱ka̱tsu ka̱nu ka na lo va?” Ɗa u ɓosoi ka̱da̱uri ka̱u.
009	1SA	024	017	Ɗa u danai, “Vu laꞋa mu ta̱ usuɓi, vu yaꞋanka mu ta̱ kasingai, ama ɗa n yaꞋankai nu kagbanigbani.
009	1SA	024	018	Gogo na ɗa vu kotsoi kudana mu ukuna usingai una vu yaꞋankai mu, Vuzavaguɗu u nekei mu ekiye nu, ama vu una mu ba.
009	1SA	024	019	Ɗa baci vuza u gasai n vurala vi ni, u tsu ka̱sukpa̱i ta̱ u laza gbani? YaꞋan Vuzavaguɗu u tsupa wu, adama a kasingai kana vu yaꞋankai mu anana.
009	1SA	024	020	Gogo na n yeve ta̱ an mayun ɗa vi o ko okpo mogono, kpamu tsugono tsa aza a Isaraila ci ta̱ a kulyaꞋa kelime wu a̱ nu.
009	1SA	024	021	Gogo na kucina n Vuzavaguɗu, a na va ku una kumaci ku va̱ a̱ ka̱ca̱pa̱ ka̱ va̱ ba, ko kpamu vu ura kula ku va̱ a̱ ka̱tsuma̱ ka kpaꞋa ke esheku a̱ va̱ ba.”
009	1SA	024	022	Ɗa Dawuda u yaꞋain uzuwakpani n Shawulu. Ɗa yeve Shawulu u banai a kpaꞋa ku ni, ama Dawuda n uma a̱ ni a bonoi ɗe a kaɓatsu.
009	1SA	025	001	Ana kanampa ko kotsoi ɗa Samaila u kuwa̱i, yeve aza a Isaraila ra̱ka̱ o ɓolongi a̱ shika̱i. Ɗa a̱ ciɗa̱ngi ni a kpaꞋa kuni a̱ likuci i Rama. Ɗa Dawuda u bonoi akamba aza a Mawon.
009	1SA	025	002	Punu a̱ likuci Mawon ya vuza yoku wi ta̱ punu, vuza na wi n kuzuwa a̱ likuci Kamelu. vuza vu uciyi ɗa n a̱bunda̱i. Wi ta̱ nu nkyon a̱kpa̱n a tatsu, n raɗika ka̱kpa̱n kete.
009	1SA	025	003	Kula kuni ku ɗa Nabalu, vuka vu ni kpamu Abigelu. Vuka va vi ta̱ n ugboji n tsuloboi ka̱u, ama vali ni vuza vu ulyopi ɗa n tsuya, a̱yi vuza vu kumaci ku Kalepu ɗa.
009	1SA	025	004	Ana Dawuda wi ɗe a ka kamba, ɗa u panai Nabalu wi ta̱ ɗe a kupuna nlala n ni.
009	1SA	025	005	Ɗa u suki muku mo olobo kupa, u danai le, “Banai a Kamelu a̱ ubuta̱ u Nabalu i danai mi ta̱ ikya̱shi.
009	1SA	025	006	Ka̱ta̱ i dana yi. ‘Vuzagbayin wuma u nu u geshe. Ma̱ta̱na̱ mo yongo wa̱ a̱nu n kpaꞋa kunu dem koɓolo n i na vi ni i ɗa ra̱ka̱.
009	1SA	025	007	M pana ta̱ a danai, vi ta̱ a kukiꞋwan nkyon n nu. A makyan ma na nguɓi n mu nkyon n nu o yongoi a̱ ka̱ka̱ra̱sa̱ a uɓon u na mpa feu mi a̱ ku ka̱ra̱sa̱ n uma a̱ va̱ ama tsu takacika le ba. Babu ili i na yi ile i na o bokoi a makyan ma na de dem o yongoi a Kamelu.
009	1SA	025	008	Ece agbashi a̱nu i ta̱ a kudana wu. Adama a nanai, yaꞋan uma a̱ va̱ a̱ ciya̱ mapasa ma singai wa̱ a̱nu, adama a na anana kanna ka ka̱ɗiva̱ kaꞋa. N folono wu ta̱, neke agbashi a̱nu n kolobo ka̱ nu Dawuda i na de dem vu ciya̱ka̱i le.’”
009	1SA	025	009	Ana uma a Dawuda a yawai, ɗa a danai Nabalu ili i na Dawuda u danai le ra̱ka̱, ɗa a vanai.
009	1SA	025	010	Ɗa Nabalu wu ushuki uma a Dawuda, u danai, “Ya yi biꞋi vuma na e ci ɗeke Dawuda? Ya yi e ci ɗeke kolobo ka Jesi? A ayin a nampa, agbashi i ta̱ lo n a̱bunda̱i aza a na a yaꞋankai aza a gbagbain e le ugbamiwasuvu.
009	1SA	025	011	Mi a kuɗika ilikulya i va̱ n mini n inyama i na n kiɗakai aza a na i a kuyaꞋanka mu ulinga m peceke uma a na n yevei ubuta̱ una uta̱i ba!”
009	1SA	025	012	Ɗa uma a Dawuda a kpatalai o bonoi. Ana a yawai ɗa a tonokoi Dawuda kakuna ka na Nabalu u dansai ra̱ka̱.
009	1SA	025	013	Ɗa Dawuda u danai uma a̱ni, “Saɓangi otokobi a̱ ɗa̱.” Ɗa tana a saɓangi otokobi e le, ɗa a̱yi Dawuda feu u saɓangi ka̱ ni. A yawa ta̱ uma amangatawa̱na̱shi e le na o tonoi Dawuda, uma amangatawenre tamkpamu a shamgbai a̱ ubuta̱ wu ucanuku.
009	1SA	025	014	Ɗa vuza te a̱ ka̱tsuma̱ ka muku mo olobo n Nabalu u danai Abigelu vuka vu Nabalu. U danai, “Dawuda u suku ta̱ n uma a̱ni a kakamba a̱ kya̱sa̱ vuzagbayin vu tsu, ama ɗa u shikusai le.
009	1SA	025	015	Kpamu uma nampa a nusaka tsu ba. A saꞋwa ku takacika tsu ba, kpamu ida̱shi i tsu n ele a kakamba ra̱ka̱ ko ili i te i tsu i puwa̱nka̱ ba.
009	1SA	025	016	Kanna n kayin okpo tsu ta̱ nshilya u ka̱ra̱i n a̱tsu a ayin na ci a kaguɓa ka nlala.
009	1SA	025	017	Gogo na vu sheshe ka̱ta̱ vu yeve i na va kuyaꞋan, adama a na a ciga ta kutakacika vuzagbayin n kpaꞋa ku ni ra̱ka̱. Ɗanna vuzagbayin va wi ta̱ n ka̱ɗu kagbanigbani, ka na u tsu panaka vuza ba.”
009	1SA	025	018	Abigelu u la̱nga̱sa̱ makyan ba. Ɗa u ɗikai a̱kutsu o boroji amangatawenre edele a̱ ma̱kya̱n e re, n nlala n tawun n na a suꞋwain n ishina yu ukangali agisamkpatsu kupa n a tatsu n umaci wi inabi amangatawun ɗa u shiyakai njaki.
009	1SA	025	019	Ɗa u danai agbashi a, “Ka̱na̱i uye a kubana, mi ta̱ lo a̱ kuta̱wa̱.” Ama u dana vali ni Nabalu ba.
009	1SA	025	020	A̱yi a nwalu gaɗi vu majaki, a na u yawai a kumi ku kusan kugbayin, ɗa u we enei Dawuda koɓolo n uma a̱ni a̱ kucipa̱. Ɗa u gasai n ele.
009	1SA	025	021	Adama a na Dawuda u dana ta̱ ɗe, “Ulinga u gbani ɗa n yaꞋin a na n la̱na̱i kuzuwa ku Nabalu a kakamba, ali ɗa wo okpoi ko ili te i ni i puwa̱nka̱ ba. N yaꞋankai ni kasingai ama ɗa kucikpa u bonokoi mu n kawuya.
009	1SA	025	022	YaꞋan Ka̱shile ka takacika mu, ɗa baci makpaꞋa n usana n ka̱sukpa̱i vuma te vu ni n wuma.”
009	1SA	025	023	Ana Abigelu wenei Dawuda, ɗa u yaꞋin moloko u cipa̱i a majaki ma̱ ni ɗa u kuɗa̱ngi e kelime ka ni ali a iɗika.
009	1SA	025	024	U kuɗa̱ngi e ene a̱ni, ɗa u danai, “Vuzagbayin vu va̱, ka̱sukpa̱ unushi u nampa wo okpo u va̱. N folono wu ta̱, ka̱sukpa̱ kagbashi ka̱ nu ka yaꞋan kadanshi n avu, ka̱ta̱ vu pana i na kagbashi ka̱ nu ka kudansa.
009	1SA	025	025	Vuzagbayin, ka̱ta̱ vu takacika kaci ka̱ nu adama kadanshi ka vuza gbani-gbani vu tsu Nabalu ba. Adama a na a̱yi kalau kaꞋa, tsu na kula ku ni ki ɗaɗa kalau. Kpamu e kupece yi n tsulau ci ni ba. Ama mpa kagbashi ka̱ nu me ene muku mu usuki ma ba.
009	1SA	025	026	Gogo na vuzagbayin vu va̱, a na wo okpoi Ka̱shile ke neke wu kofon ka na va kuyaꞋan munuka ba, n kucina ta̱ n Vuzavaguɗu n wuma u nu kpamu, yaꞋan irala a̱ nu ra̱ka̱, aza a na i a kuciga kuyaꞋanka wu ka gbani-gbani okpo tsu na Nabalu wi.
009	1SA	025	027	Gogo na vuzagbayin, isa kuneꞋe ku na mpa kagbashi ka̱ nu Abigelu n tuka̱i nu, ka̱ta̱ vu ka̱sukpa̱ m peceke aza a na i o kutono wu.
009	1SA	025	028	N folono wu ta̱ vuzagbayin, cinukpaka kagbashi ka̱ nu unushi u ni, adama a na Vuzavaguɗu wi ta̱ a kuzuwa wu vo okpo mogono avu n kumaci ku nu, vi ta̱ o kuvon ku Vuzavaguɗu. Kpamu vi a kuyaꞋan kagbanigbani ba a ayin a wuma a̱ nu dem.
009	1SA	025	029	Ko ɗa baci vuza yoku u ɗa̱nga̱i kula̱nsa̱ wuma u nu, yaꞋan wuma u vuzagbayin vu va̱ wo okpo ushiyi n aza a wuma koɓolo n Ka̱shile ka̱ nu, uteku tsu na a tsu shiya makatalu ma kuneꞋe. Ka̱sukpa̱ a taɗuku wuma wi irala i nu tsu katali ka ka̱vimgba̱tsu.
009	1SA	025	030	Ayin a na baci Vuzavaguɗu u shatangi kasingai ka na u yaꞋankai nu uzuwukpani, ɗa kpamu u zuwai nu vo okpoi vuzagbayin vi Isaraila,
009	1SA	025	031	adama a na ka̱ta̱ vu ciya̱ ili i na i kuzuwa wu una̱mgbi u ka̱tsuma̱ ba, ko vu na̱mgba̱ ka̱ɗu adama a na mpasa n vuza na mi a kaci ka̱ nu ba, vi kpamu a kutsupaka ka̱ci ka̱ nu ba. Ayin a na baci Vuzavaguɗu u nekei nu u lyai, vu ciɓa nu mpa kagbashi ka̱ nu.”
009	1SA	025	032	Ɗa Dawuda u danai Abigelu, “YaꞋan tsu cikpa Vuzavaguɗu Ka̱shile ki Isaraila, a̱yi na u suki nu vu gasa nu mpa anana.
009	1SA	025	033	YaꞋan una̱singai u yongo n avu adama a ugboji u nu. Adama a na vu sa̱nka̱ mu ta̱ kuyaꞋan munuka, n tsu na vu sa̱nka̱i mu kutsupaka ka̱ci ka̱ va̱ anana.
009	1SA	025	034	Ta ba nanai ba, n kucina ta̱ n wuma u Ka̱shile ki Isaraila kana ka sa̱nka̱i mu kuna ɗa̱, ishi baci vu ta̱ gogo ɗa vu ta̱wa̱i vu gasai m mpa ba, babu mavali ma kpaꞋa ku Nabalu ma na mi ishi a kubuwa n wuma anana kafu kayin kasa.”
009	1SA	025	035	Ɗa Dawuda wi isai ili i na Abigelu u tuka̱i ni, ɗa u danai ni, “Bana a kpaꞋa m ma̱ta̱na̱. M pana ta̱ ufolu u nu kpamu n kuyaꞋan ta̱ i na vu dansai.”
009	1SA	025	036	Ana Abigelu u bonoi u vali vi ni Nabalu, u cinai ni a kuyaꞋan ka̱ɗiva̱ a kpaꞋa ku ni uteku tsu na ngono n tsu yaꞋansa. A kuyaꞋan ili i na u cigai ali u soꞋi ma̱ra̱ ma makai ni. Adama a nanai ɗa u kpa̱ɗa̱i ku keɓecei ka kuna sapu ali kayin ka asai.
009	1SA	025	037	Ana kayin ka asai, ana ma̱ra̱ ma̱ uta̱i, ɗa vuka vi ni u danai ni ukuna wa ra̱ka̱, ɗa ikyamba i ni i kuwa̱i.
009	1SA	025	038	Ana a yaꞋan ayin kupa, Ɗa Ka̱shile ka lapai Nabalu ɗa u kuwa̱i.
009	1SA	025	039	Ana Dawuda u panai a danai Nabalu u kuwa̱ ta̱, ɗa u danai, “Cikpai Vuzavaguɗu, a̱yi na u ɓa̱nka̱i mu ayin na Nabalu u goyoi mu. Vuzavaguɗu u sa̱nka̱i mu kuyaꞋan ka gbani-gbani, ɗa kucikpa u bonokoi n kagbanigbani ka Nabalu a kaci ka̱ ni.” Ɗa Dawuda u suꞋuki Abigelu n akaka adama a na wo okpo vuka vi ni.
009	1SA	025	040	Ɗa uma a̱ ni a banai a Kamelu ɗa a danai Abigelu, “Dawuda u suku tsu ta̱ ci ɗika wu adama a na vo okpo vuka vu ni.”
009	1SA	025	041	Ɗa Abigelu u kuɗa̱ngi n a̱ka̱nga̱tsu a̱ ni a iɗika, u danai, “Mpa ɗa na kagbashi ka̱ ni, mi ta̱ ufoɓushi adama a na n saꞋa ene aza a na i a kuyaꞋanka yi ulinga.”
009	1SA	025	042	Ɗa Abigelu u foɓusoi gogo u kumbai majaki, ɗa u ɗikai agbashi e nkere a tawun, ɗa u tonoi uma a Dawuda ɗa wo okpoi vuka vi ni.
009	1SA	025	043	Ɗa kpamu Dawuda va u ɗikai Ahinowam mekere ma Jezireyelu, ɗa okpoi ni a̱ma̱ci e re.
009	1SA	025	044	A na i lo nannai Shawulu ta na u neke ɗe Makelu vuka vu Dawuda u Paletiyelu kolobo ka Layishi va aza a Galim wo okpo vuka vi ni.
009	1SA	026	001	Ɗa aza a Zifa a banai u Shawulu a̱ likuci i Gibiya ɗa a danai, “Dawuda ɗa ɗe usheɗeki a ginda aza a Hakila va aza a Jeshimo.”
009	1SA	026	002	Ɗa Shawulu u ɗenga̱i u gida̱la̱i a kubana akamba aza a Zifa n osoji a na a laꞋi n kufuɗa kuvon a̱kpa̱n a tatsu a̱ ka̱tsuma̱ ka aza a Isaraila. Ɗa a uta̱i kula̱nsa̱ Dawuda.
009	1SA	026	003	Ɗa Shawulu va u zuwai a̱pa̱m a̱ ni a̱ ka̱kina̱ ku uye una u tonoi n aginda aza a Hakila a na i a kinda Jeshimon, ama ɗa Dawuda u shamgbai a kakamba. Ana u panai Shawulu wi ta̱ lo u ta̱wa̱i kula̱nsa̱ yi,
009	1SA	026	004	Ɗa u suki aza a tsusaki. Ɗa a danai ni mayun Shawulu u ta̱wa̱ ta̱.
009	1SA	026	005	Gogo lo ɗa Dawuda u foɓusoi u banai a̱ ubuta̱ u na Shawulu u zuwai a̱pa̱m a̱ ni. Ɗa we enei ubuta̱ u na Shawulu n Abuna kolobo ka Neru vuza vu kelime vo ovonshi a̱ ni a vaki. Shawulu u vaki e mere, ovonshi uka̱ra̱Ꞌi n a̱yi.
009	1SA	026	006	Ɗa Dawuda we ecei Abimeleki vuza va aza a Hititi n Abihayi vangu vu Jowabu aza a na e ci ɗeke a̱na̱ku e le Zeruya, ɗa u danai le, “Yayi a̱ ka̱tsuma̱ ka̱ ɗa̱ u kutono mu a kubana a̱pa̱m a Shawulu?” Ɗa Abihayi wu ushuki u danai, “Mpa n kutono wu ta̱.”
009	1SA	026	007	Ɗa Dawuda n Abihayi a banai a̱pa̱m a Shawulu n kayin, ɗa ta na a cinai Shawulu ɗe ivaꞋin alavu a̱ ka̱pa̱m m masara ma̱ ni ukisa̱ngi a iɗika ɗevu n kaci ka̱ ni. Abuna tamkpamu koɓolo n ovonshi a na a buwai alavu u ka̱ra̱i n a̱yi.
009	1SA	026	008	Ɗa Abihayi u danai Dawuda, “Anana Ka̱shile ke neke ta̱ vurala vu nu ekiye a̱ nu. Gogo na yaꞋan n sovo yi n gbaɓa n iɗika n masara ma̱ va̱ ku te, adama a na n ciga n sovo yi kure ba.”
009	1SA	026	009	Ama ɗa Dawuda u danai Abihayi, “Ka̱ta̱ vu saꞋwai ba. Ya yi wa ku saꞋwa Mazagbi ma Vuzavaguɗu ka̱ta̱ u laꞋaka?”
009	1SA	026	010	Ɗa u danai, “N kucina ta̱ n Vuzavaguɗu, Ka̱shile n ka̱ci ka̱ ni ki ta̱ a kulapa yi ka̱ta̱ wu una yi, ko kpamu ayin a̱ ni a yawa ka̱ta̱ u kuwa̱, ko kpamu u bana a̱ ubuta̱ u kuvon, ka̱ta̱ u kuwa̱ ɗe.
009	1SA	026	011	Ama Ka̱shile kejebeshe a na mpa n kusaꞋwa mazagbi ma Vuzavaguɗu. Gogo na ɗika masara n kedele ka na ki ɗevu n kaci ka̱ ni, ka̱ta̱ tsu laza.”
009	1SA	026	012	Ɗa Dawuda u ɗikai masara ma n kedele ka̱ mini ka na ki a uɓon kaci ka Shawulu, ɗa a lazai. Babu vuza vu na we enei le ko u yeve n uta̱wi u le, kpamu ko vuza u jimgba ba. Adama a na ra̱ka̱ vu le i ta̱ alavu, Vuzavaguɗu ɗa u zuwai alavu a̱miki a ɗikai le.
009	1SA	026	013	Ɗa Dawuda u pasai n kapashi ka nan ɗe, ɗa u shamgbai gaɗi vu kusan dangi n e le, ka̱ba̱nga̱ ka̱ a̱bunda̱i ki ta̱ e mere me le.
009	1SA	026	014	Ɗa u ɗekei osoji a Shawulu n Abuna kolobo ka Neru, u danai, “Vi a kushuku mu ba, Abuna?” Ɗa Abuna wu ushuki, u danai, “Ya yi wi a kuɗekeshe mogono?”
009	1SA	026	015	Ɗa Dawuda u danai Abuna, “Avu vali ɗa ba? Kpamu ya yi wi uteku tsu nu a iɗika yi Isaraila? Yiɗa̱i i sa̱nka̱i nu kinda vuzagbayin mogono ma̱ nu? Vuza yoku u ta̱wa̱ ta̱ adama a na wu una vuzagbayin mogono.
009	1SA	026	016	Ili i na vu yaꞋain i gan ba. N kucina ta̱ n Ka̱shile, avu n uma a̱ nu i yawa ta̱ ku una, adama a na i kpa̱ɗa̱ ta̱ kinda vuzagbayin mogono ma̱ ɗa̱, vuza vu na Vuzavaguɗu u zagbai. La̱na̱i biꞋi akambu a̱ ɗa̱ ra̱ka̱. Teɗei masara n kedele ka̱ mini ko mogono ka na ki ɗevu n kaci ka̱ ni?”
009	1SA	026	017	Ɗa Shawulu u yevei an ka̱la̱ka̱tsu ka Dawuda kaꞋa, ɗa u danai, “Dawuda kolobo ka̱ va̱, ka̱la̱ka̱tsu ka̱ nu ka na lo va?” Ɗa Dawuda wu ushuki, “Mpa ɗa, vuzagbayin mogono.”
009	1SA	026	018	Ɗa Dawuda u doku u danai, “Vuzagbayin yiɗa̱i i zuwai ɗa vi a kusaɓa kagbashi ka̱ nu? Yiɗa̱i n yaꞋain? Kpamu yiɗa̱i unushi u va̱?
009	1SA	026	019	Gogo na yaꞋan vuzagbayin mogono u pana ili i na kagbashi ka̱ ni ka kudanasa. Vuzavaguɗu ɗa baci u zuwai nu wupa m mpa, yaꞋan wi isa kuneꞋe ki ishina. Ama uma ɗa baci a zuwai nu, yaꞋan una̱ u wuya u Vuzavaguɗu u ka̱na̱ le. Ka̱shile ka ta na a̱yi ɗa wa ko okpo magan ma̱ tsu. O loko mu ta̱ ta lo ma̱ kuciya̱ upecu a̱ ubuta̱ wu ili yi uka̱ni i Vuzavaguɗu, ɗa a danai, ‘Bana vu tono a̱ma̱li o yoku.’
009	1SA	026	020	Gogo na ka̱ta̱ vu ka̱sukpa̱ una mu a iɗika i na yi dangi n ubuta̱ u kuyongo u Vuzavaguɗu ba. Adama a̱ yiɗa̱i ɗa mogono mi Isaraila ma̱ kula̱nsa̱ ku una kakupa tsu va̱? Adama a yiɗa̱i ɗa va kutamba mu tsu n nnu a kusan?”
009	1SA	026	021	Ɗa Shawulu wu ushuki u danai, “Mpa n nusa ta̱. Bono, maku ma̱ va̱ Dawuda. Adama a na vu ɗika ta̱ wuma u va̱ ili singai anana, mpa n kudoku ma kondo ku una wu ba. Mayun n yaꞋan ta̱ tsulau, kpamu n nusa ta̱ n a̱bunda̱i.”
009	1SA	026	022	Ɗa Dawuda u danai, “Masara ma mogono ma ɗan na.” Suku maku ma̱ ta̱wa̱ mi isa.
009	1SA	026	023	Ka̱shile ka tsupa yaba dem adama a u usuɓi n kasingai ka̱ ni. Anana Vuzavaguɗu u neke wu ta̱ ekiye a̱ va̱, ama mpa n kuzuwa ekiye a̱ va̱ u mazagbi ma Vuzavaguɗu ba.
009	1SA	026	024	Tsu na me enei ugain u wuma u unu anana, yaꞋan Vuzavaguɗu we ene ugain u wuma u va̱ feu nannai, ka̱ta̱ wi isa mu a̱ ka̱tsuma̱ ka atakaci dem.
009	1SA	026	025	Ɗa Shawulu u danai Dawuda, “YaꞋan una̱singai u yongo koɓolo n a̱vu, maku ma̱ va̱ Dawuda, vi ta̱ a kuyaꞋan ili gbagbaꞋin ka̱ta̱ ta na vu ciya̱ ulyaꞋi.” Ɗa yeve Dawuda u ka̱na̱i uye u ni, ɗa a̱ yi Shawulu tankpamu u banai a kpaꞋa ku ni.
009	1SA	027	001	Ɗa Dawuda u sheshei a̱ ka̱ɗu ka̱ ni, u danai, “Kanna ko yoku Shawulu wi ta̱ a ku una mu, Ili i na i kulaꞋa n kugan i ɗaɗa, yaꞋan n suma a kubana a iɗika ya aza a Filisitiya. Ka̱ta̱ Shawulu u ka̱sukpa̱ kutamba mu a̱ ubuta̱ ra̱ka̱ a Isaraila, ka̱ta̱ mpa tamkpamu n fa̱ta̱tsa̱ ekiye a̱ ni.”
009	1SA	027	002	Ɗa Dawuda koɓolo n ovonshi amangatawa̱nta̱li a lazai a kubana u Akishi kolobo ka Mawoku mogono ma Gatu.
009	1SA	027	003	Ɗa Dawuda koɓolo n uma a̱ ni n muku n le a̱ da̱sa̱ngi a Akishi vu Gatu. Dawuda u yongo ta̱ n a̱ma̱ci e re a̱ ni, Ahinowam va aza Jezireyelu n Abigelu vuka vu Nabalu va aza Kamelu.
009	1SA	027	004	Ana Shawulu u panai a dana Dawuda u suma ta̱ a kubana Gatu, ɗa u ka̱sukpa̱i ku la̱nsa̱ yi.
009	1SA	027	005	Ɗa Dawuda u danai Akishi, “Ɗa baci n ciya̱i mapasa ma singai wu a̱ nu, n folono wu ta̱ vu neke mu ubuta̱ wi ida̱shi a̱ likuci i yoku, adama a na n da̱sa̱ngu ɗe. Adama a na ugan kagbashi ka̱ nu ka da̱sa̱ngu a̱ ka̱tsuma̱ ka̱ likuci i tsugono koɓolo n a̱vu ba.”
009	1SA	027	006	A kanna ka nanlo kaꞋa ɗa Akishi u nekei ni likuci i Zikilagu, kpamu ɗa i ɗa yi okpoi likuci yi ngono ma a Yahuda ali n anana.
009	1SA	027	007	Ɗa Dawuda u da̱sa̱ngi a uɓon wa aza a Filisitiya ka̱ya̱ ke te n wotoi u na̱shi.
009	1SA	027	008	A ayin a na Dawuda u yongoi a̱ ida̱shi a̱ likuci i Zikilaku, a̱yi n uma a̱ ni a tsu banka ta̱ aza a Gesheru n aza a Giruzi koɓolo n aza Ameleki n kuvon. Adama a na uma a nampa, ele ɗa aza a na a̱ ida̱shi a iɗika ya, i na i ɗikai ɗe a Shuru ali a kubana a iɗika i Masar.
009	1SA	027	009	Ayin a na baci de dem Dawuda u bankai likuci n kuvon, u tsu ka̱sukpa̱ vuka ko vali n wuma ba, ama u tsu ɗika ta̱ nlala n anaka n njaki n arakuma koɓolo n ucanuku. U bonoko Akishi.
009	1SA	027	010	Ɗa baci Akishi wu ece ni, “Anan yayi vu bankai kuvon anana?” Ka̱ta̱ Dawuda u dana, “M banka ta̱ Negebu vu Yahuda kuvon, ko Negebu vu Jerameyelu, ko kpamu u dana, Negebu vu Kenitu.”
009	1SA	027	011	Dawuda u ka̱sukpa̱ vuka ko vali n wuma ba, vuza na u ku tuka̱ n arabali a Gatu, adama a na u ciga a dansa ili i na wi a kuyaꞋan ba, a dana, “Ili i na Dawuda u yaꞋin i ɗanna.” Kpamu ili i na u ka̱na̱i kuyaꞋansa i ɗanna a ayin a na u da̱sa̱ngi a iɗika ya aza a Filisitiya.
009	1SA	027	012	Ɗa Akishi wu ushuki n Dawuda, u sheshei a̱ ka̱ɗu ka̱ ni, u danai, “Gogo na Dawuda wo okpo ta̱ ili yi unata a̱ ubuta̱ u uma a̱ ni aza a Isaraila, tana wi ta̱ o ko kpo kagbashi ka̱ va̱ ali uteku u wuma u va̱.”
009	1SA	028	001	Ayin a na i lo aza a Filisitiya o ɓolongi ovonshi e le adama a na a yaꞋan kuvon n aza a Isaraila. Ɗa Akishu u danai Dawuda, “Ka̱ta̱ vu yeve a na avu n uma a̱ nu yi ta̱ a kugbaɓa kaci nu mpa n osoji a̱ va̱ a̱ ubuta̱ u kuvon ku nampa.”
009	1SA	028	002	Ɗa Dawuda u danai, “Vi ta̱ e kene n ka̱ci ka̱ nu i na kagbashi ka̱ nu ka kuyaꞋan.” Ɗa Akishu wu ushuki Dawuda, u danai, “U gaꞋan ta̱, mi ta̱ a kuzuwa wu vo okpo vuza kindi vu va̱ ko wannai.”
009	1SA	028	003	Samaila ta na u kuwa̱ ɗe, kpamu aza a Isaraila a shika̱ ɗe ɗa a̱ ciɗa̱ngi ni a̱ likuci i ni a Rama. Kpamu wana ɗai Shawulu u loko oboci n a̱li a iɗika yi Isaraila.
009	1SA	028	004	Ɗa aza a Filisitiya o ɓolongi ɗa a̱ shikpa̱i a̱pa̱m e le a̱ likuci i Shunemu, Shawulu tamkpamu u ɓolongi aza a Isaraila ra̱ka̱ ɗa a̱ shikpa̱i a̱pa̱m e le a̱ likuci i Gilibowa.
009	1SA	028	005	Ana Shawulu we enei ovonshi aza a Filisitiya ɗa u panai wovon, ɗa u jeꞋekei ikyamba ka̱u.
009	1SA	028	006	Ɗa u folonoi Vuzavaguɗu, ama Vuzavaguɗu wu ushuku yi n alatani, ko n yurim, ko n ubuta̱ u eneki ba.
009	1SA	028	007	Ɗa Shawulu u danai agbashi a̱ ni, “La̱nsa̱ka̱i mu vuka vu yoku vuza kene, adama a na m bana n yaꞋan kula̱na̱ ili i na i kugita̱.” Ɗa a danai Shawulu, “Vuka vu yoku vi ta̱ ɗe a Eni-doru.”
009	1SA	028	008	Ɗa Shawulu u ukai akashi o yoku adama a na u sabaꞋa ka̱ci ka̱ ni. Ɗa u ɗikai uma e re n kayin, o soki a kubana a̱ ubuta̱ u vuka va. Ɗa u danai ni, “YaꞋanka mu kula̱na̱, ka̱ta̱ vu tuka̱ mu n vuma na n ɗekei kula ku ni.”
009	1SA	028	009	Ama ɗa vuka va vu danai, “Mayun vu yeve ta̱ ra̱ka̱ i na Shawulu u yaꞋin. Tsu na u lokoi aza a̱ kula̱na̱ n tsuboci a iɗika i nampa. Yiɗa̱i i zuwai ɗa vi yaꞋanka mu maza adama a na una mu?”
009	1SA	028	010	Ɗa Shawulu u kucinai n Vuzavaguɗu, u danai, “N kucina ta̱ n Ka̱shile, i a kutakacika wu adama a ka nampa ba.”
009	1SA	028	011	Ɗa vuka va vu ecei ni, u danai, “Yayi vuza na vu cigai n ɗekeke wu?” Ɗa u danai, “Ɗeke mu Samaila.”
009	1SA	028	012	Ana vuka va vu enei Samaila, ɗa u lapai una̱ ka̱u u danai Shawulu, “Yiɗa̱i i zuwai vu ya̱nsa̱i mu? Avu ɗa Shawulu!”
009	1SA	028	013	Ɗa mogono ma danai ni, “Ka̱ta̱ vu pana wovon ba. Yiɗa̱i vu enei?” Ɗa vuka va vu danai, “Mene ta̱ ka̱kpisa̱ a̱ kuta̱ a̱ ka̱tsuma̱ ki iɗika.”
009	1SA	028	014	Ɗa Shawulu we ecei vuka va, u danai, “Yiɗa̱i iyoci i ni?” Ɗa wu ushuki, u danai, “Mokoshi mo yoku maꞋa wali n akashi a̱ kuta̱wa̱.” Ɗa yeve Shawulu u yevei a na Samaila ɗa, ɗa u kuɗa̱ngi u lyaꞋi kayala.
009	1SA	028	015	Ɗa Samaila u danai Shawulu, “Adama a̱ yiɗa̱i vu takacikai mu m bono?” Ɗa Shawulu wu ushuki u danai, “Mi ta̱ a̱ ka̱tsuma̱ ka atakaci ka̱u, aza a Filisitiya i ta̱ o kuvon nu mpa, kpamu Ka̱shile ka takpaka mu ta̱ a̱shi ɗa ka̱ ka̱sukpa̱i mu. U doku wu ushuku n ukuna u eneki ko n alatani ba. Adama a nannai n ɗeke wu ta̱ ciya̱ vu dana mu i na ma kuyaꞋan.”
009	1SA	028	016	Ɗa Samaila u dana ni, “Adama a̱ yiɗa̱i ɗa vu la̱nsa̱i mu, ana vu yevei Vuzavaguɗu u ka̱sukpa̱ wu ta̱, ɗa kpamu wo okpoi vurala vu nu?
009	1SA	028	017	Vuzavaguɗu u yaꞋan ta̱ derere uteku tsu na u danai mu n dana wu. Vuzavaguɗu u kara ta̱ tsugono tsa ekiye a̱ nu ɗa u nekei toku nu Dawuda.
009	1SA	028	018	Adama a na vu kpa̱ɗa̱ ta̱ kutono wila̱ u ni ɗa kpamu vu kpa̱ɗa̱i kuyotsongu wupa u ni wa aza a Ameleki, i ɗaɗa i zuwai ɗa Vuzavaguɗu u yaꞋankai nu ili i nampa anana.
009	1SA	028	019	Kpamu Vuzavaguɗu wi ta̱ e kuneke wu n aza a Isaraila ra̱ka̱ e ekiye aza a Filisitiya, ka̱ta̱ makpaꞋa avu n olobo a̱ nu i yongo koɓolo nu mpa. Vuzavaguɗu wi ta̱ o doku kuneke ovonshi aza a Isaraila ekiye aza a Filisitiya.”
009	1SA	028	020	Ana Shawulu u panai ili i na Samaila u danai gogo lo ɗa u yikpa̱i a iɗika adama o wovon. U buwa kpamu n utsura ba adama a na u lyaꞋa ilikulyaꞋa ba, kanna n kayin.
009	1SA	028	021	Ana vuka va vu yawai ɗevu n Shawulu a ubuta̱ u na wi a iɗika e kujeꞋeke ikyamba, ɗa u danai ni, “La̱na̱, mpa kagbashi ka̱ nu n neke ta̱ wuma u va̱ adama a na n yaꞋan i na vu danai mu n yaꞋan.
009	1SA	028	022	Gogo na, ka̱na̱ ka̱ɗu ka̱ta̱ vu pana ka na kagbashi ka̱ nu ka kudansa, ka̱ta̱ vu ka̱sukpa̱ mu n neke wu ilikulyaꞋa vu lyaꞋa adama a na vu ciya̱ utsura u kubanaꞋa.”
009	1SA	028	023	Ɗa u iwain, u danai, “Mpa n kulyaꞋa ba.” Ɗa vuka va n agbashi a Shawulu o folonoi ni, ɗa yeve u panai kadanshi ke le. Ɗa u ɗa̱nga̱i a iɗika u da̱sa̱ngi a kajiba.
009	1SA	028	024	Vuka va ta na vi ta̱ n kobomburon ki ikyamba a kpaꞋa. Ɗa u zuwai a kiɗai kaꞋa gogo. Ɗa u kenuki kiya ɗa u yaꞋin boroji vu babu yisiti.
009	1SA	028	025	Ɗa u bankai Shawulu n uma a̱ ni a lyaꞋi, ɗa yeve a lazai a kubanaꞋa n kayin ka nanlo.
009	1SA	029	001	Ɗa aza a Filisitiya o ɓolongi ovonshi e le a Afeku, aza a Isaraila tamkpamu a̱ shikpa̱i a̱pa̱m e le a̱ ka̱kina̱ ke meyenike me Jezirelu.
009	1SA	029	002	Ana ngono ma aza a Filisitiya a̱ uta̱i n ka̱tsura̱ ko ovonshi ele aza a yoku amangatawun a tawun aza a yoku a̱kpa̱n-a̱kpa̱n, Dawuda n uma a̱ ni tamkpamu a o kutono ka̱ca̱pa̱ koɓolo Akishu mogono.
009	1SA	029	003	Ɗa ovonshi aza a Filisitiya ecei Akishu, a danai, “Yiɗa̱i tamkpamu aza a Ibirahi a nampa i a kuyaꞋan na?” Ɗa Akishu wu ushuki u danai, “Nava Dawuda kagbashi ka Shawulu mogono mi Isaraila maꞋa. U laꞋa ta̱ ka̱ya̱ o kuyongo nu mpa. Kpamu ali ayin ana u ka̱sukpa̱i Shawulu u ta̱wa̱i wa̱ a̱ va̱ n ciya̱ unushi wa̱ ni ba.”
009	1SA	029	004	Ama ovonshi aza a Filisitiya a yaꞋin wupa n Akishu, ɗa a danai ni, “Loko vuma va u bono a̱ ubuta̱ u na vu zagbakai ni u da̱sa̱ngu, wi o kutono tsu a kubana a̱ ubuta̱ u kuvon ba. Wi ta̱ a kufuɗa kuyaꞋan ulinga n kofon ka nampa wu una tsu, ciya̱ vuzagbayin vi ni u pana uyoꞋo.
009	1SA	029	005	Dawuda vu nampa va a̱yi ɗa vuza na a ci yaꞋansaka ishipa n e jeꞋi va ba? Ka̱ta̱ a ka̱na̱ kudana, ‘Shawulu wu una ta̱ uma a̱kpa̱n, ama Dawuda wu una ta̱ a̱kpa̱n-a̱kpa̱n babu uteku.’”
009	1SA	029	006	Ɗa Akishu u ɗekei Dawuda u danai ni, “N kucina ta̱ n Vuzavaguɗu vu wuma avu vuza vu usuɓi ɗa, mi ishi ta̱ n ciga vu bana vu yaꞋan kuvon n osoji a̱ va̱. Adama a na n saꞋwa kuciya̱ wu n unushi ba ili i na i ɗikai a kanna ka na vu ta̱wa̱i wa̱ va̱ ali a̱ kuta̱wa̱ gogo na, ama ngono n na m buwai mu ushuku n avu ba.
009	1SA	029	007	Adama a nannai, ka̱na̱ uye vu bana a kpaꞋa m ma̱ta̱na̱, ka̱ta̱ vu yaꞋan ili i yoku i na ya kula̱nga̱sa̱ a̱ɗu a ngono m aza a Filisitiya ba.”
009	1SA	029	008	Ɗa Dawuda u danai Akishu, “Ama yiɗa̱i n yaꞋin? Unushi wene u ɗai vu remei mu n u ɗa, ali a kanna ka na n ta̱wa̱i wa̱ a̱nu? Yiɗa̱i ya kusa̱nka̱ mu kubana kuyaꞋan kuvon n irala i vuzagbayin vu va̱ mogono?”
009	1SA	029	009	Ama ɗa Akishu wu ushuki, u danai, “N yeve ta̱ vi ta̱ n usuɓi ka̱u an kalingata ka̱ Ka̱shile a̱ a̱shi a̱ va̱. N nannai dem, aza a e kelime ovonshi aza a Filisitiya a dana ta̱, ‘Vi a kubana a̱ ubuta̱ u kuvon ku nampa n a̱tsu ba.’
009	1SA	029	010	Gogo na vu ɗa̱nga̱ n kpasani, koɓolo n agbashi a vuzagbayin vu nu a na a̱ ta̱wa̱i koɓolo n avu. Ka̱ta̱ i ka̱na̱ uye n usana.”
009	1SA	029	011	Ɗa Dawuda koɓolo n uma a̱ ni a̱ ɗa̱nga̱i m kpasani a̱ ka̱na̱i uye o kubono a iɗika ya aza a Filisitiya, ele aza a Filisitiya tamkpamu a̱ ka̱na̱i uye a kubana a Jezirelu.
009	1SA	030	001	Dawuda koɓolo n aza a̱ ni o bonoi a Zikilagu a kanna ka tatsu, ɗa a cinai wana ɗai aza a Ameleki a banka Negebu n aza a Zikilagu kuvon. Ali ɗa o songi likuci Zikilagu.
009	1SA	030	002	Ɗa a ɗikai a̱ma̱ci koɓolo n aza a na i punu ra̱ka̱ muku n aza a̱ gba̱ra̱-gba̱ra̱, a lazai n ele. Una vuza ba ama ɗa a̱ pura̱i le a lazakai.
009	1SA	030	003	Ana Dawuda n uma a̱ ni a yawai a Zikilagu, ɗa a cinai likuci ya usongi, kpamu ɗa a̱ pura̱i a̱ma̱ci e le n nkere n olobo e le a kubanka ugbashi.
009	1SA	030	004	Ɗa Dawuda koɓolo n uma a̱ ni a̱ shika̱i ka̱u ali ɗa okpoi babu utsura u ma̱shi kpamu.
009	1SA	030	005	Ɗa e remei a̱ma̱ci e re a Dawuda Ahinowam va aza a Jezirelu n Abigelu vuka vu Nabalu vuza va aza a Kamelu.
009	1SA	030	006	Dawuda u na̱mgba̱ ta̱ ka̱tsuma̱ ka̱u, adama a na uma a ciga ta̱ ku varai n atali adama a una̱mgbi u ka̱tsuma̱ u muku n le nkere n olobo. Ama Vuzavaguɗu Ka̱shile ka̱ ni ka nekei ta̱ utsura u ka̱ɗu.
009	1SA	030	007	Ɗa Dawuda u danai Abiyata ganu maku ma Ahimeleki, “Tuka̱ mu n efodu vu kula̱nsa̱ kuyeve ku Ka̱shile.” Ɗa Abiyata tana u tuka̱i.
009	1SA	030	008	Ɗa Dawuda u we ecei Vuzavaguɗu, u danai, “N tono uma a nampa a, aza a na a̱ tuka̱i tsu n kuvon? Mi ta̱ a kucina le?” Ɗa Vuzavaguɗu wu ushuki, u danai “E, tono le, vi ta̱ a kucina le, ali vu wawa muku n ɗa̱.”
009	1SA	030	009	Ɗa Dawuda n uma amangatawa̱nta̱li a̱ ka̱na̱i uye a kubana e kuyene ku Besoru, ɗa aza o yoku a shamgbai lo.
009	1SA	030	010	Dawuda u lyaꞋi kelime n uma amangatawa̱na̱shi adama a na uma amangatawenre oꞋwo ta̱ ka̱u ali a fuɗa pasa kuyene ka ba.
009	1SA	030	011	Ɗa a cinai vuza va aza a masar a kakamba, ɗa a ɗikai ni a̱ tuka̱i u Dawuda. Ɗa e nekei ni mini u soꞋi n ilikulya u lyaꞋi.
009	1SA	030	012	E nekei ni a̱kutsu a umaci u ma̱biri e ɗekpu e re. U takumai ɗa u ciya̱i utsura, adama na u lyaꞋa ba u soꞋo ba, ali ayin a tatsu kanna n kayin.
009	1SA	030	013	Ɗa Dawuda we ecei ni, “Teɗai vu uta̱i, yayi vuzagbayin vu nu?” Ɗa wu ushuki u danai, “Mpa vuza va aza a Masar ɗa, kagbashi ka aza a Ameleki. Vuzagbayin vu va̱ u ka̱sukpa̱i mu a na mi gbaga ba, anana ayin a tatsu a ɗa na.
009	1SA	030	014	Tsu bankai Negebu vu Keritiya va aza a Yahuda n Negebu va aza e Kelepu kuvon, ɗa kpamu tsu songi likuci i Zikilagu.”
009	1SA	030	015	Ɗa Dawuda u danai ni, “Ko va kubanka mu ta̱ a̱ ubuta̱ u wo ovonshi a?” Ɗa wu ushuki, “Ɗa baci vu kucinai n Ka̱shile a na va ku una mu ko kpamu vu neke mu ekiye a vuzagbayin vu va̱ ba, n kubanka wu ta̱ ɗe we ele.”
009	1SA	030	016	Ɗa u bankai Dawuda ɗe, ɗa u cinai le a wacuwai a̱ ubuta̱ dem ele a kulya n osoꞋi n e jeꞋi adama a ucanuku u gbani una a̱ pura̱i a iɗika ya aza a Filisitiya n Yahuda.
009	1SA	030	017	Ɗa Dawuda u shilika̱i n ele, ili i na i ɗikai kulivi ali sai kayin washi, ko vuza te u laꞋaka ba, sai olobo amangatawa̱na̱shi ana a kumbai Arakuma ɗa a sumai.
009	1SA	030	018	Ɗa Dawuda u bonokoi n ili i na aza a Ameleki a̱ pura̱i koɓolo n a̱ma̱ci e re a̱ ni feu.
009	1SA	030	019	Ko i te i puwa̱nka̱ ba. Maku n vuzagbayin, olobo nu nkere, ucanuku n ili dem u na ishi a ɗikai. Dawuda u bono ta̱ n u ɗa ra̱ka̱.
009	1SA	030	020	Ɗa u ɗikai ushiga wu nlala nu nraɗika n wa anaka aza a Ameleki ra̱ka̱, ɗa uma a̱ ni a guɓai le e kelime ko otoku, n a danai, “Nava ucanuku u gbani u Dawuda u ɗa.”
009	1SA	030	021	Ɗa Dawuda u bonoi a̱ ubuta̱ u uma amangatawenre a na a fuɗai o tonoi ni ba, adama o woꞋwi, aza a na a̱ ka̱sukpa̱i e kuyene ku Besoru. Ana e enei ni ɗa a̱ ɗa̱nga̱i a gasai n Dawuda n uma a̱ ni. Ana Dawuda u yawai ɗevu n ele, ɗa u kya̱sa̱i le.
009	1SA	030	022	Ama ɗa icuꞋu i gbani-gbani koɓolo n aza a kavama a̱ ka̱tsuma̱ ka aza a na a banai kuvon n Dawuda a danai, “A na wo okpoi ele a bana kuvon n a̱tsu ba, ci e kupece ucanuku u na tsu pura̱i a̱ ubuta̱ u kuvon n ele ba. E neke le muku n ele n a̱ma̱ci e le a laza.”
009	1SA	030	023	Ama ɗa Dawuda wu ushuki u danai le, “Aza a̱ va̱ u gaꞋan tsu yaꞋan nannai n ili i na Vuzavaguɗu u nekei tsu ba. U ɓa̱nka̱ tsu ta̱, ali ɗa u nekei tsu ulyaꞋi a̱ ubuta̱ wi irala i tsu.
009	1SA	030	024	Ko vuza wa̱ kushuku n i na yi a kudansa ba. I ta̱ e kupece ili ya dem derere. Vuza na u da̱sa̱ngi kindi ku ucanuku n aza na a banai kuvon, yaba dem wi ta̱ a̱ kuciya̱ derere n vutoku.”
009	1SA	030	025	Ɗa Dawuda u zuwai ukuna u nampa wo okpoi wila̱ n ili kutono ya aza a Isaraila a kanna ka nanlo ali n anana.
009	1SA	030	026	Ana Dawuda u bonoi a̱ likuci i Zikilagu ɗa u suki a banka nkoshi m gba̱ra̱-gba̱ra̱ ma aza a Yahuda ucanuku u yoku, ele na i a̱ja̱Ꞌa̱ a̱ ni ɗa u danai, “Isa yi, kuneꞋe ku ɗa n neꞋi ɗa̱, a̱ ka̱tsuma̱ ku ucanuku u kuvon u na ci isai ekiye aza a Ameleki irala i Vuzavaguɗu.”
009	1SA	030	027	U suꞋuki u ɗa a kubana nkoshi n gba̱ra̱-gba̱ra̱ m Betelu n aza a Ramotu vu Negebu n aza a Jatiru,
009	1SA	030	028	n aza a̱ likuci i Arowa, n Sifomatu, n aza a Eshitemowa,
009	1SA	030	029	n aza a Rakalu n likuci ya aza a Jerameyelu, n likuci ya aza a Kena,
009	1SA	030	030	n aza a Horuma n aza a Boru-ashan n aza a Ataku,
009	1SA	030	031	n aza a Heburon koɓolo n aza a̱ ubuta̱ ra̱ka̱ u na Dawuda u ka̱ra̱sa̱i n uma a̱ ni.
009	1SA	031	001	Ɗa aza Filisitiya a̱ ka̱ni kuvon n aza Isaraila ali aza Isaraila a sumai. Ɗa unai aza Isaraila n a̱bunda̱i a kusan kugbain ku Gilibowa.
009	1SA	031	002	Ɗa aza Filisitiya a kanzai Shawulu koɓolo n olobo a̱ni, ɗa a unai Janata n Abinadabu koɓolo n Maliki-shuwa.
009	1SA	031	003	Ɗa vishili va vu suɗukpai uɓon u Shawulu, ali ɗa a tawa ni ɗa a̱ ciya̱i ni n kayaꞋa ɗa a uka ni muna wuya-wuya.
009	1SA	031	004	Ɗa Shawulu u danai kagbashi ka ni, “Tala kotokobi ka̱ nu ka̱ta̱ vu kotso vu una mu, talo aza ofoto a nampa a̱ ta̱wa̱ una mu ka̱ta̱ a shika mu.” Ama ɗa kagbashi ka̱ ni ka panai wovon ɗa u iwain, ɗa Shawulu u talai kotokobi ka̱ni u shikpai kaꞋa a iɗika ɗa u yikpa̱ka̱i ka a.
009	1SA	031	005	Ana kagbashi kana ka ci ɗika yi ucanuku, ka enei Shawulu u kuwa̱ ta̱ ɗa a̱yi feu wu unai ka̱ci ka̱ni uteku tsu na Shawulu u yaꞋin.
009	1SA	031	006	Ta Shawulu koɓolo n olobo a tatsu a̱ni n kagbashi ka̱ni koɓolo n uma ni a̱ kuwa̱i kanna kete nanai.
009	1SA	031	007	Ana aza a Isaraila ana i upashi u ka̱ra̱Ꞌa̱ ka Jezireyelu n aza na i tsu uɓon u ka̱livi ka Kuyene ku Urdu a panai a dana osoji a Isaraila a suma ta̱ kpamu Shawulu koɓolo n olobo a̱ni ra̱ka̱ a̱ kuwa̱ ta̱, ɗa a̱ ka̱sukpa̱i likuci i le ɗa a sumai. Ɗa aza a Filisitiya a̱ ta̱wa̱i a̱ da̱sa̱ngi punu a i ɗa.
009	1SA	031	008	Ana kayin ka asai ɗa a za Filisitiya a̱ ta̱wa̱i kupura̱ ucanuku u singai-singai wa osoji a na kuwa̱i, ɗa a cinai keven ka Shawulu koɓolon n even olobo a̱ni a kusan kugbain ku Gilibowa.
009	1SA	031	009	Ɗa a gbatyai kaci ka Shawulu ɗa o foɗoi u canuku u kuvon uni, ɗa a̱ suki muku ma kaka a̱ ka̱ra̱Ꞌa̱ iɗika ya aza Filisitiya ra̱ka̱ n a salai ukuna u singai u nampa a nva̱li ma a̱ma̱li e le n ubuta̱ u uma a̱ le ra̱ka̱.
009	1SA	031	010	Ɗa a zuwai ucanuku u kuvon uni a̱Ꞌisa̱ a̱ ka̱ma̱li ke le Ashitoretu, ɗa a bapai keven ki ikyamba ka̱ni a mashilya ma likuci i Betu-shan.
009	1SA	031	011	Ana uma aza a Jabeshi-giliyadu a panai i na aza Filisitiya a yaꞋankai Shawulu,
009	1SA	031	012	ɗa ali utsura ra̱ka̱ aza ugbamukaci a̱ ɗa̱nga̱i n kayin a banai e Betu-shan. Ɗa a takpai keven ka Shawulu koɓolo n ko olobo a̱ni a mashilya ma likuci i Betu-shan. A̱ tuka̱i Jabeshi ɗa osongi.
009	1SA	031	013	Ɗa a̱ pura̱i etele ele ɗa a̱ ciɗa̱ngi a̱ kumiꞋi ku maɗanga ma matana a̱ likuci i Jabeshi, ɗa a yaꞋan kakuli ayin cindere adama a u na̱mgbi u ka̱tsuma̱.
#
# BOOK	010	2SA	2 Samuel	2 Samaila
010	2SA	001	001	Ana shawulu u kuwa̱i, ci na ɗe Dawuda n uma a̱ ni o bono n a̱ ubuta̱ u na a lyaꞋi aza a Ameleki n kuvon, ɗa a̱ da̱sa̱ngi a Zikilagu ali ayin ere.
010	2SA	001	002	A kanna ka tatsu ɗa vuma vu yoku, wu uta̱i ɗe a uɓon wa̱ a̱tsura̱ a shawulu, m motogu ukari, kpamu n kubuta̱ a kaci adama una̱mgbi u ka̱tsuma̱ u ni. Ana u yawai u Dawuda ɗa u kuɗa̱ngi a iɗika ɗa u nekei ni tsugbayin.
010	2SA	001	003	Ɗa Dawuda we ecei ni, “Te ɗai vu uta̱i?” Ɗa vuma va wu ushuki, “N laꞋaka ta̱ a̱ ka̱tsura̱ ko osoji ka aza a Isaraila.”
010	2SA	001	004	Ɗa Dawuda we ecei ni kpamu, “Nini ɗai ka ki ɗe? Dana mu.” Ɗa u danai, “Osoji a Isaraila a suma ta̱ a̱ ubuta̱ u kuvon, kpamu osoji a̱bunda̱i a̱ kuwa̱ ta̱. Shawulu feu n kolobo ka̱ ni Janata a̱ kuwa̱ ta̱.”
010	2SA	001	005	Ɗa Dawuda we ecei kolobo ka na ka̱ tuka̱i n arabali a, “Nini ɗai vu yevei an Shawulu n kolobo ka̱ ni Janata a̱ kuwa̱ ta̱?”
010	2SA	001	006	Ɗa kolobo ka ka̱ ushuki ɗa u danai, “U gaꞋaka ta̱ a na mi lo gaɗi vu kusan ku Gilibowa, ɗa me enei Shawulu u tsubaki a masara ma̱ ni, ɗa me enei ekeke odoku n akumbi odoku a irala dakakai kuyawa ɗevu n a̱yi.
010	2SA	001	007	Ana u vadalukpai ɗa we enei mu ɗa u ɗekei mu, ɗa mu ushuki, n danai, ‘Mpa ɗa na’
010	2SA	001	008	Ɗa wu ecei mu, ‘Avu ɗa ya?’ Ɗa mu ushuki, n danai, ‘Mpa vuza vu Ameleki ɗa.’
010	2SA	001	009	Ɗa u danai mu, ‘Yawa ɗevu nu mpa vu una mu, adama a na atakaci a yawa mu ta̱, kpamu mi a kulaꞋa ba.’
010	2SA	001	010	Ɗa n yawai ɗevu n a̱yi ɗa mu unai ni, adama a na n yeve ta̱ mayun wi a kulaꞋa ba adama a na a yaꞋanki ta̱ usa̱n ka̱u. Ɗa n ɗikai oroliko a na i a kaci ka̱ ni koɓolo m mashingi ma na mi o kubolu ku ni kpamu, a ɗanna n tuka̱i nu ra̱ka̱ vuzagbayin vu va̱.”
010	2SA	001	011	Ɗa Dawuda u remei motogu ma̱ ni u karai adama a̱ una̱mgbi u ka̱tsuma̱, ta feu uma a na i koɓolo n a̱yi a yaꞋin nannai
010	2SA	001	012	Ɗa a̱ na̱mgba̱i ka̱tsuma̱ a̱ shika̱i, kpamu ɗa a yaꞋin kakuli ali a kubana kulivi adama a Shawulu n kolobo ka̱ ni Janata, kpamu adama a uma a Vuzavaguɗu m kpaꞋa ka aza a Isaraila, adama a na a bana ta̱ ukpa̱ u kotokobi.
010	2SA	001	013	Ɗa Dawuda we ecei kolobo ka na ka̱ tuka̱i n arabali a, u danai, “Teɗai vu uta̱i?” Ɗa wu ushuki, “Mpa vuza vu Ameleki ɗa, ama ci ta̱ ida̱shi a iɗika yi Isaraila.”
010	2SA	001	014	Ɗa Dawuda u danai ni, “Yiɗa̱i i zuwai ɗa vu kpa̱ɗa̱i kupana ka̱rikpa̱ni ka̱ kuɗa̱ngusa̱ kukiye ku nu vu una Mazagbi ma Vuzavaguɗu?”
010	2SA	001	015	Ɗa Dawuda u ɗekei kolobo ke te a̱ ka̱tsuma̱ ko olobo a, u danai, “Bana, vu una yi.” Ɗa u lapai ni u vakangi a iɗika.
010	2SA	001	016	Ɗa Dawuda u danai vuza vu Amaleki va, “Mpasa n nu mi ta̱ a kaci ka̱ nu, adama a na nu una̱ u nu u ɗa vu dansai, ‘Vu una ta̱ Mazagbi ma Vuzavaguɗu.’”
010	2SA	001	017	Ɗa Dawuda u zuɓa̱i vishipa vu kpalu ku Shawulu n kolobo ka̱ ni Janata.
010	2SA	001	018	Ɗa u danai a piꞋisaka aza a Yahuda vishipa va, vu ɗa vi ta̱ uɗani a katagarda ka Jasharu.
010	2SA	001	019	“Isaraila una ta̱ tsugbayin tsu nu, una ta aza a tsugbayin aginda a̱ nu, La̱na̱ biꞋi osoji a utsura a̱ yikpa̱i.
010	2SA	001	020	Ka̱ta̱ a dana Gatu ba, ka̱ta̱ feu a sala kaꞋa a uye kakau u Ashikelon ba, ta lo nkere ma aza a Filisitiya n kuyaꞋan ma̱za̱nga̱, ta lo nkere ma aza a ofoto a kuyaꞋan ma̱za̱nga̱.
010	2SA	001	021	“A̱ɗa̱ Nsasan n Gilibowa, yaꞋan o doku a̱ ciya̱ ciza ko mini gaɗi wa̱ a̱ɗa̱ ba, yaꞋan ashina a̱ ɗa̱ a̱ kpa̱ɗa̱ kudoku kumatsa ili i makara. Adama a na ta ɗe a̱ la̱nga̱sa̱i nra̱ga̱ mo osoji a utsura gbani, ma̱ra̱ga̱ ma Shawulu kpamu mo doku ma̱ ciya̱ maniꞋin ba.
010	2SA	001	022	Utan u Janata u munuka u ɗa, kotokobi ka Shawulu ki n asuvayali ba, ka tsu una ta̱ osoji a utsura, kpamu ka tsu una ta̱ irala.
010	2SA	001	023	“Shawulu n Janata ncigi n ɗa, mu usuɓi kpamu. A wuma i ta̱ koɓolo a̱ ukpa̱ kpamu i ta̱ koɓolo, a laꞋa ta̱ mashangi o moloko, a laꞋa ta̱ kawu utsura.
010	2SA	001	024	“A̱ɗa̱ nkere mi Isaraila, shika̱i adama a Shawulu, a̱yi na u yaꞋankai ɗa̱ ntogu mi ikebe a̱yi na u ukai ɗa̱ ntogu n tsuzogu ma azanariya.
010	2SA	001	025	“Osoji a utsura a̱ kuwa̱ ta̱, una le ta̱ a̱ ubuta̱ u kuvon. Janata u vaku ta̱ ukpa̱ a nsasan.
010	2SA	001	026	N na̱mgba̱ ta̱ ka̱tsuma̱ ka̱u adama a̱ nu, vuza va̱ Janata, macigi maꞋa vi wa̱ a va̱, ucigi u nu wa̱ va̱ u gbani u ɗa ba, u laꞋa ta̱ ucigi u maku ma vuka m mavali.
010	2SA	001	027	“Ɗanna osoji a utsura a̱ yikpa̱i, kpamu ucanuku u kuvon u le u na̱mgba̱ ta̱.”
010	2SA	002	001	Ana ukuna u nanlo u kotsoi, ɗa Dawuda we ecei Vuzavaguɗu, u danai, “U gaꞋan ta̱ n gaɗukpa m bana a̱ likuci i te a̱ ka̱tsuma̱ ka̱ likuci i Yahuda?” Ɗa Vuzavaguɗu u danai, “Bana.” Ɗa Dawuda u doku u danai, “Likuci yi ne i ɗai m kubana?” Ɗa Vuzavaguɗu wu ushuki u danai, “Bana a Heburon.”
010	2SA	002	002	Ɗa Dawuda u banai ɗe koɓolo n a̱ma̱ci a̱ ni ere, Ahinowam vuza vu Jezirelu n Abigelu kagapa ka vuka ka Nabalu vuma vu Kamelu.
010	2SA	002	003	Ɗa Dawuda kpamu u ɗikai uma a na i koɓolo n a̱yi, yaba dem n aza a kpaꞋa a̱ ni, ɗa a̱ da̱sa̱ngi a̱ likuci i wawaꞋa i na yi uka̱ra̱Ꞌi n Heburon.
010	2SA	002	004	Ɗa uma a Yahuda a̱ ta̱wa̱i a Heburon ɗa erengi Dawuda wo okpoi mogono a kpaꞋa ku Yahuda. Ana a danai Dawuda aza a Jabeshi-giliyadu aɗa a̱ ciɗa̱ngi Shawulu,
010	2SA	002	005	ɗa Dawuda u suki n akaka a kubana wa aza a Jabeshi-giliyadu, u danai, “YaꞋan Vuzavaguɗu u zuwaka ɗa̱ una̱singai, adama a na i neke ta̱ Shawulu mogono ma̱ ɗa̱ tsugbayin a na i ciɗa̱ngi ni.
010	2SA	002	006	Gogo na yaꞋan Vuzavaguɗu u yotsongu ucigi u gbangam n kasingai ka̱ ni wa̱ ɗa̱. Ka̱ta̱ mpa feu n yaꞋanka ɗa̱ kasingai a na i yaꞋin ili i nampa.
010	2SA	002	007	Gogo na tsurukpai ka̱ta̱ i gbama asuvu, adama a na Shawulu mogono ma ɗa̱ ma̱ kuwa̱ ta̱, kpamu aza a kpaꞋa ku Yahuda a zagba mu ta̱ mo okpo mogono me le.”
010	2SA	002	008	Ama Abuna kolobo ka Neru, kovonshi vo osoji a Shawulu, u ɗikai Ishi-boshetu kolobo ka Shawulu u bankai ni a̱ likuci i Mahanayim.
010	2SA	002	009	Ta ɗe u zuwa ni wo okpo mogono ma aza a Giliyadu n Ashera n Jezirelu n Ifirayimu m Bayami koɓolo n aza a Isaraila ra̱ka̱.
010	2SA	002	010	Ishi-boshetu kolobo ka Shawulu ki ta̱ n a̱ya̱ amangere n umaci ana u lyaꞋi tsugono ci Isaraila, ɗa u lyaꞋi tsu ɗa a̱ya̱ ere. Ama ɗa aza a Yahuda o tonoi Dawuda.
010	2SA	002	011	Dawuda u lyaꞋi tsugono tsa aza a Yahuda a a̱ya̱ e cindere n wotoi u ta̱li.
010	2SA	002	012	Kanna ko yoku Abuna kolobo ka Neru n agbashi a Ishi-boshetu kolobo ka Shawulu, uta̱i a Mahanayim a banai a Gibiyon.
010	2SA	002	013	Ɗa Jowabu kolobo ka Zeruya n osoji a Dawuda a̱ uta̱i a gasai n ele a kadaɓa ka Gibiyon. Ɗa a̱ da̱sa̱ngi apashi ere, aza o yoku a kapashi ka kadaɓa n tsu nan ɗe aza o yoku tamkpamu a kapashi ka kadaɓa n tsu nampa.
010	2SA	002	014	Ɗa Abuna u danai Jowabu, “YaꞋan olobo a̱ ɗa̱nga̱ a̱ gita̱ vishili kafu a̱ tsu.” Ɗa Jowabu u danai, ta nannai, “YaꞋan a̱ ɗa̱nga̱.”
010	2SA	002	015	Ɗa a zagbai uma kupa n ere una̱ wa aza a Bayami aza a na i o kutono Ishi-boshetu kolobo ka Shawulu, n uma kupa n ere kpamu a una̱ u Dawuda.
010	2SA	002	016	Ɗa yaba dem u ka̱na̱i vurala vi ni a kaci, yaba dem u sapai vurala vi ni n kotokobi e meɓele, ɗa ra̱ka̱ vu le a̱ yikpa̱i koɓolo a̱ kuwa̱i. Adama a nannai ɗa e ɗekei ubuta̱ wa kula Helikatu-hazurimu, vu na vi a Gibiyon.
010	2SA	002	017	Kuvon ka tana ku suɗukpai a kanna ka nanlo ka. Ɗa o osoji a Dawuda a lyaꞋi Abuna n osoji a̱ ni n kuvon.
010	2SA	002	018	Kpamu olobo a tatsu a Zeruya i ta̱ lo, Jowabu n Abishayi koɓolo n Asahelu. Asahelu tana vuza vi ilaɗi ɗa ka̱u, ilaɗi an mesheun.
010	2SA	002	019	Ɗa Asahelu va u ka̱na̱i kuguva Abuna n ilaɗi, babu kukpatala ugula̱ ko usungai.
010	2SA	002	020	Ana Abuna u la̱nuki kucina̱ ɗa wu ecei ni, “Avu ɗa Asahelu?” Ɗa wu ushuki, “Mpa ɗa.”
010	2SA	002	021	Ɗa Abuna u danai ni, “Guva vuma te a̱ ka̱tsuma̱ ko olobo, ka̱ta̱ vu isa ucanuku u kuvon u ni.” Ama Asahelu u ka̱sukpa̱ kuguva yi ba.
010	2SA	002	022	Ɗa Abuna u doku u danai Asahelu, “Ka̱sukpa̱ kutono mu. Ka̱ta̱ vu zuwa mu una wu ba. Ɗa baci n yaꞋin nannai, nini ɗai n kuɗa̱ngusa̱ a̱shi a̱ va̱ ere mi inda toku nu Jowabu?”
010	2SA	002	023	Ama ɗa u iwain ku kpatala. Adama a nannai ɗa Abuna u sovoi ni m masara ma̱ ni a̱ ka̱tsuma̱, ali masara ma ma̱ uta̱i n kucina̱. Ɗa u yikpa̱i lo u kuwa̱i. Ɗa yaba dem na u yawai a̱ ubuta̱ u na Asahelu u kuwa̱i ka̱ta̱ u shamgba wu inda.
010	2SA	002	024	Ama ɗa Jowabu n Abishayi a guvai Abuna. Kanna a̱ kuyikpa̱ ɗa a yawai a kusan ku Amaha, ku na ki a kinda Giya a uye wa akamba aza a Gibiyon.
010	2SA	002	025	Ɗa aza a Bayami o ɓolongi ka̱ci ke le n ka̱tsura̱ ka Abuna ɗa okpoi vi te, ɗa a shamgbai kashani ɗe a gaɗi vu kusan ka.
010	2SA	002	026	Ɗa Abuna u ɗekei Jowabu, “Ci ta̱ a kulyaꞋa kelime m mu unanai ali ayin babu uteku ɗa? Avu feu vi yeve ta̱ a na ukocishi wa wi ta̱ a̱ kutuka̱ n una̱mgbi u ka̱tsuma̱ ka̱u. Ali wana ɗai va kudana osoji a̱ nu a̱ ka̱sukpa̱ kusaɓa otoku e le aza a Isaraila?”
010	2SA	002	027	Ɗa Jowabu u danai, “N kucina ta̱ n Ka̱shile ka wuma, ishi baci vu keɓece ukuna ba, mayun osoji a̱ va̱ i a̱ ka̱sukpa̱ kuguva wu ba, ali kayin washi.”
010	2SA	002	028	Ɗa Jowabu u lika̱i kavana, ɗa osoji ra̱ka̱ a̱ ka̱sukpa̱i kusaɓa a aza a Isaraila, kpamu o doku a̱ shilika̱ ba.
010	2SA	002	029	Ɗa Abuna n osoji a̱ ni a dasai nwalu n kayin, o tonoi n Araba. Ɗa a pasai Kuyene ku Urudu, urangi Bituron ɗa a yawai a Mahanayim.
010	2SA	002	030	Ɗa Jowabu u kpatalai u ka̱sukpa̱i kutono Abuna. Ama ana u ɓolongi osoji a̱ ni ra̱ka̱, ana a e kecei le ɗa a nambai uma kupa n kuci a Dawuda babu punu tana a Asahelu.
010	2SA	002	031	Kpamu osoji a Dawuda una ɗe aza a Bayami amangatawantatsu n amangatatsu ele vu na i koɓolo n Abuna.
010	2SA	002	032	Ɗa a ɗikai Asahelu a̱ ciɗa̱ngi a kasaun ke esheku a̱ ni, ka na ki a Batalami. Ɗa Jowabu n uma a̱ ni a dasai nwalu n kayin ka nanlo ɗa ubuta̱ wakanai le a Heburon.
010	2SA	003	001	KpaꞋa ku Shawulu n ku Dawuda e geshe ta̱ o kuvon, ɗa kpaꞋa ku Dawuda ku lyaꞋi kelime n kutsurukpa, ama kpaꞋa ku Shawulu tamkpamu ɗa ku lyaꞋi kelime n ko okpo ka̱ca̱pa̱.
010	2SA	003	002	Nava ele ɗa muku mo olobo n Dawuda, aza a na a matsakai ni a̱ likuci i Heburon, maku ma̱ ugiti a̱yi ɗa, Amonn a̱na̱ku a̱ ni a ɗa Ahinowam vuza vu Jezireyelu.
010	2SA	003	003	Vuza ire a̱yi ɗa, Kiliyabu maku ma Abigelu vuka vu magasa Nabalu vuza vu Kamelu. Vuza tatsu a̱yi ɗa Abusalom, kula ka̱ a̱na̱ku a̱ ni ku ɗa MaꞋaka, mekere ma Talamayi mogono ma Geshuru.
010	2SA	003	004	Vuza na̱shi a̱yi ɗa, Adonija a̱na̱ku a̱ ni aɗa Hagitu. Vuza tawun a̱yi ɗa Shefatiya a̱na̱ku a̱ ni aɗa Abitali.
010	2SA	003	005	Vuza ta̱li a̱yi ɗa Iturim a̱na̱ku a̱ ni aɗa Egila. Na va ele ɗa muku n na a matsakai Dawuda a Heburon.
010	2SA	003	006	Ana wo okpoi kpaꞋa ku Shawulu n ku Dawuda ku lyaꞋi kelime n kuvon. Ɗa Abuna u ka̱na̱i kudoku ka̱ci ka̱ ni tsugbayin a̱ ka̱tsuma̱ ka aza a Shawulu.
010	2SA	003	007	Shawulu wi ta̱ n vuka vu gbani vu na e ci ɗeke Rizapa mekere ma Ayiya. Kanna ke te ɗa Ish-boshetu u ɓarangi Abuna, u danai, “Adama a yiɗa̱i ɗa vu banai vu vaki n vuka ve esheku a̱ va̱?”
010	2SA	003	008	Ɗa Abuna u yaꞋin wupa ka̱u n kadanshi ka na Ishi-boshetu u yaꞋankai ni, ɗa u danai, “Vu zuwa ta̱ mpa vuza modoruko ɗa, vu zuwa ta̱ mpa mi ta̱ a̱ kuɓa̱nka̱ aza a Yahuda ɗa? Ali nu ugiti ɗe, ɗa n yotsongi usuɓi u va̱ a kpaꞋa ku Shawulu esheku a̱ nu koɓolo n aza a̱ ni n a̱ja̱Ꞌa̱ a̱ ni. Kpamu n neke wu e ekiye a Dawuda ba. Ama avu ɗa na anana vu shikai mu, n ukuna wu unushi u tsugbani n vuka vu nampa.
010	2SA	003	009	YaꞋan Ka̱shile ka takacika mu Abuna, ɗa baci n kpa̱ɗa̱i kuɓa̱nka̱ Dawuda u ciya̱ i na Vuzavaguɗu u kucinakai ni,
010	2SA	003	010	Adama a na Vuzaguɗu u dana ta̱ wi ta̱ a kutakpa tsugono a kpaꞋa ku Shawulu, ka̱ta̱ u neke Dawuda wo okpo mogono mi Isaraila m ma aza a Yahuda, ka̱ta̱ u lyaꞋa tsugono a Dan a uɓon u gaɗi ali a kubana a Biyasheba a uɓon u ɗakai.”
010	2SA	003	011	Ama Ishi-boshetu u kaꞋwan u doku u keɓece Abuna kakuna ba, adama na u pana ta̱ wovon u ni.
010	2SA	003	012	Ɗa Abuna u suki aza a usuki kubana u Dawuda, u danai, “Iɗika ya i yayi? YaꞋan uzuwakpani nu mpa, ka̱ta̱ m ɓa̱nka̱ wu n zuwa aza a Isaraila ra̱ka̱ o tono wu.”
010	2SA	003	013	Ɗa Dawuda u danai, “U gaꞋan ta̱, mi ta̱ a kuyaꞋan uzuwakpani n avu. Ama ili te i na n cigai wa̱ nu i ɗaɗa, vi a kugasa a̱shi nu mpa ba sai ayin a na vu tuka̱i mu m Mikalu mekere ma Shawulu, a makyan ma na vu ta̱wa̱i kene mu.”
010	2SA	003	014	Ɗa Dawuda u suki aza a usuki u Ishi-boshetu kolobo ka Shawulu, u danai, “Neke mu vuka vu va̱ Mikalu, a̱yi na n tsupai tsumana ci ni n ukpan wo ofoto aza a Filisitiya amangatawun.”
010	2SA	003	015	Ɗa Ishi-boshetu u suki a bana a ɗika Mikalu a kpaꞋa ku vali ni Palitiyelu kolobo ka Layishi.
010	2SA	003	016	Ama ɗa vali ni u tonoi ni m ma̱shi ali a kubana a Bahurim. Ɗa Abuna u danai ni, “Wala vu bono a kpaꞋa.” Ɗa ta na u kpatalai.
010	2SA	003	017	Ɗa Abuna u nekei nkoshi m gba̱ra̱-gba̱ra̱ ma a aza a Isaraila odoki, u danai, “M megeshe ɗe i la̱nsa̱ ta̱ Dawuda wo okpo mogono ma̱ ɗa̱.
010	2SA	003	018	Gogo na i ciya̱ ta̱ kofon ka na i kuyaꞋan nannai, adama a na Vuzavaguɗu u yaꞋanka ta̱ Dawuda uzuwakpani, u danai, ‘Mi ta̱ a ku isa uma a Isaraila ekiye a irala i le aza a Filisitiya n utsura u kukiye ku kagbashi ka̱ va̱ Dawuda.’”
010	2SA	003	019	Abuna feu u yaꞋin kadanshi n aza a Bayami. Ɗa u banai u danai Dawuda a Heburon ili ra̱ka̱ i na aza a Isaraila n kpaꞋa ku Bayami enei i gaꞋan ta̱ a yaꞋan.
010	2SA	003	020	Abuna u ɗikai osoji a̱ ni kamanga a banai u Dawuda ɗe a Heburon. Ɗa Dawuda u yaꞋin ka̱ɗiva̱ adama a Abuna koɓolo n uma a̱ ni.
010	2SA	003	021	Ɗa Abuna u danai Dawuda, “YaꞋan n ɗa̱nga̱ n ɓolonku vuzagbayin vu va̱ mogono aza a Isaraila ra̱ka̱ adama a na a yaꞋan uzuwakpani n avu, a zuwa wu vu okpo mogono me le, ka̱ta̱ vu lyaꞋa tsugono a̱ ubuta̱ ra̱ka̱ tsu na ka̱ɗu ka̱ nu ka cikalai.” Ɗa Dawuda wu utuka̱i Abuna, ɗa u lazai m ma̱ta̱na̱.
010	2SA	003	022	Megeshe kenu ɗa osoji o yoku a Dawuda koɓolo n Jowabu o bonoi n a̱ ubuta̱ u kuvon, ɗa tuka̱i n ucanuku u gbani wa̱ a̱bunda̱i u na a̱ pura̱i. Ama Abuna u buwa koɓolo n Dawuda a Heburon ba, adama a na e pecemgbenei ta̱ ɗe n Dawuda, kpamu u laza ɗe m ma̱ta̱na̱.
010	2SA	003	023	Ana Jowabu koɓolo n osoji a na i koɓolo n a̱yi ra̱ka̱ a yawai, ɗa a danai ni, “Abuna kolobo ka Neru ka ta̱wa̱ ta̱ a̱ ubuta̱ u mogono, kpamu u ka̱sukpa̱ yi ta̱ u lazai m ma̱ta̱na̱.”
010	2SA	003	024	Ɗa Jowabu u banai u danai mogono, “Yiɗa̱i vu yaꞋin nannai? Ali Abuna u ta̱wa̱i wu a̱ nu! Yiɗa̱i i zuwai ɗa vu ka̱sukpa̱i ni u lazai? A̱yi ɗa na tana u laza ɗe.
010	2SA	003	025	Vu yeve an Abuna kolobo ka Neru ka u ta̱wa̱ ta̱ adama a na u doro wu, ciya̱ u yeve kuꞋuwa ku nu n ku uta̱ ku nu, n ili i na vu sheshei kuyaꞋan dem.”
010	2SA	003	026	Ana Jowabu wu uta̱i u ka̱sukpa̱i Dawuda, ɗa u suki aza a usuki a bana o bono n Abuna, ɗa a cina ni a kayinva ka Sira ɗa o bonoi n a̱yi. Ama Dawuda u yeve n ka ba.
010	2SA	003	027	Ana Abuna u bonoi a Heburon, ɗa Jowabu u ɗekei ni a̱ ka̱ga̱Ꞌin ka̱ utsutsu u likuci, adanshi wi ta̱ a kuyaꞋanka yi kadanshi paki, ɗa u sovoi ni m mawun a̱ ka̱tsuma̱ wu unai, adama a na u tsupa tsu na unai vangu ni Asahelu.
010	2SA	003	028	Ana Dawuda u panai kaꞋa, ɗa u danai, “Vuzavaguɗu u yeve ta̱ mpa n uma o tsugono tsu va̱ ci n kukiye adama a ukpa̱ u Abuna kolobo ka Neru ba.
010	2SA	003	029	Ka̱sukpa̱ mpasa n Abuna m bono a kaci ka Jowabu m kpaꞋa ke esheku a̱ ni ra̱ka̱. YaꞋan ayin tutu a namba vuza vu kuɗoɗi ko vuza vu ukutu ko ma̱kutsuma̱ ko vuza vu usa̱n u muna ko vuza kambulu a kpaꞋa ku ni ba.”
010	2SA	003	030	Ta Jowabu n toku ni Abishayi unai Abuna nannai, adama a na wu una ta̱ toku le Asahelu a̱ ubuta̱ u kuvon u na a yaꞋin a Gibiyon.
010	2SA	003	031	Ɗa Dawuda u danai Jowabu n uma a na i koɓolo n a̱yi ra̱ka̱, “Karai ntogu n ɗa̱, ka̱ta̱ i uka akashi a kpalu i na̱mgba̱ ka̱tsuma̱ adama a ukpa̱ u Abuna.” Ɗa Dawuda mogono n ka̱ci ka̱ ni u tonoi aza a na a ɗikai keven ka.
010	2SA	003	032	A̱ ciɗa̱ngi Abuna a Heburon. Ɗa mogono mu utuka̱i ka̱la̱ka̱tsu ɗa u shika̱i gbani-gbani a kasaun ka Abuna, ɗa uma ra̱ka̱ a̱ shika̱i.
010	2SA	003	033	Ɗa mogono ma yaꞋankai Abuna vishipa vu kpalu, u danai, “Nini ɗai Abuna u kukuwa̱ tsu na kalau ka̱ tsu kuwa̱?
010	2SA	003	034	A shiya ekiye a̱ nu ba, a daza ene a̱ nu n ikani ba, tsu vuza na uma gbani-gbani unai, ta una nu nannai.” Ɗa kpamu uma ra̱ka̱ o doku a̱ shika̱i adama a̱ ni.
010	2SA	003	035	Ɗa uma a̱ ta̱wa̱i u Dawuda a̱ ka̱na̱i kuleꞋeshe yi u lyaꞋa ilikulyaꞋa ali n kagimi ka kanna. Ama ɗa Dawuda u kucinai, u danai, “YaꞋan Ka̱shile ka una mu na, ɗa baci m bankai n ilikulyaꞋa ko ili yoku a̱ una̱ u va̱ babu kanna ka̱ yikpa̱.”
010	2SA	003	036	Ana uma a yaꞋin cicoꞋo n i na mogono ma yaꞋin, ɗa u gaꞋin le ɗa kpamu uma ra̱ka̱ a panai uyoꞋo wi ili i na mogono ma yaꞋin.
010	2SA	003	037	A kanna ka nanlo ka, ɗaɗa aza a Yahuda n aza a Isaraila ra̱ka̱ e yevei a na n ucigi u mogono u ɗa a unai Abuna kolobo ka Neru ba.
010	2SA	003	038	Ɗa mogono ma danai agbashi a̱ ni, “I yeve a na vuza kelime n vuma gbayin u kuwa̱i a̱ ka̱tsuma̱ ki Isaraila anana ba?
010	2SA	003	039	Anana m pana ta̱ ka̱rikpa̱ni ko an wo okpoi mpa ɗa mogono ma na e erengi. Uma a nampa, olobo a Zeruya a laꞋa mu ta̱ utsura. YaꞋan Vuzavaguɗu u tsupaka vuza kawuya derere vi ili i na u yaꞋin.”
010	2SA	004	001	Ana Ishi-boshetu kolobo ka Shawulu ka panai a danai Abuna u kuwa̱ ta̱ a Heburon, ɗa ikyamba i ni i kuwa̱i. Ɗa feu aza a Isaraila ra̱ka̱ a panai wovon.
010	2SA	004	002	A̱yi Ishi-boshetu kolobo ka Shawulu ka, wi ta̱ n uma ere a na i aza e kelime a aza a̱ vishili, ula e le a ɗa BaꞋana koɓolo n Rikabu, olobo a Rimon vuza vu Beyerotu a iɗika i Bayami, adama a na e kece ta̱ Beyerotu a̱ ka̱tsuma̱ ka uɓon iɗika i Bayami,
010	2SA	004	003	adama a na aza a Beyerotu a suma ta̱ a banai a Gitayim limoci, ta ɗe tana i a ida̱shi i limoci ali n anana.
010	2SA	004	004	Janata kolobo ka Shawulu wi ta̱ m maku ma na e ci ɗeke Mefiboshetu ama ma̱kutsuma̱ maꞋa, maku ma mi ta̱ n a̱ya̱ a tawun. Ana vuka vu na vi o kuwoꞋo yi u panai arabali a na uta̱i a Jezirelu a danai Janata n Shawulu a̱ kuwa̱ ta̱, ɗa u ɗikai Mefiboshetu u sumai. Ama a̱yi o moloko ma a ilaɗi ɗa maku ma ma̱ yikpa̱i, ɗaɗa i zuwai wo okpoi ma̱kutsuma̱.
010	2SA	004	005	Ɗa Rikabu m BaꞋana olobo a Rimon vu Beyerotu, a banai a kpaꞋa ku Ishi-boshetu n kanna a kaci, ɗa a cinai ni alavu a kanna.
010	2SA	004	006	Ɗa a uwai a kpaꞋa adanshi i ta̱ a̱ kenuku alkama. Ana o sovoi ni ɗa a sumai.
010	2SA	004	007	Ana a uwai asuvu a kpaꞋa ka, a̱yi ivaꞋin a kajiba a̱ kunu ku ni, ɗa o sovoi ni unai, ɗa a gbatyai ni kaci. Ɗa a ɗikai kaꞋa o tonoi uye u Araba n kayin ka nanlo.
010	2SA	004	008	Ɗa a bankai n kaci ka Ishi-boshetu u Dawuda mogono a Heburon. Ɗa a danai ni, “Kaci ka Ishi-boshetu ka ɗaɗa na, kolobo ka Shawulu, vurala vu nu, a̱yi na u la̱nsa̱i wuma u nu. Anana Vuzavaguɗu u tsupaka ta̱ mogono u Shawulu nu ntsukaya n ni.”
010	2SA	004	009	Ama ɗa Dawuda wu ushuki Rikabu m BaꞋana vuza ni, olobo a Rimon vu Beyerotu, “N kucina ta̱ n kula ku Vuzavaguɗu vu wuma a̱yi na wi isai mu a̱ ka̱tsuma̱ ka atakaci dem.
010	2SA	004	010	Ana vuza yoku u danai mu, ‘La̱na̱, Shawulu u kuwa̱ ta̱,’ u sheshe ta̱ u tuka̱ mu ta̱ n arabali a singai, ama ɗa n ka̱na̱i ni ɗa n zuwai unai ni a Zikilagu, wo okpoi ni katsupu ku ukuna wa akaka a̱ ni.
010	2SA	004	011	A̱ɗa̱ na yi uma gbani-gbani yi unai vuza singai a kpaꞋa ku ni a kajiba ka̱ ni. Mi ta̱ e ku ece mpasa n ni a kaci ka̱ ɗa̱, ka̱ta̱ n takpa ɗa̱ aduniyan.”
010	2SA	004	012	Ɗa Dawuda u zuwai olobo a̱ ni a una Rikabu m BaꞋana, ɗa a yaꞋin nannai. A gbatyai ekiye e le n ene e le, ɗa a saɓangi even a ikyamba e le ɗevu n kadaɓa ka Heburon. Ama ɗa a ɗikai kaci ka Ishi-boshetu a ciɗa̱ngi a kasaun ka Abuna a Heburon.
010	2SA	005	001	Ɗa kumaci ka aza a Isaraila ra̱ka̱ ku ta̱wa̱i u Dawuda a Heburon a danai ni, “La̱na̱, a̱tsu mpasa n nu n ɗa.
010	2SA	005	002	N ayin a cau, ana Shawulu wi mogono ma̱ tsu, avu ɗa vuza na vu tsu uta̱ n aza a Isaraila a kubana kuvon, avu ɗa kpamu vu tsu bono n ele. Ɗa Vuzavaguɗu u danai nu, ‘Avu ɗa vuza na vo kokpo maguɓi ma aza a Isaraila, ka̱ta̱ kpamu vu okpo mogono me le.’”
010	2SA	005	003	Ana nkoshi m gba̱ra̱-gba̱ra̱ ma aza a Isaraila ra̱ka̱ a̱ ta̱wa̱i u mogono Dawuda a Heburon, ɗa Dawuda u yaꞋin uzuwakpani n ele ɗe e kelime ka Vuzavaguɗu, ɗa erengi ni wo okpoi mogono ma aza a Isaraila.
010	2SA	005	004	Dawuda wi ta̱ n a̱ya̱ kamangankupa ana u gita̱i tsugono, ɗa u lyaꞋi tsugono tsa a̱ya̱ amangere.
010	2SA	005	005	Ɗe a Heburon va u lyaꞋa ta̱ tsugono tsa aza a Yahuda ali a̱ya̱ e cindere n wotoi u ta̱li, ɗa u lyaꞋi tsugono tsa aza a Isaraila n aza a Yahuda a a̱ya̱ kamangankupa n a tatsu ɗe a Urushelima.
010	2SA	005	006	Ɗa mogono Dawuda n osoji a̱ ni a banai a Urushelima adama a na a yaꞋan kuvon n aza a Jebusiya a na i a̱ ida̱shi ɗe. Ɗa a yaꞋankai Dawuda ulami a danai, “Vi a kuꞋuwa na wa̱ tsu ba. Ko a̱yimba̱ nu nkutsuma̱ koci n yawa ta̱ o loko wu.” E kusheshe ku le, “Dawuda wi a kufuɗa kuꞋuwa punu a̱ ubuta̱ wa ba.”
010	2SA	005	007	N nannai dem, Dawuda u lyaꞋa iɗika yi ukanji i Sihiyona n kuvon, i na gogo na e ci ɗeke likuci i Dawuda.
010	2SA	005	008	A kanna ka nanlo ka Dawuda u danai uma a̱ ni, “Vuza na baci u cigai u lyaꞋa aza a Jebusiya n kuvon, mayun ɗa u tono n uye u mini nannai ɗa ya a ku una, ‘Nkutsuma̱ n a̱yimba̱,’ aza a na Dawuda u iwain,” i ɗaɗa i zuwai ɗa a danai, “Nkutsuma̱ n a̱yimba̱ a kuꞋuwa A̱Ꞌisa̱ a gbayin a ba.”
010	2SA	005	009	Ana ka nanlo ko kotsoi, ɗa Dawuda u bonokoi likuci yi ukanji ya ubuta̱ wi ida̱shi i ni, u neꞋi i ɗa kula Likuci i Dawuda. Ɗa kpamu u yaꞋin imaꞋashi uka̱ra̱Ꞌi u ni. U gita̱i a Milo ubuta̱ u na a shatangi n kayala, uka̱ra̱Ꞌi n mashilya ma.
010	2SA	005	010	Ɗa utsura u tsugono u Dawuda u lyaꞋi kelime n kutsurukpa, adama a na Vuzavaguɗu Ka̱shile MalaꞋimili wi ta̱ koɓolo n a̱yi.
010	2SA	005	011	Ɗa Hiram mogono ma Taya ma̱ suki n aza a usuki a kubana u Dawuda, a banka yi nɗanga n Sida, n amaꞋi n e sheꞋwei, adama a na a maꞋaka Dawuda kpaꞋa ku tsugono.
010	2SA	005	012	Ɗa Dawuda u yevei a na Vuzavaguɗu ɗa u zagbai ni mogono mi Isaraila, kpamu tsugono ci ni ci ciya̱i ucikpi adama a uma a̱ ni aza a Isaraila.
010	2SA	005	013	Ana Dawuda u ka̱sukpa̱i Heburon a kubana a Urushelima, u doku u ɗikai a̱ma̱ci koɓolo n a̱ma̱ci a gbani a Urushelima, ɗa a matsakai ni muku mo olobo ni nkere.
010	2SA	005	014	Na ɗa ula a̱ muku n na a matsakai ni a Urushelima. Shimeya n Shobabu n Natan koɓolo n Sulemanu,
010	2SA	005	015	n Ibaharu, n Elishuwa n Nefegu, koɓolo n Jafiya,
010	2SA	005	016	Elishama n Eliyada koɓolo n Elifeletu.
010	2SA	005	017	Ana aza a Filisitiya a panai a zagba ta̱ Dawuda wo okpoi mogono ma aza a Isaraila, ɗa uta̱i ra̱ka̱ a banai kula̱nsa̱ Dawuda. Ɗa ta na Dawuda u ciya̱i izumgbi ɗa u banai u sheɗeki e kpenle ku gbayin.
010	2SA	005	018	Ɗa aza a Filisitiya a̱ ta̱wa̱i e peciki ka̱ci ke le a̱ ka̱ra̱Ꞌa̱ ka Refimu.
010	2SA	005	019	Ɗa Dawuda we ecei Vuzavaguɗu, “M bana n shilika̱ n aza a Filisitiya a? Vi ta̱ e kuneke le ekiye a̱ va̱?” Ɗa Vuzavaguɗu u danai Dawuda, “Bana, mi ta̱ e kuneke wu ele ekiye a̱ nu.”
010	2SA	005	020	Ɗa Dawuda u banai a BaꞋalu-Perazim, u lyaꞋi le n kuvon ɗa u danai, “Vuzavaguɗu u ɓoso ta̱ irala i va̱ tsu na mini mo tsu ɓoso.” Ɗa e ɗekei ubuta̱ wa BaꞋalu-Perazim.
010	2SA	005	021	Ɗa aza a Filisitiya a sumai a̱ ka̱sukpa̱i a̱ma̱li e le lo, Ɗa Dawuda koɓolo n uma a̱ ni a̱ pura̱i a ɗa.
010	2SA	005	022	Ɗa kpamu aza a Filisitiya a̱ uta̱i ɗa e pecei ka̱ci ke le a̱ ka̱ra̱Ꞌa̱ ka aza a Refimu ka.
010	2SA	005	023	Ɗa Dawuda u doku we ecei Vuzavaguɗu, u danai, “Ka̱ta̱ vu bana we ele magaba ba, ama ka̱ra̱Ꞌa̱ le n kucina̱, ka̱ta̱ vu uta̱ le n tsu uɓon wu nɗanga m Balasama.
010	2SA	005	024	A makyan ma na baci i panai izumgbi yi nwalu gaɗi vu nɗanga m balasama, ka̱ta̱ i wala gogoꞋo, adama a na urotu u ɗa u na Vuzavaguɗu u uwai e kelime ka̱ ɗa̱, adama a na u shilika̱ ka̱u no osoji a aza a Filisitiya.”
010	2SA	005	025	Ɗa Dawuda u yaꞋin tsu na Vuzavaguɗu u danai ni, Dawuda n osoji a̱ ni a guvai aza a Filisitiya ili i na i ɗikai a Geba ali a kubana a Geza. Unai aza a Filisitiya n a̱bunda̱i.
010	2SA	006	001	Ɗa Dawuda u doku u ɓolongi osoji a Isaraila aza a na a fuɗai o kuvon uma a̱kpa̱n kamangankupa.
010	2SA	006	002	Ɗa u ɗa̱nga̱i a BaꞋala vu Yahuda ɗaɗa Kiriyatu-jerimu u banai koɓolo n uma ra̱ka̱ a na i koɓolo n a̱yi, adama a na a̱ tuka̱ n akpati vu uzuwakpani vu Ka̱shile, vu na e ci ɗeke n kula ku Vuzavaguɗu MalaꞋimili, a̱yi na wi ida̱shi e mere mi icorobi.
010	2SA	006	003	Ɗa a ɗikai akpati vu uzuwakpani vu Ka̱shile a kpaꞋa ku Abinadabu ku na ki a gaɗi vu kusan, ɗa a kiyangi vu ɗa e keke va anaka vu savu. Uza koɓolo n Ahiyo olobo a Abinadabu, ele ɗa o kutono n keke va anaka a.
010	2SA	006	004	Ahiyo ɗa wi a nwalu e kelime ka akpati vu uzuwakpani vu Ka̱shile va.
010	2SA	006	005	Ɗa Dawuda koɓolo n aza kpaꞋa ki Isaraila ra̱ka̱ a̱ ka̱na̱i tsuwaꞋi n e jeꞋi, n utsura u le ra̱ka̱ e kelime ka Vuzavaguɗu, n ishipa n a waꞋi umolu n ishari m medele n agundari koɓolo n ugogi.
010	2SA	006	006	Ana a yawai a ulanga u kulapu ku Nakon, anaka a na i o kurono keke va a̱ ta̱ɗa̱tsa̱i, ɗa Uza u ba̱rukpa̱i kukiye ku ni ɗa u ka̱na̱i akpati vu uzuwakpani vu Ka̱shile va.
010	2SA	006	007	Ɗa Vuzavaguɗu u yaꞋin wupa n Uza, adama a ugbamukaci u na u yaꞋin a na u saꞋwai akpati vu uzuwakpani va, ɗa Ka̱shile ku unai ni, ɗa u kuwa̱i lo ɗevu n akpati vu uzuwakpani vu Ka̱shile va.
010	2SA	006	008	Ɗa Dawuda u na̱mgba̱i ka̱tsuma̱ adama a wupa u na Vuzavaguɗu u yaꞋin n Uza. Ɗa tana e ɗekei ubuta̱ wa kula Pereza-uza, ɗaɗa atakaci a Uza, ta tana ku ɗa ki ɗe nannai ali n anana.
010	2SA	006	009	Ɗa Dawuda u panai wovon u Vuzavaguɗu a kanna ka nanlo, u danai, “Nini ɗai n kutuka̱ n akpati vu Vuzavaguɗu wa̱ va̱?”
010	2SA	006	010	Adama a nannai Dawuda wu ushuku kuɗika akpati vu Vuzavaguɗu va a kubanka a Urushelima Likuci i Dawuda ba. Ɗa kucikpa u bankai n vu ɗa a kpaꞋa ku Obedu-edom vuza vu Gatu.
010	2SA	006	011	Ɗa Akpati vu Vuzavaguɗu vu yongoi a kpaꞋa ku Obedu-edom vuza vu Gatu ali wotoi u tatsu, ɗa ta na Vuzavaguɗu u zuwakai Obedu-edom koɓolo n aza a kpaꞋa a̱ ni ra̱ka̱ una̱singai.
010	2SA	006	012	Ɗa o tonokoi mogono Dawuda, a danai, “Vuzavaguɗu u zuwaka ta̱ kpaꞋa ku Obedu-edom una̱singai koɓolo n ili i kpaꞋa i ni dem, adama a akpati vu Ka̱shile va.” Ɗa Dawuda u banai u ɗikai akpati vu Ka̱shile va a kpaꞋa ku Obedu-edom ɗa u bankai n vu ɗa a̱ likuci i Dawuda m ma̱za̱nga̱.
010	2SA	006	013	Ana aza na a ɗikai akpati vu Vuzavaguɗu va a dasai adanga a̱ ta̱li, ɗa u yaꞋin alyuka o kobomburon koɓolo m medendem mi ikyamba.
010	2SA	006	014	Dawuda u uki n motogu mu ucaꞋi ma efodu n tsuzogu, ɗa u yaꞋin kujeꞋe n utsura u ni ra̱ka̱ adama a na u cikpa Vuzavaguɗu.
010	2SA	006	015	Ɗa Dawuda n aza a Isaraila ra̱ka̱ a̱ tuka̱i n akpati vu Vuzavaguɗu n yoroli i ma̱za̱nga̱ koɓolo n ciliki ci kavana.
010	2SA	006	016	Ana a ukai n akpati vu Vuzavaguɗu asuvu a̱ likuci i Dawuda, ɗa Makelu mekere ma Shawulu, u la̱na̱i n katusu ɗa we enei mogono Dawuda e kujeꞋe n u ɗikpangi e kelime ka Vuzavaguɗu, ɗa u goyoi ni a̱ ka̱ɗu ka̱ ni.
010	2SA	006	017	Ɗa a ukai n akpati vu Vuzavaguɗu asuvu ɗa a zuwai vu ɗa a̱ ubuta̱ wi ida̱shi u ni punu asuvu a̱ Ma̱va̱li ma Vuzavaguɗu, ma na Dawuda u foɓusokoi ni. Ɗa Dawuda u yaꞋin kuneꞋe ku kusongu n ku ma̱ta̱na̱ e kelime ka Vuzavaguɗu.
010	2SA	006	018	Ana Dawuda u kotsoi kuyaꞋan alyuka e kuneꞋe ku kusongu koɓolo n kuneꞋe ku ma̱ta̱na̱, ɗa u zuwakai uma una̱singai n kula ku Vuzavaguɗu MalaꞋimili.
010	2SA	006	019	Ɗa u pecekei le ili kulyaꞋa, aza a Isaraila ra̱ka̱ a̱ma̱ci n ali, yaba dem ka̱kutsu ko boroji, n inyama yi uzungi, n ka̱kutsu ka umaci u mambulu u ɗekpu. Ɗa yaba dem vu le u bonoi a kpaꞋa ku ni.
010	2SA	006	020	Ana Dawuda u bonoi a kpaꞋa ku ni adama a na u zuwaka kpaꞋa ku ni una̱singai. Ɗa Makelu mekere ma Shawulu wu uta̱i u gasai n Dawuda, ɗa u danai, “Nini ɗai mogono mi Isaraila ma ɗikai ka̱ci ka̱ ni anana? U palukpai ikyamba i ni e kelime ka agbashi a̱ma̱ci a̱ ni, tsu na uma a wasasa a ci yaꞋan.”
010	2SA	006	021	Ɗa Dawuda u danai Makelu, “N yaꞋan ta̱ kujeꞋe e kelime ka Vuzavaguɗu adama a na n cikpa yi, a̱yi na u zagbai mu a̱ una̱ we esheku a̱ nu n aza a kpaꞋa ku ni ra̱ka̱, u zagba mu ta̱ mo okpo mogono mi Isaraila, uma a Vuzavaguɗu. Mi ta̱ a kuyaꞋan kujeꞋe adama a na n cikpa Vuzavaguɗu.
010	2SA	006	022	Mi ta̱ a kufuɗa kugoyo ka̱ci ka̱ va̱ u laꞋa tsu nampa, ali mo okpo ili i kugoyi wa̱ nu. Ama wa agbashi a̱ a̱ma̱ci a na vi a kadanshi i ta̱ e kuneke mu tsugbayin.”
010	2SA	006	023	Adama a ili i nampa, Makelu mekere ma Shawulu u matsa maku ba, ali a ukpisa̱ u ni.
010	2SA	007	001	Ana Dawuda u da̱sa̱ngi a kpaꞋa ku ni, ɗa Vuzavaguɗu u nekei ni ida̱shi ma̱ta̱na̱ n irala i na yi uka̱ra̱Ꞌi n a̱yi,
010	2SA	007	002	ɗa u danai keneki Natan, “La̱na̱, gogo na mpa ɗa na a kuvuka a kpaꞋa ku nɗanga n sida, ama akpati vu uzuwakpani vu Ka̱shile ɗa ɗe a̱ Ma̱va̱li.”
010	2SA	007	003	Ɗa Natan u danai mogono, “YaꞋan ili na yi a̱ ka̱ɗu ka̱ nu, adama a na Vuzavaguɗu wi ta̱ koɓolo n avu.”
010	2SA	007	004	Ama n kayin ka nanlo ɗa Vuzavaguɗu u yaꞋin kadanshi n Natan, u danai,
010	2SA	007	005	“Bana vu dana kagbashi ka̱ va̱ Dawuda, ‘Ili i na Vuzavaguɗu u danai i ɗanna. Avu ɗa vuza na va kumaꞋaka mu kpaꞋa ku na n kuda̱sa̱ngu?
010	2SA	007	006	Ili i na i ɗikai a makyan ma na mu utuka̱i aza a Isaraila a iɗika i Masar, ali a̱ kuta̱wa̱ anana, n saꞋwa kuda̱sa̱ngu a kpaꞋa ba, ama mi ta̱ a̱ kuka̱ra̱sa̱ a̱ ubuta̱ u ma̱va̱li tsu ubuta̱ wi ida̱shi u va̱.
010	2SA	007	007	A̱ ubuta̱ u na n ka̱na̱i kuka̱ra̱sa̱ n aza Isaraila ra̱ka̱, dana mu n saꞋwa ta̱ kuyaꞋan kadanshi n vuza te a̱ ka̱tsuma̱ ka aza e kelime a Isaraila vuza na n zagbai u tono n uma a̱ va̱ aza a Isaraila n danai, “Yiɗa̱i i zuwai ɗa i kpa̱ɗa̱i kumaꞋaka mu kpaꞋa ku nɗanga n Sida?”’”
010	2SA	007	008	“Dana kagbashi ka̱ va̱ Dawuda, ‘Ili i na Vuzavaguɗu MalaꞋimili ma danai i ɗanna, n ɗika wu ta̱ a̱ ubuta̱ u kaguɓa avu maku, adama a na vo okpo mogono ma uma a̱ va̱ aza a Isaraila.
010	2SA	007	009	Kpamu n yongo ta̱ koɓolo n avu a ubuta̱ u na vu banai dem, ɗa mu unai irala i nu ra̱ka̱. N zuwa wu ta̱ vu ciya̱i kula ku gbayin uteku tsu ula aza a gbagbaꞋin a aduniyan.
010	2SA	007	010	Mi ta̱ e kuneke aza a Isaraila ubuta̱ u ka̱ci ke le, ka̱ta̱ n zuwa le ɗe a̱ ubuta̱ wa wo okpo u le. Babu vuza na u kugbandarasa le, uma a gbani-gbani o kudoku a gbandarasa le uteku tsu na a kiwanai kuyaꞋansaka le ba,
010	2SA	007	011	ili i na i ɗikai a makyan ma na n zagbai aza e kelime adama a na o tono n uma a̱ va̱ aza a Isaraila. Mi ta̱ e kuneke ɗa̱ ma̱ta̱na̱ e ekiye a irala i ɗa̱. Mpa Vuzavaguɗu n danai, mi ta̱ a kuzuwa kpaꞋa ku nu ko okpo kpaꞋa ku tsugono.
010	2SA	007	012	A makyan ma na baci ayin a̱ nu o kotsoi ɗa vu bankai ukpisa̱, mi ta̱ a̱ kuɗa̱ngusa̱ vuza yoku a̱ ka̱tsuma̱ ka ntsukaya n nu u lyaꞋa tsugono a̱ una̱ u nu. Ka̱ta̱ n zuwa tsugono ci ni tsu tsurukpa.
010	2SA	007	013	A̱yi ɗa vuza na u kumaꞋa A̱Ꞌisa̱ a gbayin adama a kula ku va̱, ka̱ta̱ n zuwa tsugono ci ni ci lyaꞋa kelime ali ayin babu uteku.
010	2SA	007	014	Mi ta̱ o kokpo esheku a̱ ni, ka̱ta̱ a̱yi tamkpamu wo okpo maku ma̱ va̱. U yaꞋan baci ili i gbani-gbani, mi ta̱ a kuzuwa uma a takacikai yi. Uma a ɗa o ko okpo mashashawun ma̱ va̱.
010	2SA	007	015	Mi a̱ kukpa̱ɗa̱ kuyotsongu yi ucigi u va̱ u babu kukotso ba, tsu na n yaꞋankai Shawulu, vuza na n takpai adama a na m bonuko wu mogono.
010	2SA	007	016	KpaꞋa ku nu koɓolo n tsugono tsu nu ci ta̱ a kulyaꞋa kelime ali ayin babu uteku, kakuba ko tsugono tsu nu ki ta̱ o kuyongo ali ayin babu uteku.’”
010	2SA	007	017	Ɗa Natan u tonokoi Dawuda ili ra̱ka̱ i na we enei a̱ ubuta̱ u kene ku ni.
010	2SA	007	018	Ɗa Mogono Dawuda u uwai a̱ ubuta̱ u na a zuwai akpati vu uzuwakpani vu Vuzavaguɗu va, ɗa u da̱sa̱ngi e e kelime ka Vuzavaguɗu u yaꞋin avasa, u danai. Yayi Mpa, Vuzavaguɗu vuzagbayin, kpamu anan yayi aza a kpaꞋa ku va̱, ali ɗa vu nekei mu tsugbayin tsu nampa?
010	2SA	007	019	Kpamu me ene ta̱ adanshi kanampa ka yawa ba, Vuzavaguɗu Ka̱shile, vi yaꞋan ta̱ kpamu kadanshi adama a kpaꞋa ku kagbashi ka̱ nu, vu danai kumaci ku ni ki ta̱ o kuyongo ayin n a̱bunda̱i. Ta vu ci yaꞋanka vuma nannai Vuzavaguɗu Ka̱shile?
010	2SA	007	020	Yiɗa̱i kpamu mpa Dawuda u kudana wu? Adama a na vu yeve mu ta̱ kagbashi ka̱ nu, Vuzavaguɗu Ka̱shile.
010	2SA	007	021	Adama a uzuwakpani u nu, koɓolo kpamu nu ucigi u ka̱ɗu ka̱ nu, ɗa vi yaꞋin ili i gbagbain i nampa ɗa kpamu vu ka̱sukpa̱i mu n yevei i ɗa.
010	2SA	007	022	Avu vuzagbayin ɗa vi ka̱u, Vuzavaguɗu Ka̱shile. Babu vuza na wi tsu nu, babu kpamu Ka̱shile ko yoku sai avu endeꞋen, uteku tsu na tsu panai n atsuvu a̱ tsu.
010	2SA	007	023	Babu uduniyan u yoku a duniya u na wi tsu uma a̱ nu aza a Isaraila. Aza a na avu Ka̱shile vu shiba̱i okpo uma a̱ nu. vu zuwai e yevei nu, vu yaꞋankai uma a̱ nu ili i mereve i gbagbain, ɗa kpamu vu lokoi uduniyan u yoku kelime ka uma a̱ nu a na vu shiba̱i a iɗika i Masar.
010	2SA	007	024	Vu zagbakai ka̱ci ka̱ nu aza a Isaraila okpoi uma a̱ nu ali ayin babu uteku. Ɗa avu Vuzavaguɗu, vu okpoi Ka̱shile ke le.
010	2SA	007	025	“Gogo na, Vuzavaguɗu Ka̱shile, shatangu uzuwakpani u nu u na vu yaꞋankai kagbashi ka̱ nu m kpaꞋa ku ni, ka̱ta̱ kpamu vu zuwa kaꞋa ka shamgba ayin babu uteku, kpamu vu yaꞋan uteku tsu na vu dansai.
010	2SA	007	026	YaꞋan e neke kula ku nu tsugbayin ayin babu uteku. Ali uma a dana, ‘Vuzavaguɗu MalaꞋimili a̱yi ɗa Ka̱shile ka aza a Isaraila.’ Ka̱ta̱ kpaꞋa ku kagbashi ka̱ nu Dawuda kutsurukpa.
010	2SA	007	027	Vuzavaguɗu MalaꞋimili, Ka̱shile ka aza a Isaraila, vu ka̱sukpa̱ ta̱ kagbashi ka̱ nu ke yevei ili i nampa, vu danai, ‘Mi ta̱ a kuzuwa kpaꞋa ku nu ku lyaꞋa kelime.’ Adama a nannai ɗa kagbashi ka̱ nu ka̱ ciya̱i utsura u kuyaꞋan avasa a nampa wa̱ nu.
010	2SA	007	028	Vuzavaguɗu Ka̱shile, avu ɗa Ka̱shile, a makyan dem vu tsu shatangu ta̱ kadanshi ka̱ nu, kpamu avu vu yaꞋanka ta̱ kagbashi ka̱ nu uzuwakpani wu ili i singai i nampa ya.
010	2SA	007	029	Gogo na n folono wu ta̱, zuwaka kagbashi ka̱ nu n kpaꞋa ku ni ra̱ka̱ una̱singai, u ciya̱ kulyaꞋa ku kelime ali a kubana ayin babu uteku. Adama a na avu Vuzavaguɗu MalaꞋimili, avu ɗa vi yaꞋin kadanshi, adama a na avu vu zuwaka ta̱ kpaꞋa ku kagbashi ka̱ nu una̱singai, u ɗa wi ta̱ tana o kokpo yi n una̱singai ali a kubana ayin babu uteku.”
010	2SA	008	001	Ana ilo, ɗa Dawuda u lyaꞋi aza a Filisitiya n kuvon, ɗa u bonokoi le agbashi a̱ ni. Ɗa wu isai likuci i Metegu-Amah ekiye aza a Filisitiya.
010	2SA	008	002	Ɗa kpamu Dawuda u lyaꞋi aza a Mowabu n kuvon, ɗa u gerei le adaru-adaru a vaki a iɗika. Ɗa u ɗikai kawin u gisanki le, ugisanki u kawin kure dem u zuwai una le, ugisanki u kawin kutatsu u ka̱sukpa̱i le n wuma. Ɗa aza a Mowabu okpoi agbashi a Dawuda, a̱ ka̱na̱i ku ta̱wa̱sa̱ka̱ yi n utafu.
010	2SA	008	003	Ɗa Dawuda u lyaꞋi Hadadezeru kolobo ka Rehobu mogono ma Zoba n kuvon. Ili i nampa ya i gita̱ ta̱ a makyan ma na Hadadezeru wi a nwalu a kubana e kuyene ku Yufiretu, Adama a na u doku u bonoko n utsura u ni ɗe.
010	2SA	008	004	Ɗa Dawuda wu isai akumbi odoku o mogono ma Zoba ka̱kpa̱n n amangatawencindere n osoji a iɗika a̱kpa̱n kamanga. Ɗa Dawuda u gbatyasai ene odoku e le ra̱ka̱, ama ɗa u ka̱sukpa̱i o yoku adama ekeke odoku amangatawun.
010	2SA	008	005	Ama ana osoji aza a Siriya vu Dimaska a̱ ta̱wa̱i adama a na a̱ ɓa̱nka̱ Hadadezeru mogono ma Zoba, ɗa Dawuda wu unai osoji a̱kpa̱n kamanga n ere e le.
010	2SA	008	006	Ɗa Dawuda va u zuwai a̱tsura̱ osoji a̱ ni a Siriya vu Dimaska, ɗa aza a Siriya okpoi agbashi a̱ ni, ɗa a̱ ka̱na̱i ku ta̱wa̱sa̱ka̱ yi n utafu. Vuzavaguɗu u tsu neke ta̱ Dawuda ulyaꞋi a̱ ubuta̱ dem u na u banai.
010	2SA	008	007	Ɗa Dawuda u pura̱i nra̱ga̱ ma azanariya m aza e kelime n Hadadezeru ɗa u bankai a Urushelima.
010	2SA	008	008	Ɗa kpamu u pura̱i iyum i shili n a̱bunda̱i ya aza a Beta m Berotayi vu likuci i tsugono tsu Hadadezeru.
010	2SA	008	009	Ana mogono Toyi ma aza a Hamata u panai arabali a danai Dawuda u lyaꞋa ta̱ osoji a Hadadezeru n kuvon ra̱ka̱,
010	2SA	008	010	ɗa u suki kolobo ka̱ ni Joram u mogono Dawuda adama a na u kya̱sa̱ yi, ɗa kpamu u cikpai ni adama a na Dawuda u shilika̱ ta̱ n Hadadezeru ɗa kpamu u ciya̱i ulyaꞋi, Toyi u yaꞋan ta̱ nannai adama a na a̱yi Hadadezeru wi ta̱ o kuvon n a̱yi ayin tutu. A̱yi Joram va u tuka̱i ta̱ ucanuku wa azurufa n azanariya koɓolo n iyum i shili.
010	2SA	008	011	Ɗa mogono Dawuda we erengi ucanuku wa u Vuzavaguɗu ra̱ka̱ uteku tsu na u yaꞋin n azurufa koɓolo n azanariya a na u pura̱i a uduniyan u na u lyaꞋi n kuvon.
010	2SA	008	012	Uduniyan wa ele ɗa Edom m Mowabu n Amon n aza a Filisitiya, n aza a Ameleki. Ɗa kpamu we erengi ucanuku u na u pura̱i u Hadadezeru kolobo ka Rehobu mogono ma Zoba.
010	2SA	008	013	Ɗa Dawuda u yaꞋin kula ana u bonoi n ubuta̱ u kuvon, wu unai uma a Edom a̱kpa̱n kupa n kula̱i a̱ ka̱ra̱Ꞌa̱ ka mkpaɗi.
010	2SA	008	014	Ɗa Dawuda u zuwai a̱tsura̱ osoji a̱ ni a iɗika i Edom ra̱ka̱. Ɗa aza a Edom okpoi agbashi a̱ ni. Vuzavaguɗu u nekei Dawuda ulyaꞋi a̱ ubuta̱ u na u banai dem.
010	2SA	008	015	Ɗa Dawuda u lyaꞋi tsugono wa aza a Isaraila ra̱ka̱. Ɗa u yaꞋin kasingai n ukuna wu usuɓi a̱ ubuta̱ u uma ra̱ka̱.
010	2SA	008	016	Jowabu vuza na e ci ɗeke a̱na̱ku a̱ ni Zeruya, a̱yi ɗa kovonshi vo osoji. Johoshafatu kolobo ka Ahiludu wo okpoi kaɗani ka tsumani.
010	2SA	008	017	Zadoku kolobo ka Ahitubu koɓolo n Ahimeleki kolobo ka Abiyata ele ɗa anan ganu. Seraya ɗa kaɗani.
010	2SA	008	018	Benaya kolobo ka Jehoyida, a̱yi ɗa vuza kelime va aza a Keritiya n aza a Peletiya, ɗaɗa osoji a kindi ku Dawuda. Ɗa olobo a Dawuda tamkpamu okpoi anan ganu.
010	2SA	009	001	Kanna ke te ɗa Dawuda u yaꞋin keci, u danai, “Vuza wi ta̱ lo a kpaꞋa ku Shawulu vuza na u buwai n wuma, an ma kuyaꞋanka yi kasingai, adama a Janata?”
010	2SA	009	002	A makyan ma nanlo ma kagbashi ka kpaꞋa ka Shawulu ko yongo ta̱ lo tana, vuza na e ci ɗeke Ziba. Ɗa e ɗekei ni u bana a̱ ubuta̱ u Dawuda. Ɗa mogono me ecei ni, “Avu ɗa Ziba?” Ɗa u danai, “Vuzagbayin, mpa ɗa kagbashi ka̱ nu.”
010	2SA	009	003	Ɗa mogono me ecei ni u danai, “Vuma vi yoku u buwa lo a kpaꞋa ku Shawulu an ma kuyaꞋanka yi kasingai ka̱ Ka̱shile ba?” Ɗa Ziba wu ushuki mogono, “Kolobo ka Janata ka buwa ta̱ lo. Ama ka̱kutsuma̱ kaꞋa.”
010	2SA	009	004	Ɗa mogono Dawuda we ecei u danai, “Te ɗai wi?” Ɗa Ziba wu ushuki u danai, “Wi ta̱ ɗe a kpaꞋa ku Makiru kolobo ka Amiyelu, a̱ likuci i Lodeba.”
010	2SA	009	005	Ɗa Mogono Dawuda ma̱ suki a bana a̱ ta̱wa̱ n a̱yi ɗe a kpaꞋa ku Makiru kolobo ka Amiyelu ɗe a̱ likuci i Lodeba.
010	2SA	009	006	Ana Mefiboshetu kolobo ka Janata, matsukaya ma Shawulu u yawai u Dawuda, ɗa u kuɗa̱ngi ali iɗika u yaꞋin ikya̱shi. Ɗa Dawuda u danai, “Mefiboshetu.” Ɗa wu ushuki, “Vuzagbayin, wuma u nu u geshe, kagbashi ka̱ nu ka na.”
010	2SA	009	007	Ɗa Dawuda u danai ni, “Ka̱ta̱ vu pana wovon ba, mi ta̱ a kuyaꞋanka wu kasingai adama esheku a̱ nu Janata. Mi ta̱ o kubonoko wu n iɗika ya akaya a̱ nu Shawulu ra̱ka̱, ka̱ta̱ avu a̱ ka̱ci ka̱ nu vu lyaꞋa ilikulya i va̱ ayin dem.”
010	2SA	009	008	Ɗa Mefiboshetu u doku u kuɗa̱ngi u kya̱sa̱i mogono, ɗa u danai, “Mpa ɗa ya, an va kuneke mu tsugbayin, mpa n laꞋa ta̱ mesheꞋe ma na ma̱ kuwa̱i?”
010	2SA	009	009	Ɗa Mogono Dawuda u ɗekei Ziba, kagbashi ka Shawulu, u danai ni, “N neke ta̱ Mefiboshetu matsukaya ma Shawulu vuzagbayin vu nu ili ra̱ka̱ i na yi i kpaꞋa ku Shawulu.
010	2SA	009	010	Ama avu n olobo a̱ nu n agbashi a̱ nu, yi ta̱ a̱ kuka̱na̱ kucimbasa ka muku n Shawulu, ka̱ta̱ i ta̱wa̱sa̱ka̱ le n i na i cimbai adama a na a̱ ciya̱ ilikulyaꞋa. Ama Mefiboshetu wi ta̱ a kulyaꞋa ilikulyaꞋa i va̱ ayin tutu.” Ziba tana wi ta̱ n olobo kupa n a tawun n agbashi kamanga.
010	2SA	009	011	Ɗa Ziba u danai Mogono, “Kagbashi ka̱ nu ki ta̱ a kuyaꞋan ili derere uteku tsu na vuzagbayin mogono ma danai ni u yaꞋan.” Ɗa Mefiboshetu u lyaꞋi ilikulya i kpaꞋa ku Dawuda an muku n mogono.
010	2SA	009	012	Mefiboshetu wi ta̱ n kolobo ka na e ci ɗeke kula Mika. Ɗa aza na i ida̱shi a kpaꞋa ku Ziba ra̱ka̱ o okpoi agbashi a Mefiboshetu.
010	2SA	009	013	Mefiboshetu u da̱sa̱ngu ta̱ a Urushelima, u tsu lyaꞋa ta̱ ilikulyaꞋa i ni a kirukpa ku mogono ayin tutu. A̱yi ta na ka̱kutsuma̱ kaꞋa e ene e re dem.
010	2SA	010	001	Ana i lo ɗa mogono Nahashi ma aza a Amon ma̱ kuwa̱i, ɗa Hanun kolobo ka̱ ni ko okpoi mogono a̱ una̱ u ni.
010	2SA	010	002	Ɗa Dawuda u danai, “Mpa n kuyaꞋanka ta̱ Hanun kolobo ka Nahashi kasingai, tsu na esheku a̱ ni a yaꞋankai mu kasingai.” Ɗa Dawuda u suki uma adama a na a bana a̱ kya̱sa̱ Hanun adama a ukpa̱ we esheku ni. Ama ana uma a Dawuda a yawai ɗe a iɗika i Amon,
010	2SA	010	003	ɗa nkoshi m gba̱ra̱-gba̱ra̱ ma aza a Amon a danai Mogono me le Hanun, “Avu vu shesheta̱ Dawuda wi ta̱ a kucikpa esheku a̱ nu, a na u suki aza a ikya̱shi wa̱ nu? Dawuda va ugboji u ɗa yi, adama a na u saka iɗika ya u yeve utsura u tsu ka̱ta̱ u lyaꞋa tsu n kuvon.”
010	2SA	010	004	Adama a nannai, ɗa Hanun u remei agbashi a Dawuda adama a na u neke le wono, ɗa u punai le ntsa̱ka̱ apashi e te-te, ɗa u karai ntogu n le e mere-mere a uɓon wa atagulu, ɗa u ka̱sukpa̱i le a laza.
010	2SA	010	005	Ama o bono a kpaꞋa ba adama a na a pana ta̱ wono ka̱u. Ana a danai Dawuda ukuna u nampa, ɗa u suki a gasa n ele, ɗa a danai mogono ma dana ta̱, “I shamgba a̱ likuci i Jeriko ali ayin a na ntsa̱ka̱ n ɗa̱ n topoi, ka̱ta̱ i yeve i bono a kpaꞋa.”
010	2SA	010	006	Ana aza a Amon e yevei okpo ta̱ a tsurala n Dawuda ka̱u adama a ili i na a yaꞋin. Ɗa a banai a ɗikai osoji a iɗika i Siriya vu Betu-rehobu n aza a Zoba uma a̱kpa̱n kamanga, ɗa a ɗikai kpamu osoji a̱kpa̱n kupa n ere a Toba. O doki kpamu m mogono ma MaꞋaka koɓolo n osoji a̱ ni ka̱kpa̱n ke te.
010	2SA	010	007	Ana Dawuda u panai nannai, ɗa u suki Jowabu n osoji a̱ ni ra̱ka̱ a na fuɗai kuvon,
010	2SA	010	008	Ɗa aza a Amon uta̱i ɗa a darai kuyaꞋan kuvon, a̱ gita̱i a̱ utsutsu u likuci, ama ele aza a Siriya vu Zoba n va aza a Rehobu, n aza Toba n aza a MaꞋaka tamkpamu a shamgbai uɓon u le kau.
010	2SA	010	009	Ana Jowabu we enei kuvon ka ku kanza yi ta̱ kelime n ka̱ca̱pa̱, ɗa u zagbai ovonshi Isaraila a na fuɗai kuvon ɗa u zuwai le a̱ shilika̱ n aza a Siriya.
010	2SA	010	010	Aza a na a buwai tamkpamu ɗa u ka̱sukpa̱i le e ekiye a Abishayi vuza ni u tono n ele, ɗa u darai le a̱ shilika̱ n aza a Amon.
010	2SA	010	011	Ɗa Jowabu u danai Abishayi, “Ɗa baci vi enei aza a Siriya a lyaꞋi utsura u va̱, ka̱ta̱ vu ta̱wa̱ vu ɓa̱nka̱ mu, ama ɗa baci me enei aza a Amon a lyaꞋi utsura u nu, ka̱ta̱ n ta̱wa̱ m ɓa̱nka̱ wu.
010	2SA	010	012	Gbamai asuvu, ka̱ta̱ kpamu ci shilika̱ ka̱u adama a uma a̱ tsu n likuci i Ka̱shile ka̱ tsu. Ka̱sukpa̱ Vuzavaguɗu u yaꞋan i na i gaꞋin ni.”
010	2SA	010	013	Ana Jowabu n osoji a̱ ni a yawai ɗevu adama a na a̱ shilika̱ n osoji a Siriya, ɗa aza a Siriya a sumai.
010	2SA	010	014	Ana aza a Amon enei aza a Siriya a suma ta̱, ɗa ele feu a sumai a̱ ka̱sukpa̱i Abishayi o bonoi a̱ likuci i le a Raba. Ɗa Jowabu n osoji aza a Isaraila a̱ ka̱sukpa̱i kuvon n aza a Amon ɗa o bonoi a Urushelima.
010	2SA	010	015	Ama a na aza a Siriya enei aza a Isaraila a lyaꞋa le ta̱ n kuvon, ɗa o doku o ɓolongi ka̱ci ke le.
010	2SA	010	016	Ɗa Hadadezeru mogono ma Zoba u suki a bana a̱ tuka̱ n osoji aza a Siriya a na i upashi u kuyene ku Yufiretu. Ɗa a yawai a Helam ekiye a Shobaka kovonshi vo osoji a Hadadezeru.
010	2SA	010	017	Ana Dawuda u panai arabali, ɗa u ɓolongi osoji a Isaraila ra̱ka̱ ɗa a pasai Kuyene ku Urudu a kubana a Helam. Ɗa osoji a Siriya foɓusoi ka̱ci ke le a̱ shilika̱i n Dawuda.
010	2SA	010	018	Ɗa aza a Siriya a sumai a̱ ka̱sukpa̱i aza a Isaraila, ɗa Dawuda wu unai osoji aza a Siriya aza ekeke o doku amangatawencindere n aza o doku a̱kpa̱n amangere. Ɗa kpamu u lapai Shobaku kovonshi vo osoji a Siriya, ali ɗa u kuwa̱i ɗe.
010	2SA	010	019	Ana ngono ra̱ka̱ n na mi anan taji a Hadadezeru e enei aza a Isaraila a lyaꞋa le ta̱, ɗa a̱ la̱nsa̱i ma̱ta̱na̱ n aza a Isaraila a, ɗa okpoi agbashi e le. Adama a nannai ɗa aza a Siriya a panai wovon u na o kudoku kuɓa̱nka̱ aza a Amon.
010	2SA	011	001	Ana ka̱ya̱ ko doku ko bonoi, a ayin a na ngono n tsu uta̱ kuvon, ɗa Dawuda u suki Jowabu n aza e kelime ko osoji a̱ ni koɓolo n osoji aza a Isaraila ra̱ka̱, a bana una aza Amon. Ɗa kpamu a kanzai likuci i Raba. Ama ɗa Dawuda u shamgbai a Urushelima.
010	2SA	011	002	Kanna ko yoku n kulivi, Dawuda u ɗa̱nga̱i a̱ ubuta̱ u kuvuka u ni, ɗa wu uta̱i a̱ kuka̱ra̱sa̱ a gaɗi e kefeku ko tsugono ka̱ ni, ɗa we enei vuka a̱ kusumba̱ a̱ kushiri. Vuka va tana wi ta̱ n tsuloboi ka̱u.
010	2SA	011	003	Ɗa Dawuda u suki agbashi a̱ ni ece ko vuka vu yayi. Ɗa kabara ka ko bonoi ka danai Dawuda, “Vuka va kula ku ni ku ɗa Betusheba. Mekere ma Eliyam, vuka vu Uriya vuza vu Hitiya.”
010	2SA	011	004	Ɗa Dawuda u suki a bana e ɗeke yi, ana u yawai a kpaꞋa ku mogono ma, ɗa tana mogono ma ma vaki n a̱yi. Wana ɗai tana vuka va vu kotso kutakpa nshinda̱ ana we enei kusumbu ku ni, ɗa tana u bonoi a kpaꞋa.
010	2SA	011	005	Ɗa tana vuka va vu ɗikai ka̱tsuma̱, ɗa u suꞋuki n akaka a dana mogono Dawuda, “Mi ta̱ n ka̱tsuma̱.”
010	2SA	011	006	Ɗa Dawuda u suki n akaka a dana kovonshi vo osoji a̱ ni, Jowabu, “SuꞋuku mu n Uriya vuza vu Hitiya.”Ɗa Jowabu u suki Uriya u Dawuda.
010	2SA	011	007	Ana Uriya u yawai, ɗa Dawuda we ecei ni ko Jowabu n osoji a̱ ni i ta̱ ɗe m ma̱ta̱na̱, n uteku tsu na kuvon ka ki ɗe.
010	2SA	011	008	Ɗa Dawuda u danai ni, “Bana vu uvuka biꞋi kenu a kpaꞋa ku nu.” Ana Uriya wu uta̱i e kefeku ko mogono ka, ɗa mogono ma zuwai o tonoi ni n ili i kulyaꞋa.
010	2SA	011	009	Ama Uriya u bana a kpaꞋa ku ni ba, ɗa wa asai lo a̱ utsutsu u kefeku ko mogono koɓolo n agbashi a vuzagbayin vi ni.
010	2SA	011	010	Ana a danai Dawuda Uriya va u wu asa a kpaꞋa ba, ɗa u ɗeke ni we ecei ni, “Yiɗa̱i i zuwai ɗa vu kpa̱ɗa̱i kubana a kpaꞋa? Avu na vi ishi vi yaꞋin nwalu?”
010	2SA	011	011	Ɗa Uriya u danai mogono Dawuda, “Akpati vu uzuwakpani, n osoji a Isaraila n Yahuda i ta̱ ɗe a a̱pa̱m. Vuza vu kelime vu va̱ Jowabu n aza a gbagbaꞋin osoji i ta̱ ɗe e keteshe. Nini ɗai n kubana a kpaꞋa ku va̱ n lyaꞋa n soꞋo ka̱ta̱ kpamu n vaku n vuka vu va̱? N kucuna ta̱ mpa ma kuyaꞋan ili i nanlo ba.”
010	2SA	011	012	Ɗa Dawuda u danai Uriya, “Doku vu asa na anana, ka̱ta̱ mkpa n yeve n dana wu vu wala vu bono ɗe.” Ɗa Uriya u doku wa asai lo a Urushelima.
010	2SA	011	013	Ana kayin ka asai ɗa Dawuda u ɗekei ni u ta̱wa̱ u lyaꞋa ilikulyaꞋa, ɗa kpamu u zuwai ni u soꞋi ma̱ra̱ ali ma makai ni. Ama n nannai dem Uriya u bana wa asa a kpaꞋa ku ni kayin ka nanlo ba, ɗa u vaki a kajiba wa asai e kefeku ko mogono koɓolo n agbashi a vuzagbayin vi ni.
010	2SA	011	014	Ana kayin ka asai n usana, ɗa Dawuda u ɗanai katagarda ka akaka ɗa u nekei Uriya u banka Jowabu.
010	2SA	011	015	Punu akaka a u dana ta̱ Jowabu, “Banka Uriya kelime a̱ ubuta̱ u na vishili vu laꞋi n usuɗukpi, ka̱ta̱ i bono n ka̱ca̱pa̱ i ka̱sukpa̱ a una yi.”
010	2SA	011	016	Ana Jowabu u yawai n vishili ɗevu n likuci ya, ɗa u zuwai Uriya u shamgba a̱ ubuta̱ u na u yevei osoji aza a Amon a na fuɗai kuvon i.
010	2SA	011	017	Ana osoji a̱ likuci a̱ uta̱i a̱ shilika̱i n Jowabu, ɗa a unai osoji a Dawuda o yoku. Koɓolo n Uriya vuza vu Hitiya feu punu.
010	2SA	011	018	Ɗa Jowabu u suki n akaka a bana a dana Dawuda tsu na kuvon ka ki a nwalu.
010	2SA	011	019	Ɗa Jowabu u danai vuza vu usuki va, “Dana mogono Dawuda uteku tsu na kuvon ki a nwalu ra̱ka̱.
010	2SA	011	020	Ɗa baci vu enei mogono ma yaꞋin wupa ali ɗa we ecei nu, ‘Yiɗa̱i i zuwai ali ɗa i yawai ɗevu n likuci ya n vishili? A̱ɗa̱ i yeve a na a kufuɗa kutawa ɗa̱ n ayaꞋa n tsu nshilya ba?
010	2SA	011	021	I ciɓa n ili i na i ciya̱i Abimeleki maku ma Jerubeshetu ba? Na ɗe a Tebezu vuka ɗa vu taɗuki kutali a mashilya ma̱ likuci ma, ɗa tana ku varai ni a kaci ɗa u kuwa̱i lo. Adama a̱ yiɗa̱i i banai ɗevu m mashilya ma̱ likuci ma?’ Dawuda mogono we ece wu baci nannai, ka̱ta̱ vu dana yi, ‘Kagbashi ka̱ nu Uriya vuza vu Hitiya feu u kuwa̱ ta̱.’”
010	2SA	011	022	Ɗa tana vuza vu usuki va u banai u danai Dawuda ili i na Jowabu u danai ni ra̱ka̱.
010	2SA	011	023	Ɗa vuza vu suki va u danai Dawuda, “Irala i tsu yi uta̱ ta̱ adama a na a̱ shilika̱ n a̱tsu e keteshe, ɗa tana tsu lokoi le a kubana a̱ utsutsu u likuci.
010	2SA	011	024	Ɗa aza a̱ vishili e le a na i a kuyaꞋan vishili nu njiki, a taki ayaꞋa n tsu mashilya ɗa a unai osoji a̱ nu o yoku. Ali kagbashi ka̱ nu Uriya feu u kuwa̱i.”
010	2SA	011	025	Ɗa Dawuda u danai vuza vu suki va, “Bono ɗe vu dana Jowabu kadanshi ka nampa ka, ‘Ka̱ta̱ u na̱mgba̱ ka̱tsuma̱ adama a kakuna ka nampa ba, adama a na kotokobi ka tsu zagba vuza na wa kuna ba. Dana yi u lulukpa̱ ka̱ta̱ kpamu u doku utsura ali u la̱nga̱sa̱ i ɗa ra̱ka̱-ra̱ka̱.’ Dokushi nannai.”
010	2SA	011	026	Ana vuka vu Uriya Betsheba u panai vali vu ni vu kuwa̱ ta̱, ɗa u yaꞋin kpalu adama a vali vu ni.
010	2SA	011	027	Ana ayin a kpalu a lazai, ɗa Dawuda u suki a̱ tuka̱ yi m Betsheba va a kpaꞋa ku ni, ɗa wo okpoi vuka vu ni ali ɗa tana u matsakai ni maku mo kolobo. Ama Vuzavaguɗu u pana uyoꞋo n ili i na Dawuda u yaꞋin va ba.
010	2SA	012	001	Vuzavaguɗu u suki Natan keneki a kubana u Dawuda. Ana u yawai, ɗa u danai ni, “Uma ere o yoku i ta̱ o kuyongo a̱ likuci i yoku, vuza te a̱ ka̱tsuma̱ ke le wi ta̱ n uciyi vuza te kpamu vuza yali ɗa.
010	2SA	012	002	Vuza vu uciyi va wi ta̱ n ushiga wu nkyon n wu nraɗika n wa anaka n a̱bunda̱i.
010	2SA	012	003	Ama vuza yali va wi n ili ba, maku ma mashan mo mokyon maꞋa koci ma na u tsulai. Ɗa u ɓa̱na̱i maꞋa ali mo gbonguroi a kpaꞋa ku ni koɓolo m muku n ni. U tsu lyaꞋa ta̱ ilikulyaꞋa koɓolo n a̱yi, u tsu soꞋo ta̱ mini o mokoꞋo me te n a̱yi, kpamu u tsu lata ta̱ a̱ nkuta̱ n ni. Wo okpoi an maku me mekere ma umaci ma̱ ni.
010	2SA	012	004	Ɗa kanna ke te vuza vu uciyi va u yaꞋin komoci, ama u ciga ku uta̱ka̱ malala me te ko kanaka asuvu a ushiga u ni u kiɗaka komoci ka ba. Ama ɗa u kucikpa u kiɗakai komoci ka̱ ni mokyon ma vuza vu yali va.”
010	2SA	012	005	Ɗa Dawuda u na̱mgba̱i ka̱ɗu ka̱u adama a ili i na vuza vu uciyi va u yaꞋin, ɗa u danai keneki Natan, “N kucuna ta̱ n Vuzavaguɗu vu na wi n wuma, vuma vu na u yaꞋin ili i nampa ya u yawa ta̱ a una yi.
010	2SA	012	006	Mayun ɗa u tsupa vuza yali va mashan mo mokyon ma ali kuna̱shi, adama a unambi wa asuvayali a na u yaꞋankai vuza yali va.”
010	2SA	012	007	Ɗa Natan u danai Dawuda, “Avu ɗa vuma va! Ili i na Vuzavaguɗu Ka̱shile ki Isaraila u danai ɗaɗa, ‘Mpa ɗa n erengi nu vu okpo mogono mi Isaraila, ɗa kpamu mi isai nu ekiye a Shawulu.
010	2SA	012	008	Ɗa n nekei nu tsugono tsu Shawulu tsa koɓolo n a̱ma̱ci a̱ ni dem. Ɗa kpamu n zuwai nu vo okpo mogono ma aza a Isaraila n Yahuda. Ishi baci vu dana mu ta̱ ili i nanlo i yawa wu ba, mishi o kudoku wu i na i laꞋi i nanlo.
010	2SA	012	009	Yiɗa̱i i zuwai ɗa vu goyoi kadanshi ka Vuzavaguɗu ali ɗa vu yaꞋin ili i gbani-gbani i nampa a̱ a̱shi a̱ ni? Vu una ta̱ Uriya vuma vu Hitiya n kotokobi ka aza a Amon, ɗa vu ɗikai vuka vu ni.
010	2SA	012	010	Adama a nannai, a tsukaya dem a kunamba vuza na u kubana ukpa̱ u kotokobi a kpaꞋa ku nu ba, adama a na vu goyo mu ta̱ ali ɗa vu ɗikai vuka vu Uriya vuza vu Hitiya ɗa wo okpoi vuka vu nu.’
010	2SA	012	011	Ili i na Vuzavaguɗu u danai i ɗanna, ‘Mi ta̱ a̱ kutuka̱ wu n kawuya a kpaꞋa ku nu. Ka̱ta̱ n ɗika a̱ma̱ci a̱ nu n neke vuza na yi a̱ ida̱shi ɗeɗevu, ka̱ta̱ kpamu u vaku n a̱ma̱ci a̱ nu n kanna e keteshe.
010	2SA	012	012	Avu vu yaꞋan ta̱ i ɗa u sokongi, ama mpa mi ta̱ a kuzuwa a yaꞋanka vuka vu nu a̱ a̱shi aza a Isaraila ra̱ka̱.’”
010	2SA	012	013	Ɗa Dawuda u danai Natan, “N yaꞋanka ta̱ Vuzavaguɗu unushi.” Ɗa Natan wu ushuki, “Vuzavaguɗu u cinukpaka wu ta̱ n unushi u nu. Vi a̱ kukuwa̱ ba.
010	2SA	012	014	Ama adama a ili i na vu yaꞋin, i zuwa ta̱ irala i Vuzavaguɗu i lukanasai kula ku ni. Maku ma na a kumatsaka wu va mi ta̱ a̱ kukuwa̱.”
010	2SA	012	015	Ɗa Natan u bonoi a kpaꞋa ku ni. Ɗa Vuzavaguɗu u zuwakai maku ma na vuka vu Uriya vu matsakai Dawuda va mɓa̱la̱, ɗa tana maku ma ma vaki mɓa̱la̱.
010	2SA	012	016	Ɗa Dawuda u folonoi Ka̱shile adama a na u potsokpo maku ma. Ɗa u ka̱na̱i una̱ u lyaꞋa ili ba ɗa u uwai asuvu a̱ kunu ku ni ɗa u vaki a iɗika kayin ka̱ɓula̱.
010	2SA	012	017	Ɗa nkoshi m gba̱ra̱-gba̱ra̱ m kpaꞋa ku Dawuda n yawai ɗevu n a̱yi adama a na n ɗa̱ngusa̱ yi a iɗika ya, ama ɗa u iwain, ali ɗa kpamu u iwain kulyaꞋa ilikulya n e le.
010	2SA	012	018	A kanna ke cindere ɗa maku ma ma̱ kuwa̱i. Ɗa agbashi a Dawuda a panai wovon u kudana yi maku ma ma̱ kuwa̱ ta̱. Adama a na e sheshe ta̱, a danai, “Ayin a na maku ma mi n wuma tsu yaꞋankai ni kadanshi ama u keɓece tsu ukuna ba, nini ɗai tsa kudana yi maku ma ma̱ kuwa̱ ta̱? Wi ta̱ a kufuɗa kuyaꞋanka ka̱ci ka̱ ni muna.”
010	2SA	012	019	Ana Dawuda we enei agbashi a̱ ni a kuyaꞋankpanai kadanshi atsuvu, ɗa Dawuda u yevei a na maku ma ma̱ kuwa̱ ta̱. Ɗa wu ecei agbashi a̱ ni, “Maku ma ma̱ kuwa̱ ta̱?” Ɗa a̱ ushuki, “E, u kuwa̱ ta̱.”
010	2SA	012	020	Ɗa Dawuda u ɗa̱nga̱i a iɗika ya u sumba̱i u sukuya̱i maniꞋin, ɗa u sabaꞋi ucanuku. Ɗa u banai a kpaꞋa ku Vuzavaguɗu u cikpai ni. Ɗa u bonoi a kpaꞋa ku ni, u danai e neke yi ilikulyaꞋa, ɗa u lyaꞋi.
010	2SA	012	021	Ɗa nkoshi m gba̱ra̱-gba̱ra̱ me ecei ni, a danai, “Yiɗa̱i i zuwai ɗa vi yaꞋin ili tsu nampa? Vu ka̱na̱ ta̱ una̱ ali ɗa kpamu vu shika̱i a makyan ma na maku ma̱ nu ma mi n wuma, ama ana maku ma ma̱ kuwa̱i, vu ɗa̱nga̱ ta̱ ali ɗa kpamu vu lyaꞋi ilikulyaꞋa.”
010	2SA	012	022	Ɗa u danai, “Ana maku ma mi n wuma, n ka̱na̱ ta̱ una̱ ɗa kpamu n shika̱i. Nsheshe ta̱, ‘Yayi u yevei? U gaꞋan ba Vuzavaguɗu wi ta̱ a kupana asuvayali a̱ va̱ ali u ka̱sukpa̱ maku ma n wuma.’
010	2SA	012	023	Ama gogo na u kuwa̱ ta̱. Yiɗa̱i i kuzuwa mu n ka̱na̱ una̱ u va̱? Mi ta̱ o kubonoko yi n wuma kpamu? Mpa ɗa n kubana wa̱ ni, ama a̱yi wi o kubono a̱ va̱ ba.”
010	2SA	012	024	Ɗa Dawuda u nekei vuka vu ni Betsheba kadanshi, ɗa u doku vaki n vuka vu ni Betsheba, ɗa u yaꞋin ka̱tsuma̱. Ɗa u matsai maku mo kolobo, ɗa u nekei ni kula Sulemanu. Ɗa Vuzavaguɗu u cigai maku mo kolobo ma,
010	2SA	012	025	ɗa Vuzavaguɗu u suki n akaka a̱ una̱ u Natan u neꞋe maku ma kula Jedidiya, adama a na u ciga yi ta̱.
010	2SA	012	026	Ayin a na i lo ɗa Jowabu u bankai Raba Likuci i gbayin i Amuno n kuvon, ubuta̱ u na mogono me le mi, ɗa a ɗikai tsugbayin tsu likuci tsa.
010	2SA	012	027	Ɗa Jowabu u suꞋuki Dawuda n akaka, u danai, “N shilika̱ ta̱ n likuci i Raba ɗa mi isai ubuta̱ u na a̱ ci ciya̱ mini.
010	2SA	012	028	Ɗa u danai, ɓolongu osoji a̱ nu i banka likuci ya n kuvon, vu isa i ɗa. Ɗa baci ba, mi ta̱ a kisa i ɗa n ka̱ci ka̱ va̱, ka̱ta̱ e ɗekushe i ɗa n kula ku va̱.”
010	2SA	012	029	Ɗaɗa Dawuda u ɓolongi osoji a̱ ni ra̱ka̱ ɗa a bankai likuci i Raba n kuvon ali ɗa a lyaꞋi likuci ya.
010	2SA	012	030	Ɗa Dawuda u zuwai o foɗoi ma̱kun mo tsugono a kaci ko mogono me le, ɗa a kapaka yi ni maꞋa a kaci. A̱miki a̱ ma̱kun ma azanariya ma a yawa ta̱ a̱miki kilo kamangankupa n a tawun, ma̱kun mo tsugono ma mi ta̱ n tsuzogu tsa atali o tsuloboi upaɗi. Ɗa tana Dawuda u pura̱i ucanuku wa̱ a̱bunda̱i a suvu a̱ likuci ya.
010	2SA	012	031	Ɗa Dawuda u zuwai aza a̱ likuci a uta̱ ra̱ka̱ vu le, u zuwai le a yaꞋan kuvon n ugangafu, n arigida, n ogovu. Ɗa kpamu u zuwai le a yaꞋan iputa̱. Ɗa Dawuda u yaꞋankai likuci ya aza a Amuno i na i buwai nannai ra̱ka̱. Ɗa a̱yi koɓolo n osoji a̱ ni ra̱ka̱ a kpatalai o kubono a Urushelima.
010	2SA	013	001	Abusalom maku ma Dawuda wi ta̱ n taku vu na wi n tsuloboi vuza na e ci ɗeke Tamaru, ɗa Amunon maku ma Dawuda ma̱ ka̱na̱i kuciga Tamaru va.
010	2SA	013	002	Ɗa Amunon u ucigi ni gbani-gbani ali u ka̱na̱i mɓa̱la̱ adama taku vu ni Tamaru, we ne ta̱ adanshi wi a̱ kuciya̱ kuyaꞋan tsugbani n a̱yi ba, adama a na a̱yi Tamaru va ka̱ta̱ u yeve mavali ba.
010	2SA	013	003	Ama Amunon va wi ta̱ n ka̱ja̱Ꞌa̱ ka̱ ni vuza kula Jonadabu maku ma Shimeya toku vu Dawuda. Jonadabu va wi ta̱ n ugboji ka̱u.
010	2SA	013	004	Ɗa we ecei Amunon u danai, “Yiɗa̱i i zuwai usana lakam vu yongo ka̱tsuma̱ una̱mgbi? Avu maku mo mogono ma ba? Dana mu.” Ɗa Amunon wu ushuki, u danai, “Mi ta̱ a kuciga Tamaru taku vu mokoshi ma̱ va̱ Abusalom.”
010	2SA	013	005	Ɗa Jonadabu u danai ni, “Bana vu vaku ka̱ta̱ vu dana vu pana uyoꞋo wi ikyamba i nu ba. Ɗa baci esheku a̱ nu a̱ ta̱wa̱i ku ene wu, ka̱ta̱ vu danai, ‘YaꞋan taku vu va̱ Tamaru u ta̱wa̱ u neꞋeshe mu ilikulyaꞋa. Ka̱ta̱ kpamu u ta̱wa̱ u yaꞋanka mu ilikulyaꞋa ya a̱ a̱shi a̱ va̱, ali n lyaꞋa i na u yaꞋin n ekiye a̱ ni.’”
010	2SA	013	006	Ɗa Amunon u vaki a danshi ugaꞋin ba. Ana mogono Dawuda u ta̱wa̱i kene yi, ɗa Amunon u danai mogono ma, “Mi ta̱ ufolu u nu danaka mu taku vu va̱ Tamaru u ta̱wa̱. Mi ta̱ a kuciga u yaꞋanka mu emeshe mpa e kene ka̱ta̱ u neꞋeshe mu.”
010	2SA	013	007	Ɗa Dawuda u suki a kpaꞋa a dana Tamaru, “Bana a kpaꞋa ku taku vu nu Amunon vu yaꞋanka yi ilikulyaꞋa.”
010	2SA	013	008	Ɗa Tamaru u banai a kpaꞋa ku taku vu ni Amunon, a̱ ubuta̱ u na wi ivaꞋin. Ɗa u kenuki kiya ɗa u zuɓuki, ɗa u yaꞋankai ni emeshe a̱yi e kene.
010	2SA	013	009	Ɗa u ɗikai kapara ɗa u kenuku ni emeshe a, ama ɗa u iwain kulyaꞋa. Ɗa Amunon u danai aza kuyaꞋanka yi ulinga a̱ uta̱ ra̱ka̱, ɗa ra̱ka̱ vu le a̱ uta̱i.
010	2SA	013	010	Ɗa Amunon u danai Tamaru, “Tuka̱ mu n ilikulyaꞋa a̱ kunu ki ivaꞋin ku va̱. Ka̱ta̱ vu neꞋeshe mu n kukiye ku nu n lyaꞋa.” Ɗa Tamaru u ɗikai emeshe a na u yaꞋin va ɗa u banai n a ɗa a̱ kunu ki ivaꞋin ku taku vu ni Amunon.
010	2SA	013	011	Ama ana u yawai ɗevu n a̱yi adama a na u neꞋeshe yi, ɗa u ka̱na̱i ni u danai, “Taku vu va̱, ta̱wa̱ vu vaku nu mpa.”
010	2SA	013	012	Ɗa wu ushuki ni u danai, “A̱Ꞌa̱, taku vu va̱! Nannai va wi a kuyaꞋan ba, ka̱ta̱ kpamu vu zuwa mu n yaꞋan nannai n utsura ba. Adama a na a ci yaꞋan nannai a Isaraila ba, ka̱ta̱ vu yaꞋan ili i gbani-gbani i wono i nanlo ba.
010	2SA	013	013	N yaꞋan ba ci nannai, teɗai n kuꞋuwa adama o wono? Avu feu i ta̱ o kubonoko wu vuza gbani-gbani a̱ ka̱tsuma̱ ka aza a Isaraila. Ama gogo na mi ta̱ ufolu u nu yaꞋan kadanshi m mogono, wi a̱ kusa̱nka̱ mu ku olo wu ba.”
010	2SA	013	014	Ama Amunon u panaka yi ba. Ana wo okpoi u laꞋa yi ta̱ utsura, ɗa u lyaꞋi ni utsura u yaꞋin tsugbani n a̱yi.
010	2SA	013	015	Ɗa Amunon u iwain Tamaru ka̱u, ali ɗa u laꞋi tsu na wi ishi a kuciga yi. Ɗa Amunon u danai ni, “Ɗa̱nga̱ vu wala.”
010	2SA	013	016	Ɗa Tamaru u danai ni, “A̱Ꞌa̱ taku vu va̱, kuloko ku na vi a kuciga kuloko mu na wi ta̱ a kulaꞋa ili i na vu yaꞋankai mu ɗe n gbani-gbani.” Ama Amuno u panaka yi ba.
010	2SA	013	017	Ɗa u ɗekeshei maku mu ulinga ma̱ ni u danai ni, “Utuka̱ vuka vu nampa va pulai, ka̱ta̱ vu ɓa̱ya̱ngu utsutsu wa.”
010	2SA	013	018	Ɗa maku mu ulinga ma̱ ni mu utukai ni pulai ɗa u ɓa̱ya̱ngi utsutsu wa. Tamaru va tana wi ta̱ u uki m motogu me ekiye a ugaɗi, adama a na ta nkere m kpaꞋa ku mogono, aza a na ka̱ta̱ e yevei ali ba a tsu uka.
010	2SA	013	019	Ɗa Tamaru u tsungi kokomo a kaci ka̱ ni adama o wono, ɗa kpamu u ka̱na̱i motogu ma̱ ni u karai. Ɗa u kiyangi ekiye a̱ ni a kaci u walai n u lapasai una̱.
010	2SA	013	020	Ana taku vu ni Abusalom we enei ni ɗa we ecei ni u danai, “Amuno taku vu nu ɗa u vaki n avu? Gogo na paɗa bini taku vu va̱ ka̱ta̱ vu dana vuza ba. Ka̱ta̱ kpamu wo okpo wu ili i yoku ba, taku vu nu ɗa feu, ka̱ta̱ vu ka̱sukpa̱ i ɗa i la̱nga̱sa̱ wu ka̱ɗu ka̱u ba.” Ɗa Tamaru u da̱sa̱ngi a kpaꞋa ku taku vu ni Abusalom endeꞋen.
010	2SA	013	021	Ana mogono Dawuda u panai ukuna wa ra̱ka̱, ɗa ka̱ɗu ka̱ ni ka̱ na̱mgba̱i ka̱u.
010	2SA	013	022	Ama Abusalom u keɓece Amuno kakuna ba, u iwan ta̱ Amuno adama a na u la̱nga̱sa̱ ta̱ taku vu ni Tamaru.
010	2SA	013	023	Ana a̱ya̱ ere a lazai, ɗa Abusalom u danai a puna nlala n ni cileme ɗe a BaꞋalu Hazo likuci i na yi ɗevu n likuci i Ifirayimu. Ɗa Abusalom u banuki olobo o ngono ra̱ka̱.
010	2SA	013	024	Ɗa Abusalom u banai u mogono u danai ni, “Wuma u nu u geshe, aza a na a kupuna ka mu cileme tsu nlala tsa a̱ ta̱wa̱ ta̱ kuyaꞋanka mu ulinga. Ko vi ta̱ a̱ kuta̱wa̱ koɓolo n abara a̱ nu ci yaꞋan ka̱ɗiva̱ ka koɓolo?”
010	2SA	013	025	Ɗa mogono ma danai Abusalom, “A̱Ꞌa̱ maku ma̱ va̱, tsa kubana ra̱ka̱ vu tsu ba, ci ta̱ a kuyaꞋan a̱bunda̱i.” Ɗa Abusalom u gutsai ni, ama u iwain kubana ɗa u zuwakai ni una̱singai.
010	2SA	013	026	Ɗa Abusalom u danai, “Vi baci a kubana ba, sai vu ka̱sukpa̱ Amuno vuza va̱ u bana koɓolo n a̱tsu.” Ɗa mogono me ecei ni, “Yiɗa̱i i zuwai ɗa vi a kuciga u bana koɓolo n a̱ɗa̱?”
010	2SA	013	027	Ɗa Abusalom u gutsai ni, ali ɗa wu ushuki Amuno u bana koɓolo n a̱yi n olobo a̱ ni a na a buwai, ɗa a banai ra̱ka̱ n a̱yi.
010	2SA	013	028	Ɗa Abusalom u danai agbashi a̱ ni, “Zukai, a makyan ma na baci ye enei Amuno ma̱ra̱ ma makai ni, ɗa baci i panai n danai ɗa̱, unai ni, ka̱ta̱ yu una yi, i pana wovon ba. Mpa ɗa vuza na n danai ɗa̱ i yaꞋan. Tsurukpai ka̱ta̱ i gbama asuvu.”
010	2SA	013	029	Ɗa agbashi a Abusalom a unai Amuno uteku tsu na Abusalom u danai le a yaꞋan. Ɗa olobo o mogono a na a buwai ra̱ka̱ a̱ ɗa̱nga̱i, a kumbai mkparagi n le a sumai.
010	2SA	013	030	Ele a uye o kubono, ɗa kadanshi ka yawai u Dawuda a danai ni, “Abusalom wu una ta̱ olobo o mogono ra̱ka̱, babu vuza na u buwai n wuma.”
010	2SA	013	031	Ɗa mogono Dawuda u ɗa̱ngai u karai motogu ma̱ ni ɗa u vaki a iɗika adama a una̱mgbuka̱tsuma̱. Ɗa kpamu agbashi a̱ ni a na i kashani n a̱yi ra̱ka̱ vu le feu a karai ntogu n le.
010	2SA	013	032	Ama ɗa Jonadabu maku ma Shimeya, toku vu Dawuda, u danai, “Vuzagbayin, ka̱ta̱ vu sheshe a una ta̱ olobo a̱ nu ra̱ka̱ ba, Amuno ɗa koci a unai. Abusalom va u foɓuso ta̱ ka nampa ka, ali a kanna ka na Amuno u yaꞋin tsugbani n taku vu ni Tamaru.
010	2SA	013	033	Vuzagbayin mogono ka̱ta̱ vu dana a una ta̱ olobo a̱ nu ra̱ka̱ ba, Amuno ɗa koci u kuwa̱i.”
010	2SA	013	034	Ɗa Abusalom u sumai. Ɗa vuza kindi u ɗa̱ngushi a̱shi a̱ ni ɗa we enei uma n a̱bunda̱i a̱ kuta̱wa̱ n uɓon u ɗakai u kusan.
010	2SA	013	035	Ɗa Jonadabu u danai mogono, “La̱na̱, olobo a̱ nu a ɗa lo o kubono uteku tsu na n danai nu”
010	2SA	013	036	A̱yi o kukotso kuyaꞋan kadanshi, ɗa olobo o mogono a yawai, ɗa a̱ ka̱na̱i ma̱shi. Ɗa Dawuda koɓolo n agbashi a̱ ni ra̱ka̱ a̱ shika̱i ka̱u.
010	2SA	013	037	Ɗa Abusalom u sumai a kubana u Talamayi maku ma Amihudu, mogono ma Geshuru. Ɗa Dawuda u na̱mgba̱i ka̱tsuma kanna n kayin adama a ukpa̱ u maku ma̱ ni Amunon.
010	2SA	013	038	Ana Abusalom u sumai a kubana a Geshuru, u yongoi ɗe ali a̱ya̱ a tatsu.
010	2SA	013	039	Ana mogono Dawuda ma cinukpai n ukpa̱ u maku ma̱ ni Amuno, ɗa u ka̱na̱i ma̱za̱nga̱ ma na we ene Abusalom.
010	2SA	014	001	Jowabu vuza na e ci ɗeke a̱na̱ku a̱ ni Zeruya u yevei an ka̱ɗu ko mogono Dawuda ko bonoi u Abusalom.
010	2SA	014	002	Ɗa Jowabu u suki a ɗikaka yi vuka vu ugboji ɗe a̱ likuci i Tekowa. Ana u yawai ɗa Jowabu u danai vuka va. “YaꞋan adanshi vi ta̱ a̱ una̱mgbuka̱tsuma̱, vu uka akashi a kpalu, ka̱ta̱ kpamu vu sukuya̱ maniꞋin ba. YaꞋan adanshi vi geshe ta̱ ɗe a una̱mgbuka̱tsuma̱ tsu vuza na vuza u kuwa̱i ni.
010	2SA	014	003	Ka̱ta̱ vu bana a̱ ubuta̱ u mogono vu yaꞋan kadanshi tsu nampa.” Ɗa Jowabu u danai vuka va ili i na wa kudana mogono ma.
010	2SA	014	004	Ana vuka va aza a Tekowa u yawai a̱ ubuta̱ u mogono, ɗa u vaki ma̱kpa̱ɓa̱ a iɗika ɗa u danai, “Wuma u nu u geshe mogono, ɓa̱nka̱ mu!”
010	2SA	014	005	Ɗa mogono me ecei ni u danai, “Yiɗa̱i mɓa̱la̱ n nu?” Ɗa wu ushuki, “Mpa kagapa kaꞋa, vali vu va̱ vu kuwa̱ ta̱.
010	2SA	014	006	Mpa kagbashi ka̱ nu mi ta̱ m muku mo olobo n re, ɗa a yaꞋin vishili ɗe a kashina, babu vuza lo vu na we pece le. Ɗa vuza te wu unai vuza ni.
010	2SA	014	007	Gogo na nahannai, aza a̱ va̱ a̱ ta̱wa̱ ta̱ adama a na n neke le vuza na wu unai vuza ni va, adama a na una yi feu a̱ una̱ vuza ni na wu unai, ama a yaꞋan baci nannai mi ta̱ a ku namba maku ma na ma ku lyaꞋa ili yi uka̱ni i vali vu va̱. Maku ma̱ va̱ ma ɗaɗa mu koci ili i na mi a kinda, una yi baci i ta̱ a̱ ku ka̱sukpa̱ mu babu ili. Ka̱ta̱ kpamu kula ku vali vu va̱ ku puwa̱nka̱ aduniyan a nampa.”
010	2SA	014	008	Ɗa Mogono ma danai vuka va, “Bono a kpaꞋa kunu, mi ta̱ e kuneke kadanshi adama ukuna u nu wa.”
010	2SA	014	009	Ɗa vuka vuza vu Tekowa va u doku u danai, “Vuzagbayin vu va̱ mogono, yaꞋan unushi u nampa wu okpo a kaci ka̱ va̱ koɓolo m kpaꞋa ke esheku a̱ va̱. YaꞋan mogono n kakuba ko tsugono tsu nu tsu okpo babu unushi.”
010	2SA	014	010	Ɗa mogono ma danai ni, “Vuza yoku u keɓece wu baci ukuna, ka̱ta̱ vu tuka̱i na a̱ va̱, wi o kudoku koꞋuso wu ba.”
010	2SA	014	011	Ɗa u danai, “YaꞋan mogono ma kucina n Vuzavaguɗu Ka̱shile ka̱ nu, ka̱ta̱ vu ka̱sukpa̱ aza a na a kuciga kutsupa kutan a yaꞋan munuka ba adama a na una maku ma̱ va̱ ba.” Ɗa mogono ma danai vuka va, “N kucuna ta̱ n Vuzavaguɗu vu wuma n danai ko ka̱nji ka̱ ni ke te ki o kutoɗo ka̱ yikpa̱ a iɗika ba.”
010	2SA	014	012	Ɗa vuka va vu doku vu danai, “Mi ta̱ ufolu u nu vuzagbayin, yaꞋan n doku n dansa koyoku ke nu.” Ɗa mogono ma̱ ushuki ma danai, “Dansa.”
010	2SA	014	013	Ɗa vuka va vu danai, “Yiɗa̱i i zuwai ɗa vu yaꞋankai uma a̱ Ka̱shile kusheshe ku gbani-gbani tsu nampa? Adama a kadanshi ka na ka̱ uta̱i una̱ u nu mogono, vu kiɗaka ta̱ ka̱ci ka̱ nu afada a na vu kpa̱ɗa̱i kuka̱sukpa̱ maku ma̱ nu ma na o lokoi mo bono a kpaꞋa.
010	2SA	014	014	Mayun ɗa ra̱ka̱ vu tsu tsu kuwa̱. Adama a na ci ta̱ uteku tsu mini ma na a̱ va̱ma̱i a iɗika, ma na babu vuza na wa kufuɗa kupura̱ maꞋa. Ama Ka̱shile ka tsu ɗika wuma u vuza nannai bini ba. Adama a nannai u tsu la̱nsa̱ ta̱ uye u na aza a na a sumai o bono.
010	2SA	014	015	Wuma u nu u geshe mogono, gogo na n ta̱wa̱ ta̱ kudana wu ka nampa, adama a na uma a zuwa mu ta̱ m panai wovon. Ɗa mpa kagbashi ka̱ nu n sheshei n danai, ‘Mi ta̱ a kuyaꞋan kadanshi m mogono, yoku ba wi ta̱ a kuyaꞋan ili i na kagbashi ka̱ nu ko folonoi.
010	2SA	014	016	U gaꞋan ba mogono mi ta̱ a̱ kushuku ku isa kagbashi ka̱ ni a ekiye a vuza a na wi a kuciga ku una tsu mpa n maku ma̱ va̱, ka̱ta̱ feu e pece tsu n ili yi uka̱ni i na Ka̱shile ke nekei tsu.’
010	2SA	014	017	Vuzagbayin, n sheshe ta̱ n danai, ‘Kadanshi ko mogono ma̱ va̱ ki ta̱ zuwa ka̱ɗu ka̱ va̱ ka̱ da̱sa̱ngu, adama a na wi ta̱ tsu kalingata ka̱ Ka̱shile, u tsu pece ta̱ kasingai n kagbanigbani.’ YaꞋan Vuzavaguɗu Ka̱shile ka̱ nu ko yongo n avu.”
010	2SA	014	018	Ɗa mogono ma danai vuka va, “Ka̱ta̱ vu sokongu mu ko i te a̱ ka̱tsuma̱ ki ili i na mi a ku ece wu ba.” Ɗa vuka va vu danai, “Vuzagbayin mogono yaꞋan keci ku nu.”
010	2SA	014	019	Ɗa mogono me ecei ni, “Jowabu wi ta̱ punu n kukiye a̱ ka̱tsuma̱ ka kadanshi ka nampa ko?” Ɗa vuka vu ushuki, “Wuma u nu u geshe, vuzagbayin va̱ mogono, babu vuza na wa kukpatala u gula̱ ko u singai a̱ ka̱tsuma̱ ke keci kana vu yaꞋin. Kagbashi ka̱ nu Jowabu ɗa u danai mu n yaꞋan ka wu keci ka ra̱ka̱, a̱yi ɗa kpamu vuza na u danai mu ili i na ma kudansa.
010	2SA	014	020	Kagbashi ka̱ nu Jowabu va u yaꞋan ta̱ nannai, adama a na u sabaꞋa ukuna u na wi an nwalu gogo na. Vuzagbayin vu va̱ wi ta̱ n kuyeve tsa alingata a̱ Ka̱shile, u yeve ta̱ i na yi punu a iɗika ya.”
010	2SA	014	021	Ɗa mogono ma danai Jowabu, “U gaꞋan ta̱ mi ta̱ a kuyaꞋan i ɗa. Bana vu bono n kolobo ka Abusalom.”
010	2SA	014	022	Ɗa Jowabu u kuɗa̱ngi u lyaꞋakai ni kayala, ɗa u zuwakai mogono una̱singai. Jowabu u danai, “Anana n ciya̱ ta̱ mapasa ma singai wa̱ nu, vuzagbayin vu va̱ mogono, adama a na vu ushuku ta̱ n ufolu u va̱.”
010	2SA	014	023	Ɗa Jowabu u banai a̱ likuci i Geshuru u bonoi n Abusalom a Urushelima.
010	2SA	014	024	Ɗa mogono ma danai, “Danai ni u wala o kubono a kpaꞋa ku ni, ka̱ta̱ u ta̱wa̱ wa̱ va̱ ba.” Ɗa Abusalom u da̱sa̱ngi kpaꞋa ku ni, u bana a̱ ubuta̱ u mogono ba.
010	2SA	014	025	A̱ ka̱tsuma̱ ka aza a Isaraila ra̱ka̱ babu vuza na i a kucikpa tsuloboi tsu Abusalom. Ili i na i ɗikai a kaci ali a kubana e ene a̱ ni wi n uꞋiwin u Ka̱shile ba.
010	2SA	014	026	A̱ ka̱ya̱ dem u tsu puna ta̱ ka̱nji ka̱ ni adama a na ka ci yaꞋan yi ta̱ a̱miki. U puna baci ka̱ta̱ u gisanku kaꞋa, a̱miki a̱ ka̱nji ka a ci yawa ta̱ kilo vu re.
010	2SA	014	027	A matsaka ta̱ Abusalom muku mo olobo n tatsu n mekere me te, kula kuni ku ɗa Tamaru. Mekere ma tana mi ta̱ n tsuloboi.
010	2SA	014	028	Abusalom u da̱sa̱ngi a Urushelima a̱ya̱ e re tana we ne o mogono ba.
010	2SA	014	029	Ɗa Abusalom u suki e ɗekusheke yi Jowabu adama a na u suku yi u mogono, ama ɗa Jowabu u iwain kubana. Ɗa u doki u suki ire, ama ɗa u iwain kubana.
010	2SA	014	030	Ɗa u danai agbashi a̱ ni, “Banai, a kashina ka Jowabu ka na ki ɗevu n ka̱ va̱, ka na ki m bali. I songu kaꞋa.” Ɗa agbashi a Abusalom a banai o songi kaꞋa.
010	2SA	014	031	Ɗa Jowabu u banai a kpaꞋa ku Abusalom we ecei ni, “Yiɗa̱i i zuwai ɗa vu suki agbashi a̱ nu a bana o songi kashina ka̱ va̱?”
010	2SA	014	032	Ɗa Abusalom wu ushuki u danai ni, “Vu iwan ta̱ kuta̱wa̱ a makyan ma na n ɗekushi nu. Mi ishi n ciga kusuku vu bana vu eceke mu mogono ili i na i zuwai ɗa u danai mu n ka̱sukpa̱ Geshuru m bono. Mpa n laꞋa ta̱ n kuciga n da̱sa̱ngu ɗe. Gogo na n ciga ta̱ tsu gasa a̱shi m mogono, n yaꞋanka yi baci unushi, yaꞋan wu una mu.”
010	2SA	014	033	Ɗa Jowabu u banai u danai mogono ili i na Abusalom u danai, ɗa mogono ma̱ u suki e ɗekushe Abusalom ɗa u banai. Ana u yawai ɗa u vaki a iɗika u lyaꞋi kayala e kelime ko mogono. Ɗa mogono mo oɓongi Abusalom va.
010	2SA	015	001	Ana ka nanlo ka lazai, ɗa Abusalom u ciya̱ka̱i ka̱ci ka̱ ni keke vo odoku, koɓolo n odoku, n uma amangerenkupa aza a na a kuwala kelime ka̱ ni.
010	2SA	015	002	Abusalom u tsu ɗa̱nga̱ ta̱ n kpasani u shamgba ɗevu uye u na u banai a utsutsu u likuci. Ɗa baci vuza u ta̱wa̱i n kakuna u mogono adama afada, Abusalom u tsu ɗeke yi ta̱ we ece yi, “Avu a̱ likuci i ne i ɗai vu uta̱i?” Ɗa baci vuma va wu ushuki u danai, “Vuzagbayin mu uta̱ ta̱ a̱ likuci i te a̱ ka̱tsuma̱ ka kumaci ka aza a Isaraila.”
010	2SA	015	003	Abusalom wi ta̱ a ku dana yi, “La̱na̱, kadanshi ka̱ nu ki ta̱ n ugaꞋin n kamayun, ama mogono mi n vuza na wa ku panaka wu ba.”
010	2SA	015	004	Abusalom u tsu dana ta̱ kpamu, “Ishi baci a dana mpa ɗa kayaꞋinkafada ka iɗika ka, mi ta̱ a kuyaꞋanka vuma dem vu na u ta̱wa̱i wa̱ va̱ n kadanshi, afada a mayun.”
010	2SA	015	005	Ɗa baci vuza yoku u ta̱wa̱i ɗevu n Abusalom ɗa u kuɗa̱ngi kukya̱sa̱ yi, u tsu ka̱na̱i ta̱ kukiye ka̱ta̱ u ɗa̱ngusa̱i wo oɓongu yi.
010	2SA	015	006	Ɗa Abusalom u ka̱na̱i kuyaꞋanka aza a Isaraila nannai aza a na a banai u Dawuda adama a na u yaꞋanka le afada, ta u ka̱na̱i ku sabaꞋa a̱ɗu aza a Isaraila nannai.
010	2SA	015	007	Ana a̱ya̱ a̱ na̱shi a lazai, ɗa Abusalom u danai Mogono, “Mi ta̱ ufolu u nu ka̱sukpa̱ mu m bana a Heburon adama a na n shatangu akucina a na n yaꞋin n Vuzavaguɗu.
010	2SA	015	008	Adama a na kagbashi ka̱ nu ka yaꞋan ta̱ akucina a makyan ma na wi a Geshuru vu Siriya, u danai, ‘Ɗa baci Vuzavaguɗu u bonokoi mu a Urushelima kpamu, mi ta̱ a̱ kuga̱nda̱ka̱ yi ɗe a Heburon.’”
010	2SA	015	009	Ɗa mogono ma danai ni, “Wala m ma̱ta̱na̱.” Ɗa u lazai a kubana a Heburon.
010	2SA	015	010	Ama Abusalom va u suku ta̱ ɗe aza a usuki n akaka usokongi a ubuta̱ u kumaci ka aza a Isaraila ra̱ka̱, u danai, “Ɗa baci i panai ciliki tsu kavana, ka̱ta̱ i sala, ‘Abusalom ɗa mogono wi ta̱ ɗe a Heburon.’”
010	2SA	015	011	Ana Abusalom wu uta̱i a Urushelima a kubana a Heburon, uma a amangatawenre a ɗa o tono ni. U banuki le o soki ni usokongi ta na e yeve kusheshe ku ni ba.
010	2SA	015	012	A makyan ma na Abusalom wi a kuyaꞋan kuneꞋen kalyuka ka, ɗa kpamu u suki e ɗekusheke yi Ahitofelu vuza vu Gilo, vuza vo odoki vu mogono Dawuda. Ka̱bunda̱i ka uma ka na ka gbaɓai kaci n Abusalom aza a na i ufoɓushi adama a na a yaꞋan vishili n Dawuda a yimkpai n ka̱bunda̱i.
010	2SA	015	013	Ɗa vuza vu usuki u ta̱wa̱i u dana yi Dawuda, “A̱ɗu a uma a Isaraila ra̱ka̱ o bono ta̱ u Abusalom.”
010	2SA	015	014	Ɗa Dawuda u danai agbashi a̱ ni a na i koɓolon n a̱yi ra̱ka̱ a Urushelima, “Ɗa̱nga̱i, Tsu sumai, nannai ɗa baci ba Abusalom wi ta̱ a ku una tsu ra̱ka̱. Tsu sumai gogo na, ka̱ta̱ Abusalom u cina tsu ali wu una tsu koɓolo n uma a̱ likuci n kotokobi ba.”
010	2SA	015	015	Ɗa agbashi o mogono a ushuki ni, “Wuma u nu u geshe, ili i na baci mogono me enei i gaꞋan ta̱, ci ta̱ a kuyaꞋan.”
010	2SA	015	016	Ɗa Mogono ma̱ uta̱i n aza a kpaꞋa a̱ ni koɓolo n agbashi a̱ ni. Ɗa mogono ma̱ ka̱sukpa̱i a̱ma̱ci kupa a gbani a̱ ni adama a na a̱ la̱na̱ ka̱ yi kpaꞋa.
010	2SA	015	017	Ana mogono koɓolo uma a̱ ni ra̱ka̱ a̱ uta̱i adama a na a laza a̱ ka̱sukpa̱ likuci ya, ɗa a shamgbai a kpaꞋa ku ukocishi.
010	2SA	015	018	Ɗa uma a̱ ni ra̱ka̱ a lazai kelime ka̱ ni, a̱ ka̱tsuma̱ ka uma a nanlo osoji aza a na a tsu inda mogono i ta̱ punu, koɓolo n osoji ali amangatawa̱nta̱li aza a o tonoi ni a Gatu. Ra̱ka̱ vu le a lazai e kelime ko Mogono.
010	2SA	015	019	Ɗa mogono ma danai Itayi vuma vu Gatu, “Yiɗa̱i i zuwai ɗa avu feu vi na o kutono tsu? Kpatala vu bono vu shamgba n Mogono ma savu Abusalom. Avu komoci kaꞋa, vuza na o lokoi a iɗika i nu.
010	2SA	015	020	Na̱yin na ɗa vu ta̱wa̱i. Niniɗai n kuzuwa wu vu gita̱ ka̱ ka̱ra̱sa̱ n a̱tsu anana, mpa n yeve biꞋi ubuta̱ u na maku bana ba? Kpatala, avu n uma a̱ nu ra̱ka̱. YaꞋan Vuzavaguɗu u yaꞋanka wu kasingai ka̱ ni, ka̱ta̱ kpamu u yotsongu ucigi u gbayin u ni.”
010	2SA	015	021	Ama ɗa Itayi wu ushuki Mogono ma, “N kucuna ta̱ n Vuzavaguɗu vu na wi n wuma, n wuma u mogono, ubuta̱ u na baci ɗe ɗem i banai, ko tsu kuwa̱ ko tana tsu yaꞋan wuma, mpa kagbashi ka̱ nu mi ta̱ o kutono wu.”
010	2SA	015	022	Ɗa Dawuda u danai Itayi, “Wala kelime.” Ɗa Itayi vuza vu Gatu u walai kelime n uma a̱ ni koɓolo n muku n kenkeꞋen n na mi koɓolo n a̱yi.
010	2SA	015	023	Ɗa uma a na i punu a iɗika ya ra̱ka̱ a̱ ka̱na̱i ma̱shi n kacaꞋa a makyan ma na Dawuda n uma a̱ ni i a nwalu a kulaza ku ka̱sukpa̱ likuci ya. Ɗa Mogono koɓolo n uma a̱ ni a pasai kuyene ku Kidiron, ɗa ra̱ka̱ vu le a lazai a kuꞋuwa a kakamba ka na ki n vuza ba.
010	2SA	015	024	Zadoku ganu wi ta̱ lo, kpamu aza e Levi a na i koɓolo n a̱yi i ta̱ ucaniki n akpati vu uzuwakpani vu Ka̱shile va. Ɗa a zuwai akpati vu uzuwakpani va a iɗika ɗevu n Abiyata ganu, ali uma a o kotsoi ku uta̱ punu a̱ likuci ya.
010	2SA	015	025	Ɗa Mogono ma danai Zadoku, “Ɗika akpati vu uzuwakpani vu bonuko punu asuvu a̱ likuci ya. N ciya̱ baci mapasa ma singai u Vuzavaguɗu wi ta̱ o kubonoko mu ka̱ta̱ n doku me ene akpati vu uzuwakpani va, ali n ida̱sa̱mkpa̱tsu i ni.
010	2SA	015	026	Ama u dana baci, ‘M pana uyoꞋo u nu ba,’ ka̱ta̱ u yaꞋanka mu ili i na i gaꞋin ni.”
010	2SA	015	027	Ɗa Mogono ma lyaꞋi kelime n kadanshi n Zadoku ganu, u danai, “Avu va keniki kaꞋa ba? Kpatala vu bono a̱ likuci ya m ma̱ta̱na̱, n maku ma̱ nu Ahimazu n Janata maku ma Abiyata.
010	2SA	015	028	La̱na̱, mi ta̱ a kushamgba na a kapasa ka Urudu ka na ka tonoi a kubana e meremune sapu makyan ma na i ta̱wa̱i i yaꞋankai mu kadanshi.”
010	2SA	015	029	Ɗa Zadoku koɓolo n Abiyata o bonokoi akpati vu uzuwakpani vu Ka̱shile va a Urushelima, ɗa feu a̱ da̱sa̱ngi ɗe.
010	2SA	015	030	Ɗa Dawuda u kumbai nsasan mu nɗanga n Zaitu a̱ ma̱shi. Ɗa u ka̱na̱i nwalu babu ataka, ɗa kpamu u palai kaci ka̱ ni adama u una̱mgbuka̱tsuma̱. Ɗa uma a na i o kutono yi feu a palai aci ele a̱ ka̱na̱i ma̱shi.
010	2SA	015	031	Ɗa a danai Dawuda, “Ahitofelu wi ta̱ feu a̱ ka̱tsuma̱ ka aza a na o foɓusoi kuyaꞋanka Abusalom ugbamiwasuvu.” Ɗa Dawuda u vasai, “Mi ta̱ ufolu u nu Vuzavaguɗu, bonuko kadanshi ka Ahitofelu ukuna u gbani.”
010	2SA	015	032	Ana Dawuda u yawai gaɗi vu kusan a ubuta̱ u na uma a tsu cikpa Ka̱shile, ɗa Hushayi vuza vu aza a Ariki u gasai n a̱yi. Ɗa Hushayi u karasai ntogu n ni ɗa u kiyangi e kiye a̱ ni gaɗi kaci adama una̱mgbi u ka̱tsuma̱.
010	2SA	015	033	Ɗa Dawuda u danai ni, “Vu tono mu baci, vi ta̱ o kudoku mu atakaci.
010	2SA	015	034	Ama ɗa baci vu bonoi a̱ likuci ɗa vu danai Abusalom, ‘Mi ta̱ o kokpo kagbashi ka̱ nu mogono. N tsu cau n yaꞋanka ta̱ eshevu tsugbashi, ama gogo na mi ta̱ o kokpo kagbashi ka̱ nu.’ Vu yaꞋan baci nannai, vi ta̱ a̱ kuɓa̱nka̱ mu n ciya̱ n bonoko kadanshi ka Ahitofelu ukuna u gbani.
010	2SA	015	035	Anan ganu Zadoku n Abiyata i ɗe ba? Vu dana le i na vu panai a kpaꞋa ku mogono ma savu.
010	2SA	015	036	Muku n re n le, Ahimazu maku ma Zadoku, n Janata maku ma Abiyata, i ta̱ ɗe koɓolo n ele suku le a̱ ta̱wa̱ a dana mu ili dem i na vu panai.”
010	2SA	015	037	Ɗa Hushayi ka̱ja̱Ꞌa̱ ka Dawuda u bonoi a Urushelima a makyan ma na Abusalom wi a kuꞋuwa a̱ likuci ya.
010	2SA	016	001	Ana Dawuda u wu urangi gaɗi kusan va kenu, ɗa Ziba kagbashi ka Mefiboshetu ka gasai n a̱yi. Wi ta̱ nu Njaki n re ucaniki n boroji ali amangatawenre, koɓolon n akala e ɗekpu kpamu amangatawun, n a̱kutsu a umaci u mambulu n kedele ka ma̱kya̱n.
010	2SA	016	002	Ɗa mogono me ecei Ziba, yiɗa̱i i zuwai ɗa vu tukai n ili nampa? “Ɗa Ziba wu ushuki, n tuka̱ ta̱ n njaki ma adama a kpaꞋa ku mogono a̱ ciya̱ a kumba. Boroji n umaci wu nɗanga tamkpamu adama a na uma a̱ ciya̱ a lyaꞋa. Ma̱kya̱n tamkpamu adama a aza a na oꞋoi a kakamba a̱ ciya̱ o soꞋo.”
010	2SA	016	003	Ɗa Mogono me ecei, “Teɗai Mefiboshetu matsukaya ma vuzagbayin vu nu Shawulu wi?” Ɗa Ziba wu ushuki mogono u danai, “Wi ta̱ ɗe a Urushelima, adama a na wi ta̱ a̱ kusheshe kpaꞋa ki Isaraila i ta̱ o kubonoko yi n tsugono tsa akaya a̱ ni Shawulu.”
010	2SA	016	004	Ɗa Mogono ma danai Ziba, “Ili ra̱ka̱ i na yi i Mefiboshetu anana yo okpo ta̱ i nu.” Ɗa Ziba u danai, “Wuma u nu u geshe mogono, n kuɗa̱nku ta̱, yaꞋan ka̱na̱ kuciya̱ mapasa ma singai wa̱ nu nannai, vuzagbayin mogono.”
010	2SA	016	005	Ana mogono Dawuda u yawai ɗevu n likuci i Bahurim, ɗa vuma vu yoku wu uta̱i u ka̱na̱i kushika yi. Vuma va kula kuni ku ɗa Shimeyi, maku ma Gera, a kumaci ku Shawulu.
010	2SA	016	006	Ɗa Shimeya va u ka̱na̱i ku vara Dawuda n agbashi a̱ ni n atali, ko ana wo okpoi uma a̱ ni n osoji ra̱ka̱ a kanza ta̱ mogono Dawuda.
010	2SA	016	007	Shimeya u ka̱na̱i ku shikusa Dawuda n u danai, “Wala, wala, vuza munuka, vuma vu gbani-gbani.
010	2SA	016	008	Vuzavaguɗu u tsupaka ta̱ Shawulu mpasa n uma a na vu unai a kpaꞋa ku ni, vuza na vu isai tsugono ci ni. Gogo na Vuzavaguɗu u neke ta̱ tsugono tsa u Abusalom, maku ma̱ nu. La̱na̱, kagbanigbani ka cina wu ta̱, adama a na avu vuza vu munuka ɗa.”
010	2SA	016	009	Ɗa Abishayi vuza na e ci ɗeke a̱na̱ku a̱ ni Zeruya u danai mogono, “Wuma unu u geshe, Yiɗa̱i i zuwai ɗa vu ka̱sukpa̱i ka̱kuwishi ke mesheꞋe ka nampa ki a ku shikusa Vuzagbayin mogono ma̱ va̱? YaꞋan n bana n gbatya kaci ka̱ ni.”
010	2SA	016	010	Ama ɗa mogono ma danai, “Yiɗa̱i i gasai mpa a̱ɗa̱, a̱ ɗa̱ muku n Zeruya? Wi baci a kuyaꞋan ishikushi ya adama a na Vuzavaguɗu ɗa u danai ni, ‘Shika Dawuda,’ Yayi u ku ece yi, ‘Yiɗa̱i i zuwai ɗa vu yaꞋin nannai?’”
010	2SA	016	011	Ɗa Dawuda u danai Abishayi n aza ulinga a̱ ni ra̱ka̱, “Maku ma na mpa n matsai, mi baci a kula̱nsa̱ wuma u va̱ kuna, teɗai tamkpamu vuza vu Bayami vu nampa. Ka̱sukpa̱i ni u lyaꞋa kelime n kushika mu, adama a na Vuzavaguɗu ɗa u danai ni u shika mu.
010	2SA	016	012	U gaꞋan ba Vuzavaguɗu wi ta̱ a kupana asuvayali a̱ va̱, ka̱ta̱ u kucikpa u yaꞋan ka mu kasingai adama ishikushi i na mi a kupana anana.”
010	2SA	016	013	Ɗa Dawuda koɓolo n uma a̱ ni a lyaꞋi kelime nu nwalu uye, Shimeya tamkpamu o kutono le n kakambu ka kusan a kushika le n u varai le n atali n u tsunki le kayala.
010	2SA	016	014	Ɗa mogono n uma a na i koɓolo n a̱yi a yawai a̱ ubuta̱ u na a kubana n woꞋwi ka̱u. Ɗa uvukai lo.
010	2SA	016	015	Ɗa makyan kenu, Abusalom koɓolo n aza a Isaraila a na i koɓolo n a̱yi a yawai a Urushelima, Ahitofelu feu wi ta̱ koɓolo n a̱yi.
010	2SA	016	016	Ana Hushayi vuza vu Ariki ka̱ja̱Ꞌa̱ ka Dawuda u yawai ubuta̱ u Abusalom ɗa u danai, “Wuma u nu u geshe mogono! Wuma u nu u geshe mogono!”
010	2SA	016	017	Ɗa Abusalom we ecei Hushayi, “Ucigi u na vi a kuyaꞋanka ka̱ja̱Ꞌa̱ ka̱ nu u ɗan na? Yiɗa̱i i zuwai ɗa vu kpa̱ɗa̱i kutono ka̱ja̱Ꞌa̱ ka̱ nu.”
010	2SA	016	018	Ɗa Hushayi u danai Abusalom, “A̱Ꞌa̱, mpa mi ta̱ a̱ kucina̱ ku vuza na Vuzavaguɗu koɓolo uma aza a Isaraila a zagbai. N a̱yi ɗa mpa mi o kuyongo.
010	2SA	016	019	N nannai dem, yayi n kuyaꞋanka tsugbashi maku ma Dawuda ma a ba? Uteku tsu na n yaꞋankai eshevu, ta feu maku yaꞋan ka wu nannai.”
010	2SA	016	020	Ɗa Abusalom u danai Ahitofelu, “Ta baci nannai, neke tsu odoki a̱ nu. Yiɗa̱i tsa kuyaꞋan?”
010	2SA	016	021	Ɗa Ahitofelu u danai Abusalom, “Bana vu vaku n a̱ma̱ci a gbani e esheku a̱ nu aza a na u ka̱sukpa̱i inda kpaꞋa ku ni. Vu yaꞋan baci nannai aza a Isaraila i ta̱ e kuyeve ana vu goyoi eshevu, tsu nanlo tsu ɗa u kuzuwa aza a na i o kutono wu a lasuka kuciga wu.”
010	2SA	016	022	Ɗa a yaꞋan kai Abusalom ma̱va̱li a kpaꞋa ku mogono. Ɗa Abusalom u uwai, ɗa u vaki n a̱ma̱ci a gbani esheku a̱ ni aza a Isaraila e kene.
010	2SA	016	023	A makyan ma nanlo uma ra̱ka̱ a tsu pana ta̱ odoki a Ahitofelu adanshi kadanshi ka̱ Ka̱shile kaꞋa. Ta odoki a Ahitofelu i n utsura u Dawuda n Abusalom nannai.
010	2SA	017	001	Ɗa Ahitofelu u danai Abusalom, “YaꞋan n zagba uma a̱ kpa̱n kupa n e re tsu bana tsu tono Dawuda n kayin ka nampa.
010	2SA	017	002	Mi ta̱ kubanka yi n kuvon a makyan ma na wu oꞋoi ɗa wi ɗevu n kutakpa ka̱ɗu. Mi ta̱ a ku neke yi wovon ka̱u ali uma a̱ ni ra̱ka̱ a suma a̱ ka̱sukpa̱ yi. Ama mogono Dawuda ɗa endeꞋin ɗa mi a ku una,
010	2SA	017	003	ka̱ta̱ m bonoko wu n uma a na buwai ra̱ka̱. Tsu na a̱ tsu tuka̱ n vuka vu savu kpaꞋa ku vali vi ni, vuma vu te ɗa koci vi a̱ kula̱nsa̱, uma a na a buwai ra̱ka̱ o yongo n ma̱ta̱na̱.”
010	2SA	017	004	Odoki nanlo a yaꞋan ta̱ Abusalom koɓolo n nkoshi m gba̱ra̱-gba̱ra̱ ma aza a Isaraila ra̱ka̱.
010	2SA	017	005	Ama ɗa Abusalom u danai, “Ɗeke Hushayi vuza vu Ariki, adama a na tsu pana ili i na wa kudansa.”
010	2SA	017	006	Ana Hushayi u ta̱wa̱i u Abusalom, ɗa Abusalom u danai ni, “Odoki a na Ahitofelu u nekei a ɗaɗa na. U gaꞋan ta̱ ci yaꞋan ili i na u danai? Ko vi ta̱ n o yoku kau?”
010	2SA	017	007	Ɗa Hushayi u danai Abusalom, “Nampa odoki a na Ahitofelu u nekei a gaꞋan ba.”
010	2SA	017	008	Ɗa Hushayi u danai, “Avu vu yeve ta̱ esheku a̱ nu n uma a̱ ni a fuɗi o kuvon a ɗa, i ta̱ n asuvu usuɗukpi an kawu na a ɗikai muku. Ko n tsu nannai ba, esheku a̱ nu keyevi ko kuvon kaꞋa, wi a ku asa n uma a̱ ni ba.
010	2SA	017	009	U gaꞋan ba gogo na u bana ta̱ u sheɗeku a kaɓatsu ko ubuta̱ u yoku kau. Ɗa baci o kuvon ku giti ɗa osoji a̱ nu o yoku kenu a̱ kuwa̱i, vuza na baci u panai arabali a wi ta̱ a kudana, ‘A una ta̱ osoji a Abusalom n a̱bunda̱i.’
010	2SA	017	010	Nannai va wi ta̱ a kuzuwa kosoji ka na ki n wovon ba tsu ka̱ɗu ka kawu u pana wovon. Adama a na aza a Isaraila ra̱ka̱ e yeve ta̱ esheku a̱ nu u yeve ta̱ vishili ka̱u osoji a̱ ni kpamu aza a ugbamiwasuvu a ɗa.
010	2SA	017	011	Ama odoki a̱ va̱ a ɗa na, o ɓolonku wu aza a Isaraila ra̱ka̱, ili i na i ɗikai a Dan a kubana a Beyersheba, ka̱bunda̱i ke le ki ta̱ a kuyaꞋan tsu kayala ka malaꞋa. Ka̱ta̱ avu n ka̱ci ka̱ nu vu wala kelime a kubana a̱ ubuta̱ u vishili wa.
010	2SA	017	012	Ta tsa kubana tsa la̱nsa̱ yi a ubuta̱ u na baci de dem wi, ka̱ta̱ tsu palai n kuvon tsu na ciza tsu tsupala iɗika. A̱yi n uma a̱ ni, babu vuza na tsa kuka̱sukpa̱ n wuma.
010	2SA	017	013	Ɗa baci kpamu u sumai a kubana asuvu a̱ likuci ya, osoji a Isaraila ra̱ka̱ i ta̱ a̱ kutuka̱ n awin, ka̱ta̱ o rono atali a na i a mashilya ma̱ likuci ya a kubana a ka̱ra̱Ꞌa̱, ali wokpo babu vuza na wa kene kpamu katali u katsangbani n vutoku.”
010	2SA	017	014	Ɗa Abusalom n aza a Isaraila ra̱ka̱ ushuki n a danai, “Odoki a Hushayi vuza vu Ariki a laꞋa ta̱ a Ahitofelu.” Adama a na Vuzavaguɗu ɗa u zuwai aza a Isaraila a̱ kpa̱ɗa̱ kupana odoki a singai a Ahitofelu, adama a na u tuka̱ Abusalom n kawuya.
010	2SA	017	015	Ɗa Hushayi u danai anan ganu Zadoku n Abiyata, “Odoki a na Ahitofelu u danai Abusalom koɓolo nu nkoshi m gba̱ra̱-gba̱ra̱ ma aza a Isaraila a ɗaɗa na, ama odoki a na mpa n danai le a ɗa na.
010	2SA	017	016	Gogo na yaꞋin moloko i bana i dana Dawuda, ‘Ka̱ta̱ wa asa ɗevu m meremune anana ba, ama u pasa adama a na talo a ku una yi koɓolo n uma a̱ ni ra̱ka̱.’”
010	2SA	017	017	Ɗa Janata koɓolo n Ahimazu a shamgbai lo a kuvana yi a̱ ubuta̱ u a̱shi a̱ mini a na e ci ɗeke Eni-rogelu. Kagbashi ke mekere ka tsu bana ta̱ n ka danai le ili na yi punu asuvu a̱ likuci ya, ka̱ta̱ ele tamkpamu a bana a dana mogono Dawuda. A tsu yaꞋan ta̱ nannai adama a na ka̱ta̱ ene le a ku uwa punu asuvu a̱ likuci ya ba.
010	2SA	017	018	Ama ɗa maku mo kolobo me enei le ɗa u banai u danai Abusalom. Adama a nannai ɗa Ahimazu n Janata a yaꞋin moloko ɗa a uwai asuvu a kpaꞋa ku vuma vu yoku a̱ likuci i Bahurim. Vuma va tana wi ta̱ n kayinva punu asuvu a kpaꞋa ku ni, ɗa a uwai punu a suvu a kayinva ka ɗa e sheɗeki.
010	2SA	017	019	Ɗa vuka vu kpaꞋa va u palai una̱ u kayinva wa. Ɗa u tuka̱i n ili i kashina wu ecikpei gaɗi vu una̱ u kayinva ka. Ɗa u kalukpai i ɗa mayin uteku tsu na vuma u kuyeve a na ili yoku yi punu ba.
010	2SA	017	020	Ana uma a Abusalom a̱ ta̱wa̱i a kpaꞋa ku vuka ka, ɗa a danai, “Teɗai Ahimazu koɓolo n Janata va i?” Ɗa vuka va wu ushuki le u danai, “A pasa ta̱ ɗe kuyene gogo na” Ɗa tana a̱ la̱nsa̱i le ama e ne le ba, ɗa uma a a kpatalai o kubono a Urushelima.
010	2SA	017	021	Ana uma a a lazai, ɗa Ahimazu koɓolo n Janata va a̱ uta̱i punu a kayinva ka, ɗa a banai u mogono Dawuda a danai ni. “YaꞋan moloko vu pasa kuyene ka, adama a odoki a na Ahitofelu u nekei adama a̱ nu a gbani-gbani a ɗa.”
010	2SA	017	022	Ɗa Dawuda koɓolo n uma a na n a̱yi ra̱ka̱ a̱ ɗa̱nga̱i a pasai Kuyene ku Urudu. Kafu kayin ka asa vuza dem u pasai kuyene ka.
010	2SA	017	023	Ana Ahitofelu we enei a̱ kpa̱ɗa̱i kutono odoki a̱ ni, ɗa u foɓusoi majaki ma̱ ni ɗa u kumbai, u bonoi a̱ likuci i ni. Ana u foɓusoi kpaꞋa ku ni koɓolon n ucanuku u ni, ɗa u saki ka̱ci ka̱ ni a maɗanga u kuwa̱i, ɗa a̱ ciɗa̱ngi ni a kasaun ke esheku ka̱ ni.
010	2SA	017	024	Ɗa Dawuda u yawai a̱ likuci i Mahanayim, ana Abusalom koɓolo n uma a̱ ni aza a Isaraila ra̱ka̱ a pasai Kuyene ku Urudu.
010	2SA	017	025	Ɗa Abusalom u zuwai Amasa wo okpoi kovonshi vo osoji a̱ ni a una̱ u Jowabu. Amasa maku ma Itahara ma a, vuza kumaci ku Ishimaila. Itahara u zuwai Abigelu mekere ma Nahashi, taku vu Zeruya, a̱na̱ku a Jowabu.
010	2SA	017	026	Ɗa uma a Isaraila koɓolo n Abusalom a̱ shikpa̱i a̱pa̱m e le a uɓon u likuci i Giliyadu.
010	2SA	017	027	Ana Dawuda u yawai a̱ likuci i Mahanayim ɗa u cinai lo Shobi maku ma Nahashi vuza na wu uta̱i a̱ likuci i Raba a iɗika i Amona, Koɓolon n Makiru kolobo ka Amiyelu vuza vu likuci i Lodeba, koɓolo m Bazila vuza vu Giliyadu vu Rogelim.
010	2SA	017	028	Ɗa a̱ tuka̱i Dawuda n kajiba, nu nvene, nu mgbodo n kuya̱na̱, koɓolo n itabi, m bali, n kiya, n ya̱nji yi uzungi, n awaya, nu ngeceꞋin.
010	2SA	017	029	Ɗa kpamu o doku a̱ tuka̱i n ishigi, nu aruguda a mani ma anaka, n nkyon, n ukuja u mani adama a na e yeve ta̱ Dawuda n uma a̱ ni i ta̱ a kupana kambulu, n woꞋi, n kakuli, e meremune.
010	2SA	018	001	Dawuda u foɓusoi osoji a na i koɓolo n a̱yi ɗa u peciki le a̱kpa̱n-a̱kpa̱n n amangatawun a tawun. A̱ ka̱tsura̱ dem u zagbakai le vuza e kelime.
010	2SA	018	002	Ɗa Dawuda u pecei le a̱tsura̱ a tatsu. Ɗa Jowabu u tonoi n ugboku u iyain, Abishayi toku vu Jowabu maku ma Zeruya u tonoi n ugboku u ire. Ɗa kpamu Itayi vuza vu Gatu u tonoi n ugboku u tatsu. Ɗa Dawuda u danai le, “Mpa n ka̱ci ka̱ va̱ mi ta̱ a kubana n a̱ɗa̱.”
010	2SA	018	003	Ama osoji a a danai, “A̱Ꞌa̱, vi a kubana n a̱tsu ba. Adama a na tsu suma baci a̱ ubuta̱ u kuvon, e kukeɓece ukuna u tsu ba. Ko kagimi ka̱ tsu ka baci a̱ kuwa̱i, e kukeɓece tsu ukuna ba, adama a na avu endeꞋin vi ta̱ a̱ una̱ u uma a̱kpa̱n kupa a uma a̱ tsu. Wi ta̱ a kula n ku gaꞋan kpamu avu da̱sa̱ngu asuvu a̱ likuci vu ka̱na̱ ku suꞋuku tsu n uɓa̱nki.”
010	2SA	018	004	Ɗa mogono ma danai le, “Ili i na de dem ye enei yi ta̱ n ugaꞋin mi ta̱ a kuyaꞋan i ɗa.” Ɗa mogono ma shamgbai a̱ utsutsu u likuci wa a makyan ma na osoji a i nwalu a kubana ubuta̱ u kuvon wa a̱tsura̱ amangatawun tawun n a̱tsura̱ a̱ a̱kpa̱n-a̱kpa̱n.
010	2SA	018	005	Ɗa Mogono ma danai Jowabu n Abishayi n Itayi, “Adama a̱ va̱ i tono n Abusalom kolobo ka nanlo ka sawu.” A̱tsura̱ a ra̱ka̱ a pana ta̱ makyan ma na Mogono mi e kuneke ovonshi ra̱ka̱ kadanshi u tsu na a kuyaꞋan n Abusalom va.
010	2SA	018	006	Ɗa osoji a Dawuda a lazai a kubana a kakamba, a yaꞋin kuvon n a osoji a Isaraila a̱ kutsun ku Ifirayimu.
010	2SA	018	007	Ɗa osoji a Dawuda a lyaꞋi osoji a Isaraila n kuvon, ɗa unai uma ka̱u a kanna ka nanlo, ali uma a̱kpa̱ kamanga.
010	2SA	018	008	Ɗa vishili va vu ka̱ra̱Ꞌi asuvu a iɗika ya ra̱ka̱, aza a na kutsun ku lyaꞋi a laꞋa ta̱ aza a na unai n kotokobi.
010	2SA	018	009	Ana i lo ɗa Abusalom u gasai n osoji a Dawuda. A̱yi tana ilaɗi n makparagi ma̱ ni, ɗa makparagi ma ma uwai ɗaka vu acaka a maɗanga mo oku, ɗa kacaka ko koyonoi ni a kaci ɗa wokponoi, makparagi ma tamkpamu ma lazai ma̱ ka̱sukpa̱i ni uta̱la̱kpi.
010	2SA	018	010	Ana vuza te a̱ ka̱tsuma̱ ko osoji a Dawuda we enei nannai, ɗa u danai Jowabu, “Me ene ta̱ Abusalom a̱ ka̱ta̱la̱la̱ gaɗi vu maɗanga magbayin mo oku.”
010	2SA	018	011	Ɗa Jowabu u danai vuza na u danai ni va, “Yiɗa̱i vu danai ve enei? Yiɗa̱i i zuwai ɗa vu kpa̱ɗa̱i ku unai yi lo vu vakangu a iɗika? Mi ishi tana e kuneke wu azurufa kupa koɓolon kaɗambura ka tsugbayin.”
010	2SA	018	012	Ɗa Vuma va u danai Jowabu, “Kukiye ku va̱ ki a ku saꞋawa maku ma mogono ba, ko vu neke mu baci azurufa ka̱kpa̱n e kukiye ku va̱, adama a na ra̱ka̱ vu tsu tsu pana ta̱ makyan ma na mogono mi e kuneke ɗa̱ kadanshi, avu n Abishayi n Itayi, ‘Adama a̱ va̱ i tono n Abusalom kolobo ka nanlo ka sawu.’
010	2SA	018	013	Mi ishi baci mu una yi, babu tsu na a kuyaꞋan mogono ma̱ kpa̱ɗa̱ kuyeve, ka̱ta̱ tana a vu n ka̱ci ka̱ nu vu ronono, vu ka̱sukpa̱ mu.”
010	2SA	018	014	Ɗa Jowabu u danai, “Mi a̱ kula̱nga̱sa̱ makyan na ba.” Ɗa u ɗikai nsara n tatsu u banai a̱ ubuta̱ u na Abusalom wi. U cina ni a̱ uta̱la̱kpi a maɗanga ma gbayin mo Oku ma babu u kuwa̱, ɗa u sapai Abusalom nu nsara ma a̱ ma̱ka̱nga̱,
010	2SA	018	015	Ɗa olobo kupa aza a na a tsu ɓa̱na̱ ucanuku u kuvon u Jowabu wa, a kambuki Abusalom ɗa una ni.
010	2SA	018	016	Ɗa Jowabu lika̱i kavana adama a na u shamkpa kuvon. Ɗa osoji a̱ ni ka̱sukpa̱i kutono osoji aza a Isaraila.
010	2SA	018	017	Ɗa a ɗikai keve ka ikyamba ka Abusalom ɗa a vakangi kaꞋa asuvu e kpenle kugbayin a kakamba. Ɗa palai ni n atali kaginga. Ɗa aza Isaraila ra̱ka̱ a sumai a kubana a iꞋuwa i le.
010	2SA	018	018	A ayin a wuma a̱ ni, Abusalom u maꞋaka ta̱ ka̱ci ka̱ ni kashamkpatsu ka na a kuciɓa n a̱yi ɗe a̱ ka̱ra̱Ꞌa̱ ko mogono, adama a na u dana ta̱, “Mi m maku ma na ma kuzuwa a ciɓa n Kula ku va̱ ba.” Ɗa u neꞋe kashamkpatsu ka kula ku ni, ɗa tana a̱ ka̱na̱i kuɗekushei n kula ku Abusalom ali n anana.
010	2SA	018	019	Ɗa Ahimazu maku ma Zadoku u danai Jowabu, “YaꞋan n suma m bana n dana mogono uteku tsu na Vuzavaguɗu wu isai ni ekiye irala i ni.”
010	2SA	018	020	“Ɗa Jowabu u danai ni vi a kubanka n kadanshi ka anana ba. Ama vi ta̱ a kufuɗa kubanka kadanshi ka nanlo a kanna ko yoku, ama ka̱ta̱ vu yaꞋan nannai anana ba, adama a na maku mo mogono ma̱ kuwa̱ ta̱.”
010	2SA	018	021	Ɗa Jowabu u danai vuza vu Kush, “Bana vu dana mogono ili na ve enei.” Ɗa vuza vu Kush u kuɗa̱ngi ki Jowabu, ɗa u ɗa̱nga̱i u sumai u ka̱sukpa̱i ni.
010	2SA	018	022	Ɗa Ahimazu maku ma Zadoku u doki u danai Jowabu, “Ko yiɗa̱i baci i kuciya̱ mu, ka̱sukpa̱ mu n suma n tono kucina̱ ku vuza vu Kushi va.” Ɗa Jowabu wushuki, “Maku ma̱ va̱ yiɗa̱i i zuwai ɗa va kusuma, adama a na vi n katsupu ka arabali ka na va kubanka ba?”
010	2SA	018	023	Ɗa u danai, “Ko yiɗa̱i baci ya kucinaka mu sai mpa m bana.” Ɗa Jowabu u danai, “Suma.”Ɗa tana Ahimazu va u sumai u tonoi n uye u na u walai a̱ ka̱pula̱ka̱ ali u lazai vuza vu Kushi va.
010	2SA	018	024	Dawuda tana ida̱shi e mere ma utsutsu u re u likuci, Ɗa vuza na wi a kinda likuci ya u kumbai mashilya ma̱ likuci ali gaɗi kukpa̱Ꞌa̱, ɗa u ɗa̱ngusa̱i a̱shi a̱ni ɗa we enei vuma yoku a ilaɗi n endeꞋin ni a̱ kuta̱wa̱.
010	2SA	018	025	Ɗa vuza vu kindi va u ɗekushei mogono u danai ni. Ɗa mogono ma ma danai, “A̱yi ɗa baci endeꞋen ni, u gaꞋan ba wi ta̱ n kadanshi kasingai.” Ɗa vuma va u laꞋasakai kuyawa ɗevu.
010	2SA	018	026	Ɗa kpamu vuza kindi va u doku we enei vuma vi yoku ilaɗi, ɗa u ɗekushi vuza na wi a̱ kinda utsutsu, “La̱na̱, vuma vi yoku ɗa lo ilaɗi a̱ kuta̱wa̱ endeꞋin.” Ɗa mogono ma danai, “U gaꞋan ba a̱yi feu wi ta̱ a̱ kutuka̱ n arabali a kasingai.”
010	2SA	018	027	Ɗa vuza kindi va u danai, “Mene ta̱ adanshi vuza vu gita̱i va wi ta̱ ilaɗi adanshi Ahimazu maku ma Zadoku maꞋa.” Ɗa mogono ma danai, “A̱yi vuma vu singai ɗa wi, u ta̱wa̱ ta̱ feu n arabali a singai.”
010	2SA	018	028	Ɗa Ahimazu va u ɗekushei mogono, wuma u nu u geshe “Ili ya yi ta̱ nwalu derere.” Ɗa u vaki ma̱kpa̱ɓa̱ n a̱shi a̱ ni a iɗika e kelime ko mogono u danai, “Una̱singai u ɗa a kubana u Vuzavaguɗu Ka̱shile ka̱ nu, a̱yi na wu isai nu ekiye aza a na i a tsurala n vuzagbayin mogono.”
010	2SA	018	029	Ɗa mogono me ecei, “Abusalom wi ta̱ n wuma?” Ɗa Ahimazu wu ushuki, “A ayin ana Jowabu u suki mu, ka̱ɗu ka̱ va̱ ka̱ muɗa̱ ta̱ ka̱u ama n yeve ili i na yi lo ba.”
010	2SA	018	030	Ɗa mogono ma danai, “Shamgba a kakambu vu vana punu na.” Ɗa u bonoi a kakambu u shamgbai.
010	2SA	018	031	Ɗa Vuza vu Kushi va u yawai u danai, “Vuzagbayin vu va̱ mogono, pana arabali asingai a nampa. Vuzavaguɗu wu isa wu ta̱ anana ekiye aza a na i a tsurala n avu.”
010	2SA	018	032	Ɗa mogono me ecei vuza vu Kushi va u danai, “Abusalom kolobo ka nanlo wi ta̱ m ma̱ta̱na̱?” Ɗa Vuza vu Kushi va u danai, “YaꞋan aza a na i a tsurala n mogono ma̱ va̱ koɓolo n aza a na i o ku foɓosuko wu kagbanigbani ra̱ka̱ okpo uteku tsu kolobo ka nanlo ka.”
010	2SA	018	033	Ɗa mogono mo voɗotsoi. Ɗa u kumbai gaɗi vu kunu ko oɓolo ku na ki utsutsu u likuci ɗa u shika̱i. U ka̱na̱i ma̱shi nu udanai, “Maku ma̱ va̱ Abusalom, maku ma̱ va̱ Abusalom. Wi ishi u laꞋa n ugaꞋin mpa n kuwa̱ ana maku ma̱ va̱ Abusalom wa̱ kuwa̱, maku ma̱ va̱ maku ma̱ va̱.”
010	2SA	019	001	A danai Jowabu, “Mogono mi ta̱ ɗe a̱ ma̱shi m kpalu u adama a Abusalom.”
010	2SA	019	002	Ɗa u lyaꞋi u kuvon una osoji ra̱ka̱ a̱ ciya̱i a kanna ka nanlo ka wo okpoi le ili una̱mgbi u ka̱tsuma̱, adama a na a kanna ka nanlo ka osoji a pana ta̱ a danai, “Mogono mi ta̱ ɗe a una̱mgbuka̱tsuma̱ adama a ukpa̱ u maku ma̱ ni.”
010	2SA	019	003	Ɗa osoji a o bonoi asuvu a̱ likuci i le n ka̱bini uteku tsu osoji a na a panai wono ana sumai a ubuta̱ u kuvon.
010	2SA	019	004	Ɗa mogono ma palai a̱shi a̱ ni, ɗa u shika̱i n kacaꞋa n u danai, “Maku ma̱ va̱ Abusalom, maku ma̱ va̱ Abusalom.”
010	2SA	019	005	Ɗa Jowabu u uwai asuvu a kpaꞋa ku na mogono ma mi ɗa u danai ni, “Anana vu neke ta̱ osoji a̱ nu wono. Ele na isai wuma u nu, koɓolo n wuma u muku n nu n a̱ma̱ci a̱ nu n a̱ma̱ci a gbani a na vu zuwai.
010	2SA	019	006	Adama a na vu laꞋa ta̱ n kuciga aza a na a iwain nu, ɗa vu iwain aza a na a cigai nu. Anana vu yotsongu tsu ta̱ e keteshe ovonshi n osoji le ili i ɗa i wa̱ nu ba. Mene ta̱ vi ta̱ a kulaꞋa m ma̱za̱nga̱ anana Abusalom wi baci n wuma, ka̱ta̱ a̱ tsu tamkpamu tsu kuwa̱.
010	2SA	019	007	Ama gogo na uta̱ ka̱ta̱ vu neke uma ra̱ka̱ kadanshi, vu yaꞋan baci nannai ba n kucina ta̱ n Vuzavaguɗu anana babu vuza te na wa ku asa n a vu n kayi ka nampa. Nannai va wi ta̱ a kulaꞋa nu mɓa̱la̱ ali u laꞋa ili i wuya i na i saꞋwai kucina ka wu a ayin a na vi ishi kolobo ali a̱ kuta̱wa̱ anana.”
010	2SA	019	008	Ɗa mogono ma ɗa̱nga̱i ma banai ma̱ da̱sa̱ngi a utsutsu u likuci. Ana uma a panai, “Mogono mi ta̱ ɗe ida̱shi a utsutsu u likuci,” ɗa uma ra̱ka̱ a banai a̱ ubuta̱ u ni. Ɗa aza a Isaraila ra̱ka̱ yaba dem u sumai a kubana a kpaꞋa ku ni.
010	2SA	019	009	Ɗa kumaci ka aza a Isaraila ra̱ka̱ a̱ ka̱na̱i kanananai n dansai, “Mogono Dawuda ɗa wi isai tsu a ekiye i rala i tsu. A̱yi ɗa vuza na wi sai tsu ekiye a aza a Filisitiya. Ama ɗa gogo na u sumai a iɗika ya adama a Abusalom.
010	2SA	019	010	Ama Abusalom vuza na tsu erengi wu okpo mogono ma̱ tsu u kuwa̱ ta̱ a̱ ubuta̱ u kuvon. Gogo na yiɗa̱i i zuwai ɗa tsu kpa̱ɗa̱i kukeɓece kakuna adama ukuna u kubonoko m mogono Dawuda?”
010	2SA	019	011	Ana Dawuda u panai ili i na aza a Isaraila i a kudansa, ɗa u suki n akaka a kubana u Zadoku n Abiyata anan Ganu. Ɗa u danai le, “Ecei nkoshi m gba̱ra̱-gba̱ra̱ ma aza a Yahuda i dana le, ‘Yiɗa̱i i zuwai ɗa yo okpoi aza a ukocishi a ukuna u kubonoko Mogono ma̱ ɗa̱ a kpaꞋa ku ni?
010	2SA	019	012	A̱ ɗa̱ aza a̱ va̱ a ɗa nu mpasa n va̱. Yiɗa̱i i zuwai ɗa yo okpoi aza a ukocishi u kubonoko mogono ma̱ ɗa̱ a kpaꞋa ku ni?’
010	2SA	019	013	Ka̱ta̱ i dana Amasa, ‘Avu va vuza̱ va̱ ɗa nu mpasa n va̱ ba? Ka̱shile ka ɗika wuma u va̱ n zuwa wu baci vu okpo kovonshi vo osoji a̱ va̱ una̱ Jowabu ba.’”
010	2SA	019	014	Ɗa Amasa u fuɗai a̱ɗu aza a Yahuda o bonoi a ubuta̱. Ɗa a̱ suꞋuki mogono n akaka, “Bono, avu n uma a̱ nu ra̱ka̱.”
010	2SA	019	015	Ɗa mogono ma̱ ka̱na̱i uye o kubono a Urushelima. Ana u yawai e Kuyene ku Urudu, ɗa aza a Yahuda a̱ ta̱wa̱i lo a Giliga adama a na a gasa n a̱yi kpamu a pasa Kuyene Urudu n a̱yi.
010	2SA	019	016	Shimeya maku ma Gera vuza vu Bayami vu likuci i Bahurim, u yaꞋin moloko a kubana koɓolo n uma aza a Yahuda, adama a a gasa m mogono Dawuda.
010	2SA	019	017	Shimeya u ta̱wa̱i n aza a Bayami uma ka̱kpa̱n, koɓolo n Ziba vuza vu ulinga vu Shawulu a̱yi m muku mo olobo n ni gendu n agbashi a̱ ni uma kamanga. Ra̱ka̱ vu le a lazai a kubana e Kuyene ku Urudu adama a na a gasa m mogono Dawuda.
010	2SA	019	018	Ɗa a pasai kuyene ka adama a na a pasaka mogono ma n uma a̱ ni, ka̱ta̱ kpamu a yaꞋanka yi ili i na wi a kuciga.
010	2SA	019	019	Ɗa u danai ni, “Wuma u nu u geshe, mi ta̱ ufolu u nu ka̱ta̱ vu reme unushi u va̱ a̱ ka̱ɗu ka̱ nu ba. Ka̱ta̱ kpamu vu ciɓa n tsu na kagbashi ka̱ nu ka nusaka yi nu kanna ka na vu ka̱sukpa̱i Urushelima ba. YaꞋan vu takpa kaꞋa a̱ ka̱ɗu ka̱ nu mogono.
010	2SA	019	020	N yeve ta̱ mpa kagbashi ka̱ nu n yaꞋanka wu ta̱ unushi. I ɗaɗa i zuwai ɗa mo okpoi vuza iyain vuna wa kugasa n a vu a̱ ka̱tsuma̱ ka kpaꞋa ku Isufu, adama a na n ta̱wa̱ n gasa n avu vuzagbayin vu va̱ mogono.”
010	2SA	019	021	Ɗa Abishayi maku ma Zeruya ma̱ ushuki ma danai, “U gaꞋan a una Shimeya adama a kakuna ka nampa ba? U shika ta̱ Mazagbi ma Vuzavaguɗu.”
010	2SA	019	022	Ama ɗa Dawuda wu ushuki, “Yayi wu ecei ɗa̱ kakuna a̱ɗa̱ muku n Zeruya? I ciga ta̱ i ronoko mu kadama? Gogo na n yeve ta̱ mpa ɗa mogono ma aza a Isaraila, kpamu babu vuza na a ku una anana a̱ ka̱tsuma ka aza a Isaraila.”
010	2SA	019	023	Ɗa mogono ma danai Shimeya, “N kucina ta̱ babu vuza na wa ku una wu.”
010	2SA	019	024	Ɗa Mefiboshetu vashi vu Shawulu u cipa̱i feu adama a na u gasa n mogono. Mefiboshetu va tana u saꞋa ene a̱ ni ba u puna kpamu ntsa̱ka̱ n ni ba u za̱Ꞌa̱ kpamu ntogu n ni ba a kanna ka na Dawuda u lazai ali n kanna ka na u bonoi m ma̱ta̱na̱.
010	2SA	019	025	Ana u yawai a Urushelima adama a na u gasa n mogono, ɗa mogono me ecei ni, “Yiɗa̱i i zuwai ɗa vu kpa̱ɗa̱i kubana koɓolo nu mpa Mefiboshetu?”
010	2SA	019	026	Ɗa Mefiboshetu wu ushuki u danai, “Wuma u nu geshe, vu yeve ta̱ mpa ma̱kutsuma̱ maꞋa. A makyan ma na n danai Ziba vuza na wa kuyaꞋan ka wu u linga u foɓosuko mu majaki n kumba n tono wu mogono, ɗa Ziba u kparasai mu u lazai.
010	2SA	019	027	Ama ɗa u yaꞋankai mu kadanshi ka uwa. Wuma u nu geshe mogono, avu vi ta̱ tsu kalingata ka̱ Ka̱shile, mi ta̱ a kufolono wu vu yaꞋanka mu ili i na ve enei i gaꞋin nu.
010	2SA	019	028	Adama a na ntsukaya n akaya a̱ va̱ ra̱ka̱ u yotso ta̱ a̱ kuwa̱, adama a̱ nu vuzagbayin mogono, ɗa vu zuwai mu mo okpoi a̱ ka̱tsuma̱ ka aza a na i a kulyaꞋa a kirukpa kute n avu. M buwa n una̱ u kadanshi n folono ili i yoku e kiye a̱ nu kpamu ba?”
010	2SA	019	029	Ɗa mogono ma danai ni, “Yiɗa̱i vi o kufolono kpamu? N sheshe ta̱ ɗe avu n Ziba a̱ɗa̱ ɗa i kupece iɗika i Shawulu ya.”
010	2SA	019	030	Ɗa Mefiboshetu u danai mogono, “Vuzagbayin a̱ ka̱sukpa̱ka̱ Ziba ili ra̱ka̱, an me enei vu bonoi m ma̱ta̱na̱.”
010	2SA	019	031	Ɗa feu Bazila vuza vu Giliyadu wu uta̱i a Rogelim u banai ɗe e Kuyene ku Urudu ka adama a na u pasa koɓolo mogono ma ka̱ta̱ u ka̱sukpa̱ yi u laza.
010	2SA	019	032	Bazila u kutsa ta̱ ka̱u wi ta̱ n a̱ya̱ amanga̱na̱shi. U ɓa̱nka̱ ta̱ mogono Dawuda n ili n a̱bunda̱i a makyan ma na wi ida̱shi a Mahanayim, adama a na a̱yi vuza vu uciyi ɗa.
010	2SA	019	033	Ɗa mogono ma danai Bazila, “Ta̱wa̱ tsu pasa kuyene ka koɓolo a kubana a Urushelima, mpa mi ta̱ a̱ kuɓa̱nka̱ wu.”
010	2SA	019	034	Ama ɗa Bazila wu ushuki mogono, “A̱ya̱ e ne a ɗai a buwai mu a wuma, an ma kubana koɓolo m mogono a Urushelima?
010	2SA	019	035	Mpa gogo na mi ta̱ n a̱ya̱ amanga̱na̱shi. Mi ta̱ a kufuɗa kudoku ku kuyeve i singai n i gbani-gbani? Kagbashi ka̱ nu ki ta̱ o kudoku kuyeve uyo wi ili i na u kulyaꞋa n i na wo kusoꞋo? Mi ta̱ a kufuɗa kupana a̱la̱ka̱tsu a aza a ishipa ali ko a̱ma̱ci? Yiɗa̱i i kuzuwa n doku wu a̱miki vuzagbayin vu va̱ mogono?
010	2SA	019	036	U gaꞋan n ciya̱ katsupu tsunampa ba, kagbashi ka̱ nu ki ta̱ o kusoku wu mogono, ka̱ta̱ tsu pasa Urudu ali tsu bana daꞋangi kenu,
010	2SA	019	037	YaꞋan kagbashi ka̱ nu ka kpatala, adama a na n kuwa̱ a̱ likuci i va̱ ɗevu n kasaun ke esheku a̱ va̱ n ka̱ a̱na̱ku a̱ va̱. Ama vuzagbayin, kagbashi ka̱ nu ka na maku ma̱ va̱ Kimham. YaꞋan u pasa koɓolo n vuzagbayin va̱ mogono. Ka̱ta̱ kpamu vu yaꞋan ili dem i na ve enei i gaꞋin nu kuyaꞋanka yi.”
010	2SA	019	038	Ɗa mogono ma danai, “Kimham wi ta̱ a kupasa koɓolo nu mpa, ka̱ta̱ n yaꞋanka yi ili i na vi cigai. Ili i na vu cikalai wa̱ va̱ dem, mi ta̱ a kuyaꞋanka wu i ɗa.”
010	2SA	019	039	Ɗa uma ra̱ka̱ a pasai Kuyene ku Urudu ka, ɗa feu mogono mo tonoi. Ɗa mogono moɓongi Bazila ɗa u zuwakai ni una̱singai, ɗa Bazila u kpatalai u bonoi a kpaꞋa ku ni.
010	2SA	019	040	Ana mogono ma pasai Giliga, ɗa Kimham feu u pasai koɓolo n a̱yi. Osoji aza a Yahuda ra̱ka̱ n kagimi ko osoji ka aza a Isaraila feu, a pasai koɓolo n mogono ma.
010	2SA	019	041	Ɗa aza a Isaraila ra̱ka̱ a banai u mogono ɗa a danai ni, “Yiɗa̱i i zuwai ɗa uma a̱tsu aza a Yahuda o bokoi nu ɗa a lazakai n avu n uma a kpaꞋa ku nu ra̱ka̱ a kubana upashi u nampa u Urudu?”
010	2SA	019	042	Ɗa aza a Yahuda a ushuki aza a Isaraila, “Tsu yaꞋan ta̱ nannai va adama a na mogono ma kumaci kutsu ku ɗa ku cika. Yiɗa̱i i zuwai ɗa yi una̱mgbuka̱tsuma̱ adama ili i nampa? Yiɗa̱i ci lyaꞋi i mogono, ko i pana ta̱ u nekei tsu ili i yoku i ni.”
010	2SA	019	043	Ɗa aza a Isaraila ushuki aza a Yahuda, a danai, “A̱tsu ci ta̱ kumaci kupa a̱ ka̱tsuma̱ ko tsugono ka, kpamu tsu laꞋa ta̱ n katsura an tsa kuɗika Dawuda wo okpo mogono ma̱ tsu. Yiɗa̱i i zuwai ɗa i goyoi tsu? A̱tsu ɗa tsu gita̱i kudana mogono ma̱ tsu mo bono ba?” Ama kadanshi ka na aza a Yahuda a dansai ka laꞋa ta̱ ka aza a Isaraila usuɗukpi.
010	2SA	020	001	A yaꞋan ta̱ vuza vu ugbamukaci vu yoku vuza kula Sheba, maku ma Bikiri vuza vu Bayami. U lika̱i kavana ɗa u ɗa̱ngusa̱i ka̱la̱ka̱tsu u danai, “Yiɗa̱i i burai tsu n Dawuda! Ci n ili yi uka̱ni u kolobo ka Jesi ba! Aza a Isaraila yaba dem u bono a kpaꞋa ku ni!”
010	2SA	020	002	Ɗa aza a Isaraila ra̱ka̱ a̱ ka̱sukpa̱i Dawuda, ɗa a̱ ka̱na̱i kutono Sheba maku ma Bikiri. Ama aza a Yahuda a gbagai mogono me le, ɗa a walai koɓolo n a̱yi ili i na i ɗikai e Kuyene ku Urudu ali a kubana a Urushelima.
010	2SA	020	003	Ana Dawuda u bonoi e kefeku ko tsugono ka̱ ni a Urushelima, Ɗa u ɗikai a̱ma̱ci a gbani kupa ana u ka̱sukpa̱i a indaka yi kefeku ka. Ɗa u lyaꞋi kelime n ku nekele i na a cigai dem, ama u doku u vaku n ele ba. Ɗa u ka̱sukpa̱i le lo ali a kubana a kanna ku ukpa̱ ke le, ta a̱ ka̱na̱i ida̱shi i le nannai tsa agapa.
010	2SA	020	004	Ɗa mogono ma danai Amasa, “Ɗekushekei mu aza a Yahuda a̱ ta̱wa̱ a̱ ka̱tsuma̱ ka a yin a tatsu, ka̱ta̱ avu feu vu ta̱wa̱ koɓolo n e le.”
010	2SA	020	005	Ama ana Amasa u banai adama a na u ɗeke aza a Yahuda, ɗa u lazai makyan ma na mogono ma zuwakai ni.
010	2SA	020	006	Ɗa Dawuda u danai Abishayi, “Gogo na Sheba maku Bikiri wi ta̱ a̱ kurono ko tsu kadama ka na ka laꞋi ka Abusalom. Ɗika osoji a vuzagbayin a̱ nu ka̱ta̱ vu tono yi, nannai ɗa baci ba wi ta̱ a kuꞋuwa a̱ likuci yi ukanji ka̱ta̱ u laꞋaka.”
010	2SA	020	007	Ɗa uma a Jowabu koɓolo na aza a Keritiya, n aza a Pelatiya koɓolo osoji a na fuɗai kuvon ra̱ka̱ a̱ uta̱i a Urushelima n utsura u Abishayi, adama a na a kiyangu Sheba maku ma Bikiri.
010	2SA	020	008	Ana a yawai a katali kagbayin ka Gibiyon ɗa Amasa u gasai n e le. Jowabu wi ta̱ u uki n motogu mo tsusoji. Asuvu o motogu ma̱ ni ma wi ta̱ n kotokobi a iven i ni ushiyi n kaɗambura. Ana u doki u walai n kelime ɗa kotokobi ka ka̱ uta̱i a iven ya ka̱ yikpa̱i a iɗika.
010	2SA	020	009	Ɗa Jowabu u danai Amasa, “Nini ɗai vi, vuza va̱?” Ɗa Jowabu va u ka̱na̱i ntsa̱ka̱ n Amasa n kukiye ku sungai ku ni adanshi wi ta̱ o ku oɓongi.
010	2SA	020	010	Ama a̱yi Amasa va u zuka n kotokobi ka na ki e kukiye ku gula̱ ku Jowabu va ba. Tsu nannai tsu ɗa Jowabu u sapai Amasa a̱ ka̱tsuma̱ ali ma̱la̱ki ma Amasa i yikpa̱i a iɗika. Ɗa Amasa u kuwa̱i lo n u sapai u te u na Jowabu u yaꞋankai ni va, ɗa Jowabu n vuza ni Abishayi a lyaꞋi kelime n kutono Sheba maku ma Bikiri.
010	2SA	020	011	A̱ ka̱tsuma̱ ko osoji a Jowabu ɗa vuza te u banai ɗevu n keve ki kyamba ka Amasa va ɗa u danai, “Vuza na baci de dem wi a kuciga Jowabu, ɗa kpamu wi a kuciga Dawuda, u tono Jowabu.”
010	2SA	020	012	Amasa tana wi ta̱ lo ivaꞋin a mpasa n ni e mere ma uye. Kpamu vuza na baci de dem u yawai lo ka̱ta̱ u shamgba. Ana kosoji ka kenei tsu na uma a ci shamgba lo a̱ ubuta̱ u keve ki kyamba ka, ɗa u takpai lo kaꞋa u zuwai asuvu a̱ mita̱ ɗevu n uye, ɗa u palai kaꞋa n kakashi.
010	2SA	020	013	Ana a takpai keven ki kyamba ka Amasa lo a uye wa, ɗa osoji ra̱ka̱ o tonoi Jowabu a kubana kula̱nsa̱ Sheba maku ma Bikiri.
010	2SA	020	014	Ele a̱ ka̱tsuma̱ ka̱ kula̱nsa̱ Sheba va, cina ɗe u tono kumaci ka aza Isaraila ra̱ka̱, a̱ kula̱nsa̱ uɓa̱nki wa̱ aza a̱ ni. Ɗa tana o ɓolongi ka̱ci ke le o tonoi ni a kubana a Ebelu vu Betu-maka n uɓon wi iɗika i Berita,
010	2SA	020	015	Ɗa Jowabu n uma ra̱ka̱ a̱ ta̱wa̱i a kambuki Sheba a suvu a̱ likuci i Ebelu vu Betu-maka. O ɓolongi kayala a̱ ka̱ra̱ka̱i derere vu ugaɗi u mashilya ma, ɗa tamkpamu uma a yoku a̱ ka̱na̱i moloko ma na a̱ fa̱da̱ maꞋan a varuku.
010	2SA	020	016	Ɗa vuka vu ugboji vu yoku u yaꞋin meɗevile punu a suvu a̱ likuci ya u danai, “Panakai mu. Ka̱ta̱ i dana Jowabu, ‘Ta̱wa̱ na, adama a na n ciga ta̱ n yaꞋan kadanshi n a̱yi.’”
010	2SA	020	017	Ɗa Jowabu u banai ɗevu n vuka va, ɗa vuka va vu ecei ni, “Avu ɗa Jowabu?” Ɗa wushuki vuka va u danai, “E, mpa ɗa.” Ɗa vuka va vu danai, “Pana ili i na kagbashi ka̱ nu ka kudansa.” Ɗa Jowabu u danai, “Mi ta̱ a kupanaka wu,”
010	2SA	020	018	Ɗa u lyaꞋi kelime n kadanshi u danai, “M megeshe ma ɗe a tsu dansa ta̱, ‘Banai i la̱nsa̱ odoki a singai a̱ likuci i Ebelu,’ ka̱ta̱ tana kadanshi ka ko kotso.
010	2SA	020	019	A̱tsu ɗa aza a ida̱shi i ma̱ta̱na̱ n usuɓi a Isaraila. Yiɗa̱i i zuwai ɗa vi a kuciga ku la̱nga̱sa̱ likuci ya? Vu ciga ta̱ vu la̱nga̱sa̱ ili i na yi i Vuzavaguɗu?”
010	2SA	020	020	Ɗa Jowabu wu ushuki, “Ka̱shile kejebeshe! Mpa mi a̱ kula̱nga̱sa̱ ko mu una likuci i nu ba.
010	2SA	020	021	I ɗaɗa n sheshei ba. Ama vuma vu yoku wi ta̱ lo kula ku ni ku ɗa Sheba maku ma Bikiri wu uta̱ ta̱ a uɓon u likuci ya aginda a i Ifirayimu, a̱yi ɗa vuza na u yaꞋankai mogono Dawuda ugbamukaci. Nekei mu a̱yi, Ka̱ta̱ mpa n ka̱sukpa̱ka̱ ɗa̱ likuci ya.” Ɗa vuka va u danai Jowabu, “Ci ta̱ a ku taɗuku ku wu n kaci ka̱ ni n tsu mashilya.”
010	2SA	020	022	Ɗa tana vuka va u bonoi u yaꞋin kadanshi n uma a̱ likuci ya ra̱ka̱ n odoki a ugboji ni. Ɗa a gbatyai kaci ka Sheba maku ma Bikiri ɗa a taki kaꞋa Jowabu. Jowabu u lika̱i kavana ɗa osoji a a̱ ka̱sukpa̱ likuci ya. Ɗa yaba dem u bonoi a kpaꞋa ku ni, ɗa Jowabu tamkpamu u bonoi ubuta̱ u mogono a Urushelima.
010	2SA	020	023	Jowabu ɗa vuza vu kelime vo osoji a Isaraila ra̱ka̱. Benaya maku ma Jehoyida a̱yi ɗa vuza vu kelime vo osoji aza a kindi ku mogono Dawuda.
010	2SA	020	024	Adoramu ɗa vuza kelime vu ulinga wa̱ a̱ga̱nda̱, Jehoshafatu maku ma Ahiludu ɗa kaɗani ka ukuna u tsumani.
010	2SA	020	025	Shewa ɗa kaɗani, Zadoku koɓolo n Abiyata ele ɗa anan Ganu.
010	2SA	020	026	Ira vuza vu Jayiru wi ta̱ a̱ ka̱tsuma̱ ka anan Ganu vu Dawuda.
010	2SA	021	001	Ayin ana Dawuda wi a kulyaꞋa tsugono, a yaꞋan ta̱ kambulu ali a̱ya̱ a tatsu. Ɗa Dawuda u yaꞋin avasa u Vuzavaguɗu adama a kambulu ka na ki a iɗika ya. Ɗa Vuzavaguɗu wu ushuki, u danai, “Mpasa ma aza a Gibiyon mi ta̱ a kaci ka Shawulu m kpaꞋa ku ni, adama a na wu una le ta̱.”
010	2SA	021	002	Ɗa mogono me ɗekei aza a Gibiyon u danai le, a̱ɗa̱ aza a Isaraila a ɗa ba, ama a̱ɗa̱ kagimi ka aza a Amoriya kaꞋa. Ama n tsu cau ɗe aza a Isaraila a kucina ta̱ a ku una aza a Gibiyon ba, ama ɗa Shawulu u yaꞋin tsu na u kuyaꞋan adama a na wu una le ra̱ka̱, adama a ucigi u na wi n uɗa a kubana wa aza a Isaraila n aza a Yahuda.
010	2SA	021	003	Ɗa Dawuda we ecei aza a Gibiyon, “Yiɗa̱i n kuyaꞋanka ɗa̱? Nini ɗai n kulapula kagbanigbani ka na a yaꞋankai ɗa̱, adama a na i zuwaka uma a Vuzavaguɗu una̱singai, ili yi uka̱ni i ni?”
010	2SA	021	004	Ɗa aza a Gibiyon ushuki i ni, “Ukuna wa azanariya ko azurufa u ɗaɗa u kuzuwa tsu ida̱shi i ma̱ta̱na̱ n Shawulu m kpaꞋa ku ni ba. ko ukuna u ku una vuza te a̱ ka̱tsuma̱ ka aza a Isaraila ɗa ba.” Ɗa Dawuda we ecei le, u danai, “Yiɗa̱i i cigai n yaꞋan ka ɗa̱?”
010	2SA	021	005	Ɗa aza a Gibiyon ushuki ni, “Vuma vu na wu unai tsu va, ɗa kpamu u sheshei ku kotso n a̱ tsu ra̱ka̱, adama a na ka̱ta̱ tsu ciya̱ ubuta̱ punu a iɗika ya aza a Isaraila ba,
010	2SA	021	006	neke tsu muku mo olobo n cindere n ni. Ci ta̱ a ku una le, ka̱ta̱ tsu saɓangu le a nɗanga a Gibiyon likuci i Shawulu, mogono ma na Vuzavaguɗu u zagbai.” Ɗa mogono ma danai, “Mi ta̱ e kuneke le ekiye a̱ ɗa̱.”
010	2SA	021	007	Ama adama a kucina a na Dawuda n Janata maku ma Shawulu a yaꞋin e kelime ka Vuzavaguɗu, wu ushuku u neke le Mefiboshetu maku ma Janata vashi vu Shawulu ba.
010	2SA	021	008	Ɗa mogono ma ɗikai Aromoni m Mefiboshetu muku mo olobo nre n na Rizafa mekere ma Ayiya u matsakai Shawulu, koɓolo n muku molobo n tawun n Merabu mekere ma Shawulu, n na u matsakai Adiriyelu maku ma Bazila vuza vu Mehola.
010	2SA	021	009	Ɗa Dawuda u nekei le wa aza a Gibiyon, ɗa unai le ra̱ka̱ ɗa a kiyangi even ikyamba e le gaɗi vu n nɗanga ɗe a kaginda e kelime ka Vuzavaguɗu. Ra̱ka̱ vu le uma e cindere a a̱ kuwa̱i koɓolo. A una le ta̱ a makyan ma na a̱ gita̱i vikyaꞋa vu bali.
010	2SA	021	010	Ɗa Rizafa mekere ma Ayiya, u la̱nsa̱i akashi a kpalu ɗa u banai u polokoi kaci ka̱ ni aɗa gaɗi vu kakpanlai. Ɗa u da̱sa̱ngi lo a ubuta̱ wa ali ugiti u vikyaꞋa a kubana a makyan ma na lyushi bonoi ɗa mini ma̱ ciya̱i even ikyamba a. N kanna u tsu loko ta̱ nnu ɗe ubuta̱ we even ikyamba ya, n kayi tamkpamu u tsu loko ta̱ n nama n kakamba a̱ ubuta̱ wa.
010	2SA	021	011	Ana a danai Dawuda ili i na Rizafa vuka vu gbani vu Shawulu mekere ma Ayiya u yaꞋin,
010	2SA	021	012	ɗa Dawuda u banai u ɗikai etele a Shawulu koɓolo n a maku ma̱ ni Janata, a kumaci ka aza a Jabeshi vu Giliyadu. Ele vu na o bokoi even a ikyamba a e keteshe ka̱ likuci i Betu-shan a̱ ubuta̱ u na aza a Filisitiya ishi a saki a ɗa gaɗi vu nɗanga, a kanna ka na a unai Shawulu a Gilibowa.
010	2SA	021	013	Ɗa Dawuda u pura̱i etele a Shawulu n a maku ma̱ ni Janata, n etele a uma e cindere a na a unai va ɗa a saki.
010	2SA	021	014	Ɗa a̱ ciɗa̱ngi etele a Shawulu n a maku ma̱ ni Janata a kasaun ka esheku a̱ ni Kishu, asuvu a̱ likuci i Zela a iɗika i Bayami. Ɗa a yaꞋin ili ra̱ka̱ i na mogono ma danai. Ana a yaꞋin nannai ɗa Ka̱shile ka̱ ushuki avasa e le adama a iɗika ya.
010	2SA	021	015	Ana i lo ida̱shi ɗa vishili vu doki vu ɗa̱nga̱i a̱ ka̱tsuma̱ ka aza a Filisitiya n aza a Isaraila. Ɗa Dawuda koɓolo n uma a̱ ni a banai a̱ yaꞋin kuvon n aza a Filisitiya, ɗa woꞋwi ka̱u.
010	2SA	021	016	Ɗa vuza vi yoku kasagbada vuza na e ci ɗeke Ishibibenobu vuza te a̱ ka̱tsuma̱ ka ntsukaya n Rafa u sheshei wi ta̱ a kufuɗa ku una Dawuda. A̱yi na a̱miki a kaci ka masara ma̱ ni a yawai shekelu amangatawantatsu, n kotokobi ka savu, adama a na wu una Dawuda.
010	2SA	021	017	Ama ɗa Abishayi maku ma Zeruya ma̱ ɓa̱nka̱i Dawuda. Ɗa u lapai vuza va aza a a Filisitiya va wu unai. Ɗa osoji a Dawuda a kucinai a danai ni, “Wi o kudoku kutono tsu a kubana kuvon ba, adama a na wu a̱ nu u ɗa aza a Isaraila e keɗei a̱pa̱Ꞌa̱.”
010	2SA	021	018	Ana kanampa ko kotsoi ɗa o doku a yaꞋin vishili n aza a Filisitiya ɗe o Gobu. A̱ ka̱tsuma̱ ka̱ vishili va ɗa Sibekayi vuza vu Husha wu unai vuza vu utsura vu na e ci ɗeke Safa.
010	2SA	021	019	Ɗa o doku a yaꞋin kuvon n aza a Filisitiya ɗe o Gobu. Ɗa Elihana maku ma Jayiru vuza vu Batalami wu unai toku vu Goliya vuza vu Gatu, vuza na kakutsu ka masara ma̱ ni ka yawai mgbayin m mashin.
010	2SA	021	020	Ɗa o doku a yaꞋin kuvon ɗe a Gatu, ɗe va kpamu vuma vu yoku wi ta̱ lo kasagbada n a̱jivu a̱ta̱li e kukiye dem, koɓolo n a̱jivu a̱ta̱li e kune dem, ra̱ka̱ va a̱jivu a̱ ni kamanga n a̱shi. A̱yi feu wi ta̱ a̱ ka̱tsuma̱ ka kumaci ka aza a Rafa.
010	2SA	021	021	Ana u goyoi aza a Isaraila, ɗa Janata maku ma Shimeya toku vu Dawuda wu unai ni.
010	2SA	021	022	Uma a̱na̱shi a nanlo dem i ta̱ a̱ ka̱tsuma̱ ka kumaci ka aza a Rafa a Gatu. Ɗa Dawuda koɓolon m uma a̱ ni unai le.
010	2SA	022	001	A kanna ka na Vuzavaguɗu wu isai Dawuda e kukiye ku Shawulu n irala i na i buwai dem, ɗa Dawuda u yaꞋin vishipa vu nampa u Vuzavaguɗu. U danai,
010	2SA	022	002	“Vuzavaguɗu, katali ke kusheɗeku ka̱ va̱, mashilya ma̱ va̱ n kishi ka̱ va̱,
010	2SA	022	003	Ka̱shile ka̱ va̱, ubuta̱ Kusheɗeku ka̱ va̱, wa̱ a̱ nu ɗa n tsu sheɗeku. Ma̱ra̱ga̱ ma̱ va̱, n utsura u wishi u va̱, mashilya ma̱ va̱, n ubuta̱ u kusheɗeku u va̱, kishi ka̱ va̱, vu isai mu a̱ ubuta̱ u vishili.
010	2SA	022	004	N tsu ɗeke ta̱ Vuzavaguɗu, a̱yi na u yotsoi kucikpa, kpamu u tsu wawa mu ta̱ ekiye a irala i va̱.
010	2SA	022	005	“Mayu a aɓau a munuka a pala mu ta̱, wayi u mala u laꞋa ta̱ utsura u va̱.
010	2SA	022	006	Kasaun ka shiya mu ta̱ n awin a̱ ni, ukpa̱ u zuwaka mu ta̱ maza.
010	2SA	022	007	“A makyan ma na mi a una̱mgbi u ka̱tsuma̱ n tsu ɗekushe ta̱ Vuzavaguɗu, ɗa kpamu n ɗekushi Ka̱shile ka̱ va̱. Ɗe a̱Ꞌisa̱ a̱ ni u panai ka̱la̱ka̱tsu ka̱ va̱, ɗa kpamu ma̱shi ma̱ va̱ ma yawai atsuvu a̱ ni.
010	2SA	022	008	“Aduniyan a̱ gba̱ɗa̱i, ɗa kumiꞋi ku zuva ku jeꞋi, adama a na wi ta̱ a wupa.
010	2SA	022	009	Ka̱nga̱ ka̱ ka̱na̱i ku uta̱ a̱ vunu vi ni, melentsu ma akina, n a̱ga̱ruwa̱shi a̱ ku uta̱ a̱ una̱ u ni.
010	2SA	022	010	Ɗa u ɓa̱yuwa̱i gaɗi u cipa̱i a iɗika, eleshu a̱ lima̱ ka̱u a ɗaka vu ene a̱ ni.
010	2SA	022	011	Ɗa u kumbai Corobi ɗa u imkpai zuva, a gaɗi ve evelyu a ɗa enei ni tsu manunu.
010	2SA	022	012	U bonokoi ka̱yimbi ko okpoi kapalatsu ka̱ ni, n eleshu a̱ lima̱ ka̱u a na a̱ tsu tuka̱ m mini.
010	2SA	022	013	Ɗa ulaɗi u gbayin wu akanai ni, ɗa kpamu a̱ga̱ruwa̱shi uta̱i wu a̱ ni.
010	2SA	022	014	Vuzavaguɗu u lapai ɗe kakpanga gaɗi, ɗa a panai ka̱la̱ka̱tsu ka MalaꞋimili.
010	2SA	022	015	U tawai ayaꞋa a̱ ni u wacuwai irala, ɗa u suꞋuki le n ulaɗi, ɗa u lokoi le.
010	2SA	022	016	Uɓarangi u Vuzavaguɗu, n utsura wa ayinviki a̱ vunu vi ni, ɗa a̱ ɓa̱yuwa̱i a̱shi a mala, ɗa kumiꞋi ka aduniyan ku okpoi e keteshe.
010	2SA	022	017	“Ɗe gaɗi Vuzavaguɗu u ba̱rukpa̱i kukiye ku ni ɗa u ɗikai mu, a̱ ubuta̱ u mini mu uga̱vi ɗa wu utuka̱i mu.
010	2SA	022	018	Ɗa wi isai mu a̱ ubuta̱ wi irala i va̱ aza a utsura, a̱ ubuta̱ wa aza na a iwain mu, adama a na a laꞋa mu ta̱ utsura.
010	2SA	022	019	A̱ gba̱nga̱ra̱ngi mu a kanna ka atakaci ka̱ va̱, ama ɗa Vuzavaguɗu u ɓa̱nka̱i mu.
010	2SA	022	020	Ɗa u tuka̱i mu a̱ ubuta̱ u na wi isai mu, ɗa kpamu wu isai mu adama a na wi ta̱ a kupana uyoꞋo uva̱.
010	2SA	022	021	“Vuzavaguɗu u tsupa mu ta̱ adama a usuɓi u va̱, ɗa u zuwakai mu una̱singai adama a na mi n unushi ba.
010	2SA	022	022	Adama a na n tono ta̱ uye u Vuzavaguɗu, n ka̱sukpa̱ uye u Ka̱shile ka̱ va̱ ɗa n yaꞋin ka gbani-gbani ba.
010	2SA	022	023	N tono ta̱ wila̱ u ni ra̱ka̱, n kpa̱ɗa̱ kutono ili i na u dansai ba.
010	2SA	022	024	Ɗa mo okpoi vuza vu babu unushi a̱ ubuta̱ ni. Ɗa kpamu me erei ka̱ci ka̱ va̱ a̱ ubuta̱ u kuyaꞋan unushi.
010	2SA	022	025	Vuzavaguɗu u neke mu ta̱ katsupa mu ta̱ adama a usuɓi u va̱, adama a na mi nu unushi a̱ a̱shi a̱ ni ba.
010	2SA	022	026	“Vuzavaguɗu avu vuza vu uneki u ka̱ɗu ɗa, wa aza a na e nekei u a̱ɗu, vuza vu ma̱riki ɗa kpamu wa aza a̱ ma̱riki,
010	2SA	022	027	Wa aza a ciɗa, vu tsu yotsongu ta̱ ka̱ci ka̱ nu vi ta̱ ciɗa, ama wa aza a gbani-gbani vu tsu yotsongu ta̱ ka̱ci ka̱ nu an vu laꞋi le.
010	2SA	022	028	Vu ci isa ta̱ aza a na o goyoi ka̱ci ka le, ama vu tsu goyo ta̱ aza a̱ra̱ɗi.
010	2SA	022	029	Vuzavaguɗu, avu ɗa kutashi ku va̱, avu ɗa vu lokoi ka̱yimbi ka̱ va̱.
010	2SA	022	030	N utsura u nu mi ta̱ a ku una ka̱tsura̱ ko osoji, n utsura u Ka̱shile ka̱ va̱ mi ta̱ a kupasa mashilya dem.
010	2SA	022	031	Uye u Ka̱shile wi ta̱ derere! Kadanshi ka Vuzavaguɗu mayun ɗa. Wi ta̱ tsu ma̱ra̱ga̱, a u vuza na dem u la̱nsa̱i ubuta̱ u kusheɗeku wa̱ a̱ ni.
010	2SA	022	032	“Vuzavaguɗu a̱yi ɗa Ka̱shile koci, Ka̱shile kaꞋa koci ubuta̱ u kusheɗeku u tsu.
010	2SA	022	033	Ka̱shile kaꞋa vuza na u tsu neke mu utsura, u tsu zuwa ta̱ kpamu uye u va̱ wo okpo derere.
010	2SA	022	034	Ana n walai a gaɗi vu n sansan, ɗa n walai mayin babu ma̱ta̱ɗa̱ tsu na mesheun ma tsu suma.
010	2SA	022	035	Ɗa kpamu u gbarai e kiye a̱ va̱ adama a kuvon, ciya̱ n fuɗa n ka̱nza̱ utan u vuyum vishili.
010	2SA	022	036	Vuzavaguɗu vu ere mu ta̱, ɗa vu isai mu, uɓa̱nki u nu u zuwa mu ta̱ mo okpoi vuzagbayin.
010	2SA	022	037	Ɗa vu zuwai mu a uye u singai, n saꞋwa kpamu kuyikpa̱ ba.
010	2SA	022	038	Ɗa n guvai irala i va̱ n lyaꞋi le, n shamgba ba sai na mu unai le ra̱ka̱.
010	2SA	022	039	Ɗa n lapai le ali a iɗika, a fuɗa a̱ ɗa̱nga̱ ba, a̱ yikpa̱i a ɗaka vu ene a̱ va̱.
010	2SA	022	040	Vu neke mu ta̱ utsura adama o kuvon, ɗa vu zuwai irala i va̱ a ɗaka vu ene a̱ va̱.
010	2SA	022	041	Vu zuwai irala i va̱ a kpatalai a sumai, ɗa mu unai aza a na a iwain mu.
010	2SA	022	042	Ɗa a̱ la̱nsa̱i uɓa̱nki, ama babu vuza na wa ku isa le, ɗa e ɗekushei Vuzavaguɗu, ama ɗa u iwain ku ushuku le.
010	2SA	022	043	Ɗa n lapai le luɓa̱ luɓa̱ ali okpoi tsu kubuta̱, n dasai le uteku tsu kolyoꞋo ka uye.
010	2SA	022	044	“Vu isai mu e ekiye a uma a̱ va̱ aza a ugbamukaci, ɗa vu zuwai mu mo okpoi vuza kelime ku uduniyan, aza a na n yevei ba, ɗa okpoi aza a ulinga a̱ va̱.
010	2SA	022	045	Ɗa omoci a̱ ka̱na̱i kuta̱wa̱ n a̱ kuɗa̱nki mu, ɗa baci de a panai ukuna u va̱ o tsu tono mu ta̱.
010	2SA	022	046	A̱ɗu e le a̱ gusa̱i ɗa uta̱i a̱ ubuta̱ u na ishi usheɗeki a̱ ta̱wa̱i n kujeꞋe ki ikyamba.
010	2SA	022	047	“Vuzavaguɗu wi ta̱ n wuma. Ucikpi a kubana a katali ke kusheɗeku ka̱ va̱. Ucikpi a kubana u Ka̱shile ka̱ va̱, katali ka wishi ka̱ va̱.
010	2SA	022	048	A̱yi ɗa Ka̱shile ka na ka kutsupaka mu, vuza na u zuwai kumaci ku uduniyan ɗaka vu va̱,
010	2SA	022	049	u tsu isa mu ta̱ a̱ ubuta̱ wa aza a na i a kuꞋiwan mu. U tsu neke mu ta̱ tsugbayin wa aza a na i a tsurala nu mpa, u tsu isa mu ta̱ a̱ ubuta̱ wa aza a a̱ɗu a̱ vishili.
010	2SA	022	050	“Adama a nannai Vuzavaguɗu, mi ta̱ a kucikpa wu a̱ ka̱tsuma̱ ku uduniyan, mi ta̱ a kuyaꞋan ishipa i kucikpa kula ku nu.
010	2SA	022	051	U neke ta̱ ulyaꞋi u gbayin u mogono ma na u zagbai, ɗa kpamu u yotsongi ucigi u na u tsu sabaꞋa ba u mazagbi ma̱ ni, u Dawuda nu ntsukaya n ni ali ayin babu uteku.”
010	2SA	023	001	Na ɗa kadanshi ka Dawuda ku ukocishi. Kadanshi ka Dawuda maku ma Jesi, Kadanshi ka vuza na MalaꞋimili ma cikpai, vuza na Ka̱shile ka Yakubu ka zagbai mogono vuma vi Isaraila kayaꞋin ki ishipa i singai.
010	2SA	023	002	“Ayinviki a Vuzavaguɗu a yaꞋan ta̱ kadanshi a̱ una̱ u va̱, Kadanshi ka̱ ni ki ta̱ e kelentsu ka̱ va̱.
010	2SA	023	003	Ka̱shile ka aza a Isaraila ka yaꞋan ta̱ kadanshi, Ubuta̱ u kusheɗeku wa aza a Isaraila u dana mu ta̱, Vuza wi baci a kulyaꞋa tsugono tsu usuɓi a uma a̱ ni, ɗa kpamu wi a kulyaꞋa tsu ɗa n wovon u Ka̱shile,
010	2SA	023	004	wi ta̱ tsu kutashi ku usana, n tsu kanna ku usana ka na ka̱ uta̱i babu keleshu ka na ka palai kaꞋa, n tsu kutashi a makyan ma na u kotsoi kuyoꞋo mini, ku na ku tsu zuwa mi ta̱ ma̱ uta̱ a iɗika.
010	2SA	023	005	“Ta Ka̱shile ka kuzuwaka ntsukaya n va̱ una̱singai nannai, adama a na u yaꞋanka mu ta̱ uzuwakpani u kowanai, kpamu wi ta̱ u foɓushi u tono u ɗa, i ɗaɗa i na n cigai, ɗaɗa ulyaꞋi u va̱, n yeve ta̱ mayun Ka̱shile ki ta̱ a kuzuwa ili ya yo okpo nannai.
010	2SA	023	006	Ama uma a gbani-gbani ra̱ka̱ i ta̱ tsa awana a na a variki, i kuɗika n ekiye ba.
010	2SA	023	007	Ama vuza na baci u ku saꞋwa le u yaꞋan ulinga m viyum ko ukutsu u masara, i ta̱ o kusongu le gbende.”
010	2SA	023	008	Na ɗa ula osoji a Dawuda a na a laꞋi n kufuɗa kuvon. Vuza vu ugiti a̱yi ɗa Joshebu-bashebetu vuza vu Takemon, e yeve yi ta̱ kpamu n kula Adini-izini. A̱yi ɗa vuza vu kelime vo osoji a tatsu a. U saꞋwa ta̱ kuɗika masara ma̱ ni wu unai uma amangatawunkunla̱i a makyan me te.
010	2SA	023	009	Vuza ire a̱ ka̱tsuma̱ ka osoji a tatsu a, a̱yi ɗa Eliyaza maku ma Dodayi a kumaci ku Ahohi. Eliyaza wi ta̱ koɓolo n Dawuda a makyan ma na o goyoi aza a Filisitiya wana ɗai o ɓolongu a̱ ubuta̱ u kuvon. A makyan ma na aza a Isaraila a sumai.
010	2SA	023	010	Ɗa a̱yi u shamgbai u shilika̱i na aza a Filisitiya a ali kukiye ku ni ku oꞋoi, ali kotokobi ka paɗai e kukiye ku ni. Vuzavaguɗu u nekei ni ulyaꞋi u gbayin a kanna ka nanlo ka. Osoji a na ishi a sumai ɗa a kpatalai o bonoi a̱ ubuta̱ u kuvon wa, adama a na a̱ pura̱ ucanuku wa aza a na a unai.
010	2SA	023	011	Vuza tatsu vu le a̱yi ɗa Shama maku ma Agi vuza vu Harara. Kanna ke te ana aza a Filisitiya o ɓolongi adama a na a yaꞋan kuvon ɗevu n kashina ka awaya, ɗa osoji a Isaraila a sumai.
010	2SA	023	012	Ama ɗa Shama u shamgbai e mere ma kashina ma wu isai kaꞋa, ɗa wu unai aza a Filisitiya. Ɗa Vuzavaguɗu u nekei ni ulyaꞋi u gbayin.
010	2SA	023	013	Kanna ko yoku a ayin a vukyaꞋa, ɗa osoji a tatsu a na laꞋi n kufuɗa kuvon a̱ ka̱tsuma̱ ko osoji kamangankupa a banai u Dawuda a kaɓatsu ka Adulam. Cina ɗe ka̱tsura̱ ko osoji ka aza a Filisitiya a̱ shikpa̱ a̱pa̱m le a̱ ka̱ra̱Ꞌa̱ ka Refimu.
010	2SA	023	014	A makyan ma nanlo Dawuda wi ta̱ ɗe a̱ ubuta̱ u na u tsu sheɗeku. Ka̱tsura̱ ko osoji o yoku ka aza a Filisitiya ɗe a Batalami.
010	2SA	023	015	Ɗa kakuli ka̱ ka̱na̱i Dawuda, u danai, “Ishi baci n kuciya̱ vuza na u ku kenuku mu mini a kayinva ka na ki na ɗe a̱ utsutsu u likuci i Batalami.”
010	2SA	023	016	Ɗa osoji a utsura uma a tatsu aza a na a fuɗai kuvon ka a uwai punu asuvu a̱ ka̱tsura̱ ko osoji a aza a Filisitiya. E keneki mini a kayinva ka na ki a̱ utsutsu u likuci wa. Ɗa a̱ tuka̱i Dawuda, ama ɗa u iwain kusoꞋo. Ɗa u kucikpa u va̱ma̱i maꞋa a iɗika tsa alyuka u Vuzavaguɗu.
010	2SA	023	017	Ɗa u danai, “Vuzavaguɗu u jebeshe ke mu n soꞋo mini ma nanlo. Wi ta̱ o kokpo mu uteku tsu mpasa ma aza a na e nekei wuma u le adama a na e kenuku mini ma.”Adama nannai, ɗa Dawuda u iwain kusoꞋo maꞋa. Na lo ɗa ili i na osoji a tatsu a na a laꞋi n kufuɗa kuvon a yaꞋin.
010	2SA	023	018	Abishayi toku vu Jowabu maku ma Zeruya a̱yi ɗa vuza kelime vo osoji a tatsu a na a laꞋi n kufuɗa kuvon ka, u ɗikai masara ma̱ ni ɗa wu unai osoji amangatawantatsu. Ɗa u yaꞋin kula a̱ ka̱tsuma̱ ko osoji.
010	2SA	023	019	Ɗa u ciya̱i tsugbayin u laꞋi kamangankupa va. Ɗa wo okpoi vuza kelime vu le, ko n tsu nannai u yawa aza a tatsu a nan ɗe a ba.
010	2SA	023	020	Benaya maku ma Jehoyida, vuma ɗa vuza a na u fuɗai kuvon vuza vu Kabuzeyelu, u yaꞋan ta̱ ili mereve. Wu una ta̱ aza a utsura a Mowabu e re aza a na tsu yaꞋan kuvon tsu kawu. Kanna ke te a ayin a uta̱ni ka̱u, ɗa u banai wu unai kawu a kaɓatsu.
010	2SA	023	021	Ɗa kpamu wu unai vuza va aza a Masar vu gbangam. Vuza na wi uka̱ni m masara e kukiye ku ni. Ama a̱yi Benaya wi ta̱ uka̱ni n kalangu, ɗa wi isai masara ma na mi e kukiye ku vuza va aza a Masar va, ɗa wu unai ni m maꞋa.
010	2SA	023	022	Ili i nanlo i ɗa Benaya maku ma Jehoyida u yaꞋin ali ɗa u yaꞋin kula uteku tsu osoji a utsura a tatsu a nanlo a.
010	2SA	023	023	Ɗa u ciya̱i tsugbayin u laꞋi uma kamangankupa a nanlo a, ama u yawa osoji a tatsu a nanlo ba. Ɗa Dawuda u zuwai ni wo okpo vuza kelime vo osoji aza a kindi a̱ ni.
010	2SA	023	024	Ele na va i ta̱ punu a̱ ka̱tsuma̱ ko osoji kamangankupa a Dawuda aza a na a fuɗai kuvon. Asahelu toku vu Jowabu, Elihana maku ma Dodayi vuza vu Batalami.
010	2SA	023	025	Shama n Elika aza a Harodu,
010	2SA	023	026	Helezu vuza vu Paliti, Ira maku ma Ikesha vuza vu Tekowa,
010	2SA	023	027	Abiyeza vuza vu Anatotu, Mebuna vuza vu Husha,
010	2SA	023	028	Zalimonu vuza vu Ahohi, Mahara vuza vu Netofa,
010	2SA	023	029	Helebu maku ma BaꞋana vuza vu Netofa, Itayi maku ma Rabai vuza vu Gibeya vu uɓon u kumaci ku Bayami,
010	2SA	023	030	Benaya vuza vu Piraton Hidayi vuza vu a̱ra̱Ꞌa̱ a na i ɗevu n Gashi,
010	2SA	023	031	Abi-albonu vuza vu Araba, Azamavetu vuza vu Bahurim,
010	2SA	023	032	Eliyabu vuza vu ShaꞋalbonu, muku n Jashen,
010	2SA	023	033	Janata maku ma Shama vuza vu Harara, Ahiyam maku ma Shara vuza vu Harara,
010	2SA	023	034	Elifeletu maku ma Ahasaba vuza vu Makatu, Eliyamu maku ma Ahitofelu vuza vu Gilo,
010	2SA	023	035	Heziro vuza vu Kamelu, Para vuza vu Araba,
010	2SA	023	036	Igalu maku ma Natan vuza vu Zoba, Bani vuza vu Gatu,
010	2SA	023	037	Zeleku vuza vu Amona, Naharayi vuza vu Beyerotu, vuza na u tsu ɗikaka Jowabu maku ma Zeruya ucanuku u kuvon,
010	2SA	023	038	Ira n Garebu uma Itiriti,
010	2SA	023	039	Uriya vuza vu Hitiya. Na va ele ɗa osoji kamangankupa n e cindere a na a laꞋi n kufuɗa kuvon.
010	2SA	024	001	Ɗa Vuzavaguɗu u doku u yaꞋain wupa ka̱u n aza a Isaraila, ɗa u kushangi Dawuda u danai, “Bana vu kece uma aza Isaraila koɓolo n aza a Yahuda.”
010	2SA	024	002	Ɗa mogono ma danai Jowabu kovonshi vo osoji a̱ ni, “Banai i kece kumaci ka aza a Isaraila ra̱ka̱, i na i ɗikai a kumaci ku Dan n uɓon u gaɗi ali a kubana a uɓon u ɗakai u Beyersheba adama a na n yeve uma a yaꞋin a ɗa i.”
010	2SA	024	003	Ama ɗa Jowabu u danai mogono, “YaꞋan Vuzavaguɗu Ka̱shile ka̱ nu ka doku ka̱bunda̱i ka uma a̱ nu ali amangatawun a laꞋa tsu na ishi, Ali vuzagbayin va̱ mogono wu ene n a̱shi a̱ ni. Ama yiɗa̱i i zuwai ɗa vuzagbayin va̱ mogono vu cigai kuyaꞋan ili i nampa?”
010	2SA	024	004	Ɗa mogono ma gutsakai Jowabu koɓolo n ovonshi o osoji, ɗa a̱ ka̱sukpa̱i ubuta̱ u na mogono mi adama a na a bana e kece uma a Isaraila.
010	2SA	024	005	Ana a pasai Kuyene ku Urudu, ɗa a vaki ɗevu n likuci i Arowa e mere ma ka̱ra̱Ꞌa̱, ɗa o tonokoi n uɓon u likuci i Gadu a kubana Jaza.
010	2SA	024	006	Ɗa o doku a lazai a kubana a̱ likuci i Giliyadu vuna vi a iɗika i Tatim vu Hoshi, ɗa o tonokoi n uɓon u Dan-jan a̱ ka̱ra̱Ꞌi a kubana a Sidon.
010	2SA	024	007	Ɗa o tonoi a kubana a uɓon u ɗakai u likuci i Taya i na yi nu nshilya. Ɗa o tonoi n likuci ya aza a Hiviya n aza a KanaꞋana. Ɗa a ukocishi a banai a Biyasheba Negebu vu Yahuda.
010	2SA	024	008	Ana o kotsoi ku ka̱ra̱Ꞌa̱ iɗika ya ra̱ka̱, ɗa o bonoi a Urushelima wana ɗai wotoi kuci n ayin kamanga a laza.
010	2SA	024	009	Ɗa Jowabu u bonoi u danai mogono ka̱bunda̱i ka ali ka na ka yawai ku uwa tsu soji. Aza a a iɗika yi Isaraila a yawa ta̱ a̱kpa̱n amangatawunkunla̱i, aza a uɓon Yahuda tamkpamu ele ɗa a̱kpa̱n amangatawantawun.
010	2SA	024	010	Ana Dawuda u kotsoi kukece uma a, ɗa u dagazai u danai, Vuzavaguɗu, “N yaꞋan ta̱ unushi u gbayin adama ili i na n yaꞋin. Gogo na Vuzavaguɗu n folono wu ta̱, takpaka mu u nushi u va̱. N yaꞋan ta̱ ili i tsulau.”
010	2SA	024	011	Ana Dawuda u ɗa̱nga̱i n usana, ɗa Vuzavagɗu u yaꞋin kadanshi n keneki Gadu vuza na wi koɓolo n Dawuda, u danai,
010	2SA	024	012	“Bana vu dana Dawuda, ‘Ili i na Vuzavaguɗu u danai i ɗaɗa na. N neke yi ta̱ ili i tatsu, adama a na u zagba ite a̱ ka̱tsuma̱ ke le i na a kuyaꞋanka yi.’”
010	2SA	024	013	Ɗa Gadu u ta̱wa̱i u Dawuda ɗa u danai ni, “Vu ciga ta̱ a yaꞋan kambulu ali a̱ya̱ a tatsu a iɗika i nu? Ko vu ciga ta̱ vu ka̱na̱ kusuma irala i nu ali wotoi u tatsu? Ko kpamu vu laꞋa ta̱ ku ciga a yaꞋan ma̱dukpa̱ ayin a tatsu a iɗika i nu? Gogo na sheshe ka̱ta̱ vu dana mu i na n kubonoko Vuzavaguɗu.”
010	2SA	024	014	Ɗa Dawuda wu ushuki u danai, “Mi ta̱ a̱ una̱mgbi u ka̱tsuma̱, u laꞋa ta̱ n ugaꞋin Vuzavaguɗu u takacika tsu, adama a na wi ta̱ n asuvayali, ama ka̱ta̱ vu ka̱sukpa̱ vuma u takacika tsu ba.”
010	2SA	024	015	Ɗa Vuzavaguɗu u suki m ma̱dukpa̱ a kubana wa aza a Isaraila, ili i na i ɗikai a usana ali a kubana a makyan ma na u zuwai. Ɗa uma a̱kpa̱n amangatatsu n kupa a̱ kuwa̱i, ili i na i ɗikai a Dan ali a kubana a Biyasheba
010	2SA	024	016	Ana kalingata ka Vuzavaguɗu ka ka sapangi kukiye ku ni a adama a na wu una Urushelima, ɗa Vuzavaguɗu u panai asuvayali e le adama a ma̱dukpa̱ ma, ɗa u danai kalingata ka na ki a ku una uma a, “U yawa ta̱, bonoko n kukiye ku nu.” A makyan ma nanlo ma kalingata ka Vuzavaguɗu ka ki ta̱ lo a ulanga u kulapu u Aruna-jebusiya.
010	2SA	024	017	Ana Dawuda we enei kalingata ka na ki a ku una uma a, ɗa u danai Vuzavaguɗu, “Mpa ɗa vuza na n yaꞋain n unushi. Mpa ɗa kpamu n yaꞋin kagbanigbani. Uma a nampa a i ta̱ tsa nkyon. Yiɗa̱i a yaꞋin? YaꞋan kukiye ku nu ku takacika mu n muku n va̱.”
010	2SA	024	018	A kanna ka nanlo kaꞋa Gadu u banai u Dawuda ɗa u danai ni, “Gaɗukpa vu bana vu maꞋaka Vuzavaguɗu katalikalyuka ɗe a ulanga u kulapu ku Aruna vuza vu Jebusiya.”
010	2SA	024	019	Ɗa tana Dawuda u ɗa̱nga̱i u banai tsu na Vuzavaguɗu u dansai a̱ una̱ u keneki Gadu.
010	2SA	024	020	Ana Aruna u la̱nuki, ɗa we enei mogono n uma a̱ ni a̱ kuta̱wa̱ wa̱ a̱ ni, ɗa wu uta̱i u gasai n e le. Ɗa u kuɗa̱ngi e kelime ko mogono u lyaꞋaka yi ni kayala.
010	2SA	024	021	Ɗa Aruna u danai, “Vuzagbayin, yiɗa̱i i tuka̱i mogono na wa̱ a̱ va̱?” Ɗa Dawuda u danai, “N ta̱wa̱ ta̱ adama a na n tsula ulanga u kulapu u nu, adama a na n maꞋaka Vuzavaguɗu katalikalyuka. Ta punu n kuyaꞋanka Vuzavaguɗu alyuka, adama a na u shamkpa m ma̱dukpa̱ ma na ma kuꞋuwa a̱ ubuta̱ u uma.”
010	2SA	024	022	Ɗa Aruna u danai Dawuda, “Vuzagbayin, ɗika i na de dem i gaꞋin nu ka̱ta̱ vi kuyaꞋanka alyuka. Kanaka kaꞋa na adama a kuneꞋe ku kusongu. Alangu a kulapu a ɗana koɓolo n ogboro anaka a vu cimba adama a na vu ciya̱ nɗanga n kusongu.
010	2SA	024	023	Mogono, ili i nampa ya ra̱ka̱ mpa Aruna n neke wu ta̱ i ɗa.”Ɗa Aruna u doku u danai ni, “YaꞋan Vuzavaguɗu Ka̱shile ka̱ nu ka̱ ushuku na alyuka a̱ nu.”
010	2SA	024	024	Ɗa mogono ma̱ ushuku ki Aruna, u danai, “A̱Ꞌa̱, mi ta̱ a kutsula ubuta̱ wa n ikebe tsu na wu untsai. Adama a na mi a kuyaꞋanka Vuzavaguɗu Ka̱shile ka va̱ alyuka o kusongu n ili i na yi i nu ba ko ili i na i kpa̱ɗa̱i kulyaꞋa mu ili ba.” Ɗa Dawuda u tsupai Aruna ulanga u kulapu wa koɓolo n Kanaka ka, azurufa shekelu amangerenkupa.
010	2SA	024	025	Ɗa Dawuda u maꞋakai lo Vuzavaguɗu Katalikalyuka ɗa u yaꞋin kuneꞋen ku kusongu koɓolo n kuneꞋen ku ma̱ta̱na̱. Ɗa Vuzavaguɗu u panai ufolu wi iɗika ya, ɗa tana ma̱dukpa̱ ma ma̱ ka̱sukpa̱i aza a Isaraila.
#
# BOOK	011	1KI	1 Kings	1 Ngono
011	1KI	001	001	Ana Dawuda mogono u kutsai, wana ɗai a̱ya̱ a̱ ni a bana daꞋin, u tsu pana shen-shen ba ko a pala yi baci.
011	1KI	001	002	Ɗa agbashi a̱ ni a danai ni, “YaꞋan tsu la̱nsa̱ka̱ wu maku me mekere ma na ma̱ kula̱na̱ wu, wi ta̱ a kuvaku ɗevu n avu adama a na u yaꞋan wu shen-shen.”
011	1KI	001	003	A̱ la̱nsa̱i mekere ma singai punu a iɗika yi Isaraila, ɗa a̱ ciya̱i Abishagu vuza va aza a Shunemu, ɗa a̱ tuka̱i ni u mogono.
011	1KI	001	004	Maku me mekere ma ma gaꞋan ta̱ ka̱u, kpamu u la̱na̱i mogono ma mayin n u yaꞋankai ni ulinga, ama mogono ma ma vaku n a̱yi ba.
011	1KI	001	005	Adonija kolobo ka na Hagitu u matsakai Dawuda, u lapai ma̱ka̱nga̱ ma̱ ni n a̱ra̱ɗi ɗa u danai, “Mi ta̱ o kokpo mogono,” ɗa u la̱nsa̱ka̱i ka̱ci ka̱ ni ekeke o odoku n akumbi o odoku a koɓolo n uma amangerenkupa, adama a na a laza kelime ka̱ ni.
011	1KI	001	006	Esheku a̱ ni a saꞋwa kuɓarangu yi ko ecei yi, “Yiɗa̱i i zuwai ɗa vi a kuyaꞋan ili tsu nam pa?” Wi ta̱ n tsuloboi, a̱yi ɗa wi o kutono Abusalom.
011	1KI	001	007	Adonija u yaꞋin kadanshi n Jowabu kolobo ka Zeruya n Abiyata ganu. Ɗa a̱ ɓa̱nka̱i ni.
011	1KI	001	008	Ama Zadoku ganu, m Benaya kolobo ka Jehoyida, n Natan keneki n Shimeyi n Reyi koɓolo n aza a kindi a makara a Dawuda a iwain kutono Adonija.
011	1KI	001	009	Ɗaɗa Adonija u banai a katali ka Zoheletu ɗevu m meyenike ma Eni-rogelu, a̱ ubuta̱ u na u yaꞋin alyuka m mokyon, n kanaka, koɓolo ni ndendem n na n cuwa̱i mayin. U banuki aza a̱ ni ra̱ka̱, muku n yoku m mogono Dawuda, koɓolo nu nkoshi m gba̱ra̱-gba̱ra̱ n mogono e le na a̱ uta̱i a Yahuda.
011	1KI	001	010	Ama u banuku Natan keneki ko Benaya, ko aza a kindi a makara, ko Sulemanu mokoshi ma̱ ni ba.
011	1KI	001	011	Ɗa Natan u danai Betusheba a̱na̱ku e Sulemanu, “Vu pana ta̱ a na Adonija kolobo ka Hagitu ko okpoi mogono babu uyevi u vuzagbayin vu tsu Dawuda?
011	1KI	001	012	Gogo na nahannai ta̱wa̱, yaꞋan n neke wu odoki, ciya̱ vi isa wuma u nu koɓolo n wuma u maku ma̱ nu Sulemanu.
011	1KI	001	013	Bana gogoꞋo u Dawuda mogono, ka̱ta̱ vu dana yi, ‘Vuzagbayin vu va̱ mogono, vi yaꞋan akucina vu danai, “Sulemanu kolobo ka̱ va̱ wi ta̱ o ku okpo vuza na u kuka̱na̱ka̱ wu tsugono ba? Ka̱ta̱ u da̱sa̱ngu a kakuba ka̱ nu”? Yiɗa̱i i zuwai ɗa Adonija wo okpoi mogono?’
011	1KI	001	014	Ayin a na avu biꞋi a kadanshi m mogono ma, mi ta̱ a kuꞋuwa punu ka̱ta̱ n doku n danai yi ili i na vu danai va mayun ɗa.”
011	1KI	001	015	Ɗa Betusheba u banai u cinai mogono a̱ kunu ku kasa ku ni, a̱ ubuta̱ u na Abishagu vuza va aza a Shunemu wi a̱ kula̱na̱ yi.
011	1KI	001	016	Ɗa Betusheba u kuɗa̱ngi e kelime ko mogono, ɗa mogono ma danai, “Yiɗa̱i vi cigai?”
011	1KI	001	017	U danai ni, “Vuzagbayin vu va̱, avu a̱ ka̱ci ka̱ nu vu kucinaka mu ta̱ mpa kagbashi ka̱ nu n kula ku Vuzavaguɗu Ka̱shile ka̱ nu. ‘Maku ma̱ va̱ Sulemanu a̱yi ɗa vuza na u kuka̱na̱ka̱ mu tsugono, a̱yi ɗa u kuda̱sa̱ngu a kakuba ka̱ va̱.’
011	1KI	001	018	Ama gogo na Adonija wo okpo ta̱ mogono, avu vuzagbayin vu va̱ mogono vu yeve n kaꞋa ba.
011	1KI	001	019	U yaꞋin alyuka n anaka ni ndendem mu ucuwi ni nkyon ma̱ a̱bunda̱i, ɗa kpamu u banuki muku mu ngono dem. Koɓolo n Abiyata ganu, n Jowabu vuza kelime vo osoji, ama u banuku kagbashi ka̱ nu Sulemanu ba.
011	1KI	001	020	Gogo na vuzagbayin vu va̱ mogono, aza a Isaraila ra̱ka̱ i ta̱ a ku vana wu, vu dana le yayi vuza na u kuda̱sa̱ngu a kakuba ko tsugono ka vuzagbayin vu va̱ mogono.
011	1KI	001	021	Ta baci nannai ba, ayin a na baci vuzagbayin u bankai anan koko a̱ ni n kiya, i ta̱ o kubonoko mu m maku ma̱ va̱ Sulemanu aza a unushi.”
011	1KI	001	022	Ayin a na a̱yi biꞋi a kadanshi m mogono ma, ɗa Natan keneki u uwai punu.
011	1KI	001	023	Ɗa a danai mogono, “Natan keneki wi ta̱ na.” A ayin a na u uwai u mogono wa, u kuɗa̱ngi e kelime ko mogono ma n a̱shi a̱ ni uza̱liki.
011	1KI	001	024	Ɗa Natan va u danai, “Vuzagbayin vu va̱ mogono, vu dana ta̱ ‘Adonija ɗa u kuta̱wa̱ wa ku isa ka wu tsugono tsa, ka̱ta̱ u da̱sa̱ngu a kakuba ka̱ nu’?
011	1KI	001	025	Adama a na anana va u bana ta̱ ɗe u yaꞋan lyuka n anaka ni ndendem mu ucuwi koɓolo ni nkyon ma̱ a̱bunda̱i. Ɗa kpamu u banuki muku mu ngono ra̱ka̱, aza e kelime o osoji koɓolo n Abiyata ganu. Gogo na i ta̱ ɗe a kulyaꞋa n o soꞋi koɓolo n a̱yi n a danai, ‘Wuma u nu u geshe mogono Adonija.’
011	1KI	001	026	Ama mpa kagbashi ka̱ nu, n Zadoku ganu, m Benaya kolobo ka Jehoyida, n kagbashi ka̱ nu Sulemanu u banuku tsu ba.
011	1KI	001	027	Vuzagbayin vu va̱ mogono, mayun ɗa ili i na yi a̱ kugita̱ na va n uyevi u nu ɗa? Kpamu vu dana vuza te vu tsu a̱ ka̱tsuma̱ ka̱ agbashi a̱ nu ko yayi u kuda̱sa̱ngu a kakuba ko tsugono ka̱ nu ba?”
011	1KI	001	028	Ɗa Dawuda mogono u danai, “Ɗekekei mu Betusheba.” Ɗa u ta̱wa̱i a̱ ubuta̱ u mogono shamgbai e kelime ka̱ ni.
011	1KI	001	029	Ɗa mogono ma ma yaꞋin akucina u danai, “Vuzavaguɗu wi baci n wuma, a̱yi na wi isai mu a̱ ka̱tsuma̱ ka atakaci dem,
011	1KI	001	030	anana mi ta̱ a kushatangu akucina a na n yaꞋankai nu n kula ku Vuzavaguɗu Ka̱shile ki Isaraila, n danai, ‘Sulemanu maku ma̱ nu a̱yi ɗa u ku isa ka mu tsugono, a̱yi ɗa u kuda̱sa̱ngu a kakuba ka̱ va̱ a̱ ubuta̱ u na mpa mi ishi,’ ta tana mi a kuyaꞋan nannai anana.”
011	1KI	001	031	Ɗa Betusheba u kuɗa̱ngi u za̱lika̱i a̱shi a̱ ni e kelime ko mogono, ɗa u danai, “YaꞋan wuma u vuzagbayin vu va̱ mogono u geshe ali ayin babu uteku.”
011	1KI	001	032	Ɗa mogono Dawuda u danai, “Ɗekekei mu Zadoku ganu, n Natan keneki, koɓolo m Benaya maku ma Jehoyida.”Ana a̱ ta̱wa̱i a̱ ubuta̱ u mogono,
011	1KI	001	033	ɗa u danai le, “Ɗikai agbashi a vuzagbayin a̱ ɗa̱, ka̱ta̱ i kumbaka Sulemanu maku ma̱ va̱ a o kodoku i banka yi a Gihon.
011	1KI	001	034	A̱ ubuta̱ wa ɗe ka̱ta̱ i zuwa Zadoku ganu n Natan keneki e erengi yi wo okpo mogono ma aza a Isaraila. I lika̱ vushari i dana, ‘Wuma u nu u geshe mogono Sulemanu.’
011	1KI	001	035	Ka̱ta̱ i ta̱wa̱ n a̱yi, a̱yi ɗa u kuda̱sa̱ngu a kakuba ko tsugono ka̱ va̱. Adama a na wi ta̱ o kokpo mogono a̱ una̱ u va̱, kpamu n zuwa yi ta̱ u lyaꞋa tsugono ci Isaraila n Yahuda.”
011	1KI	001	036	Ɗa Benaya kolobo ka Jehoyida kushuki mogono u danai, “Tananai, yaꞋan Vuzavaguɗu Ka̱shile ka vuzagbayin vu va̱ mogono u zuwa nannai va u yaꞋan.
011	1KI	001	037	Tsu na Vuzavaguɗu u yongoi koɓolo n vuzagbayin vu va̱ mogono, yaꞋan u tono n Sulemanu nannai u zuwa tsugono ci ni tsu tsurakpa ali tsu laꞋa tsu vuzagbayin vu va̱ mogono Dawuda.”
011	1KI	001	038	Ɗa Zadoku ganu n Natan keneki, m Benaya kolobo ka Jehoyida, koɓolo n aza a kindi ku mogono, aza e Keritiya n aza a Peletiya, a banai a kumbakai Sulemanu o kodoku ko mogono Dawuda, ɗa o soki ni a kubana a Gihon.
011	1KI	001	039	Ta ɗe Zadoku ganu u ɗikai kavana ka maniꞋin, punu a̱ ma̱va̱li ɗa wu erengi Sulemanu. Ɗa a̱ lika̱i vushari, ɗa uma a dem a danai, “Wuma u nu u geshe avu mogono Sulemanu.”
011	1KI	001	040	Ɗa uma ra̱ka̱ o tonoi ni ɗe a kubana, n a̱ lika̱i ishari n a yaꞋin ma̱za̱nga̱ ma gbayin ma na ali iɗika i jengeɗei adama a kacaꞋa ka nanlo.
011	1KI	001	041	Adonija n omoci a na i ɗe koɓolo n a̱yi dem a panai kacaꞋa ka nanlo a makyan ma na i o kukotso ka̱ɗiva̱ ke le. Ana Jowabu u panai ciliki ci ishari tsu nanlo ɗa we ecei, “KacaꞋa ka̱ yiɗa̱i tamkpamu ki ɗe a̱ likuci nannai?”
011	1KI	001	042	A̱yi biꞋi a̱ ka̱tsuma̱ ka kadanshi, ɗa Janata kolobo ka Abiyata ganu u yawai. Ɗa Adonija u danai, “Uwa asuvu, vuma vu usuɓi n yeve ta̱ vu tuka̱ ta̱ n arabali a singai.”
011	1KI	001	043	Janata wu ushuki Adonija u danai, “Ta nannai ba, vuzagbayin vu tsu mogono Dawuda u zuwa ta̱ Sulemanu wo okpoi mogono.
011	1KI	001	044	Ɗa mogono ma zuwai Zadoku ganu n Natan keneki m Benaya kolobo ka Jehoyida, n aza a Keritiya koɓolo n aza a Peletiya. A kumbakai Sulemanu o kodoku ko mogono,
011	1KI	001	045	ɗa Zadoku ganu n Natan keneki erengi ni a Gihon adama a na wo okpo mogono. Ɗa a̱ gita̱i ɗe ma̱za̱nga̱ a kubana, ali ɗa likuci feu yu ushuki m ma̱za̱nga̱ ma. Na lo ɗaɗa kacaꞋa ka na i panai va.
011	1KI	001	046	Na lo dem ci na ɗe Sulemanu u da̱sa̱ngu ɗe a kakuba ko tsugono.
011	1KI	001	047	Ɗa nkoshi m gba̱ra̱-gba̱ra̱ m mogono a̱ ta̱wa̱i kukya̱sa̱ vuzagbayin vu tsu mogono Dawuda ɗa a danai, ‘YaꞋan Ka̱shile ka̱ nu ka zuwa kula ku Sulemanu ku ciya̱ ucikpi ka̱u ku laꞋa ku nu, ka̱ta̱ kpamu tsugono ci ni tsu laꞋa tsu nu.’ Ɗa mogono ma̱ kuɗa̱ngi ma̱ za̱lika̱i a kajiba ka̱ ni,
011	1KI	001	048	ɗa u danai, ‘Ucikpi a kubana u Vuzavaguɗu, Ka̱shile ka aza a Isaraila, a̱yi na u ka̱sa̱kpa̱i mu me enei vuza na u kuda̱sa̱ngu a kakuba ko tsugono ka̱ va̱ n a̱shi a̱ va̱ anana.’”
011	1KI	001	049	Nannai va ɗa u zuwai omoci a Adonija ra̱ka̱ a panai wovon ɗa a̱ ɗa̱nga̱i a lazai yaba dem n uye u ni.
011	1KI	001	050	Ama Adonija adama o wovon u Sulemanu u na wi a kupana, ɗa u banai u ka̱na̱i avana a katalikalyuka.
011	1KI	001	051	Ɗa a danai Sulemanu, “Adonija wi ta̱ a kupana wovon u nu, ɗa wi ɗe uka̱ni n avana a katalikalyuka. Nu u danai, ‘YaꞋan mogono Sulemanu u kucinaka mu anana u dana, wi a kuna kagbashi ka̱ ni n kotokobi ba.’”
011	1KI	001	052	Ɗa Sulemanu wu ushuki, “U yotsongu baci ka̱ci ka̱ ni a̱yi vuma vu usuɓi ɗa, ko ka̱nji ka kaci ka̱ ni ki o kutoɗo ka̱ta̱ ka̱ yikpa̱ a iɗika ba, ama a̱ ka̱na̱ yi baci n kagbanigbani, wi ta̱ a̱ kukuwa̱.”
011	1KI	001	053	Ɗa mogono Sulemanu u suki uma, a̱ cipa̱ka̱i ni ɗe a katalikalyuka ka ɗa a̱ tuka̱i ni. Ɗa Adonija u ta̱wa̱i u kuɗa̱ngi e kelime ko mogono Sulemanu, ɗa Sulemanu u danai, “Bono a kpaꞋa ku nu.”
011	1KI	002	001	Ana ayin a̱ ukpa̱ a mogono Dawuda a yawai ɗevu, ɗa u nekei maku ma̱ ni Sulemanu kadanshi.
011	1KI	002	002	“Mi ta̱ ɗevu a na ma̱ ka̱sa̱kpa̱ aduniyan a nampa tsu na yaba dem u ku ka̱sukpa̱ a ɗa, yaꞋan utsura u ka̱ɗu, ka̱ta̱ vi yaꞋan tsu maku ma vali,
011	1KI	002	003	vu yaꞋan ili i na Vuzavaguɗu Ka̱shile ka̱ nu ka danai nu vi yaꞋan, vi yaꞋan nwalu a uye u ni, vu tono wila̱ u ni n kadanshi ka̱ ni, n ili i kutono i ni tsu na i ɗa yi punu uɗani a katagarda ka̱ wila̱ u Musa, adama a na vu ciya̱ ulyaꞋi u kelime a ili i na vi a kuyaꞋan dem n ko teɗai baci vu banai,
011	1KI	002	004	Adama a na Vuzavaguɗu u shatangu uzuwakpani u na u yaꞋankai mu, u danai, ‘Ntsukaya n nu a zuka baci uteku u na i o kuyongo, ɗa kpamu o yongoi mayin n uneki wa̱ a̱ɗu n wuma u le a̱ kuta̱wa̱ wa̱ a̱ va̱, vi a̱ kukpa̱ɗa̱ kuciya̱ vuza na u kuda̱sa̱ngu a kakuba ko tsugono ka aza a Isaraila ba.’
011	1KI	002	005	“Gogo na avu a̱ ka̱ci ka̱ nu vi yeve ta̱ ili i na Jowabu kolobo ka Zeruya ka yaꞋankai mu, tsu na u yaꞋin kagbanigbani wu unai aza e kelime e re a osoji a Isaraila, Abuna maku me Neru n Amasa maku ma Jeta. Wu unai le ɗa u lolotongi mpasa n le adanshi ayin o kuvon a ɗa. Ɗa u surai mpasa ma a kaɗambura ka na ki a̱ kukyun ku ni koɓolo n ataka e ene a̱ ni, ɗa mi atakaci adama a kagbanigbani ka na u yaꞋin.
011	1KI	002	006	Takacikai ni tsu kuyeve ku ɗa, ama ka̱ta̱ vu ka̱sa̱kpa̱ yi u kutsa ali u bana ukpa̱ u ma̱ta̱na̱ ba.
011	1KI	002	007	Ama yotsongu ucigi a kubana u muku n Bazila vuza va aza a Giliyadu, ka̱ta̱ feu a yaꞋan a̱ ka̱tsuma̱ ka aza a na a kulyaꞋa a kapara ke te n avu. A shamkpa mu ta̱ a ayin a na n sumai a̱ ubuta̱ u vuza nu Abusalom.
011	1KI	002	008	Ka̱ta̱ kpamu vi ciɓa, vi ta̱ koɓolo n Shimeyi kolobo ka Gera vuza va aza a Bayami na ɗe a Bahurim, a̱yi ɗa u yaꞋankai mu una̱wuya a kanna ka na m banai a Mahanayim. Ana u ta̱wa̱i ku cina mu a̱ Urudu, ɗa n kucinakai ni n Vuzavaguɗu n danai, ‘Mi a ku una wu n kotokobi ba.’
011	1KI	002	009	Ama gogo na ka̱ta̱ vi ɗika yi tsu vuza vu babu unushi ba. Avu vuza vu ugboji ɗa vi, vi yeve ta̱ tsu na va kuyaꞋan n a̱yi, Tecengu yi a kasaun u laza.”
011	1KI	002	010	Ɗa Dawuda u bankai ukpisa̱, ɗa a̱ ciɗa̱ngi ni a̱ likuci i Dawuda.
011	1KI	002	011	U lyaꞋa ta̱ tsugono ci Isaraila ali a̱ya̱ amangere, wa aza a Heburon a̱ya̱ e cindere, n Urushelima a̱ya̱ kamangankupa n a tatsu.
011	1KI	002	012	A̱yi Sulemanu u da̱sa̱ngu ta̱ a kakuba ko tsugono ke esheku a̱ ni Dawuda, ɗa tsugono ci ni tana ci shamgbai n utsura.
011	1KI	002	013	Kanna ko yoku Adonija kolobo ka Hagitu ka banai u Betusheba a̱na̱ku e Sulemanu. Ɗa Betusheba we ecei ni, “Vu ta̱wa̱ ta̱ ma̱ta̱na̱?” Ɗa wu ushuki u danai, “E, m ma̱ta̱na̱ maꞋa n ta̱wa̱i.”
011	1KI	002	014	Ɗa u danai, “N ta̱wa̱ ta̱ adama a na n tonuko wu ili i yoku.” Ɗa Betusheba u danai, “Dansa i ɗa.”
011	1KI	002	015	U danai, “Tsu na vu yevei, tsugono tsa tsu va̱ tsu ɗa ci ishi. Aza a Isaraila ra̱ka̱ ishi ta̱ a kinda mu tsu mogono me le. Ama ɗa ili i sabaꞋi, tsugono tsa tsu bonoi u vangu va̱, adama a na tsu ɗa tsu uta̱ ta̱ a̱ ubuta̱ u Vuzavaguɗu.
011	1KI	002	016	Gogo na mi ta̱ n ili i te i na mi a kuciga kufolono wu. Ka̱ta̱ vu sa̱nka̱ mu i ɗa ba.” Ɗa Betusheba u danai, “YaꞋan ufolu u nu.”
011	1KI	002	017	Ɗa u lyaꞋi kelime, “Folono mogono Sulemanu u neke mu Abishagu mekere ma aza a Shunema mo okpo vuka vu va̱, n yeve ta̱ wa kuꞋiwan ufolu u nu ba.”
011	1KI	002	018	Ɗa Betusheba u danai, “U gaꞋan ta̱, mi ta̱ a kuyaꞋanka mogono kadanshi adama a̱ nu.”
011	1KI	002	019	Ana Betusheba u banai u mogono Sulemanu kuyaꞋanka yi kadanshi ka Adonija. Ɗa mogono ma̱ ɗa̱nga̱i adama a na u gasa n a̱yi, ɗa u kuɗa̱nki a̱na̱ku a, ɗa yevei u bonoi u da̱sa̱ngi a kakuba ko tsugono ka̱ ni. Ɗa u zuwai a̱ tuka̱i a̱na̱ku a̱ ni n kakuba, ɗa u da̱sa̱ngi e kukiye ku usingai ku mogono ka.
011	1KI	002	020	Ɗa u danai, “Mi ta̱ n ili i te i na mi a kuciga kufolono wu, ka̱ta̱ vu sa̱nka̱ mu i ɗa ba.” Ɗa mogono mu ushuki ni u danai, “Dana i na vu cigai a̱na̱ku a̱ va̱, mi a̱ kusa̱nka̱ wu i ɗa ba.”
011	1KI	002	021	Ɗa u danai, “Neke Adonija mokoshi ma̱ nu mekere ma na e ci ɗeke Abishagu vuza va aza a Shunama wo okpo yi vuka.”
011	1KI	002	022	Ɗa mogono Sulemanu wu ushuki a̱na̱ku a̱ ni u danai, “Yiɗa̱i i zuwai ɗa vu folonoko yi Adonija Abishagu mekere ma vuza va aza a Shunama? Tsugono tsu ɗa wi ishi ugaꞋin vu kufolonoko yi, a̱yi mokoshi ma̱ va̱ maꞋa, wi ta̱ feu koɓolo n ganu Abiyata, n Jowabu maku ma Zeruya.”
011	1KI	002	023	Ɗa Sulemanu mogono u kucinai n kula ku Vuzavaguɗu u danai, “YaꞋan Ka̱shile ka una mu, ufolu u nampa u ronoko baci Adonija ukpa̱ ba.
011	1KI	002	024	Vuzavaguɗu wi baci de n wuma, a̱yi na u yaꞋin mu ɗa u zuwai mu a kakuba ko tsugono ke esheku a̱ va̱ Dawuda, ɗa u zuwai kumaci ku va̱ ko okpoi aza o tsugono tsu na u yaꞋin uzuwakpani, mayun ɗa a una Adonija anana.”
011	1KI	002	025	Ɗa Sulemanu mogono u zuwai Benaya kolobo ka Jehoyida u banai u wu unai Adonija.
011	1KI	002	026	Ɗa mogono ma danai Abiyata ganu, “Bono a iɗika i nu a Anato, u yotso ta̱ vu kuwa̱. Ama mpa mi a ku una wu gogo na ba, adama a na vi ɗika ta̱ akpati vu uzuwakpani vu Vuzavaguɗu Ka̱shile e kelime ka esheku a̱ va̱ Dawuda, n adama a na vu takacikai n esheku a̱ va̱ a ayin a na wi a̱ ka̱tsuma̱ ka atakaci.”
011	1KI	002	027	Ɗa Sulemanu mogono u takpai Abiyata a ulinga u tsuganu tsu Vuzavaguɗu, nannai ɗa wo okpoi ushatangi u kadanshi ka Vuzavaguɗu ka na u yaꞋin a Shilo ku ukuna u kpaꞋa ku Eli.
011	1KI	002	028	Ana arabali a nan lo a yawai u Jowabu a̱yi na u ɓa̱nka̱i Adonija, ama u ɓa̱nka̱ Abusalom ba. Ɗa u sumai u banai a̱ ma̱va̱li ma Vuzavaguɗu ɗa u ka̱na̱i avana a katalikalyuka.
011	1KI	002	029	Ana a danai Sulemanu mogono, “Jowabu u suma ta̱ u uwai a̱ ma̱va̱li ma Vuzavaguɗu a̱yi ɗa ɗe paki n katalikalyuka.” Ɗa Sulemanu u suki Benaya kolobo ka Jehoyida, u danai, “Bana, vu una yi.”
011	1KI	002	030	Ɗa Benaya u uwai a̱ ma̱va̱li ma Vuzavaguɗu ɗa u danai Jowabu, “Mogono ma dana ta̱, ‘Vu uta̱ punu.’” Ama ɗa wu ushuki, “A̱Ꞌa̱, ta n kukuwa̱ punu na.” Ɗa Benaya u banai u tonokoi mogono u danai, “Ili i na Jowabu u dansai.”
011	1KI	002	031	Ɗa mogono ma danai Benaya, “YaꞋan tsu na u danai, una yi ka̱ta̱ vu ciɗa̱ngu yi, ta va kutakpaka mu nshinda̱ koɓolo m kpaꞋa ke esheku a̱ va̱ adama a mpasa ma aza a babu unushi, a na Jowabu unai.
011	1KI	002	032	Vuzavaguɗu wi ta̱ a kutsupa yi adama a mpasa n na u tsuwa̱in, babu uyevi we esheku a̱ va̱ Dawuda u unai uma e re a na a laꞋi ni usuɓi n kotokobi. Uma a nan lo ele ɗa Abuna kolobo ke Neru, kovonshi ko osoji a aza a Isaraila, n Amasa kolobo ka Jeta, kovonshi ko osoji a aza a Yahuda aza a na a laꞋi ni n usuɓi n kasingai.
011	1KI	002	033	YaꞋan unushi wu mpasa n le m bono a kaci ka Jowabu nu ntsukaya n ni dem ali uteku n uteku. Ama u Dawuda nu ntsukaya n ni, m kpaꞋa ku ni ali n kakuba ko tsugono ka̱ ni, yaꞋan ma̱ta̱na̱ ma Vuzavaguɗu mo yongo punu ali ayin babu uteku.”
011	1KI	002	034	Ɗa Benaya kolobo ka Jehoyida ka banai ɗa u lapai Jowabu ɗa wu unai ni, ɗa a̱ ciɗa̱ngi ni a iɗika i ni a kakamba.
011	1KI	002	035	Ɗa mogono ma zuwai Benaya koloɓo ka Jehoyida wo okpo vuza kelime vo osoji a̱ una̱ u Jowabu. Ɗa kpamu u doku u zuwai Zadoku wo okpoi ganu a̱ una̱ u Abiyata.
011	1KI	002	036	Ɗa mogono ma̱ suki e ɗekei Shimeyi ɗa u danai ni, “MaꞋaka ka̱ci ka̱ nu kpaꞋa a Urushelima ka̱ta̱ vu da̱sa̱ngu ɗe, ama ka̱ta̱ vu bana a̱ ubuta̱ u yoku ba.
011	1KI	002	037	Kanna ka na baci vu uta̱i ɗa vu pasai ka̱ra̱Ꞌa̱ ka Kidiron, yeve mayun vi ta̱ a̱ kukuwa̱. Mpasa n nu mi ta̱ o kubono a kaci ka̱ nu.”
011	1KI	002	038	Ɗa Shimeyi u danai mogono ma, “Ili i na vu dansai va i gaꞋan ta̱, tsu na vuzagbayin vu va̱ mogono ma danai, nannai ɗa kagbashi ka̱ nu ka kuyaꞋan.” Ɗaɗa Shimeyi u yongoi a Urushelima ali ayin n a̱bunda̱i.
011	1KI	002	039	Ama ana a̱ya̱ a tatsu a lazai, ɗa agbashi e re a Shimeyi a sumai o bonoi u Akishu kolobo ka Maka mogono ma Gatu. Ɗa a danai Shimeyi, “La̱na̱ agbashi a̱ nu a suma ta̱ o bono a Gatu.”
011	1KI	002	040	Nannai, ɗa u lapulai ida̱sa̱mkpa̱tsu i majaki i ni, ɗa u banai u Akishu na ɗe a Gatu a̱ kula̱nsa̱ agbashi a̱ ni. Ɗa Shimeyi u lazai u banai u ɗikai agbashi a a Gatu ɗa u tuka̱i.
011	1KI	002	041	Ana Sulemanu u panai a na Shimeyi wu uta̱i a Urushelima ɗa u banai a Gatu ali ɗa u bonoi,
011	1KI	002	042	ɗa mogono me ɗekei Shimeyi ɗa ma danai ni, “Mpa n zuwa vu kucina n Vuzavaguɗu ba ɗa kpamu n dansukai nu, n danai nu, ‘Kanna ka na baci vu banai a̱ ubuta̱ u yoku kpamu, vi yeve vi ta̱ a̱ ku kuwa̱’? A ayin a nanlo a ɗa vu danai mu, ‘Ili i na vu dansai i gaꞋan ta̱, mi ta̱ o kutono i ɗa.’
011	1KI	002	043	Yiɗa̱i i zuwai ɗa vu kpa̱ɗa̱i kuɓa̱na̱ akucina a na vi yaꞋin n Vuzavaguɗu, n wila̱ una mpa n nekei nu?”
011	1KI	002	044	Ɗa mogono ma danai feu Shimeyi, “Vi yeve ta̱ mayin a̱ ka̱ɗu ka̱ nu ili i gbani-gbani i na vi yaꞋankai esheku a̱ va̱ Dawuda. Gogo na Vuzavaguɗu wi ta̱ a kutsupa wu adama a kawuya ka na vi yaꞋin
011	1KI	002	045	Ama Sulemanu mogono wi ta̱ a̱ kuciya̱ una̱singai, ka̱ta̱ kakuba ko tsugono ka Dawuda ko yongo ufoɓi mayin e kelime ka Vuzavaguɗu ali ayin babu uteku.”
011	1KI	002	046	Ɗa Sulemanu mogono u zuwai Benaya kolobo ka Jehoyida, ɗa u banai u lapai Shimeyi ali u kuwa̱i. Ɗa tsugono tsa ci shamgbai e ekiye e Sulemanu mayin.
011	1KI	003	001	Sulemanu u la̱nsa̱i kuyaꞋan ida̱shi i ma̱ta̱na̱ n FiriꞋauna mogono ma Masar, ɗa u zuwai mekere ma̱ ni. U ta̱wa̱i m maꞋa a̱ likuci i Dawuda ali sai a ayin a na u kotsoi kumaꞋa kefeku ko tsugono ka̱ ni n A̱Ꞌisa̱ a gbayin a Vuzavaguɗu, koɓolo m mashilya ma na ma̱ ka̱ra̱Ꞌi Urushelima.
011	1KI	003	002	A ayin a nanlo uma o yongo ta̱ a kuyaꞋan alyuka a̱ nva̱li n yoku kau, adama a na ka̱ta̱ a maꞋa A̱Ꞌisa̱ a gbayin n kula ku Vuzavaguɗu ba.
011	1KI	003	003	Sulemanu u yotsongi ucigi u ni a kubana u Vuzavaguɗu a kuwalaka tsu na esheku a̱ ni Dawuda u yaꞋin. Ama u yaꞋan ta̱ alyuka n kuneꞋe n ili i ma̱gula̱ni a̱ nva̱li.
011	1KI	003	004	Ɗa mogono ma banai a Gibiyon ciya̱ u yaꞋan alyuka, adama a na ɗaɗa ma̱va̱li ma na ma laꞋi nu bgayin. Sulemanu u yaꞋin alyuka o kusongu ka̱kpa̱n a katalikalyuka ka nanlo.
011	1KI	003	005	N kayin ka nanlo ɗa Vuzavaguɗu u ta̱wa̱i u Sulemanu tsa alatani ɗe a Gibiyon, u danai ni, “Folono ili i na vi cigai n neke wu.”
011	1KI	003	006	Ɗa Sulemanu wu ushuki u danai, “Vu yotsongu ta̱ ugaꞋin n ucigi u gbayin u na wi kugisanku ba, a kubana u kagbashi ka̱ nu Dawuda esheku a̱ va̱, adama a na u yongo ta̱ n avu n uneki u ka̱ɗu, koɓolo kpamu n usuɓi, n ka̱ɗu ka singai. Ɗa vu lyaꞋi kelime n kuyotsongu yi ucigi u gbayin u nampa u na wi kugisanku ba, ali ɗa vi nekei ni kolobo adama a na ka̱ da̱sa̱ngu a kakuba ko tsugono ka̱ ni a ayin a nampa.
011	1KI	003	007	Gogo na Vuzavaguɗu Ka̱shile ka̱ va̱, vu zuwa ta̱ kagbashi ka̱ nu kokpoi mogono a una̱ we esheku a̱ va̱ Dawuda. Ama mpa maku me kenu maꞋa mi, n yeve tsu na n kutono n ulinga u tsugono u va̱ ba.
011	1KI	003	008	Mpa kagbashi ka̱ nu ka na e mere ma uma a na vu zagbai, i ta̱ n ka̱bunda̱i ka na ka laꞋi kukece.
011	1KI	003	009	A dama nanai neke kagbashi ka̱ nu kuyeve, adama a na u fuɗa u yaꞋanka uma a̱ nu a fada a singai, ka̱ta̱ kpamu u fuɗa u pece i singai n i gbani-gbani. Adama na yayi vuza vu na wa kufuɗa kutono n uma a̱bunda̱i a nampa?”
011	1KI	003	010	Vuzavaguɗu u panai uyoꞋo a na Sulemanu we ecei ili i nampa.
011	1KI	003	011	Ɗa Ka̱shile ka danai ni, “Adama a na ve ece ta̱ ili i nampa, vu kpa̱ɗa̱i keceke ka̱ci ka̱ nu wuma wu ugaɗi, ko uciyi, ko adama a na irala i nu i kuwa̱, ama vu ecekei ka̱ci ka̱ nu kuyeve adama a na vu fuɗa vi sheshe i na yi i singai,
011	1KI	003	012	mi ta̱ e kuneke wu ili i na vu folonoi. Mi ta̱ e kuneke wu kuyeve n kufuɗa kusheshe i na yi i singai, ku na ka̱ta̱ vuza u saꞋwai kuciya̱ ba, kpamu i o kudoku feu kuciya̱ vuza nannai ba.
011	1KI	003	013	Mi ta̱ e kuneke wu feu ili i na vu ecei ba, ɗaɗa uciyi n tsugbayin, adama a na a ayin a wuma u nu dem a̱ kpa̱ɗa̱ kuciya̱ mogono ma na a kugisanku n avu.
011	1KI	003	014	Vu wala baci a uye u va̱, ɗa kpamu vu tonoi wila̱ u va̱ n kadanshi ka̱ va̱, tsu na esheku Dawuda u yaꞋin, mi ta̱ o kudoku wu wuma wu ugaɗi.”
011	1KI	003	015	Ɗa Sulemanu u jimgbai, ɗa u yevei a na alatani a ɗa yi. U bonoi a Urushelima ɗa u banai e kelime ka akpati vu uzuwakpani u Vuzavaguɗu ɗa u yaꞋin alyuka o kusongu koɓolo n kuneꞋe ku ma̱ta̱na̱. Ɗa u yaꞋin ka̱ɗiva̱ adama a agbashi a̱ ni ra̱ka̱.
011	1KI	003	016	Kanna ko yoku ɗa ashakanlai e re a̱ ta̱wa̱i a̱ ubuta̱ u mogono ɗa shamgbai kelime ka̱ ni.
011	1KI	003	017	Vuza te a̱ ka̱tsuma̱ ke le u danai, “Vuzagbayin vu va̱, mpa n vuka vu nampa ci ta̱ o kuyongo a kpaꞋa ku te. M matsai a̱yi punu a kpaꞋa ka koɓolo nu mpa.
011	1KI	003	018	A kanna ka tatsu wana ɗai m matsa, ɗa vuka vu nampa va feu u matsai. A̱ tsu ɗa uteku u tsu, vuza yoku wi punu a kpaꞋa ka koɓolo n a̱ tsu ba, sai a̱ tsu aza e re koci.
011	1KI	003	019	N kayin ɗa vuka vu nampa vu tsugbai maku ma̱ ni ɗa ma̱ kuwa̱i.
011	1KI	003	020	Ana kayin ke pecei ɗa u ɗa̱nga̱i, u ɗikai maku ma̱ va̱ mpa alavu. U vaꞋankai maꞋa wa̱ ni, ɗa u bonoi u zuwakai mu ma̱ ni ma na ma̱ kuwa̱i va a a suvu a̱ va̱.
011	1KI	003	021	Ana kayin ka asai, n ɗa̱nga̱i kuneꞋe maku ma̱ va̱ mani ɗa n cinai maꞋa ukpa̱. Ana n la̱na̱i maꞋa mayin, ɗa me enei maku ma na m matsai va ma ɗa ba.”
011	1KI	003	022	Ama ɗa vuka vu te va vu danai, “A̱Ꞌa̱, maku ma wuma ma ɗaɗa ma̱ va̱, ma na ma̱ kuwa̱i ma ɗaɗa ma̱ nu.” Ama vuka vu iyain va vu gbagbalai, “A̱Ꞌa̱, ma na ma̱ kuwa̱i ma ɗaɗa ma̱ nu, ma wuma ma ɗaɗa ma̱ va̱.” Nannai ɗa o yongoi a kanananai a̱ ubuta̱ u mogono.
011	1KI	003	023	Ɗa mogono ma danai, “A̱yi na a kudana, ‘Maku ma̱ va̱ maꞋa mi n wuma, ma̱ nu maꞋa mi ukpa̱,’ a̱yi nan ɗe feu a kudana, ‘A̱Ꞌa̱, ma̱ nu maꞋa mi ukpa̱, ma̱ va̱ maꞋa mi n wuma.’”
011	1KI	003	024	Ɗaɗa mogono ma danai, “Tuka̱i mu n kotokobi.” Ɗa a̱ tuka̱i mogono n kotokobi.
011	1KI	003	025	Ɗa u danai, “Pecei maku ma wuma ma kure, ka̱ta̱ i neke vuza te kagbati ke te, ke te kpamu i neke vuza i re.”
011	1KI	003	026	Ɗa vuka vu na maku ma̱ ni mi n wuma wa u danai mogono adama a na wi ta̱ a kupana asuvayali a maku ma̱ ni ma, “Vuzagbayin vu va̱, neke yi maku ma wuma ma, ka̱ta̱ vu una maꞋa ba.” Ama vuka vu te va vu danai, “A̱Ꞌa̱, ko vuza a̱ ka̱tsuma̱ ka̱ tsu u kuciya̱ maꞋa ba. Pecei maꞋa kure.”
011	1KI	003	027	Ɗa mogono Sulemanu u kiɗai afada u danai, “Nekei vuka vi iyain maku ma wuma ma. Ka̱ta̱ yu una maꞋa ba, a̱yi ɗa a̱na̱ku a maku a.”
011	1KI	003	028	Ana aza a Isaraila ra̱ka̱ a panai afada a na mogono ma ma yaꞋin, ɗa a cikpa yi ni adama a na e ene ta̱ u ciya̱ ta̱ kuyeve n ugboji u kuyaꞋan ka afada asingai a̱ ubuta̱ u Ka̱shile.
011	1KI	004	001	Sulemanu u lyaꞋa ta̱ tsugono a iɗika yi Isaraila dem,
011	1KI	004	002	Na ɗa ula aza a gbagbaꞋin a ulinga a̱ ni, Azariya kolobo ka Zadoku a̱yi ɗa ganu,
011	1KI	004	003	Elihorefa n Ahija olobo a Shisha, aɗani, Jehoshafatu kolobo ka Ahiludu a̱yi vuza na u tsu u ɗana tsumani,
011	1KI	004	004	Benaya kolobo ka Jehoyida a̱yi ɗa kovonshi, Zadoku n Abiyata e le ɗa anan ganu,
011	1KI	004	005	Azariya kolobo ka Natan a̱yi ɗa wi a̱ kula̱na̱ aza gbagbain a uɓon. Zabuda kolobo ka Natan, a̱yi ganu ɗa kpamu vuza kuneke mogono odoki.
011	1KI	004	006	Ahisharu vuza na wi a̱ kula̱na̱ kefeku ko mogono, Adoniram kolobo ka Abuda a̱yi ɗa wi a̱ kula̱na̱ ulinga u tsugbashi.
011	1KI	004	007	Sulemanu wi ta̱ n anan gomuna kupa n e re a̱ kula̱na̱ ubuta̱ kakau a Isaraila dem, ele ɗa kpamu a̱ tsu tuka̱ mogono n ilikulyaꞋa ali n ya aza a kpaꞋa a̱ ni dem. Yaba dem vi le u tsu tuka̱ ta̱ n ilikulyaꞋa i wotoi u te a̱ ka̱ya̱ dem.
011	1KI	004	008	Uma a ula e le a ɗa na, Ben-huru a̱yi ɗa vuzagbayin vu iɗika yi nsasan i Ifirayimu,
011	1KI	004	009	Ben-dika a̱yi ɗa vuzagbayin vu iɗika i Makazu, Shalubimu, n Betu-shemeshi, n Elon Beti-hana.
011	1KI	004	010	Ben-hese, a̱yi ɗa vuzagbayin vu iɗika i Arubotu n Soko, koɓolo n uɓon u Hefa.
011	1KI	004	011	Ben-abinadabu a̱yi ɗa vuzagbayin vu iɗika i Nafatu-doru, ɗa kpamu u zuwai Tafatu mekere ma Sulemanu.
011	1KI	004	012	BaꞋana kolobo ka Ahiludu a̱yi ɗa vuzagbayin vu iɗika i Tanaku m Magido. A̱yi ɗa kpamu vuzagbayin vu iɗika u Betu-shen dem ɗevu n likuci i Zaretan ɗaka n Jezirelu ili i na i ɗikai a Betu-Shen ali a kubana a Ebelu-mehola n ukambu u yoku u Jokamiyam,
011	1KI	004	013	Ben-geba a̱yi ɗa vuzagbayin vu iɗika i Ramotu-giliyadu, koɓolo n likuci i wawaꞋa ya aza e kefeku ka Jayiru maku ma Manasa i na yi a̱ Giliyadu feu koɓolo n uɓon u Agobu a Bashan, likuci amangatatsu i na yi nu nshilya n agbaguratsu a̱ iyum i shili a̱ utsutsu u le.
011	1KI	004	014	Ɗa a zuwai Ahinadabu kolobo ka Ido a̱yi ɗa vuzagbayin vu iɗika i Mahanayim,
011	1KI	004	015	Ahimazu a̱yi ɗa vuzagbayin vu iɗika i Nafutali, ɗa kpamu u zuwai Basematu mekere ma Sulemanu.
011	1KI	004	016	BaꞋana kolobo ka Hushayi a̱yi ɗa vuzagbayin vu uɓon u Ashera koɓolo n Bilotu,
011	1KI	004	017	Jehoshafa kolobo ka Paruwa a̱yi ɗa vuzagbayin vu uɓon u Isaka.
011	1KI	004	018	Shimeyi kolobo ka Ela a̱yi ɗa vuzagbayin vu uɓon u Bayami,
011	1KI	004	019	Geberu kolobo ka̱ Uri a̱yi ɗa vuzagbayin vu iɗika i Giliyadu, a̱ ubuta̱ u na mogono Sihon va aza a Amoriya koɓolo m mogono Ogu va aza a Bashan o yongoi. Kpamu mogono me te mi ta̱ lo a̱ kula̱na̱ iɗika i Yahuda.
011	1KI	004	020	Uma a Yahuda koɓolo n aza a Isaraila a yimkpai tsu kayala ka̱ ka̱kina̱ ka mala, a lyaꞋi ɗa o soꞋi, ɗa kpamu a yaꞋin ma̱za̱nga̱.
011	1KI	004	021	Ɗa Sulemanu u lyaꞋi tsugono a ubuta̱ wa dem, ili i na i ɗikai a̱ Yufiretu ali a kubana a iɗika ya aza a Filisitiya, sai kpamu ɗe a uteku n aza a Masar. Likuci kakau i nampa i tuka̱i n utafu u le u Sulemanu ɗa a yaꞋanka ni tsugbashi ali a uteku u wuma u ni.
011	1KI	004	022	Ilikulya i na kpaꞋa ku Sulemanu ku tsu kotso a kanna dem i ɗaɗa kiya ku lenwu ogbodo a̱ ta̱ku kamangankupa n kiya ki ishina ogbodo a̱ ta̱ku amangatatsu,
011	1KI	004	023	n obomburon kupa a na a̱ ɓa̱na̱i a kpaꞋa, n anaka kamanga a na a guɓai pulai, nraɗika ni nkyon amangatawun, koɓolo ni nreꞋe, ni nsheun, ali nu ntoku n na n cuwa̱i.
011	1KI	004	024	Adama a na u lyaꞋa ta̱ tsugono a uɓon u ka̱livi u Yufiretu dem, ili i na i ɗikai a Tifasa ali a kubana a Gaza. Ɗa o yongoi m ma̱ta̱na̱ a̱ ubuta̱ wa dem.
011	1KI	004	025	A ayin o tsugono tsu Sulemanu, Yahuda n Isaraila o yongo ta̱ m ma̱ta̱na̱. Ili i na i ɗikai a Dan ali a kubana a Biyasheba yaba dem vi le n kashina ki itacishi ka̱ ni koɓolo ni nɗimbi ma Ayahuda.
011	1KI	004	026	Sulemanu wi ta̱ n afalaka a̱kpa̱n amangere adama keke odoku, koɓolo na odoku kpamu a̱kpa̱n kupa n e re,
011	1KI	004	027	Ɗa anan gomuna kupa n i re ya dem a̱ tuka̱i n utafu u wotoi u le a kpaꞋa ku Sulemanu n aza a na tsu lyaꞋa n a̱yi e kefeku ka. A̱ tsu ka̱sukpa̱ a namba ilikulyaꞋa a̱ ubuta̱ wa ba.
011	1KI	004	028	A tsu banka ta̱ m bali n ijanu adama a odoku a na o tsu rono e keke, n odoku a na a buwai tsu na e pecekei le.
011	1KI	004	029	Ka̱shile ke nekei Sulemanu ugboji n kuyeve ka̱ a̱bunda̱i koɓolo n tsu coꞋo ka̱u, tsu na tsu laꞋi kugisanku tsu kayala ka mala.
011	1KI	004	030	Kuyeve ku Sulemanu ku laꞋa ta̱ kuyeve ku uma a na i a uɓon u kasana dem, ku doku ku laꞋi kpamu kuyeve ku uma a Masar.
011	1KI	004	031	U laꞋa ta̱ uma a na a buwai dem ugboji, U laꞋa ta̱ Etan vuza va aza a Ezirahitu, koɓolo m muku n tatsu m Maholu, Hemanu, Kalikoli n Daruda. Sulemanu wo okpoi vuza vu uyevi a iɗika ya aduniyan dem.
011	1KI	004	032	U yaꞋin kpamu asan ali a̱kpa̱n a tatsu, n ishipa ka̱kpa̱n n i tawun.
011	1KI	004	033	U yaꞋin kadanshi ka ukuna wu nɗanga, u gita̱i a nɗanga n sida n na mi a Lebano ali a kubana a umaci u kadala u na u tsu tatsa a mashilya. U yaꞋin kpamu kadanshi adama a nnama, nnu, n ili i na i tsu rono a̱tsuma̱ a iɗika koɓolo n adan feu.
011	1KI	004	034	Ngono ma aduniyan dem a panai ukuna u kadanshi ku ugboji ka Sulemanu, ɗa a̱ suki uma a bana a pana kuyotsongusu ku ni.
011	1KI	005	001	Ana Hiram mogono ma Taya u panai e erengu ta̱ Sulemanu ɗa wo okpoi mogono a̱ una̱ wa esheku a̱ ni Dawuda, ɗa u suki anan taji a̱ ni a bana u Sulemanu wa, adama a na u ciga ta̱ Dawuda va.
011	1KI	005	002	Ɗa Sulemanu feu u suki o bonokoi Hiram n akaka a nampa a,
011	1KI	005	003	“Vi yeve ta̱ adama a kuvon ku na ku kambuki esheku a̱ va̱ Dawuda kucina̱ n a suvu dem, i ɗaɗa i zuwai u fuɗa u maꞋa A̱Ꞌisa̱ a gbayin adama a kula ku Vuzavaguɗu Ka̱shile ka̱ ni ba, sai a na Vuzavaguɗu u bonokoi irala i ni a ɗaka vi idasakpatsu i ni.
011	1KI	005	004	Ama gogo na Vuzavaguɗu Ka̱shile ka̱ va̱ u neke mu ta̱ ida̱shi i ma̱ta̱na̱ a̱ ubuta̱ dem, mi kpamu n irala ko unambi wi ida̱shi i ma̱ta̱na̱ wa̱ va̱ ba.
011	1KI	005	005	N sheshe ta̱ kumaꞋa a̱Ꞌisa̱ adama a na n cikpa kula ku Vuzavaguɗu Ka̱shile ka̱ va̱, tsu na Vuzavaguɗu u danai esheku a̱ va̱ Dawuda. U danai, ‘Maku ma̱ nu, ma na n kuzuwa tsugono a̱ una̱ u nu, wi ta̱ a kumaꞋa a̱Ꞌisa̱ adama a kula ku va̱.’
011	1KI	005	006	Gogo na neke kadanshi adama a na a kapaka mu nɗanga n sida n na mi a Lebano. Agbashi a̱ va̱ o kuɓolongu ta̱ n agbashi a̱ nu ka̱ta̱ a yaꞋan ulinga koɓolo, m kutsupa ta̱ agbashi a̱ nu a tsu na vi cigai n tsupa le. Vi yeve ta̱ a̱ ka̱tsuma̱ ka̱ tsu babu vuza na u yevei kukiɗa ogboli tsa aza a Sidon.”
011	1KI	005	007	Ana Hiram u panai kadanshi ka Sulemanu ɗa u yaꞋin ma̱za̱nga̱ n a̱bunda̱i ɗa u danai, “Ucikpi a kubana u Vuzavaguɗu anana, adama a na u neke ta̱ Dawuda maku mu ugboji ma na ma kulyaꞋa tsugono tsu uduniyan u gbayin u nampa.”
011	1KI	005	008	Ɗa Hiram u suki n akaka o kubono u Sulemanu u danai, “M pana ta̱ akaka a na vu suki a̱ kuta̱wa̱ wa̱ va̱. Mi ta̱ ufoɓushi adama a na n yaꞋan i na vi cigai dem ukuna wu nɗanga n sida koɓolo nu nɗanga n Firi.
011	1KI	005	009	Agbashi a̱ va̱ i ta̱ a̱ kuta̱ n ele a Lebano a kubana a mala, ka̱ta̱ n shiya le kozoro n zuwa le a mala a̱ kuta̱wa̱ a̱ ubuta̱ u na vi yaꞋin kadanshi, ta ɗe m kupece le ka̱ta̱ vi isa le a̱ ubuta̱ wa. Ka̱ta̱ avu vu tsupa mu i na n folonoi wa̱ nu adama a̱ kuciya̱ka̱ kpaꞋa ku va̱ ilikulya.”
011	1KI	005	010	Nannai ɗa Hiram u la̱nsa̱ka̱i Sulemanu nɗanga n sida nu nɗanga n Firi tsu na u cigai,
011	1KI	005	011	ɗa Sulemanu u nekei Hiram ilikulya aburuma a itabi a̱kpa̱n kamanga, m mani ma zaitu ma na a̱ luwa̱i ali agisamkpatsu a̱kpa̱n kamanga feu. Sulemanu u yongoi e kunekeshe yi ili i nampa a̱ ka̱ya̱ dem.
011	1KI	005	012	Vuzavaguɗu u nekei Sulemanu kuyeve, tsu na u yaꞋankai ni uzuwakpani. Ɗa Hiram koɓolo n Sulemanu o yongoi ida̱shi i ma̱ta̱na̱ ɗa aza e re le a yaꞋin uzuwakpani.
011	1KI	005	013	Ɗa mogono Sulemanu u zuwai ali ulinga u tsugbashi a̱ ka̱tsuma̱ ka aza a Isaraila dem ali uma a̱kpa̱n kamangankupa.
011	1KI	005	014	U suki le m masabaꞋansanai a kubana a Lebano, u peciki le a̱kpa̱n kupa kupa, ugboku dem wi ta̱ a kubana kuyaꞋan wotoi ɗe. A lyaꞋa baci wotoi u te a Lebano, yeve o bono a yaꞋan wotoi u re a kpaꞋa. Adoniram ɗa vuza vu kelime va aza a ulinga u tsugbashi a na a zagbai va.
011	1KI	005	015	Sulemanu wi ta̱ n aza a kucanuku atali a̱kpa̱n amangatatsunkupa, aza a kusheꞋwe atali tankpamu a̱kpa̱n amanga̱na̱shi, a̱ likuci yi nsasan
011	1KI	005	016	wi ta̱ kpamu n aza e kelime a na a kinda aza a ulinga a ali uma a̱kpa̱n a tatsu n amangatatsu.
011	1KI	005	017	O kutono kadanshi ka na mogono me nekei le, ɗa a̱ ciɗa̱kpa̱i atali a singai-singai adama a na a varaka kumaꞋa ka koɓolo n a na a kuyaꞋanka a̱Ꞌisa̱ a tsuzogu.
011	1KI	005	018	AmaꞋi a Sulemanu koɓolo n amaꞋi a Hiram n ali aza a Geba a kiɗai ɗa o foɓusoi ogboli a koɓolo n atali a adama a kumaꞋa ka̱ a̱Ꞌisa̱ ka.
011	1KI	006	001	A̱ ka̱tsuma̱ ka̱ a̱ya̱ amangatawa̱na̱shi n amanga̱na̱shi a na aza a Isaraila a̱ ka̱sa̱kpa̱i a iɗika i Masar, a̱ ka̱ya̱ ka̱ na̱shi ko tsugono tsu Sulemanu a̱ ubuta̱ wa aza a Isaraila, o wotoi u Zivu u na u ɗaɗa wotoi u ire, ɗa u gita̱ngi kumaꞋa A̱Ꞌisa̱ a gbayin a Vuzavaguɗu.
011	1KI	006	002	A̱Ꞌisa̱ a gbayin a na mogono Sulemanu u maꞋakai Vuzavaguɗu, ugaɗi u ni u yawa ta̱ udashi amanga̱na̱shinkupa, wanshi udashi kamangankupa, n uɗa̱ngi udashi amangere n u tawun.
011	1KI	006	003	Utsutsu u kafalaka n tsu kelime ka̱ A̱Ꞌisa̱ a, wanshi u ni u yawa ta̱ udashi kamangankupa, Derere n wanshi wa̱ A̱Ꞌisa̱ wa. N tsupulai tsa̱ A̱Ꞌisa̱ a gbayin a wanshi u ni u yawa ta̱ udashi gendu derere.
011	1KI	006	004	U yaꞋin atusu una̱ wa a suvu u laꞋi una̱ u pulai n wanshi.
011	1KI	006	005	A̱ ubuta̱ u na a yaꞋin kumaꞋa ka u maꞋi kpamu unu u ka̱ra̱ka̱i a akambu a̱Ꞌisa̱ dem, unu a kpamu i ta̱ ugbaɓi n kumaꞋa ka.
011	1KI	006	006	KpaꞋa ku zuva ku ukiyangbani u tatsu, anunu a ɗaka wanshi u le u ɗaɗa udashi u cindere n kagimi, anunu a ire wanshi u le udashi kuci, ku tatsu ku na ki gaɗi gbende-gbende, wanshi u ni u ɗaɗa udashi kupa n kagimi. Unu a i ta̱ ugbatyangi ni nshilya ma̱ A̱Ꞌisa̱ a gbayin. A gbatyangi unu a koɓolo ni nshilya ma̱ a̱Ꞌisa̱ ma nu nshikpu mu utsura n na a tsubaki a nshilya ma̱ a̱Ꞌisa̱ ma. A sapa punu nɗanga ma a nshilya ma̱ a̱Ꞌisa̱ ma ba.
011	1KI	006	007	A maꞋa ta̱ A̱Ꞌisa̱ a n atali a na e sheꞋwei ɗe a̱ ubuta̱ u na a̱ ga̱va̱i atali a, adama a na ka̱ta̱ a pana izumgbi i matalaka, ko i kogovu ko ili yi ulinga dem i na yi viyum, a makyan ma na i a kumaꞋa A̱Ꞌisa̱ a ba.
011	1KI	006	008	Utsutsu u kuꞋuwa anunu a ɗaka wi ta̱ a uɓon u ɗakai n a̱Ꞌisa̱ a, adasukpatsu i ta̱ lo a na walai a kuꞋuwa a̱ unu e mere ali a kubana a̱ kunu ku tatsu.
011	1KI	006	009	Ɗa Sulemanu u kotsoi kumaꞋa a̱Ꞌisa̱ a, ɗa u shamkpai a ɗa nu nɗanga n sida koɓolo n aburakpatsu.
011	1KI	006	010	U maꞋi unu a akambu u ka̱ra̱ka̱i a̱Ꞌisa̱ a dem. Uɗa̱ngi u kunu dem u ɗaɗa udashi u cindere n kagimi, ɗa a matyangi le aburakpatsu a nɗanga n sida a̱ ubuta̱ u te n a̱Ꞌisa̱ a.
011	1KI	006	011	Ɗa Vuzavaguɗu u yaꞋin kadanshi n Sulemanu,
011	1KI	006	012	“Adama a̱ a̱Ꞌisa̱ a na vi a kumaꞋa na, vu tono baci kadanshi ka̱ va̱ koɓolo n wila̱ u va̱, ɗa kpamu vi yaꞋin ili i na n tonokoi nu dem, mi ta̱ a kushatangu wa̱ nu uzuwakpani u na n yaꞋankai Dawuda esheku a̱ nu.
011	1KI	006	013	Mi ta̱ o kuyongo a̱ ka̱tsuma̱ ka aza a Isaraila, mi a̱ ku ka̱sukpa̱ uma a̱ va̱ aza a Isaraila ba.”
011	1KI	006	014	Ɗaɗa Sulemanu u kotsoi kumaꞋa a̱Ꞌisa̱ a.
011	1KI	006	015	U kumai a suvu a kasaka a, ili i na i gita̱i ɗaka ali a kubana gaɗi ni nshemberu mu nɗanga n sida, ɗa kpamu u kumai iɗika ya̱ a̱Ꞌisa̱ a ni nshemberu mu nɗanga n Firi.
011	1KI	006	016	U maꞋi mololo ma a suvu ma ɗe ukocishi punu a̱Ꞌisa̱ a, u maꞋi mololo ma na ma laꞋi n ciɗa. Ugaɗi u kunu wa udashi kamangankupa, ɗa u kumai iɗika n kasaka dem ali a kubana a̱ kukpa̱Ꞌa̱ ni nshemberu n sida.
011	1KI	006	017	Kefeku ka gbayin ka na ki punu a̱ a̱Ꞌisa̱ a, n tsupulai tsu ubuta̱ u na u laꞋi n ciɗa ugaɗi u ni u yawa ta̱ udashi amangatatsu.
011	1KI	006	018	Punu a̱ a̱Ꞌisa̱ a nshemberu mu nɗanga n sida n ɗa a yaꞋankai ulinga. Atali a na a maꞋakai kasaka ka dem ɗa a palai a ɗa n sida, ko katali vi e kene pulai ba.
011	1KI	006	019	U lapulai mololo ma ciɗa ma na mi punu a suvu a̱ a̱Ꞌisa̱ a adama a na a zuwa ɗe akpati vu uzuwakpani vu Vuzavaguɗu.
011	1KI	006	020	Mololo ma ciɗa ma ugaɗi u ni u ɗaɗa udashi kamangankupa, wanshi u ni feu udashi kamangankupa, uɗa̱ngi feu nannai udashi kamangankupa. U kumai a suvu a̱ ni n azanariya koci. U kumai katalikalyuka ka feu m maɗanga ma sida.
011	1KI	006	021	Sulemanu u kumai a suvu a̱ a̱Ꞌisa̱ a n azanariya koci, ɗa u shiyai ikani ya azanariya u pasamgbanai punu kelime ka̱ a̱ ubuta̱ u na u laꞋi n ciɗa va, u na a kumai feu n azanariya.
011	1KI	006	022	U kumai a̱Ꞌisa̱ a dem n azanariya. Ɗa u doku u kumai kpamu katalikalyuka ka na ki punu o mololo ma na ma laꞋi n ciɗa va n azanariya.
011	1KI	006	023	O mololo ma ciɗa ma a suvu ma, u yaꞋin punu corobi vi re m maɗanga ma zaitu, yaba dem vi le ugaɗi u ni udashi gendu.
011	1KI	006	024	Kuvelyu ku te ku corobi dem ugaɗi u ni u yawa ta̱ udashi u cindere n kagimi, ili na i ɗikai e kuvelyu ku nampa a kubana e kuvelyu ku nan ɗe ugaɗi u ni udashi gendu ɗa.
011	1KI	006	025	Corobin vi ire a gisanku yi ta̱ ɗa udashi u ni wu uta̱i derere n udashi u corobi vi iyain, mgbayin n wanshi feu derere.
011	1KI	006	026	Uɗa̱ngi u corobi dem u ɗaɗa udashi gendu.
011	1KI	006	027	U zuwai i corobi ya punu a mololo ma a suvu ma̱ a̱Ꞌisa̱ ma, n evelyu e le upetikpi. Kuvelyu ku corobi vi te ku ba̱rukpa̱i ali ku saꞋwai kasaka, ɗa kpamu kuvelyu ku corobi vi ire feu ku saꞋwai kasaka ka n tsu nan ɗe. Ɗa evelyu a na a buwai a gasai ali a saꞋwanai punu o mololo ma.
011	1KI	006	028	U kumai anan corobi a n azanariya.
011	1KI	006	029	U ka̱ra̱i ɗe corobi u ka̱ra̱ka̱i kasaka ko mololo ma a suvu ma̱ a̱Ꞌisa̱ a pulai n a suvu dem, koɓolo n ululu a mashuwa ali n a̱pa̱lu feu.
011	1KI	006	030	U kumai kpamu iɗika i mololo ma pulai m ma a suvu ma dem punu A̱Ꞌisa̱ a gbayin a n azanariya.
011	1KI	006	031	A̱ utsutsu u mololo ma na ma laꞋi n ciɗa va, u yaꞋin a̱ɓa̱ya̱mkpa̱tsu nu nɗanga n zaitu. Urotu wu utsutsu dem wi ta̱ nu ngon n tawun.
011	1KI	006	032	A̱ɓa̱ya̱mkpa̱tsu a na u yaꞋin nu nɗanga n zaitu ma, u ka̱ra̱i ɗe anan corobi, n urotu wa̱ a̱vuku e kekeme, koɓolo n a̱pa̱lu a na o ɓosoi, ɗa u doku u kumai le n azanariya.
011	1KI	006	033	Nannai kpamu ɗa u yaꞋin urotu utsutsu wu ngon n na̱shi adama a̱ utsutsu u mololo ma gbayin nu nɗanga n zaitu.
011	1KI	006	034	Ɗa kpamu u yaꞋin a̱ɓa̱ya̱mkpa̱tsu e re m maɗanga ma Firi, a̱ ka̱ta̱la̱ ku te a kubana ugula̱ ku te kpamu a kubana u singai.
011	1KI	006	035	Ɗa u ka̱ra̱i ɗe i corobi, n a̱vuku e kekeme, koɓolo n a̱pa̱lu a na o ɓosoi, ɗa kpamu u surai le n azanariya a na a̱ uluwi a̱ una̱ u te derere.
011	1KI	006	036	Ɗa u maꞋi mashilya ma a ulanga wa asuvu wa n atali a usheꞋwi a gbagbain uwalaki a tatsu, n uwalaki u te u kaburakpatsu ka maɗanga ma sida.
011	1KI	006	037	A zuwa ta̱ kumiꞋi ka̱ a̱Ꞌisa̱ a Vuzavaguɗu a nan lo a̱ ka̱ya̱ ka̱ na̱shi ko wotoi u ire.
011	1KI	006	038	A̱ ka̱ya̱ ka kupa n kete ko wotoi u Bulu, ɗaɗa wotoi u kunla̱i, o kotsoi kumaꞋa a̱Ꞌisa̱ a tsu na o foɓusoi kumaꞋa a ɗa. U yaꞋan ta̱ a̱ya̱ e cindere a̱yi a kumaꞋa a ɗa.
011	1KI	007	001	Sulemanu u yaꞋan ta̱ a̱ya̱ kupa n a tatsu, kafu u kotso kumaꞋa kefeku ko tsugono ci ni.
011	1KI	007	002	U maꞋi kefeku ka nu nɗanga n na a kapai a̱ Kuntsu ku Lebano. Ugaɗi u ni u ɗaɗa udashi amangatawun n amangerenkupa, wanshi u ni udashi amangatatsunkupa n a tawun. Uɗa̱ngi u ni kpamu udashi amangere n a tawun, a maꞋi ta̱ ɗa e peciki ni kuna̱shi ni nshikpu mu nɗanga n sida, koɓolo kpamu aburakpatsu a gbagbaꞋin n sida uzuwi punu a̱ nshikpu ma.
011	1KI	007	003	A̱ kpa̱Ꞌi gaɗi va n aburakpatsu a nɗanga n sida. Aburakpatsu a utsura a ra̱ka̱ vi le i ta̱ amangere n a tawun, ugeri gendu a kadaru dem.
011	1KI	007	004	A kasaka dem wi ta̱ n atusu gaɗi udari ugboku u tatsu a mindansanai.
011	1KI	007	005	Utsutsu u kuꞋuwaka wa dem wi ta̱ n urotu wu utsutsu wu ngon n na̱shi ugeri adaru a tatsu, a mindansanai.
011	1KI	007	006	Sulemanu u maꞋi kpamu kafalaka ka na ugaɗi wa ashamkpatsu a̱ ni a yawai udashi amangatatsunkupa n a tawun, n wanshi amangere n a tawun. A maꞋa ta̱ kpamu kafalaka ko yoku n ashamkpatsu e kelime ka̱ ni, koɓolo n kafalaka ɗe feu.
011	1KI	007	007	U maꞋi kpamu kunu kakuba ko tsugono, ɗa u ɗekei ni kefeku ka afada, ubuta̱ u kukiɗa ka afada, ɗa u kumai kaꞋa nu nɗanga n sida ili i na i ɗikai a iɗika ali a kubana a gaɗi vu kukpa̱.
011	1KI	007	008	Sulemanu u maꞋi kpaꞋa ku na u kuyongo a̱ kucina̱ ku mashilya mo mololo mo yoku n tsuzogu icuꞋu i te n kefeku ka afada. U doku u maꞋakai kpamu vuka vu ni mekere ma FiriꞋauna kefeku ko tsugono, tsu kefeku ka nampa ka.
011	1KI	007	009	ImaꞋashi i nampa dem, a ili i na i ɗikai n tsupulai ali punu a ulanga u gbayin wa, ili i na i ɗikai a̱ kumiꞋi ali a kubana a̱ kukpa̱, a yaꞋan ta̱ ulinga wa n atali a singai n aza ikebe n a̱bunda̱i. Ana a gisanki atali a ɗa a kiɗai a ɗa n ugangafu, pulai n a suvu dem.
011	1KI	007	010	Ugiti u kumaꞋa wa a yaꞋan ta̱ u ɗa n atali a gbagbaꞋin a singai ka̱u, o yoku ali ugaɗi u le u yawa ta̱ udashi gendu, o yoku kpamu ugaɗi u le udashi kupa n ure.
011	1KI	007	011	Gaɗi vi ni atali a singai a utsura ɗa, usheꞋwi derere, koɓolo kpamu n aburakpatsu a nɗanga n sida.
011	1KI	007	012	Ulanga u gbayin u kefeku ko mogono ka, ulanga wa asuvu u na wi e kelime ka̱ a̱Ꞌisa̱, n utsutsu u kunu ka̱ a̱Ꞌisa̱ ka ki ta̱ ukanji m mashilya ma na a walakai kutatsu n atali a na e sheꞋwei, e mere ma uwalaki dem u na a yaꞋin n aburakpatsu a nɗanga n sida n kodololo ka̱ ni.
011	1KI	007	013	Mogono Sulemanu u suki e ɗekeke yi Hiram vuza va aza a Taya,
011	1KI	007	014	Vuza na a̱na̱ku a̱ ni i kagapa a̱ ka̱tsuma̱ ke kelentsu ka aza a Nafutali, esheku a̱ ni tankpamu vuza va aza a Taya, wi ta̱ kpamu n ulinga we ekiye u kuyaꞋan ki iyum i shili. Hiram wi ta̱ n kuyeve ka̱u koɓolo n kufuɗa ku kuyaꞋan ili kakau n iyum i shili. U ta̱wa̱i u mogono Sulemanu ɗa u yaꞋin ili dem i na a zuwai ni u yaꞋan.
011	1KI	007	015	U luwa̱i ashamkpatsu a iyum i shili e re, yaba dem uɗa̱ngi u ni u yawa ta̱ udashi kamanga n u cindere, ugaɗi u kawin ka na ka̱ ka̱ra̱Ꞌi le dem ɗaɗa udashi kupa n kunla̱i.
011	1KI	007	016	A gaɗi va ashamkpatsu a, u maꞋi ɗe obisho n iyum i shili i gbagbaꞋin a na yaba dem ugaɗi u ni u yawai udashi u cindere n kagimi.
011	1KI	007	017	A gaɗi vu kobisho dem a yaꞋin ɗe tsuzogu tsu kucaꞋa ci ikani ali ugeri u cindere.
011	1KI	007	018	U yaꞋin adaru e re a iyum i shili o tsuzogu ci iyoci yi umaci u ruman.
011	1KI	007	019	Obisho a na i a gaɗi vu ashamkpatsu a punu a̱ kunu ku na va̱ kugita̱ kuꞋuwa o yotso ta̱ apulufa, ɗa ugaɗi u le u yawai udashi u ta̱li.
011	1KI	007	020	Obisho a na i a gaɗi vu ashamkpatsu re a, i ta̱ n ululu a iyoci yu umaci u Ruman ali amangatawenre udari a adaru e re uka̱ra̱ki dem.
011	1KI	007	021	Hiram u shikpa̱i ashamkpatsu a̱ utsutsu u kefeku ka̱ a̱Ꞌisa̱ ka. Kashamkpatsu ka na ki a uɓon u ɗakai ka ɗaɗa e ci ɗeke Jakini, ka na ki a uɓon u gaɗi ka ɗaɗa Buwazu.
011	1KI	007	022	Obisho a na i gaɗi va ashamkpatsu a yaꞋan ta̱ a ɗa tsa apulufa. Ta a yaꞋin nannai ali o kotsoi ulinga u kuyaꞋan ka ashamkpatsu ka.
011	1KI	007	023	U yaꞋin kebelyu ka gbayin n iyum i na a̱ luwa̱i adama a̱ kutsungu mini. Uga̱vi u ni u yawa ta̱ udashi u cindere n kagimi wanshi u ni kpamu udashi gendu, n kawin ka na ka̱ ka̱ra̱Ꞌi una̱ u kebelyu wa, ka yawa ta̱ udashi amangere n u tawun.
011	1KI	007	024	U ka̱ra̱Ꞌi a̱ una̱ u kebelyu ka a yaꞋan ta̱ ololu e re a edele a na a yaꞋin n iyum i shili ɗa a̱ ka̱ra̱ka̱i kebelyu ka, a yaꞋan ta̱ edele a̱ ta̱li a̱ una̱ wu udashi u ute-ute ali uka̱ra̱Ꞌi.
011	1KI	007	025	A zuwai kebelyu ka gbayin ka a gaɗi va obomburon kupa n e re iyum i shili, a tatsu a kinda uɓon u gaɗi, a tatsu a kinda uɓon u ka̱livi, a tatsu kpamu a kinda ɗakai, a tatsu a na a buwai kpamu a kinda kasana. Kebelyu ka tamkpamu a gaɗi vi le, ogundoi e le punu n a suvu.
011	1KI	007	026	A̱guruzu e kebelyu a, a yawa ta̱ kukiye ku tatsu, una̱ u ni tsu una̱ u mokokoꞋo ɗa kpamu u yotsoi apulufa a̱ mini. U tsu ɗika ta̱ mini ma na ma yawai edele a̱kpa̱n amangere.
011	1KI	007	027	Ɗa kpamu u yaꞋin a̱ma̱la̱nke a̱ kuka̱ra̱ka̱ n iyum i shili, yaba dem vi le u yawa ta̱ udashi u ta̱li, wanshi ubapi u ta̱li, ɗa ugaɗi u ni wo okpoi tamkpamu udashi u na̱shi n kagimi.
011	1KI	007	028	Na ɗa tsu na a yaꞋin a̱ma̱la̱nke a, i ta̱ uyaꞋin apashi a̱ na̱shi ɗa a gbaɓai le n urotu wu utsutsu wa.
011	1KI	007	029	Apashi a̱ na̱shi a ita̱ uka̱ri n ululu a kawu, n wa Anaka, n Corobi ali n gaɗi vu ni dem. Gaɗi n ɗaka vi Ikawu n Anaka a, a yaꞋan ta̱ ɗe ikari ya apulufa.
011	1KI	007	030	a̱ma̱la̱nke dem i ta̱ n anci a nwalu a na a yaꞋin n iyum i shili a̱ na̱shi, yaba dem kpamu n kebelyu u kiyangi a nsaɓu n na̱shi n na a yaꞋin n anci o tsuzogu a akambu dem.
011	1KI	007	031	Punu a a suvu a una̱ wi ta̱ punu u na a yaꞋin n urotu wu utsutsu tsu makawani ali udashi u te n kagimi. Una̱ wa wi ta̱ ma̱kurugu, koɓolo ida̱sa̱mkpa̱tsu udashi u re n kagimi. N tsupulai ci ni a yaꞋin ɗe tsuzogu tsu kanci tsa, kapashi ka faɓalya ka a̱ma̱la̱nke ka a yaꞋin u ɗa ugaɗi derere, ba ma̱kurugu ba.
011	1KI	007	032	Anci a nwalu a̱ na̱shi a i ta̱ ɗaka vu kapashi ka faɓalya ka, alangu a na e remei anci a i ta̱ ugbaɓi n a̱ma̱la̱nke va. Kisani ka kanci dem ka yawa ta̱ udashi u te n kagimi.
011	1KI	007	033	Anci a i ta̱ u yaꞋin tsu anci e ekeke o odoku, alangu a na a̱ ɓa̱na̱i anci a n geru va, n ika̱na̱tsu i geru, nu mogbodo ma na ma̱ ɓa̱na̱i le dem a yaꞋan le ta̱ n iyum i shili.
011	1KI	007	034	A̱ma̱la̱nke dem i ta̱ n ika̱na̱tsu i na̱shi, mogon dem n ka̱ka̱na̱tsu ke te ka na ka̱ uta̱i a a̱ma̱la̱nke a.
011	1KI	007	035	A gaɗi vu a̱ma̱la̱nke dem makatsu mi ta̱ ɗe ma na wanshi u ni u yawai udashi kuci. Ika̱na̱tsu i kapashi ka faɓalya ka ki ta̱ ugbaɓi n gaɗi vu a̱ma̱la̱nke va.
011	1KI	007	036	U ka̱ra̱i ɗe ululu o Corobi, n ikawu koɓolo n urotu wu nɗanga mu nshuwa a ikyamba ya̱ ika̱na̱tsu ya ɗe a na i a gaɗi vu ubuta̱ u faɓalya wa koɓolo n ubuta̱ u gbani u na u buwai dem. N ikari ya apulufa a̱ uka̱ra̱Ꞌi dem.
011	1KI	007	037	Na ɗa tsu na u yaꞋin ashamkpatsu kupa a. U yaꞋin le m moyotsonoi ugisanki le kpamu derere.
011	1KI	007	038	Ɗa Hiram u yaꞋin ebelyu e kenkeꞋen kupa a̱ iyum i shili, yaba dem vi le wanshi u ni u yawa ta̱ udashi u ta̱li, u tsu ɗika ta̱ mini ma na ma yawai edele amangatawenre n kamangankupa.
011	1KI	007	039	U zuwai a̱ma̱la̱nke a tawun a uɓon u ɗakai wa̱ A̱Ꞌisa̱ a gbayin a, a tawun kpamu n uɓon u gaɗi. U zuwai kebelyu ka a uɓon u ɗakai u mogon ma kasana ma̱ ni.
011	1KI	007	040	U yaꞋin ebelyu a n ikenekpetsu ali m mokoꞋo ma na a ci jaꞋanku. Hiram u kotsoi ulinga wa̱ a̱Ꞌisa̱ a Vuzavaguɗu u na u ɗikai kuyaꞋanka mogono Sulemanu,
011	1KI	007	041	Ili i na u yaꞋin i ɗanna, ashamkpatsu e re a, n asasu a gbagbaꞋin e re a na i tsu kebelyu ka na ki gaɗi va ashamkpatsu a, n ololu n re n na mi n tsuzogu adama a kupalaka ebelyu a gbagbaꞋin a na i gaɗi va ashamkpatsu a,
011	1KI	007	042	u yaꞋankai kpamu ololu e re a ili i na yi tsu umaci u ruman ali amangatawa̱na̱shi adaru e re e re a ci ili yi umaci u ruman ya o kololu ke te dem, n tsuzogu tsu na a yaꞋankai ebelyu a gbagbaꞋin a na i a gaɗi va ashamkpatsu a,
011	1KI	007	043	a̱ma̱la̱nke kupa koɓolo n ebelyu kupa e le,
011	1KI	007	044	kebelyu koɓolo n anaka kupa n e re ɗaka vi ni.
011	1KI	007	045	Mgbodo, n ikenekpetsu koɓolo m mokoꞋo ma kujaꞋangu. Ili i nampa ya ra̱ka̱ i na Hiram u yaꞋankai Mogono Sulemanu adama a̱ a̱Ꞌisa̱ a Vuzavaguɗu, a yaꞋan ta̱ i ɗa n iyum i shili.
011	1KI	007	046	Mogono ma zuwai a yaꞋin i ɗa n ciꞋin a̱ a̱pula̱ka̱ a na i ɗevu n Urudu e mere ma Sukotu n Zaretan.
011	1KI	007	047	Sulemanu u kondo a̱miki a̱ ucanuku u nanlo ba, adama a na u ɗa wi ta̱ n a̱bunda̱i. E yeve a̱miki a iyum i shili ya ba.
011	1KI	007	048	Sulemanu u yaꞋin ucanuku wu ulinga u na wi punu a̱ a̱Ꞌisa̱ a Vuzavaguɗu a, katalikalyuka ka azanariya, n kirukpa ka azanariya ku na a tsu zuwa ɗe boroji vu ciɗa,
011	1KI	007	049	ashamkpatsu a̱ nkuni ma azanariya koci, a na a zuwai e kelime ka a̱ ubuta̱ u ciɗa, a tawun a kakambu ku usingai, a tawun feu a kakambu ku ugula̱, n ikari ya a̱pa̱lu ra̱ka̱ nu nkuni n ataꞋan a gbagbain a azanariya.
011	1KI	007	050	nu nkokoꞋo n wawaꞋa, n ili i ku kima̱sa̱ nkuni, nvene m gbagbaꞋin, ebelyu a̱ kuɓa̱na̱ ili i ma̱gula̱ni, n a̱mbu e ku kenuku akina, n ili i na yi uɓa̱ni n utsutsu wu ubuta̱ u ciɗa koɓolo n a̱Ꞌisa̱ a gbayin a Vuzavaguɗu. Dem u yaꞋin le n azanariya.
011	1KI	007	051	Ana Sulemanu u kotsoi kuyaꞋan ulinga wa̱ a̱Ꞌisa̱ a Vuzavaguɗu a, ɗa u tuka̱i punu ili i na esheku a̱ ni Dawuda we erengi, ili i ɗaɗa azurufa, n azanariya koɓolo n ucanuku u kunu, ɗa u zuwai le a̱ kunu ku kuzuwa ku canuku ka̱ a̱Ꞌisa̱ a Vuzavaguɗu.
011	1KI	008	001	Ɗa Sulemanu u ɓolongi nkoshi m gba̱ra̱-gba̱ra̱ ma aza a Isaraila, koɓolo n aza e kelime a umaci kakau, n isheku yi iꞋuwa ya aza a Isaraila a Urushelima, adama a na a bana a̱ uta̱ka̱ n akpati vu uzuwakpani vu Vuzavaguɗu a̱ likuci i Dawuda ɗaɗa Sihiyona.
011	1KI	008	002	Ali aza a Isaraila ra̱ka̱ o ɓolongi u mogono Sulemanu a ayin a̱ ka̱ɗiva̱ ka̱ a̱pa̱m ko wotoi u Etanimu, u ɗaɗa ta na wotoi u cindere.
011	1KI	008	003	Ana nkoshi m gba̱ra̱-gba̱ra̱ ma aza a Isaraila a yawai, ɗa anan ganu u ɗikai akpati vu uzuwakpani va,
011	1KI	008	004	ɗa a̱ tuka̱i n akpati vu uzuwakpani vu Vuzavaguɗu va, m Ma̱va̱li mo Oɓolo, koɓolo n ili i ciɗa i na yi punu dem. Anan ganu n anan Levi ele a̱ tuka̱i n u ɗa,
011	1KI	008	005	ɗa mogono Sulemanu n koɓolo ka aza a Isaraila ka na ka gasai va, a shamgbai lo kelime ka akpati ka a kuyaꞋan alyuka nkyon ma̱ a̱bunda̱i ali n anaka a na e yevei ka̱bunda̱i ke le ba.
011	1KI	008	006	Ɗa anan ganu a̱ tuka̱i n akpati vu uzuwakpani vu Vuzavaguɗu a̱ ubuta̱ u ni punu a suvu o mololo ma ciɗa a̱Ꞌisa̱ a, ubuta̱ u na u laꞋi n ciɗa ɗa zuwai vu ɗa a ɗaka ve evelyu o Corobi.
011	1KI	008	007	Ɗa icorobi ya a bapai evelyu e le a gaɗi va akpati va, a kuyaꞋanka akpati va n ika̱na̱tsu i ni dem kulu.
011	1KI	008	008	Ika̱na̱tsu i nan lo yi ta̱ ugaɗi ka̱u tsu na va kufuɗa ve kene ko vi baci a̱ ubuta̱ u ciɗa punu a suvu o mololo ma̱ a̱Ꞌisa̱ ma, ama vi baci pulai vu ubuta̱ u ciɗa wa ve kene ba, a ɗa i ta̱ ɗe ali n anana.
011	1KI	008	009	Ili i yoku yi punu ba sai nshemberu ma atali n re n na Musa u zuwai punu a kusan ku Sinai, a̱ ubuta̱ u na Vuzavaguɗu u yaꞋin uzuwakpani n aza a Isaraila ayin a na a̱ ka̱sa̱kpa̱i iɗika i Masar.
011	1KI	008	010	Ana anan ganu a̱ ka̱sa̱kpa̱i ubuta̱ u na u laꞋi n ciɗa va, ɗa keleshu ka̱ kimba̱i a̱Ꞌisa̱ a Vuzavaguɗu a.
011	1KI	008	011	Anan ganu a fuɗa a yaꞋan ulinga u le ba, adama e keleshu ka, Adama a na tsugbayin tsu Vuzavaguɗu ci shana ta̱ a̱ a̱Ꞌisa̱ a̱ ni.
011	1KI	008	012	Ɗa Sulemanu u danai, “Vuzavaguɗu u dana ta̱, a̱yi wi ta̱ a̱ kuda̱sa̱ngu e keleshu ka̱ ka̱yimbi.
011	1KI	008	013	Gogo na m maꞋaka wu ta̱ A̱Ꞌisa̱ a gbayin a singai, a̱ ubuta̱ u na va̱ kuda̱sa̱ngu ali ayin babu uteku.”
011	1KI	008	014	Ana koɓolo ka aza a Isaraila ki lo kashani, ɗa mogono ma kpatalai ɗa u zuwakai le una̱singai.
011	1KI	008	015	Ɗaɗa u danai, “Cikpai Vuzavaguɗu, Ka̱shile ka aza a Isaraila, a̱yi na n ekiye a̱ ni a ɗa u shatangi uzuwakpani u na u yaꞋin n una̱ u ni a kubana u Dawuda esheku a̱ va̱ u danai.
011	1KI	008	016	‘Ili i na i ɗikai a kanna ka na mu uta̱ka̱i uma a̱ va̱ aza a Isaraila a Masar, n zagba likuci i yoku a̱ ka̱tsuma̱ ka̱ likuci yu umaci ya aza a Isaraila adama a na m maꞋa a̱Ꞌisa̱ ciya̱ kula ku va̱ ku yongo ɗe ba. Ama n zagba ta̱ Dawuda u lyaꞋaka uma a̱ va̱ aza a Isaraila tsugono.’
011	1KI	008	017	Esheku a̱ va̱ Dawuda u sheshe ta̱ u maꞋa a̱Ꞌisa̱ adama a na a cikpa kula ku Vuzavaguɗu, Ka̱shile ka aza a Isaraila.
011	1KI	008	018	Ama ɗa Vuzavaguɗu u danai esheku a̱ va̱ Dawuda, ‘U gaꞋan ta̱ ana wo okpoi vu sheshe ta̱ a̱ ka̱ɗu ka̱ nu kumaꞋa a̱Ꞌisa̱ adama a kula ku va̱.
011	1KI	008	019	Ko n nannai dem, avu ɗa vuza na va kumaꞋaka mu a̱Ꞌisa̱ a ba, ama maku ma̱ nu ma na a ku matsaka wu, a̱yi ɗa u kumaꞋa a̱Ꞌisa̱ a adama a kula ku va̱.’
011	1KI	008	020	Vuzavaguɗu u shatangu ta̱ uzuwakpani u na u yaꞋin. Mi isaka ta̱ esheku a̱ va̱ Dawuda tsugono, ɗa n da̱sa̱ngi a kakuba ko tsugono ka aza a Isaraila tsu na Vuzavaguɗu u yaꞋin uzuwakpani, ɗa ta na m maꞋi a̱Ꞌisa̱ adama a kula ku Vuzavaguɗu, Ka̱shile ka aza a Isaraila.
011	1KI	008	021	N foɓuso ta̱ punu ubuta̱ u na a kuzuwa akpati va, vu na vu ɗaɗa uzuwakpani u na Vuzavaguɗu u yaꞋin n ikaya i tsu a ayin a na wu uta̱ka̱i le a Masar.”
011	1KI	008	022	Ɗa Sulemanu u shamgbai e kelime ka katalikalyuka ka Vuzavaguɗu e kelime ko koɓolo ka uma ka aza a Isaraila ra̱ka̱, ɗa u ɗa̱ngusa̱i ekiye a̱ ni gaɗi,
011	1KI	008	023	u danai, “Vuzavaguɗu Ka̱shile ka aza a Isaraila, babu Ka̱shile ka na ki gaɗi ko a iɗika tsu nu, a̱ kuɓa̱na̱ uzuwakpani koɓolo n ucigi u babu uteku a kubana wa agbashi a̱ nu a na i a kuwala a uye u nu n a̱ɗu e le dem.
011	1KI	008	024	Vu shatangu ta̱ uzuwakpani u na vi yaꞋankai kagbashi ka̱ nu esheku a̱ va̱ Dawuda, n una̱ u nu u ɗa vi yaꞋin uzuwakpani wa, ɗa kpamu vu shatangi u ɗa tsu na u ɗa wi anana.
011	1KI	008	025	Gogo na Vuzavaguɗu, Ka̱shile ka aza a Isaraila, shatangu uzuwakpani u na vi yaꞋankai kagbashi ka̱ nu esheku a̱ va̱ Dawuda, ana vu danai, ‘Vi a kusaꞋwa kunamba vuza na u kuda̱sa̱ngu a kakuba ko tsugono ka aza a Isaraila ba, ɗa baci de muku n nu n yaꞋan mayin a̱ ubuta̱ wi ili i na i a kuyaꞋan dem, ɗa a yaꞋin nwalu nu mpa tsu na avu vi yaꞋin.’
011	1KI	008	026	Gogo na avu Ka̱shile ka aza a Isaraila, yaꞋan uzuwakpani u na vi yaꞋankai kagbashi ka̱ nu Dawuda esheku a̱ va̱ u yaꞋan mayun.
011	1KI	008	027	“Ama Ka̱shile ki ta̱ o kuyongo aduniyan? Gaɗi, ko gaɗi vu a̱da̱nga̱shile wa kuyaꞋan wu ba. Bele a̱Ꞌisa̱ a na mpa m maꞋi.
011	1KI	008	028	N nannai dem pana avasa a kagbashi ka̱ nu koɓolo n ufolu u ni wa a asuvayali, Vuzavaguɗu Ka̱shile ka̱ va̱. Pana ma̱shi n kavasa ka na kagbashi ka̱ nu ki a kuyaꞋan a kubana wa̱ nu anana.
011	1KI	008	029	YaꞋan a̱shi a̱ nu o yongo upaɗukpi kanna n kayin dem adama a̱ a̱Ꞌisa̱ a nampa, ubuta̱ u na vu danai, ‘Kula ku va̱ ki ta̱ o kuyongo ɗe,’ adama a na vu pana avasa a na kagbashi ka̱ nu ka ci yaꞋan adama a̱ ubuta̱ u nam pa.
011	1KI	008	030	Pana ufolu u kagbashi ka̱ nu koɓolo n ufolu uma a̱ nu aza a Isaraila, a ayin a na baci a vasai a̱ ubuta̱ u nampa. Vu pana na ɗe gaɗi a̱ ubuta̱ wi ida̱shi i nu, vu pana baci, cinukpaka tsu.
011	1KI	008	031	“Ɗa baci vuma u nusakai vuza ni ali ɗa ka yawai ka akucina, ɗa ta na u ta̱wa̱i u kucinai a̱ ubuta̱ u katalikalyuka ka̱ nu punu a̱ a̱Ꞌisa̱ a nampa,
011	1KI	008	032	pana na ɗe gaɗi ka̱ta̱ vi yaꞋan ili i yoku. YaꞋanka agbashi a̱ nu afada, vu takacika vuza vu unushi, ka̱ta̱ vu zuwaka yi unushi u na u yaꞋin va a kaci ka̱ ni. Vuza vu babu unushi vu ka̱sa̱kpa̱ yi u laza babu unushi, ka̱ta̱ vu zuwa kasingai ka̱ ni ko tono yi.
011	1KI	008	033	“Ayin ana baci de dem a lyaꞋi uma a̱ nu aza a Isaraila n kuvon adama a na a yaꞋanka wu ta̱ unushi, ama o bono baci wa̱ nu ɗa e yevei kula ku nu ali ɗa a vasai ɗa kpamu o folonoi nu punu a̱ a̱Ꞌisa̱ a nampa,
011	1KI	008	034	panaka le na ɗe gaɗi ka̱ta̱ vi cinukpaka uma a̱ nu aza a Isaraila unushi u le, ka̱ta̱ vu bonoko le a iɗika i na vi nekei isheku i le.
011	1KI	008	035	“A̱ ɓa̱ya̱ngu baci gaɗi ɗa kpamu o doku o yoꞋi mini ba, adama a na uma a̱ nu a nusaka wu ta̱, a vasa baci punu a̱ ubuta̱ u nampa ɗa yeve a̱ shika̱i u kula ku nu ali ɗa a̱ ka̱sa̱kpa̱i unushi u le adama a na vu saꞋwa le ta̱ n kawuya,
011	1KI	008	036	panaka le na ɗe gaɗi ka̱ta̱ vi cinukpaka agbashi a̱ nu aza a Isaraila unushi u le. Yotsongu le uye u singai u na o kutono, ka̱ta̱ vi yoꞋo mini a iɗika i na vi nekei uma a̱ nu adama a na yo okpo i le.
011	1KI	008	037	“Ayin a na baci kambulu ko ma̱dukpa̱ ma uwai a iɗika ya, ko iɗika ya i pomoi ko i pa̱lukpa̱i, akyun ko nta̱ɗa̱ma̱ci, ko irala i le i kanza le baci a̱ likuci i le, ko kawuya ke ne ka baci ko mɓa̱la̱ n na n ta̱wa̱i,
011	1KI	008	038	Ɗa baci vuza ko uma ra̱ka̱ a yaꞋin avasa ko ufolu, adama a na e yevei ili i na yi a kutakacika a̱ɗu e le, ɗa a̱ ba̱rukpa̱i ekiye e le e kelime ka̱ a̱ a̱Ꞌisa̱ a nampa,
011	1KI	008	039	ka̱ta̱ vu pana na ɗe gaɗi, a̱ ubuta̱ wi ida̱shi i nu. Cinukpaka le ka̱ta̱ vi yaꞋan ulinga, yaꞋanka yaba dem ili i na u yaꞋin, adama a na vi yeve ta̱ ɗe ka̱ɗu ka̱ ni kpamu avu ɗa koci vi yevei a̱ɗu a uma dem,
011	1KI	008	040	nannai ɗa a kupana wovon u nu a ayin dem i baci de o kuyongo punu a iɗika i na vi nekei ikaya i tsu.
011	1KI	008	041	“Ama komoci ka na baci ki punu u uma a̱ nu aza a Isaraila ba, ɗa wu uta̱i a̱ ubuta̱ u daꞋin ɗa u ta̱wa̱i adama a kula ku nu,
011	1KI	008	042	Omoci i ta̱ a kupana ukuna u kula kugbayin ku nu n utsura we ekiye u nu n ili i gbagbain i mereve i na vu yaꞋin. Ayin a na baci a̱ ta̱wa̱i a vasai punu a̱ a̱Ꞌisa̱ a nampa,
011	1KI	008	043	ka̱ta̱ vu pana na ɗe gaɗi a̱ ubuta̱ wi ida̱shi i nu, ka̱ta̱ vi yaꞋan ili i na omoci a o folonoi nu dem, adama a na uma a aduniyan dem e yeve kula ku nu o doku kpamu a pana wovon u nu, tsu na uma a̱ nu aza a Isaraila i a kuyaꞋan. I ta̱ kpamu a kufuɗa kuyeve a na a̱Ꞌisa̱ a na m maꞋi na va, n kula ku nu ku ɗa m maꞋi a ɗa.”
011	1KI	008	044	“Uma a̱ nu a bana baci kuvon wi irala i le, a̱ ubuta̱ u na vu zuwai le a bana dem, a vasa baci u Vuzavaguɗu adama a̱ likuci i na vu zagbai koɓolo n a̱Ꞌisa̱ a na m maꞋi n kula ku nu,
011	1KI	008	045	pana avasa e le n ufolu u le na ɗe gaɗi, ka̱ta̱ vu takpaka le kadama.
011	1KI	008	046	“A yaꞋanka wu baci unushi, adama a na babu vuza na u kpa̱ɗa̱i kunusa, ɗa vi yaꞋin wupa n ele ali ɗa vi nekei le wi irala i le. Ɗa a ɗikai le tsa agbashi a kubana a iɗika i le i na yi daꞋin ko ɗevu,
011	1KI	008	047	n nannai dem a sabaꞋa baci a̱ɗu e le a iɗika i na a banai ugbashi wa, ɗa a̱ shika̱i unushi u le ali ɗa o folonoi nu ɗe a kudana, ‘Ci yaꞋan ta̱ unushi, tsu yaꞋan kasingai ba, ci yaꞋan ta̱ ka gbani-gbani,’
011	1KI	008	048	a sabaꞋa baci a̱ɗu e le n wuma u le ɗa o bonoi wa̱ nu ɗe a iɗika yi irala i le i na i ɗikai le ugbashi, ɗa a vasai wa̱ nu a kubana a iɗika i na vi nekei ikaya i le, n likuci i na vu zagbai n a̱Ꞌisa̱ a na m maꞋi n kula ku nu,
011	1KI	008	049	na ɗe gaɗi a̱ ubuta̱ wi ida̱shi i nu, pana avasa e le n ufolu u le ka̱ta̱ vu pana asuvayali e le
011	1KI	008	050	Vi cinukpaka uma a̱ nu a na a nusakai nu, vi cinukpaka le unushi wa dem u na a yaꞋankai nu, ka̱ta̱ vu zuwa aza a na a lyaꞋi le utsura wa a pana asuvayali e le,
011	1KI	008	051	adama a na ele uma a̱ nu a ɗa aza a̱ uka̱ni a̱ nu, ele na vu uta̱ka̱i a Masar, a̱ ubuta̱ wu usuɗukpi wa akina a na e kuderekpe viyum.
011	1KI	008	052	“YaꞋan vu zuwa atsuvu a̱ nu adama a ufolu wa kagbashi a̱ nu, koɓolo n ufolu u uma a̱ nu aza a Isaraila. YaꞋan vi lyaꞋa kelime n kupanaka le a ayin a na baci de dem a lapai una̱ a kubana wa̱ nu.
011	1KI	008	053	Adama a na vu pece le ta̱ n uma a aduniyan a na a buwai ɗa vu bonokoi le uma uka̱ni a̱ nu, tsu na vu danai a una̱ u Musa kagbashi ka̱ nu a ayin a na avu Vuzavaguɗu Ka̱shile vu uta̱ka̱i ikaya i tsu a Masar.”
011	1KI	008	054	Ana Sulemanu u kotsoi kavasa ka nampa ra̱ka̱ n ufolu a kubana u Vuzavaguɗu, ɗa u ɗa̱nga̱i kashani a̱ ubuta̱ u na wi ishi u kuɗa̱ngi n ekiye a̱ ni uɗengushi ɗevu n katalikalyuka ka Vuzavaguɗu.
011	1KI	008	055	U ɗa̱nga̱i ɗa u zuwakai koɓolo ka aza a Isaraila ra̱ka̱ una̱singai n ka̱la̱ka̱tsu ka̱u a kudana,
011	1KI	008	056	“Ci cikpai Vuzavaguɗu a̱yi na u nekei uma a̱ ni aza a Isaraila wuvuki, tsu na u yaꞋin uzuwakpani. Babu kadanshi ka na u yaꞋin uzuwakpani a̱ una̱ u kagbashi ka̱ ni Musa ɗa ka̱ kpa̱ɗa̱i kushana.
011	1KI	008	057	YaꞋan Vuzavaguɗu Ka̱shile ka̱ tsu ko tono n a̱ tsu tsu na u tonoi n isheku i tsu. Ka̱ta̱ u kuka̱sa̱kpa̱ tsu ko u kuvakangu tsu ba.
011	1KI	008	058	YaꞋan u bonoko a̱ɗu a̱ tsu wa̱ ni, tsu wala a uye u ni ka̱ta̱ kpamu tsu ɓa̱na̱ wila̱ u ni, n kadanshi ka̱ ni koɓolo n kusheshe ku ni tsu na u danai ikaya i tsu.
011	1KI	008	059	YaꞋan kadanshi ka̱ va̱ ka nampa, ka na n vasai a kubana u Vuzavaguɗu, ka yawa ɗevu n Vuzavaguɗu Ka̱shile ka̱ tsu kanna n kayin dem, ciya̱ u takpa kadama ka kagbashi koɓolo n uma a̱ ni aza a Isaraila derere n i na i a kuciga a kanna dem,
011	1KI	008	060	adama a na uma a aduniyan dem e yeve a na Vuzavaguɗu ɗa Ka̱shile, babu kpamu vuza yoku.
011	1KI	008	061	Ama a̱ɗu a̱ɗa̱ a shamgba mayin a̱ ubuta̱ u Vuzavaguɗu Ka̱shile ka̱ tsu, a kuwala a uye u ni mayin n i ɓa̱na̱i wila̱ u ni, tsu na yi a kuyaꞋan ali a̱ kuta̱wa̱ anana.”
011	1KI	008	062	Ɗa mogono ma koɓolo n aza a Isaraila ra̱ka̱ a na i n a̱yi, a yaꞋin alyuka a kubana u Vuzavaguɗu.
011	1KI	008	063	Sulemanu u lyukai alyuka a̱ ida̱shi i ma̱ta̱na̱ u Vuzavaguɗu. U yaꞋin a ɗa n anaka ali a̱kpa̱n kamanga n e re, koɓolo kpamu ni nkyon nu nraɗika a̱kpa̱n amangatawun n kamanga. Ɗaɗa mogono ma koɓolo n aza a Isaraila ra̱ka̱ e erengi a̱Ꞌisa̱ a Vuzavaguɗu.
011	1KI	008	064	A kanna ka nanlo ka feu mogono me erengi mere ma ulanga ma na mi e kelime ka̱ A̱Ꞌisa̱ a Vuzavaguɗu, punu a̱ ubuta̱ wa ɗa u yaꞋin alyuka e kuneꞋe ku kusongu, kuneꞋe ki ili i kashina koɓolo n ushuma u kuneꞋe ki ida̱shi i ma̱ta̱na̱. Adama a na katalikalyuka ki iyum i shili ka ka yaꞋan ta̱ kenu a na ka ɗika kuneꞋe ku kusongu, n kuneꞋe ki ili i kashina koɓolo n ushuma u kuneꞋe ki ida̱shi i ma̱ta̱na̱.
011	1KI	008	065	Ɗa Sulemanu u yaꞋin ka̱ɗiva̱ ka a ayin a nan lo, n ka̱bunda̱i ka gbayin ka aza a Isaraila dem, n uma a na a̱ uta̱i a Lebo-hamata a kubana a̱ ka̱ra̱Ꞌa̱ ka Masar. A yaꞋin ka̱ɗiva̱ ka nanlo u Vuzavaguɗu Ka̱shile ka̱ tsu ali ayin e cindere ɗa o doku a yaꞋin ayin e cindere ɗa wo okpoi ayin kupa n a̱na̱shi.
011	1KI	008	066	A kanna ka̱ kunla̱i ɗa u ka̱sukpa̱i uma a wala. A zuwakai mogono ma una̱singai ɗa ta na a lazai o kubono a iꞋuwa i le, m ma̱za̱nga̱ koɓolo n imeshi a̱ a̱ɗu e le adama a ili ra̱ka̱ i na Vuzavaguɗu u yaꞋankai kagbashi ka̱ ni Dawuda n uma a̱ ni aza a Isaraila.
011	1KI	009	001	Ana Sulemanu u kotsoi kumaꞋa A̱Ꞌisa̱ a gbayin a Vuzavaguɗu koɓolo n kefeku ko mogono ali n ili i na u cikalai kumaꞋa dem,
011	1KI	009	002	ɗa Vuzavaguɗu u ta̱wa̱i u Sulemanu a̱ uta̱wi u ire, tsu na u saꞋwai kuta̱wa̱ wa̱ ni na ɗe a Gibiyon.
011	1KI	009	003	Vuzavaguɗu u danai ni, “M pana ta̱ avasa n ufolu u na vi yaꞋin a̱ kuta̱wa̱ wa̱ va̱, me erengu ta̱ a̱Ꞌisa̱ a nampa a na vu maꞋi va a̱ ubuta̱ u na a e kuneke kula ku va̱ tsugbayin ayin babu uteku. A̱shi a̱ va̱ n ka̱ɗu ka̱ va̱ o kuyongo ta̱ ɗe ayin tutu.
011	1KI	009	004	Avu tamkpamu, vu wala baci a uye u va̱ n kasingai n ka̱ɗu ka̱ nu derere tsu na eshevu Dawuda u yaꞋin, ɗa feu vi yaꞋin ili i na n danai ali n vu tonoi wila̱ koɓolo n kadanshi ka̱ va̱,
011	1KI	009	005	Gogo mi ta̱ a kuzuwa kakuba ko tsugono ka̱ nu a̱ ubuta̱ wa aza a Isaraila ali ayin babu uteku, tsu na n yaꞋankai eshevu Dawuda uzuwakpani n danai, ‘Va kusaꞋwa kunamba vuza na u kuda̱sa̱ngu a kakuba ko tsugono wa aza a Isaraila ba.’
011	1KI	009	006	Ama avu ko muku n nu i zuwakai mu baci kucina̱ ɗa kpamu i kpa̱ɗa̱i kutono kadanshi ka̱ va̱ ko wila̱ u va̱ u na n zuwai, ɗa i kucukpai i bonoi i tonoi a̱ma̱li o yoku ali i cikpai le,
011	1KI	009	007	mi ta̱ a kutakpa aza a Isaraila a iɗika i na n nekei le ka̱ta̱ kpamu n iwan a̱Ꞌisa̱ a nampa a na me erengi n kula ku va̱. Aza a Isaraila i ta̱ o kubono ka̱ca̱pa̱ ka̱ta̱ kpamu o kpo ili i ma̱ka̱n a̱ ubuta̱ u uma dem.
011	1KI	009	008	Ka̱ta̱ a̱Ꞌisa̱ a nampa o bono agali, aza a na a kuwala lo dem i ta̱ a kuyaꞋan kadanshi ke mereve koɓolo m ma̱ka̱n a kudana, ‘Yiɗa̱i i zuwai ɗa Vuzavaguɗu u yaꞋankai iɗika ya ili i nampa koɓolo n a̱Ꞌisa̱ a?’
011	1KI	009	009	Uma i ta̱ a̱ kushuku, ‘Adama a na a̱ ka̱sa̱kpa̱ ta̱ Vuzavaguɗu Ka̱shile ke le a̱yi na wu uta̱ka̱i ikaya i le a Masar, ɗa o bonoi a̱ ka̱na̱i a̱ma̱li o yoku ali ɗa a cikpai a ɗa n o tonoi a ɗa. Ɗaɗa i zuwai Vuzavaguɗu u tuka̱ le ta̱ n kawuya ka nampa dem.’”
011	1KI	009	010	Sulemanu u yaꞋan ta̱ a̱ya̱ kamanga a̱yi kumaꞋa A̱Ꞌisa̱ a gbayin koɓolo n kefeku ko tsugono.
011	1KI	009	011	Sulemanu mogono u nekei Hiram mogono ma Taya likuci kamanga i na yi a̱ uɓon u Ga̱lili, adama a na Hiram va u zamaka yi ta̱ nɗanga n sida ra̱ka̱, n ogboli, koɓolo n azanariya n a̱bunda̱i tsu na u cikalai.
011	1KI	009	012	Ama ana Hiram u ka̱sa̱kpa̱i Taya adama a na u bana we ene likuci i na Sulemanu u nekei ni, ɗa wu enei i ɗa i yaꞋin ba.
011	1KI	009	013	Ɗa u danai, “Likuci i yiɗa̱i tamkpamu na i na vi nekei mu, vuza va̱?” Ɗa u neꞋi likuci ya kula iɗika i Kabulu, kula ku ɗaɗa ku buwai ali a̱ kuta̱wa̱ anana.
011	1KI	009	014	Hiram u suꞋuki mogono n Azanariya a na a̱miki e le a yawai ngura amangatawun n kamanga.
011	1KI	009	015	Na ɗa ukuna wu ulinga u tsugbashi u na Sulemanu u ɗanai adama a kumaꞋa ka̱ a̱Ꞌisa̱ a Vuzavaguɗu, n kefeku ka̱ ni, nu nsongolimo ma akambu, m mashilya ma Urushelima n ma̱ likuci i Hazo m Magido, koɓolo n Geza.
011	1KI	009	016	FiriꞋauna mogono ma Masar ma lyaꞋa ta̱ Geza n kuvon, ali ɗa u songi likuci ya n akina. Wu unai aza a KanaꞋana a na i punu a̱ ida̱shi ɗa u nekei i ɗa vuka vu Sulemanu mekere ma̱ ni tsu ili i kuneꞋe i kanna ko yolo.
011	1KI	009	017	Ɗa Sulemanu u maꞋasakai Geza. U maꞋi kpamu likuci i ka̱ɗa̱ki i Betu-horon,
011	1KI	009	018	m Balata, koɓolo n Tadamoru na ɗe e meremune, dem punu a iɗika i Yahuda,
011	1KI	009	019	koɓolo n likuci yi a̱ ubuta̱ u kuzuwa u ni ra̱ka̱, n likuci ye ekeke o odoku a̱ ni koɓolo n odoku a, ali n ili i na u cikalai kumaꞋa a Urushelima dem, a Lebano koɓolo kpamu n iɗika i na yi a̱ ubuta̱ u tsugono u ni dem.
011	1KI	009	020	Uma o yoku a buwa ta̱ punu a iɗika ya, aza a na i aza a Isaraila a ɗa ba, ele ɗa aza a Amoriya n aza a Hitiya n aza a Periziya n aza a Hiviya n aza a Jebusiya,
011	1KI	009	021	ele ɗa ntsukaya n na n buwai iɗika ya, aza a na aza a Isaraila a fuɗa unai ba, Sulemanu u zagba le ta̱ okpo agbashi a ulinga a̱ ni, ali tana anana ɗaɗa ulinga u na i a kuyaꞋan.
011	1KI	009	022	Ama Sulemanu u bonoko vuza va aza a Isaraila kagbashi ba, ɗa kucikpa u bonokoi le osoji, n anan taji a̱ ni, n aza a̱ gba̱ra̱-gba̱ra̱ a̱ ni, n aza e kelime ko osoji, koɓolo n ovonshi a na i aza e kelime a ekeke o odoku n akumbi e le.
011	1KI	009	023	Ele ɗa kpamu aza a gbagbaꞋin a kinda ulinga u na Sulemanu wi n u ɗa, i ta̱ ali uma amangatawantawun n amangerenkupa, ele na i kula̱na̱ uma a na i a kuyaꞋan ulinga wa.
011	1KI	009	024	Sulemanu wu uta̱ka̱i vuka vi ni mekere ma FiriꞋauna punu a̱ likuci i Dawuda, ɗa u bonokoi ni e kefeku ka savu ka na u maꞋakai ni. Ɗa kpamu u maꞋi nsongolimo lo.
011	1KI	009	025	A̱ ka̱ya̱ dem kutatsu ku ɗa Sulemanu u ci yaꞋan alyuka e kuneꞋe ku kusongu n alyuka e kuneꞋe ki ida̱shi i ma̱ta̱na̱ a gaɗi vu katalikalyuka ka na u maꞋakai Vuzavaguɗu. U yaꞋin kpamu alyuka o kusongu a ili i ma̱gula̱ni a kubana u Vuzaguɗu, nannai ɗa u kotsoi ulinga wa̱ a̱Ꞌisa̱ wa.
011	1KI	009	026	Mogono Sulemanu u yaꞋin kpamu antsu a Eziyon-gebe, ɗevu Ilatu a Edom a̱ ka̱kina̱ ka Mala ma Shili.
011	1KI	009	027	Ɗaɗa Hiram u suki a fuɗi a antsu a bana a yaꞋan ulinga ɗe koɓolo n uma a Sulemanu.
011	1KI	009	028	Ɗa antiki antsu a kubana a Ofiri, ɗa o bonokoi nu ngura ma azanariya ali amangatawa̱na̱shi n kamanga ɗa e nekei Sulemanu.
011	1KI	010	001	Ana Egbere vu iɗika i Sheba u panai tsu na Sulemanu wu uta̱i kula n tsu na wi a nwalu n Vuzavaguɗu, ɗa u ta̱wa̱i kukondo yi n keci ku gbagbaꞋin.
011	1KI	010	002	U yawai a Urushelima n ka̱bunda̱i ka uma o kutono yi n arakuma e le ucaniki n ili i wali koɓolo n azanariya n a̱bunda̱i ali n atali a singai-singai dem. Ɗa u banai u danai Sulemanu ili i na wi n i ɗa a̱ ka̱ɗu ka̱ ni ra̱ka̱.
011	1KI	010	003	Sulemanu wu ushuki keci ku vuka ka ra̱ka̱, babu ili i na i yaꞋin mogono atakaci a̱ kushuku punu.
011	1KI	010	004	Ana Egbere vu Sheba u panai kuyeve ku Sulemanu ra̱ka̱, kpamu wu enei kefeku ka na u maꞋi,
011	1KI	010	005	n ilikulya i na a̱ tsu tuka̱ Sulemanu a kanna lakam, n tsu na nkoshi m gba̱ra̱-gba̱ra̱ ma ulinga u ni i a̱ ida̱shi, n tsu na i a kuyaꞋanka yi ulinga, n aza a na e ci neke yi ili i kusoꞋo, n alyuka e kuneꞋe ku kusongu a na Sulemanu va u yaꞋin a̱ a̱Ꞌisa̱ a Vuzavaguɗu, ɗa u yaꞋin mereve.
011	1KI	010	006	Ɗa u danai mogono ma, “Ili i na m panai ra̱ka̱ na ɗe a̱ likuci i va̱ adama a kadanshi ka singai n kuyeve ku nu dem mayun ɗa,
011	1KI	010	007	Mi ishi mu ushuku n ili i nampa ba, sai na n ta̱wa̱i me enei n a̱shi a̱ va̱. Mayun ɗa, i na a danai mu kagimi kaꞋa. Kuyeve ku nu koɓolo n uciyi dem u laꞋa ta̱ i na m panai.
011	1KI	010	008	Inda tsu na uma a̱ nu i m ma̱za̱nga̱, n tsu na aza a ulinga a̱ nu i feu m ma̱za̱nga̱, ele na i kashani ɗevu ayin tutu a kupana kadanshi ka ukuna kuyeve ka̱ nu.
011	1KI	010	009	Una̱singai u ɗa a kubana u Vuzavaguɗu Ka̱shile ka̱ nu, a̱yi na u u panai uyoꞋo u nu ɗa u zuwai nu a kakuba ko tsugono ka aza a Isaraila. Ana wo okpoi Vuzavaguɗu u ciga ta̱ aza a Isaraila ali ayin babu n uteku, ɗaɗa i zuwai ɗa u zuwai nu mogono adama a na vu yaꞋan afada a asingai n a usuɓi kpamu.”
011	1KI	010	010	Ɗa Egbere va u nekei mogono ngura ma azanariya ali amangatawaun n kamanga, koɓolo n ili i wali n a̱bunda̱i n atali a singai-singai. Babu vuza na u saꞋwai kutuka̱ n ili i wali tsu na Egbere vu Sheba u tuka̱i mogono Sulemanu.
011	1KI	010	011	Antsu a Hiram a̱ ta̱wa̱i n azanariya na ɗe Ofiri, a Ofiri va a̱ tuka̱ ta̱ nu nɗanga n almugu n a̱bunda̱i koɓolo n atali a singai.
011	1KI	010	012	Ɗa mogono ma yaꞋin ulinga nu nɗanga n almugu, adama a na u doku katsura ka̱ a̱Ꞌisa̱ a Vuzavaguɗu a koɓolo n kefeku ko mogono ka. Ɗa kpamu u yaꞋankai ulinga a̱ ubuta̱ u kuyaꞋan umolu n ugogi adama a awashi. Babu kpamu nɗanga n almugu n na o doku a̱ tuka̱i ko e enei ali a̱ kuta̱wa̱ anana.
011	1KI	010	013	Ɗa Sulemanu mogono u nekei Egbere vu Sheba ili i na u cigai dem, babu biꞋi i na u nekei ni a̱ ka̱tsuma̱ ki ili i tsugono. Ɗa u lazai u bonoi a iɗika i ni n agbashi a̱ ni.
011	1KI	010	014	A̱ ka̱ya̱ dem Sulemanu u tsu isa ta̱ azanariya a na a yawai ngura amangatawa̱nta̱li n amangatatsu n ta̱li,
011	1KI	010	015	babu punu biꞋi utafu wa aza a tsulaga tsu gbagbaꞋin n aza a wawaꞋa, koɓolo nu ngono ma aza Arabiya n anan gomuna a iɗika a.
011	1KI	010	016	Mogono Sulemanu u luwa̱i nra̱ga̱ m gbagbaꞋin ma azanariya ali amangatawenre, ma̱ra̱ga̱ dem a yaꞋin i ta̱ n a̱miki a na a yawai shekelu amangatawa̱nta̱li.
011	1KI	010	017	Ɗa kpamu u yaꞋin nra̱ga̱ n wawaꞋa n na a̱ luwa̱i n azanariya ali amangatawantatsu, dem vi le n a̱miki a na a yawai shekelu vu na̱shi. Ɗa mogono ma zuwai le e kefeku ka na u yaꞋin nu nɗanga n na a kapai a̱ kutsun ku Lebano.
011	1KI	010	018	Ɗa mogono ma yaꞋin kakuba ko tsugono ka gbayin ɗa a kalai kaꞋa n anga a kagiwa ɗa u kumai anga a n azanariya.
011	1KI	010	019	Kakuba ka ki ta̱ n adasukpatsu a̱ ta̱li, ɗa ka̱ca̱pa̱ ka a yaꞋin ni ma̱kurugu gaɗi. A akambu e re a kakuba ka ɗa a zuwakai kaꞋa ubuta̱ u kukiyangu ekiye, n ululu i kawu lo kashani akambu e re dem.
011	1KI	010	020	Ululu a ikawu kupa n e re uzuwi lo a idasakpatsu i ta̱li ya, ululu ikawu akambu e re a kadasukpatsu dem. Babu ubuta̱ u na a saꞋwai kuyaꞋan kakuba ko tsugono tsu nanlo.
011	1KI	010	021	NkokoꞋo n ku soꞋo ko mini m mogono Sulemanu ra̱ka̱ a yaꞋan ta̱ n ɗa n azanariya, ili yu ulinga i kefeku ka na a yaꞋin nu nɗanga n kutsun ku Lebano dem a yaꞋan ta̱ i ɗa n azanariya feu koci. Babu i na a yaꞋin n azurufa, adama a na e ene ta̱ azurufa i n a̱miki a ayin a Sulemanu ba.
011	1KI	010	022	Mogono ma mi ta̱ n antsu n a̱bunda̱i a tsulaga punu a mala ma koɓolo n antsu a Hiram. A̱ya̱ a tatsu dem o tsu bono ta̱ n ucanuku wa azanariya, azurufa, anga agiwa, ali nu nkalu n ajinna feu.
011	1KI	010	023	Mogono Sulemanu u laꞋa ta̱ ngono n na m buwai a aduniyan dem uciyi koɓolo n kuyeve.
011	1KI	010	024	Aduniyan ra̱ka̱ a tsu ciga ta̱ a̱ ta̱wa̱ kula̱na̱sa̱ odoki u Sulemanu adama a na a pana kadanshi ke kuyeve ka na Ka̱shile ke nekei ni a̱ ka̱ɗu.
011	1KI	010	025	A̱ ka̱ya̱ dem yaba dem vu na baci wi a̱ kuta̱wa̱ u tsu ta̱wa̱ n ili i kuneꞋe ya azanariya, n ya azurufa, n akashi, n ucanuku u kuvon, n ili i wali, koɓolo n odoku, nu mkparagi feu.
011	1KI	010	026	Sulemanu u ɓolongi ekeke o odoku koɓolo n odoku a, wi ta̱ n ekeke o odoku ka̱kpa̱n ke te n amangatawa̱na̱shi, n odoku a̱kpa̱n kupa n e re. U foɓoi le a̱ likuci i na o tsu foɓo ekeke o odoku, o yoku kpamu na ɗe koɓolo n a̱yi a Urushelima.
011	1KI	010	027	Mogono mo bonokoi azurufa o okpoi ili i gbani tsa atali a Urushelima, nɗanga n sida feu u bonokoi n ɗa n a̱bunda̱i tsu nɗanga mu ma̱biri n na n tsu gbonguro a̱ ubuta̱ wa aginda a Yahuda.
011	1KI	010	028	Odoku a Sulemanu ta ɗe a̱ uta̱ka̱i aɗa a iɗika i Masar koɓolo n iɗika i Kuwe, aza a tsulaga a gbagbaꞋin o mogono a ɗa a tsulai le a iɗika i Kuwe.
011	1KI	010	029	A tsula ta̱ ekeke odoku dem a iɗika i Masar ali Azurufa amangatawa̱nta̱li, a tsulai odoku feu dem amangatawun n amangerenkupa. Ɗa o okpoi aza a na e kudenke ngono ma aza a Hitiya koɓolo nu ngono ma aza a Siriya.
011	1KI	011	001	Ayin a na i lo ɗa Sulemanu mogono u cigai a̱ma̱ci a uduma n a̱bunda̱i, babu biꞋi vuka vu na wi n vu ɗa mekere ma FiriꞋauna. Ɗa u zuwai nkere ma aza a Mowabu n ma aza a Amona n ma aza a Edom n ma aza a Sidon koɓolo n aza a Hitiya.
011	1KI	011	002	Uma a nanlo a ɗaɗa Vuzavaguɗu u yaꞋin kadanshi ke le wa aza a Isaraila u danai, “Ka̱ta̱ i nekpenei yolo ba, ta lo o kubonoko a̱ɗu a̱ ɗa̱ a̱ ubuta̱ u kutono a̱ma̱li e le.” N nannai dem, Sulemanu u gbagbalai kuciga le.
011	1KI	011	003	Wi ta̱ n a̱ma̱ci a nkere mu ngono ali amangatawencindere, n a̱ma̱ci a gbani amangatawantatsu, ɗa a̱ma̱ci a̱ ni a sabaꞋi ni ka̱ɗu.
011	1KI	011	004	Ana Sulemanu u kutsai ɗa a̱ma̱ci a̱ ni a sabaꞋi ka̱ɗu ka̱ ni a kubana a̱ ubuta̱ wa̱ a̱ma̱li o yoku. Ka̱ɗu ka̱ ni ka buwa a nwalu derere a̱ ubuta̱ u Vuzavaguɗu Ka̱shile ka̱ ni ba, tsu na ka̱ɗu ke esheku a̱ ni Dawuda ko yongoi ba.
011	1KI	011	005	Sulemanu u bonoi o kutono Ashitoretu ka̱ma̱li ka vuka ɗa a Sidon, m Moleka ka̱ma̱li ku unata ka aza a Amona.
011	1KI	011	006	Ɗa Sulemanu u yaꞋin ili i gbani-gbani a kubana u Vuzavaguɗu, u doku u tono Vuzavaguɗu mayin ba, tsu na esheku a̱ ni Dawuda a yaꞋin.
011	1KI	011	007	A̱ ubuta̱ wu nsasan wu uɓon u kasana a Urushelima, Sulemanu u maꞋi ma̱va̱li ma kucikpa Kemoshi, ka̱ma̱li ka unata ka aza a Muwabu, koɓolo m ma̱va̱li ma kucikpa Moleka ka̱ma̱li ku unata ka aza a Amona.
011	1KI	011	008	U yaꞋankai kpamu a̱ma̱ci a uduma a̱ ni nannai, adama a na o songi ili i ma̱gula̱ni na a yaꞋin alyuka a kubana a̱ ubuta̱ wa̱ a̱ma̱li e le.
011	1KI	011	009	Vuzavaguɗu u yaꞋin wupa n Sulemanu adama a na ka̱ɗu ka̱ ni ka̱ ka̱sa̱kpa̱ ta̱ uye u Vuzavaguɗu Ka̱shile ka aza a Isaraila, a̱yi na u ta̱wa̱i wa̱ ni ali kure.
011	1KI	011	010	Ko a na u sa̱nka̱i Sulemanu kutono a̱ma̱li o yoku, ama Sulemanu ta na u tono wila̱ u Vuzavaguɗu ba.
011	1KI	011	011	Ɗa Vuzavaguɗu u danai Sulemanu, “Ana wo okpoi kagbanigbani ka vu sheshei ɗa vi iwain kuka̱na̱ uzuwakpani u va̱ koɓolo n wila̱ u va̱ u na n nekei nu, mayun mi ta̱ e kupece tsugono tsu nu ka̱ta̱ n neke kagbashi ka̱ nu.
011	1KI	011	012	Ama adama e eshevu a̱ nu Dawuda, mi a kuyaꞋan nannai avu n wuma ba, ama mi ta̱ a kisa tsugono tsa e kiye a maku ma̱ nu.
011	1KI	011	013	N nannai dem mi a kisa tsugono tsa ra̱ka̱ wa̱ ni ba, ama mi ta̱ e kuneke yi umaci u te u lyaꞋaka le tsugono, adama a Dawuda kagbashi ka̱ va̱ kpamu n adama a Urushelima, a̱ ubuta̱ u na n zagbai.”
011	1KI	011	014	Ɗa Vuzavaguɗu u zuwai Hadadu vuza vu kpaꞋa ku tsugono tsa aza a Edom u yaꞋin tsurala n Sulemanu.
011	1KI	011	015	A ayin a cau ɗe ana Dawuda u lyaꞋi Edom, ɗa Jowabu kovonshi vo osoji u banai kuciɗa̱ngu osoji a Isaraila a na a̱ kuwa̱i a̱ ubuta̱ u kuvon. Ɗa wu unai muku n ali ra̱ka̱ a Edom.
011	1KI	011	016	Jowabu n aza a Isaraila ra̱ka̱ a shamgbai ɗe ali wotoi u ta̱li, sai a na o kotsoi kuna ali a aza e Edom ra̱ka̱.
011	1KI	011	017	Ama Hadadu u sumai a kubana a Masar, koɓolo n aza a Edom o yoku a na i agbashi e esheku a̱ ni. Ayin a nanlo Hadadu biꞋi maku.
011	1KI	011	018	A̱ uta̱i a Midiya ɗa a banai a Param. Ɗa a ɗikai ali ɗe a Param o kubono a Masar u mogono FiriꞋauna, a̱yi na u nekei Hadadu kpaꞋa n iɗika ɗa u doku u nekei ni ilikulya feu.
011	1KI	011	019	FiriꞋauna u panai uyoꞋo u Hadadu ali ɗa u nekei ni vangu vu vuka vu ni egbere Tafene, adama a na wo okpo vuka vu ni.
011	1KI	011	020	Ɗa vangu vu Tafene va vu matsakai ni maku mo kolobo ɗa u neꞋi ni kula Genubatu, maku ma na Tafene va u ɗikai u ɓa̱na̱i a kpaꞋa ku tsugono. Ta ɗe Genubatu u yongoi m muku n FiriꞋauna.
011	1KI	011	021	A̱yi ɗe a Masar, ɗa Hadadu u panai Dawuda u banka ta̱ n anan koko a̱ ni n kiya, a̱yi Jowabu kovonshi vo osoji feu u kuwa̱ ta̱. Ɗaɗa Hadadu u danai FiriꞋauna, “Ka̱sukpa̱ mu m bono a iɗika i va̱.”
011	1KI	011	022	Ɗa FiriꞋauna we ecei, “Yiɗa̱i vu nambai punu na ali ɗa vi a kuciga kubono a iɗika i nu?” Ɗa Hadadu wushuki u danai, ko ili, “Ka̱sa̱kpa̱ mu koci n laza.”
011	1KI	011	023	Ɗa Ka̱shile ka̱ ɗa̱ngusa̱i Rezo kolobo ka Eliyada u yaꞋan tsurala n Sulemanu, vuza na u sumai a̱ ubuta̱ u vuzagbayin vi ni, Hadadezeru mogono ma Zoba.
011	1KI	011	024	U ɓolongi uma a̱ ubuta̱ u ni ɗa wo okpoi vuza vu kelime va aza a ugbamiwasuvu a ayin a na Dawuda wu unai aza a utsura a Zoba. Aza a ugbamiwasuvu a a sumai a banai a Dimaska, a̱ ubuta̱ u na a̱ da̱sa̱ngi ɗa a isai ubuta̱ wa.
011	1KI	011	025	Rezon u yongo ta̱ a tsurala n aza a Isaraila a ayin a na Sulemanu u yongoi n wuma, u doku u zamai kadama tsu na Hadadu u yaꞋin. Rezon u lyaꞋa ta̱ tsugono a Siriya ɗa kpamu o yongoi a tsurala n aza a Isaraila.
011	1KI	011	026	Ɗa feu Jerobuwam kolobo ka Nebatu u yaꞋin tsurala m mogono. A̱yi wi ta̱ a̱ ka̱tsuma̱ ka a za ulinga a Sulemanu, a̱yi vuza va aza a Ifrayimu ɗa va aza Zereda ɗa, a tsu ɗeke ta̱ a̱na̱ku a̱ ni kula Zeruya, a̱yi kagapa ka a.
011	1KI	011	027	Ili i na i zuwai u yaꞋankai mogono ugbamiwasuvu ɗaɗa, Sulemanu u maꞋa ta̱ nsongolimo ɗa kpamu u maꞋasakai mashilya ma̱ likuci i Dawuda esheku a̱ ni.
011	1KI	011	028	Jerobuwam vuma vu utsura ɗa, ana Sulemanu we enei tsu na ka̱ɗa̱nga̱ni ka ka yaꞋin ulinga u ni mayin, ɗa u zuwai ni wo okpo vuza kinda ulinga u tsugbashi a kumaci ku Isufu.
011	1KI	011	029	A makyan ma nanlo ana Jerobuwam wu uta̱i Urushelima, ɗa keneki Ahija ka na ka̱ uta̱i wa aza a Shilo ka gasai n a̱yi a uye. Ahija wi ta̱ m motogu ma savu u uki. Ele ɗa koci uma e re a gasai a̱ uka̱ra̱Ꞌi u likuci babu vuza yoku lo.
011	1KI	011	030	Ɗa Ahija u ka̱na̱i motogu ma savu ma na u ukai va ɗa u karai maꞋa ali akari kupa n e re.
011	1KI	011	031	Ɗaɗa u danai Jerobuwam, “Ɗikaka ka̱ci ka̱ nu akari kupa a, adama a na ili i na Vuzavaguɗu Ka̱shile ka aza a Isaraila ka danai i ɗaɗa na, ‘La̱na̱, mi ta̱ e kupece tsugono tsu Sulemanu ka̱ta̱ n neke wu kumaci kupa.
011	1KI	011	032	Ama adama a kagbashi ka̱ va̱ Dawuda n likuci i Urushelima i na n zagbai adama a kumaci ka aza a Isaraila ra̱ka̱, mi ta̱ e kuneke yi kumaci ku te koci.
011	1KI	011	033	Mi ta̱ a kuyaꞋan ili i nampa adama a na a̱ ka̱sa̱kpa̱ mu ta̱ ɗa o bonoi o tonoi Ashitoretu ka̱ma̱li ka na ki vuka ka aza a Sidon, n ka Kemoshi ka aza a Muwabu, m Moleka vu Amon, a wala kpamu a uye u va̱ ba, a yaꞋan kpamu i na i gaꞋin a̱ a̱shi a̱ va̱ ba, o tono kadanshi n wila̱ u va̱ tsu na Dawuda esheku a Sulemanu a yaꞋin ba.
011	1KI	011	034	Ama mi a kisa tsugono tsa ra̱ka̱ e ekiye a Sulemanu ba, mi ta̱ a̱ ku ka̱sa̱kpa̱ yi u lyaꞋa tsugono a ayin a wuma u ni dem adama a kagbashi ka̱ va̱ Dawuda, vuza na n zagbai ɗa kpamu u tonoi wila̱ n kadanshi ka̱ va̱ mayin.
011	1KI	011	035	Ama mi ta̱ a kisa tsugono tsa e ekiye a maku ma̱ ni, ka̱ta̱ n neke wu kumaci kupa.
011	1KI	011	036	Mi ta̱ e kuneke maku ma̱ ni kumaci ku te adama a na kagbashi ka̱ va̱ Dawuda u ciya̱ muku n tsukaya n na n kulyaꞋa kelime n kulyaꞋa n tsugono a Urushelima, likuci i na n zagbai kuzuwa kula ku va̱.
011	1KI	011	037	Ka̱ta̱ avu tamkpamu n ɗika wu, vi lyaꞋa tsugono a̱ ubuta̱ u uma a na ka̱ɗu ka̱ nu ka cikalai, vo okpo mogono a̱ ubuta̱ wa aza a Isaraila.
011	1KI	011	038	Vi yaꞋan baci de dem ili i na n danai nu ɗa kpamu vu walai a uye u va̱ ali ɗa vi yaꞋin i na i gaꞋin a̱ kuta̱wa̱ wa̱ va̱, vu ɓa̱na̱i wila̱ u va̱ tsu na kagbashi ka̱ va̱ Dawuda u yaꞋin. Mi ta̱ o kutono n avu, ka̱ta̱ kpamu m maꞋaka wu kpaꞋa ku tsugono tsu na m maꞋakai Dawuda, ka̱ta̱ kpamu n neke wu uma a Isaraila.
011	1KI	011	039	Adama a unushi u Sulemanu mi ta̱ a kutakacika ntsukaya n Dawuda, ama ali a kubana ayin babu uteku ɗa ba.’”
011	1KI	011	040	Sulemanu u la̱nsa̱i uye adama a na wu una Jerobuwam, ama Jerobuwam u sumai a kubana a Masar u Shishaka mogono. U shamgbai ɗe ali ayin a na Sulemanu u kuwa̱i.
011	1KI	011	041	Ulinga u yoku u Sulemanu n ili i na u yaꞋain, koɓolo n kuyeve ku ni, yi ta̱ punu uɗani a katagarda ka tsumani tsu Sulemanu.
011	1KI	011	042	Sulemanu u lyaꞋi tsugono wa aza a Isaraila a Urushelima ali a̱ya̱ amangere.
011	1KI	011	043	Ɗa u bankai anan koko n kiya, ɗa a̱ ciɗa̱ngi ni a̱ likuci i Dawuda esheku a̱ ni. Ɗa Rehobuwam maku ma̱ ni ma isai tsugono e ekiye a̱ ni.
011	1KI	012	001	Rehobuwam u banai e Shekem, adama a na aza a Isaraila ra̱ka̱ a bana ta̱ e Shekem ciya̱ a zuwai yi wo okpo mogono.
011	1KI	012	002	Ana Jerobuwam maku ma Nebatu ma panai ili i nampa, a̱yi ɗe biꞋi n ida̱shi a Masar ana u sumai u ka̱sa̱kpa̱i mogono Sulemanu, ɗa u ka̱sa̱kpa̱i Masar.
011	1KI	012	003	Ɗa aza a̱ gba̱ra̱-gba̱ra̱ a Isaraila e ɗekei Jerobuwam, a̱yi n aza a Isaraila ra̱ka̱ a banai u Rehobuwam ɗa a danai ni,
011	1KI	012	004	“Esheku a̱ nu a zuwaka tsu ta̱ kogboro ka̱ a̱miki, ama gogo na sa̱da̱ka̱ tsu ukuna wu ulinga wu utsura wa koɓolo n a̱miki a na i wa̱ tsu va, a̱tsu tso kutono wu ta̱.”
011	1KI	012	005	Ɗa Rehobuwam wu ushuki, “Walai biꞋi i yaꞋan ayin a tatsu ka̱ta̱ i bono mpa tankpamu n kusheshe ta̱ ka̱ta̱ mu ushuku ɗa̱.”Ɗa uma a tana a lazai.
011	1KI	012	006	Ɗa mogono Rehobuwam u banai u cinakai nkoshi m gba̱ra̱-gba̱ra̱ n na n yaꞋankai esheku a̱ ni Sulemanu ulinga a ayin a na wi n wuma, ɗa we ecei, “Odoki e ne a ɗai i kuneke mu adama a na n kasana uma a nampa una̱.”
011	1KI	012	007	Ɗa ushuki ni a danai, “Anana vi baci o kokpo kagbashi ka uma a nampa vi yaꞋanka le ulinga, ka̱ta̱ vi neke le una̱ u singai, i ta̱ o kokpo agbashi a̱ nu ayin dem.”
011	1KI	012	008	Ama Rehobuwam u iwain odoki a na nkoshi m gba̱ra̱-gba̱ra̱ ma n nekei ni ɗa u banai u cinakai a̱ɗa̱nga̱ni ele na i ushan u te, ele na gogo na okpoi ni aza a odoki.
011	1KI	012	009	Ɗa we ecei le, “Odoki e ne a ɗai ya kuneke mu? Ciya̱ tsu ushuku uma a nampa a na a danai, ‘Sa̱da̱ka̱ tsu a̱miki o kogboro a na esheku a̱ nu a zuwakai tsu?’”
011	1KI	012	010	Ɗa a̱ɗa̱nga̱ni a na a̱ ɗa̱nga̱i ayin e te n a̱yi va a danai, “Dana uma a na a danai nu va, ‘Esheku a̱ nu a zuwaka tsu ta̱ kogboro ka̱ a̱miki, ama avu sa̱da̱kpa̱ tsu kaꞋa,’ Ama dana le, ‘Ka̱jivu ke kenu ka̱ va̱ ka laꞋa ta̱ kukyun ke esheku a̱ va̱ m gba̱ra̱.
011	1KI	012	011	Esheku a̱ va̱ a zuwaka ɗa̱ ta̱ kogboro ka̱ a̱miki ka̱u, mi ta̱ o kudoku aɗa laꞋa tsu na ishi. Esheku a̱ va̱ a faba ɗa̱ ta̱ m mashawuri, ama mpa mi ta̱ a kutakacika ɗa̱ n adyaɓu.’”
011	1KI	012	012	Ana ayin a tatsu a lazai ɗa Jerobuwam n uma a ra̱ka̱ o bonoi u Rehobuwam, tsu na mogono ma danai, “Ayin a tatsu a yaꞋan baci i bono wa̱ va̱.”
011	1KI	012	013	Ɗa Rehobuwam mogono mu ushuki uma a n a suvu usuɗukpi, adama a na wu ushuku n odoki a na nkoshi m gba̱ra̱-gba̱ra̱ ma n nekei ni ba,
011	1KI	012	014	u tonoi odoki a na a̱ɗa̱nga̱ni a e nekei ni ɗa u danai, “Esheku a̱ va̱ a zuwaka ɗa̱ ta̱ kogboro ka̱ a̱miki ka̱u, mi ta̱ o kudoku a ɗa a laꞋa tsu na ishi. Esheku a̱ va̱ a takacikai ɗa̱ m mashawuri, ama mpa mi ta̱ a kutakacika ɗa̱ n adyaɓu.”
011	1KI	012	015	Ama mogono ma panaka uma a ba, adama a na kusheshe ku Vuzavaguɗu ku ɗa nannai, ciya̱ u shatangu kadanshi ka na u danai Jerobuwam maku ma Nebatu a̱ una̱ u keneki Ahija vuza va aza a Shilo.
011	1KI	012	016	Ana aza a Isaraila ra̱ka̱ e enei mogono ma panaka le ba, ɗa a̱ ushuki mogono ma a danai, “Te ugboku u tsu wi a̱ ubuta̱ u Dawuda, yiɗa̱i ci n i ɗa a̱ ubuta̱ u maku me Jesi? Bonoi a̱ a̱pa̱m a̱ ɗa̱, a̱ɗa̱ aza a Isaraila, la̱na̱i iꞋuwa i ɗa̱, a̱ɗa̱ uma a Dawuda feu i la̱na̱ iꞋuwa i ɗa̱.” Ɗa aza a Isaraila a lazai o bonoi a iꞋuwa i le.
011	1KI	012	017	Ama aza a Isaraila a na i o kuyongo a̱ likuci i Yahuda, Rehobuwam ɗa wi a kulyaꞋaka le tsugono.
011	1KI	012	018	Ɗa Rehobuwam mogono u suki Adoram, vuza na wi vuza kelime vu ulinga u tsugbashi, ama ɗa aza a Isaraila ra̱ka̱ a varai ni ali unai. Ana Rehobuwam mogono wu enei nannai, ɗa u yaꞋin gogoꞋo u kumbai keke vo odoku a̱ ni ɗa u sumai a kubana a Urushelima.
011	1KI	012	019	Ta aza a Isaraila i lo a kuyaꞋansaka kpaꞋa ku Dawuda ugbamiwasuvu nannai ali a̱ kuta̱wa̱ anana.
011	1KI	012	020	Ana aza a Isaraila ra̱ka̱ a panai Jerobuwam wu uta̱ ta̱ a Masar u bonoi, ɗa a̱ suki e ɗekei ni a̱ ubuta̱ u ka̱bunda̱i ka uma ɗa a zuwai ni wo okpo mogono ma aza a Isaraila. Babu vuza na u tonoi kpaꞋa ku Dawuda, ama sai kumaci ku Yahuda koci.
011	1KI	012	021	Ana Rehobuwam u yawai a Urushelima, u ɓolongi eyevi a̱ vishili uma a̱kpa̱n amangatawun n amanga̱na̱shi, a kumaci ku Yahuda n kumaci ku Bayami, adama a na a yaꞋan kuvon n aza a Isaraila ciya̱ o bonoko tsugono tsa u Rehobuwam maku ma Sulemanu.
011	1KI	012	022	Ama ɗa Ka̱shile ka yaꞋin kadanshi n Shemiya vuma vu Ka̱shile, u danai,
011	1KI	012	023	“Dana Rehobuwam maku ma Sulemanu mogono ma Yahuda n aza a Yahuda ra̱ka̱ koɓolo n aza a Bayami ali n uma a na a buwai dem,
011	1KI	012	024	‘Ili i na Vuzavaguɗu u danai i ɗaɗa na, ka̱ta̱ i bana i shilika̱ n aza n aza a̱ ɗa̱ ba. Yaba dem u bono a kpaꞋa ku ni, na va ukuna u va̱ u ɗa.’” Ɗa o tonoi kadanshi ka Vuzavaguɗu yaba dem u bonoi a kpaꞋa, tsu na Vuzavaguɗu u danai.
011	1KI	012	025	Ɗa Jerobuwam u maꞋi likuci i Shekem a̱ ubuta̱ wu aginda ɗe a iɗika i Ifirayimu ɗa u yongoi ɗe. Ta ɗe wu uta̱i ɗa u banai udoku u maꞋi likuci i Peniyelu.
011	1KI	012	026	Ɗa Jerobuwam u sheshei n ka̱ɗu ka̱ ni u danai, “Tsugono tsa ci ta̱ a kufuɗa kubono a kpaꞋa ku Dawuda.
011	1KI	012	027	Uma a nampa a bana baci kuyaꞋan alyuka a̱ a̱Ꞌisa̱ a Vuzavaguɗu a Urushelima, a̱ɗu e le i ta̱ a kukpatala o bono u vuzagbayin vi le Rehobuwam mogono ma Yahuda, ka̱ta̱ a una mu o bono u Rehobuwam.”
011	1KI	012	028	Ana u la̱nsa̱i odoki u uma a̱ ni, ɗa mogono ma ma yaꞋin ululu a ndendem n re n azanariya. Ɗa u danai uma a, “Kubansa ku na yi a kubansa a Urushelima ku yawa ɗa̱ ta̱ nannai. Aza a Isaraila a̱ma̱li a̱ ɗa̱ a ɗa na, ele na uta̱ka̱i ɗa̱ a iɗika i Masar.”
011	1KI	012	029	U shikpa̱i me te e Betelu, me te kpamu a Dan.
011	1KI	012	030	Ɗa ili i nampa yo okpoi unushi, uma a banai ɗe a Dan adama a na a cikpa kululu kuna ki ɗe va.
011	1KI	012	031	Jerobuwam u maꞋi nva̱li a̱ ubuta̱ u kucikpa dem, ɗa u zagbai anan ganu a̱ ubuta̱ u uma dem, aza a na i kumaci ka aza e Levi ba.
011	1KI	012	032	Jerobuwam u zuwai ka̱ɗiva̱ a kanna ke gendu ku wotoi u kunla̱i, tsu ka̱ɗiva̱ ka na a yaꞋin a Yahuda ali ɗa a yaꞋin alyuka a katalikalyuka. Derere tsu na a yaꞋin e Betelu, a yaꞋin alyuka a̱ kululu ku medendem ma na u shikpa̱i ɗe e Betelu va. Ɗa u zagbai anan ganu adama a̱ ubuta̱ u kucikpa u na u yaꞋin va.
011	1KI	012	033	A kanna ke gendu ko wotoi u kunla̱i, wotoi u na u zagbai a̱ ka̱ɗu ka̱ ni, u yaꞋin alyuka kakau a katalikalyuka ka na u shikpa̱i e Betelu. U zuwai ka̱ɗiva̱ adama a aza a Isaraila ɗa a kumbai a katalikalyuka ka a yaꞋin alyuka.
011	1KI	013	001	Ayin a na Jerobuwam wi kashani ɗevu n katalikalyuka adama a na u yaꞋan alyuka, ɗa keneki ka̱ Ka̱shile ka̱ uta̱i a Yahuda ɗa u banai e Betelu tsu na Vuzavaguɗu u danai.
011	1KI	013	002	Ɗa u ɗengusa̱i ka̱la̱ka̱tsu ɗa u yaꞋin kene ku wuya adama a katalikalyuka ka n utsura u kadanshi ka Vuzavaguɗu, “Avu katalikalyuka, katalikalyuka, ili i na Vuzavaguɗu u danai i ɗaɗa na, ‘La̱na̱, a kpaꞋa ku Dawuda i ta̱ a kumatsa maku kula ku ni Josaya. A̱ ubuta̱ u nu u ɗa u kulyuka anan ganu a na a yaꞋin ulinga a̱ nva̱li n kucikpa ma, ka̱ta̱ kpamu o songu etele a uma a gaɗi vu nu.’”
011	1KI	013	003	A kanna ka nanlo ka kpamu vuma vu Ka̱shile va u nekei urotu, “Na ɗa urotu u na Vuzavaguɗu u danai, ‘La̱na̱ katalikalyuka ka ki ta̱ a kuyaꞋan uɓoshi, ka̱ta̱ kokomo ka na ki punu a̱ va̱ma̱ kaꞋa.’”
011	1KI	013	004	Ana mogono Jerobuwam u panai ili i keneki ka danai adama a katalikalyuka ka na ki e Betelu, u ba̱rukpa̱i kukiye ku ni ɗe a katalikalyuka ka ɗa u danai, “Ka̱na̱i ni.” Ama kukiye ku na u ba̱rukpa̱i a kubana u vuma va ku ɓisai u fuɗa kubonoko n ku ɗa ba.
011	1KI	013	005	Ɗa katalikalyuka ka ko ɓosoi ali ɗa kokomo ka na ki punu va ka̱ va̱ma̱i, tsu na urotu u na vuma vu Ka̱shile va u nekei n utsura u kadanshi ka Vuzavaguɗu.
011	1KI	013	006	Ɗa Jerobuwam mogono u danai vuma vu Ka̱shile va, “Folonoko mu Vuzavaguɗu Ka̱shile ka̱ nu ka̱ta̱ vu vasa u bonoko kukiye ku va̱ derere.” Ɗa vuma vu Ka̱shile u folonoi Vuzavaguɗu, ɗa kukiye ku mogono ku bonoi derere tsuna kishi.
011	1KI	013	007	Ɗa mogono ma danai vuma vu Ka̱shile va, “Tono mu a kubana a kpaꞋa adama a na vi ciya̱ ili i na vi lyaꞋi, ka̱ta̱ n yaꞋanka wu kuneꞋe.”
011	1KI	013	008	Ama vuma vu Ka̱shile va wushuki mogono ma u danai, “Ko vi baci e kuneke mu kagimi ku uciyi u nu, mo kutono wu ba. ali n lyaꞋa ili i kulyaꞋa ko n soꞋo mini punu na ba,
011	1KI	013	009	adama a na Vuzavaguɗu u dana mu ta̱, ‘Ka̱ta̱ vu lyaꞋa ili i kulyaꞋa ko vu soꞋo mini, ko vu bono n uye u na vu bankai ba.’”
011	1KI	013	010	Ɗa u lazai n uye u yoku, u doku u bono n uye u na u bankai e Betelu va ba.
011	1KI	013	011	A makyan ma nanlo ma kakuci ka keneki ko yoku ki ta̱ lo e Betelu, a̱yi na muku n ni m bonoi n danai ni ra̱ka̱ ili i na vuma vu Ka̱shile u yaꞋin a kanna ka nanlo. A danai kpamu esheku e le ili i na u danai mogono.
011	1KI	013	012	Ɗa esheku e le e ecei le, “Uye we ne u ɗai u tonoi?” Ɗa muku n ni n yotsongi ni uye u na vuma vu Ka̱shile vu Yahuda va u tonoi.
011	1KI	013	013	U danai muku n ni ma, “Foɓusokoi mu majaki,” Ana o kotsoi kufoɓusoko yi majaki ma ɗa u kumbai,
011	1KI	013	014	ɗa u kiyangi vuma vu Ka̱shile va. Ɗa u cinai ni ida̱shi a maɗanga mo oku ɗa we ecei ni, “Avu ɗa vuma vu Ka̱shile vu na vu uta̱i a Yahuda va?” Wu ushuki u danai, “Mpa ɗa.”
011	1KI	013	015	Ɗa kakuci ka keneki ka danai ni, “Tono mu a kubana a kpaꞋa adama a na vi lyaꞋa ilikulya.”
011	1KI	013	016	Vuma vu Ka̱shile va u danai, “Mi a kukpatala n tono wu ba, mi a kulyaꞋa ili i kulyaꞋa ko n soꞋo mini n avu na ba.
011	1KI	013	017	Adama a na Vuzavaguɗu u dana mu ta̱, ‘Ka̱ta̱ vu lyaꞋa ili i kulya ko vu soꞋo mini ko vu bono n uye u na vu bankai ba.’”
011	1KI	013	018	Ɗa kakuci ke keneki ka̱ ushuki, “Mpa feu keneki kaꞋa, tsu na vi. Kalingata ka̱ ta̱wa̱ ta̱ wa̱ va̱ n kadanshi ka̱ Ka̱shile u danai, ‘Bono n a̱yi a kpaꞋa ku nu adama a na u lyaꞋa ilikulya ka̱ta̱ u soꞋo mini.’” Ama aꞋuwa a ɗa tana wi a kuyaꞋanka yi.
011	1KI	013	019	Ɗa vuma vu Ka̱shile va u bonoi n a̱yi ɗa u lyaꞋi ali u soꞋi punu a kpaꞋa ku ni ka.
011	1KI	013	020	Ayin a na i a kulyaꞋa ilikulya ɗa kadanshi ka Vuzavaguɗu ka̱ ta̱wa̱i u kakuci ka keneki ka na ka̱ tuka̱i ni a kpaꞋa ka.
011	1KI	013	021	Ɗa u ɗa̱ngusa̱i ka̱la̱ka̱tsu ka̱u u danai vuma vu Ka̱shile vu na wu uta̱i a Yahuda va, “Ili i na Vuzavaguɗu u danai i ɗaɗa na, ‘Vu la̱nga̱sa̱ ta̱ kadanshi ka Vuzavaguɗu, ɗa vu kpa̱ɗa̱i kuɓa̱na̱ wila̱ u na Vuzavaguɗu Ka̱shile ka̱ nu ke nekei nu.
011	1KI	013	022	Vu bonoi vu lyaꞋi ilikulyaꞋa ali ɗa vu soꞋi mini a̱ ubuta̱ u na a danai nu, “Ka̱ta̱ vi lyaꞋa ko vu soꞋo ba.” Adama a nannai keven ki ikyamba ka̱ nu a̱ kuciɗa̱ngu kaꞋa a̱ ubuta̱ u kasaun ki isheku i nu ba.’”
011	1KI	013	023	Ana vuma vu Ka̱shile na wu uta̱i a Yahuda u lyaꞋi u u soꞋi, ɗa kakuci keneki ka na ka̱ tuka̱i ni a kpaꞋa ka u foɓusokoi ni majaki ma̱ ni.
011	1KI	013	024	Ana u lazai ɗa kawu u gasai n a̱yi ɗa wu unai ni. Ɗa a vakangi keven ki ikyamba ka̱ ni a uye, ɗa majaki ma n kawu dem a shamgbai lo ɗevu n keven ki ikyamba ka.
011	1KI	013	025	Uma o yoku a na a walai lo e enei keven ki ikyamba uvakangi a uye, n kawu lo kashani ɗevu n keven ka. Ɗa o bonoi a danai a̱ likuci a̱ ubuta̱ u na kakuci keneki ka ki.
011	1KI	013	026	Ana keneki ka na ko bonokoi ni va ka panai nannai, ɗa u danai, “Vuma vu Ka̱shile ɗa vuza na u kpa̱ɗa̱i kutono kadanshi ka Vuzavaguɗu. Vuzavaguɗu ɗa u nekei ni u kawu vu na vi wejelei ni ali ɗa wu unai ni, tsu na kadanshi ka Vuzavaguɗu ka danai ni.”
011	1KI	013	027	Ɗa u danai muku n ni, “Foɓusokoi mu majaki.”Ɗa ta na o foɓusoi maꞋa.
011	1KI	013	028	U lazai ɗa u banai u cinai keven ki ikyamba ka uvakangi a uye, m majaki koɓolo n kawu va lo kashani ɗevu. Kawu va u takuma keven ki ikyamba ka ko wu una majaki ma ba.
011	1KI	013	029	Ɗa kakuci ke keneki ka ɗikai keven ki ikyamba ka vuma vu Ka̱shile va ɗa u kumbakai kaꞋa a majaki, u bonokoi kaꞋa a̱ likuci, a̱ shika̱i ɗa a̱ ciɗa̱ngu yi ni.
011	1KI	013	030	Ɗa u ciɗa̱ngi keven ki ikyamba ka a kasaun ka̱ ni. A yaꞋankai ni kpalu n a danai, “Vuza va̱.”
011	1KI	013	031	Ana o kotsoi kuciɗa̱ngu yi ɗa u danai muku n ni, “N kuwa̱ baci, i ciɗa̱ngu mu a kasaun ka na a̱ ciɗa̱ngi vuma vu Ka̱shile va, i dara etele a̱ va̱ ɗevu n etele a̱ ni.
011	1KI	013	032	Akaka a na Vuzavaguɗu u danai a ukuna u katalikalyuka e Betelu, koɓolo kpamu nu nva̱li n na a maꞋi a̱ ubuta̱ u kucikpa dem a̱ likuci i Samariya, ukuna u nanlo tana wi ta̱ a kuyaꞋan mayun.”
011	1KI	013	033	Ana ili i nampa i kotsoi Jerobuwam u ka̱sukpa̱ kuyaꞋan kagbanigbani ba, ama ɗa u doku u zagbai anan ganu a̱ ka̱tsuma̱ ka uma ka ra̱ka̱ kpamu a yaꞋan ulinga a̱ ubuta̱ u kucikpa wa. We erengi yaba dem vu na u cikalai kokpo ganu a̱ ubuta̱ u kucikpa wa.
011	1KI	013	034	Ɗa ili i nampa yo okpoi unushi u na u lyai kpaꞋa ku Jerobuwam, ali kuɗa ku kuwa̱i ra̱ka̱.
011	1KI	014	001	A ayin a nanlo Abija maku ma Jerobuwam ma̱ ka̱na̱i mɓa̱la̱,
011	1KI	014	002	ɗa Jerobuwam u danai vuka vi ni, “Ɗenga̱ ka̱ta̱ vu bonoko ka̱ci ka̱ nu, tsu na vuza wa kufuɗa we yeve wu ana avu ɗa vuka vu va̱ ba. Ka̱ta̱ vu bana a Shilo. Keneki Ahija vuza na u danai mi ta̱ o kokpo mogono ma u uma a nampa, wi ta̱ ɗe.
011	1KI	014	003	Vu ɗika a̱kutsu o boroji kupa, n emeshe koɓolo n kedele ki ishigi vu banka yi. Wi ta̱ a kudana wu ili i na i kuciya̱ maku ma.”
011	1KI	014	004	Ɗa vuka vu Jerobuwam u yaꞋin ili i na vali vi ni vu danai, u banai a kpaꞋa ku Ahija a Shilo. Ahija tana u buwa e kene ba, a̱shi a̱ ni a̱ yimba̱na̱ ta̱ adama a tsukutsa.
011	1KI	014	005	Ama Vuzavaguɗu u dana ta̱ Ahija, “Vuka vu Jerobuwam wi ta̱ lo a̱ kuta̱wa̱ ciya̱ we ece wu ukuna u maku ma̱ ni, adama a na maku ma mi ta̱ nu mɓa̱la̱, ka̱ta̱ vu dana yi ili i na mi a kudana.” U yawa baci wa̱ nu wi ta̱ a kuyaꞋan adanshi vuza yoku ɗa kau.
011	1KI	014	006	Ama ana Ahija u panai nwalu n ene n ni a kuyawa a̱ utsutsu, ɗa u danai, “Uwa a suvu, vuka vu Jerobuwam. Yiɗa̱i i zuwai ɗa vi a kuyaꞋan adanshi avu ɗa ba? E neke mu ta̱ akaka a gbani-gbani n dana wu.
011	1KI	014	007	Wala, bana vu dana Jerobuwam ‘ili i na Vuzavaguɗu Ka̱shile ka aza a Isaraila ka danai i ɗanna, “Mpa ɗa n ɗengusa̱i nu a̱ ka̱tsuma̱ ka uma, ɗa m bonokoi nu vuza vu kelime vu uma a̱ va̱ aza a Isaraila.
011	1KI	014	008	M pecei tsugono tsu kpaꞋa ku Dawuda ɗa n nekei nu, ama vi yaꞋan tsu kagbashi ka̱ va̱ Dawuda ba, vuza na u ɓa̱na̱i wila̱ u va̱ ɗa u tonoi mu n ka̱ɗu ke te, a kuyaꞋan ili i na yi derere a̱ a̱shi a̱ va̱.
011	1KI	014	009	Vu yaꞋan ta̱ unushi u na u laꞋi aza a na i kelime ka̱ nu. Vu yaꞋankai ka̱ci ka̱ nu a̱ma̱li o yoku, a̱ma̱li a na a yimai n iyum, vu zuwa mu ta̱ n yaꞋin wupa ɗa vu zuwakai mu kucina̱.
011	1KI	014	010	Adama a nannai, mi ta̱ a̱ kutuka̱ n atakaci a kpaꞋa ku Jerobuwam. Mi ta̱ a ku una maku ma vali dem a Isaraila ma kagbashi ko vuza na wi ba̱ri a kpaꞋa ku Jerobuwam dem, mi ta̱ o kusongu kpaꞋa ku Jerobuwam tsu na o tsu songu kazana, ali ku kula̱ ra̱ka̱-ra̱ka̱.
011	1KI	014	011	Aza a kpaꞋa ku Jerobuwam a na a̱ kuwa̱i punu a̱ likuci ya, nsheꞋe n ɗa n kutakuma le, ka̱ta̱ asakali a takuma aza a na a̱ kuwa̱i a kakamba, mpa Vuzavaguɗu n danai.”’
011	1KI	014	012	Ɗa Ahija u danai vuka vu Jerobuwam, bono a kpaꞋa. Ene a̱ nu a dasa baci punu a̱ likuci i nu, maku ma mi ta̱ a̱ kukuwa̱.
011	1KI	014	013	Aza a Isaraila ra̱ka̱ i ta̱ a̱ kushika̱ ka̱ta̱ a̱ ciɗa̱ngu yi. A̱yi ɗa maku mete ma Jerobuwam ma na u kuciɗa̱ngu, adama a na a̱yi ɗa koci a kpaꞋa ku Jerobuwam vuza na Vuzavaguɗu Ka̱shile ka aza a Isaraila n cinai n ili i singai kenu wa̱ ni.
011	1KI	014	014	Vuzavaguɗu wi ta̱ a̱ kuɗa̱ngusa̱ vuza yoku wokpo mogono ma aza a Isaraila, vuza na u ku una kpaꞋa ku Jerobuwam. Anana, gogo na.
011	1KI	014	015	Vuzavaguɗu wi ta̱ a̱ takacika aza a Isaraila ali okpo tsu na mini ma̱ tsu vukutsa̱ mita̱. Wi ta̱ a̱ kumuɗukpa̱ aza a Isaraila punu a iɗika i singai i nampa i na u nekei ikaya i le ka̱ta̱ u wacuwa le ali a upashi kuyene ku Yufiretu, a zuwai Vuzavaguɗu ku yaꞋan wupa adama a na a yaꞋan ta̱ ka̱ma̱li ka Ashera.
011	1KI	014	016	Wi ta̱ a̱ kuka̱sa̱kpa̱ aza a Isaraila adama a̱ unushi u na Jerobuwam u yaꞋin, ɗa kpamu u zuwai aza a Isaraila feu a yaꞋin.”
011	1KI	014	017	Ɗaɗa vuka vu Jerobuwam vu ɗa̱nga̱i u banai a Tiza. Ana u yawai utsutsu u kpaꞋa ku ni, ɗa maku ma ma̱ kuwa̱i.
011	1KI	014	018	A̱ ciɗa̱ngi ni ɗa aza a Isaraila ra̱ka̱ a yaꞋin kpalu adama a̱ ni, tsu na Vuzavaguɗu u danai a̱ una̱ u keneki Ahija.
011	1KI	014	019	Ili i na i buwai yi ukuna u tsugono u Jerobuwam, kuvon ku na u yaꞋansai n tsu na u lyaꞋi tsugono, a ɗana ta̱ i ɗa a katagarda ka tsumani ko ngono mi Isaraila.
011	1KI	014	020	U lyaꞋi tsugono ali a̱ya̱ kamanga n e re ɗa u bankai anan koko a̱ ni n kiya. Ɗa maku ma̱ ni Nadabu wo okpoi mogono a̱ una̱ u ni.
011	1KI	014	021	Rehobuwam maku ma Sulemanu u lyaꞋa ta̱ tsugono a Yahuda. A̱yi n a̱ya̱ amangere n ke te ana wo okpoi mogono, ɗa u lyaꞋi tsugono a Urushelima ali a̱ya̱ kupa n ecindere a̱ likuci i na Vuzavaguɗu u zagbai a̱ ka̱tsuma̱ ka aza a Isaraila adama a na a cikpa kula ku ni ɗe. Kula ka̱ a̱na̱ku a̱ ni ku ɗaɗa NaꞋama, vuza va aza a Amona.
011	1KI	014	022	Ɗa aza a Yahuda a yaꞋin i na i kpa̱ɗa̱i kugaꞋan a kubana u Vuzavaguɗu u laꞋi isheku i le. Unushi u na a yaꞋin u zuwai Vuzavaguɗu kuyaꞋan wupa ka̱u.
011	1KI	014	023	A maꞋakai ka̱ci ke le a̱Ꞌisa̱, ɗa a̱ shikpa̱i atali koɓolo n ashamkpatsu a Ashera a̱ ubuta̱ u kucikpa a̱ a̱miꞋin a nɗanga dem n na mi n kulu.
011	1KI	014	024	Nva̱li ma a ashakanlai a na i ali mi ta̱ feu punu a iɗika ya, uma a ukai ka̱ci ke le a̱ ubuta̱ u kuyaꞋan ku ukuna u gbani-gbani wa uduniyan u na Vuzavaguɗu u lokoi adama a aza a Isaraila.
011	1KI	014	025	A̱ ka̱ya̱ ka tawun ka tsugono tsu Rehobuwam, Shishaka mogono ma Masar u bankai Urushelima n kuvon.
011	1KI	014	026	U pura̱i ucanuku u singai wa̱ A̱Ꞌisa̱ a gbayin a Vuzavaguɗu nu kefeku ko mogono u lazakai. Ɗa kpamu u pura̱i nra̱ga̱ ma azanariya n na Sulemanu u yaꞋin.
011	1KI	014	027	Ɗa mogono Rehobuwam u doku u yaꞋin nra̱ga̱ n yoku mi iyum i ishili a̱ una̱ wa aza azanariya a, ɗa u nekei n ɗa wa aza e kelime ko osoji a na i a kinda u utsutsu u kefeku ko mogono.
011	1KI	014	028	Ayin a na baci de dem mogono mi a kubana A̱Ꞌisa̱ a Vuzavaguɗu, aza a kindi a i ta̱ a kuɗika nra̱ga̱ ma, ka̱ta̱ megeshe o bonoko n ɗa a̱ kunu ku uwoku.
011	1KI	014	029	Ulinga u na u buwai u tsugono tsu Rehobuwam, n i na u yaꞋin, i ɗa yi ta̱ uɗani ra̱ka̱ a katagarda ka tsumani ko ngono ma aza a Yahuda.
011	1KI	014	030	Rehobuwam n Jerobuwam o yongo ta̱ o kuvon a ayin a wuma e le ra̱ka̱.
011	1KI	014	031	Ɗa Rehobuwam u bankai anan koko a̱ ni n kiya ɗa a̱ ciɗa̱ngi ni a̱ ubuta̱ u na a̱ ciɗa̱ngi ikaya i ni a̱ likuci i Dawuda. Kula ka̱ a̱na̱ku a̱ ni ku ɗaɗa NaꞋama, vuza vu aza a Amona. Ɗa Abija maku ma̱ ni wo okpoi mogono a̱ una̱ u ni.
011	1KI	015	001	A̱ ka̱ya̱ ka kupa n kunla̱i ko tsugono tsu Jerobuwam maku ma Nebatu, ɗa Abija u gita̱i tsugono a Yahuda,
011	1KI	015	002	ɗa u lyaꞋi tsugono a Urushelima a̱ya̱ a tatsu. Kula ka̱ a̱na̱ku a̱ ni ku ɗaɗa MaꞋaka, mekere ma Abusalom.
011	1KI	015	003	U yaꞋin feu unushi tsu na esheku a̱ ni a yaꞋin n ayin a ɗe, u neke Vuzavaguɗu Ka̱shile ka̱ ni ka̱ɗu ka̱ ni tsu na Dawuda akaya a̱ ni e nekei ka̱ɗu ba.
011	1KI	015	004	Ama n nannai dem, adama a Dawuda ɗa Vuzavaguɗu Ka̱shile ka̱ ni ke nekei Abija maku mo kolobo adama a na u lyaꞋa tsugono a Urushelima ka̱ta̱ kpamu Urushelima u tsurukpa.
011	1KI	015	005	Adama a na Dawuda u yaꞋan ta̱ i na yi mejege a kubana a̱ a̱shi a Vuzavaguɗu kpamu u kpa̱ɗa̱ kuyaꞋan ili i na Vuzavaguɗu u danai ni u yaꞋan a ayin a wuma u ni ba, sai ukuna u Uriya vu Hitiya koci.
011	1KI	015	006	A ayin a wuma u Abija gbende, Rehobuwam n Jerobuwam o yongo ta̱ o kuvon.
011	1KI	015	007	Ulinga u na u buwai u tsugono tsu Abija koɓolo n i na u yaꞋin dem, i ɗa yi ta̱ uɗani a katagarda ka tsumani ko ngono n Yahuda. Abija n Jerobuwam o yongo ta̱ o kuvon.
011	1KI	015	008	Ɗa Abija u bankai n anan koko a̱ ni n kiya, ɗa a̱ ciɗa̱ngi ni a̱ likuci i Dawuda. Ɗa Asa maku ma̱ ni wo okpoi mogono a̱ una̱ u ni.
011	1KI	015	009	A̱ ka̱ya̱ ka kamanga ka tsugono tsu Jerobuwam mogono ma aza a Isaraila, Asa u wo okpoi mogono ma Yahuda,
011	1KI	015	010	u lyaꞋi tsugono a Urushelima ali a̱ya̱ amangere n ke te. Kula ka akaya vuka ku ɗaɗa Maka mekere ma Abusalom.
011	1KI	015	011	Asa u yaꞋin i na yi mejege u Vuzavaguɗu, tsu na akaya a̱ ni Dawuda a yaꞋin.
011	1KI	015	012	U lokoi ali ana i a shakanlai a̱ nva̱li a nanlo punu a iɗika ya, ɗa kpamu u doku u muɗa̱i a̱ma̱li a na ikaya i ni i yaꞋin dem.
011	1KI	015	013	Ali ɗa kpamu u cipa̱ka̱i akaya a̱ ni MaꞋaka o tsugono tsa egbere, adama a na u yaꞋan ta̱ kululu ki ili yi unata ku ka̱ma̱li ka Ashera. Asa u ɓosoi kululu ku nanlo ɗa u songi ku ɗa a̱ Ka̱ra̱Ꞌa̱ ka Kidiron.
011	1KI	015	014	Ama u fa̱da̱ ubuta̱ u kucikpa wa ra̱ka̱ ba, n nannai dem Asa u neke ta̱ Vuzavaguɗu ka̱ɗu ka̱ ni a ayin a wuma a̱ ni ra̱ka̱.
011	1KI	015	015	U tuka̱i n azanariya n azurufa n ucanuku u yoku u na a̱yi n esheku a̱ ni e erengi ɗe, punu a̱ a̱Ꞌisa̱ a Vuzavaguɗu.
011	1KI	015	016	Asa m Basha mogono ma aza a Isaraila o yongo ta̱ o kuvon a ayin o tsugono e le dem.
011	1KI	015	017	Basha mogono ma aza a Isaraila u banai u shilika̱i n Yahuda, ɗa u maꞋi mashilya ma utsura u ka̱ra̱ka̱i Rama adama a na u sa̱nka̱ uma kuꞋuwa ku uta̱ punu a uteku u tsugono tsu Asa mogono ma Yahuda.
011	1KI	015	018	Ɗa Asa u ɗikai azurufa n azanariya ra̱ka̱ a na a buwai punu o mpon A̱Ꞌisa̱ a gbayin a Vuzavaguɗu n e kefeku ko mogono. Ɗa u nekei nkoshi m gba̱ra̱-gba̱ra̱ a banka Ben-hadadu vuma vu Siriya vu na wi a̱ ida̱shi a Dimaska. Ben-hadadu maku ma Tabarimon vashi vu Heziyon.
011	1KI	015	019	“YaꞋan ci yaꞋansaka uzuwakpani we esheku a̱ va̱ n esheku a̱ nu. N suꞋuku wu ta̱ azurufa n azanariya. Adama a na vu koɗo uzuwakpani u nu m Basha mogono mi Isaraila, adama a na wu uta̱ a iɗika i va̱.”
011	1KI	015	020	Ben-hadadu wu ushuki n ili i na mogono Asa u danai, ɗa u suki n kovonshi vo osoji a̱ ni a̱ shilika̱ n likuci ya aza a Isaraila. U lyaꞋi Dan n Ijonu n Ebelu-betu-maka n likuci yi mpon i na yi a uɓon u Nafutali dem.
011	1KI	015	021	Ana Basha u panai ukuna u na wi lo, ɗa u ka̱sa̱kpa̱i kumaꞋasaka Rama ɗa u bonoi a Tiza.
011	1KI	015	022	Ɗa mogono Asa u banuki aza a Yahuda ra̱ka̱, babu vuza na u buwai, ɗa a̱ pura̱i atali n ogboli a̱ likuci i Rama a na Basha wi ishi a kuyaꞋanka ulinga. A ɗaɗa mogono Asa u maꞋakai Geba a Bayami n Mizipa.
011	1KI	015	023	Ulinga u na u buwai u tsugono tsu Asa, n i na u yaꞋin dem, ali n likuci kakau i na u maꞋi, i ɗa yi ta̱ uɗani a katagarda ka tsumani ko ngono n Yahuda. Ama n tsukutsa ci ni, ɗa u ka̱na̱i mɓa̱la̱ n ene.
011	1KI	015	024	Ɗa Asa u bankai n anan koko a̱ ni n kiya, ɗa a̱ ciɗa̱ngi ni koɓolo n e le a̱ likuci ya akaya a̱ ni Dawuda. Ɗa kolobo ka̱ ni Johoshafatu wo okpoi mogono a̱ una̱ u ni.
011	1KI	015	025	Nadabu maku ma Jerobuwam wu okpoi mogono ma aza a Isaraila a̱ ka̱ya̱ ke ire ka na Asa wi mogono ma Yahuda, u lyaꞋi tsugono wa aza a Isaraila ali a̱ya̱ e re.
011	1KI	015	026	U yaꞋin i na i kpa̱ɗa̱i kugaꞋan u Vuzavaguɗu, u tonoi ili i na esheku a̱ ni a yaꞋin n unushi u ni, u na u zuwai aza a Isaraila a yaꞋin.
011	1KI	015	027	Basha maku ma Ahija vuza vu kpaꞋa ku Isaka u yaꞋankai ni nsata, ɗa wu unai ni a Gibeton a̱ likuci ya aza a Filisitiya, u yaꞋan ta̱ nannai a makyan ma na Nadabu n aza a Isaraila ra̱ka̱ a̱ kanzai iɗika ya.
011	1KI	015	028	Basha wu unai Nadabu, ɗa wo okpoi mogono ma aza a Isaraila a̱ ka̱ya̱ ka tatsu ka na Asa wi o tsugono tsu Yahuda.
011	1KI	015	029	Ana u gita̱i kulyaꞋa tsugono tsa, ɗa wu unai limata i Jerobuwam ra̱ka̱. U ka̱sa̱kpa̱ limata i Jerobuwam i na i buwai n wuma ba, ama wu unai le ra̱ka̱ tsu na kadanshi ka Vuzavaguɗu ka na ka̱ ta̱wa̱i a̱ una̱ u kagbashi ka̱ ni Ahija vuza vu aza a Shilo ka danai,
011	1KI	015	030	adama a unushi u na Jerobuwam u yaꞋin ɗa zuwai Vuzavaguɗu Ka̱shile ki Isaraila wupa, adama unushi u na u yaꞋin n unushi u na u zuwai aza a Isaraila a yaꞋin.
011	1KI	015	031	Ulinga u na u buwai u tsugono tsu Nadabu n ili i na u yaꞋin ra̱ka̱ o tsugono ci ni, i ɗa yita̱ uɗani a katagarda ka tsumani ko ngono ma aza a Isaraila.
011	1KI	015	032	Asa m Basha mogono ma aza a Isaraila o yongo ta̱ o kuvon a ayin o tsugono le ra̱ka̱.
011	1KI	015	033	A̱ ka̱ya̱ ka tatsu ko tsugono tsu Asa mogono ma Yahuda, Basha maku ma Ahija wu okpoi mogono ma aza a Isaraila ra̱ka̱ a Tiza. Ɗa u lyaꞋi tsugono tsa ali a̱ya̱ kamanga n a̱na̱shi.
011	1KI	015	034	U yaꞋin ka gbani-gbani a kubana u Vuzavaguɗu, u tonoi uye u Jerobuwam n kuyaꞋan ku unushi ku ni dem, kuna u zuwai aza a Isaraila feu a yaꞋin.
011	1KI	016	001	Kadanshi ka Vuzavaguɗu ka̱ ta̱wa̱i u Jehu maku ma Hanani adama a ka gbani-gbani ka na Basha u yaꞋin, ka danai,
011	1KI	016	002	“Vi ishi ili yoku ba ɗa m bonokoi nu vuza kelime va aza a Isaraila, ama ɗa vu yaꞋin tsu na Jerobuwam u yaꞋin ali ɗa vu zuwai aza a Isaraila kuyaꞋan unushi u na u zuwai mu wupa.
011	1KI	016	003	Mi ta̱ ɗevu a na ma kuna Basha m kpaꞋa ku ni dem, ka̱ta̱ m bonoko kpaꞋa ku ni tsu kpaꞋa ku Jerobuwam maku ma Nebatu.
011	1KI	016	004	Vuma vu Basha vu na baci de dem u kuwa̱i punu a̱ likuci ya, nsheꞋe n ɗa n kutakuma yi, ka̱ta̱ asakali a̱ cuwa̱ tamkpamu n inyama ya aza a na a̱ kuwa̱i a kakamba.”
011	1KI	016	005	Ulinga u na u buwai u tsugono tsu Basha, n ili i na u yaꞋin n ubuta̱ u na u yawai, i ɗa yi ta̱ uɗani a katagarda ka tsumani ko ngono ma aza a Isaraila.
011	1KI	016	006	Ɗa Basha u bankai anan koko a̱ ni n kiya ɗa a̱ ciɗa̱ngi ni a Tiza, ɗa Ela maku ma̱ ni wu okpoi mogono a una̱ u ni.
011	1KI	016	007	Ɗa kpamu kadanshi ka Vuzavaguɗu ka̱ ta̱wa̱i u keneki Jehu maku ma Hanani a kubana u Basha n kpaꞋa ku ni, adama a ukuna u gbani-gbani u na u yaꞋin dem a kubana u Vuzavaguɗu, u zuwa ni wupa adama a ili i na u yaꞋin, u yaꞋin tsu na Jerobuwam u yaꞋin, n tsu na kpamu wu unai kpaꞋa ku Jerobuwam ka.
011	1KI	016	008	A̱ ka̱ya̱ ka kamanga n a̱ta̱li o tsugono tsu Asa mogono ma Yahuda, Ela maku ma Basha mo okpoi mogono ma aza a Isaraila, ɗa u lyaꞋi tsugono a Tiza ali a̱ya̱ e re.
011	1KI	016	009	Ama kagbashi ka̱ ni Zimiri, vuza vu kelime vu kagimi ke te ve ekeke o doku a̱ ni, u sheshei kawuya a kubana wa̱ ni. A makyan ma na Ela wi a Tiza, u soꞋi ma̱ra̱ ali ma makai ni a kpaꞋa ku Aza, vuza na a zuwai wi inda kefeku ka Tiza.
011	1KI	016	010	Ɗa Zimiri u uwai u lapai ni wu unai, ili i nampa i gita̱ ta̱ a̱ ka̱ya̱ ka kamanga n ke cindere ka na Asa wi o tsugono tsu Yahuda. Ɗa wo okpoi mogono a una̱ u ni.
011	1KI	016	011	Ana u gita̱i kulyaꞋa tsugono, u da̱sa̱ngi a kakuba ka nanlo, ɗa wu unai limata i kpaꞋa ku Basha ra̱ka̱. U buwaka maku ma vali me te m wuma ba, ko umaci u le ko a̱ja̱Ꞌa̱ e le.
011	1KI	016	012	Ɗa Zimiri wu unai kpaꞋa ku Basha ra̱ka̱, tsu na kadanshi ka Vuzavaguɗu ka dansai a kubana u Basha a una̱ u keneki Jehu,
011	1KI	016	013	adama a̱ unushi u na Basha m maku ma̱ ni Ela a yaꞋin, ɗa kpamu a zuwai aza a Isaraila a yaꞋin unushi, ali ɗa a zuwai Vuzavaguɗu Ka̱shile ka aza a Isaraila wupa adama a̱ a̱ma̱li a kavama e le.
011	1KI	016	014	Ulinga u na u buwai u tsugono tsu Ela n ili i na u yaꞋin ra̱ka̱ a makyan ma na wi o tsugono, yi ta̱ uɗani a katagarda ka tsumani ko ngono ma aza a Isaraila.
011	1KI	016	015	A̱ ka̱ya̱ ka kamanga n ke cindere a na Asa wi o tsugono a Yahuda, Zimiri u lyaꞋi tsugono a Tiza tsu ayin e cindere koci. Ɗa osoji a kanzai likuci i Gibeton, a iɗika ya aza a Filisitiya.
011	1KI	016	016	Ana osoji a na i ɗe a̱ ubuta̱ u kuvon a panai a danai, “Zimiri u sheshei kawuya a kubana u mogono ali ɗa wu unai ni.” ɗa aza a Isaraila ra̱ka̱ a zuwai Omiri, vuza vu kelime vo osoji wo okpoi mogono ma aza a Isaraila ɗe a kanna ka nanlo ɗe a̱ ka̱tsura̱.
011	1KI	016	017	Ɗa Omiri n osoji a aza a Isaraila ra̱ka̱ a̱ uta̱i a Gibeton, ɗa a banai bopoi a kanzai likuci i Tiza n kuvon.
011	1KI	016	018	Ana Zimiri we enei a lyaꞋa ta̱ likuci ya, ɗa u uwai a̱ ubuta̱ u wu ukanji e kefeku ko mogono ka, ɗa u songi kpaꞋa ka n ka̱ci ka̱ ni punu dem, ɗa u kuwa̱i,
011	1KI	016	019	adama a̱ unushi u na u yaꞋin, u yongoi a kuyaꞋan ka gbani-gbani u Vuzavaguɗu a kuyaꞋan tsu na Jerobuwam wi ishi a kuyaꞋan ali ɗa u zuwai aza a Isaraila feu a yaꞋin unushi.
011	1KI	016	020	Ulinga u na u buwai u tsugono tsu Zimiri n kagbanigbani ka na u yaꞋansai, ki ta̱ uɗani a katagarda ko ngono ma aza a Isaraila.
011	1KI	016	021	Ana Zimiri u kuwa̱i ɗa uma a Isaraila e pecei ugboku u re, ugboku u te u tonoi Tibini maku ma Ginatu wu okpoi mogono, ugboku u te u na u buwai o tonoi Omiri.
011	1KI	016	022	Ama aza a na i a kuciga Omiri a laꞋa ta̱ aza na i a kuciga Tibini kolobo ka Ginatu. Ɗa Tibini u kuwa̱i, ɗa Omiri wu okpoi mogono.
011	1KI	016	023	A̱ ka̱ya̱ ka kamangankupa n kete ka tsugono tsu Asa mogono ma Yahuda, Omiri u lyaꞋa ta̱ tsugono ci Isaraila, u yaꞋin a̱ya̱ kupa n e re. A̱ ka̱tsuma̱ ka̱ a̱ya̱ ka u yaꞋan ta̱ a̱ta̱li a̱ likuci i Tiza.
011	1KI	016	024	U tsulai kaginda ka aza Samariya u Shimeru azurufa a̱kpa̱n a̱ta̱li u maꞋi ɗe likuci ɗa u ɗekei i ɗa Samariya, adama a na a ciɓa sa m Shimeru vuza vu ubuta̱ wa.
011	1KI	016	025	Ama ɗa Omiri u nusakai Vuzavaguɗu u laꞋi aza a na lyaꞋi tsugono e kelime ka̱ ni ra̱ka̱.
011	1KI	016	026	Adama a na u tono ta̱ uye u Jerobuwam kolobo ka Nebatu, uteku tsu na u yaꞋin u nushi u na u zuwai aza a Isaraila kuyaꞋan unushi, u na u zuwai Vuzavaguɗu Ka̱shile ki Isaraila wupa a̱ adama a̱ma̱li kavama e le.
011	1KI	016	027	Ulinga u na u buwai u tsugono tsu Omiri n ili i na u yaꞋin koɓolo n utsura u tsugono u ni ra̱ka̱ yi ta̱ uɗani a katagarda ka tsumani ka ngono mi Isaraila.
011	1KI	016	028	Ɗa Omiri u bankai anan koko a̱ ni n kiya ɗa a̱ ciɗa̱ngi ni a Samariya. Ɗa Ahabu kolobo ka̱ ni kokpoi mogono mi Isaraila.
011	1KI	016	029	A̱ ka̱ya̱ ka kamangankupa n kunla̱i ko tsugono tsu Asa, mogono ma Yahuda ɗa Ahabu kolobo ka Omiri ka okpoi mogono mi Isaraila, ɗa u lyaꞋi tsugono ci Isaraila a Samariya a̱ya̱ kamanga n e re.
011	1KI	016	030	Ɗa Ahabu kolobo ka Omiri ka nusakai Vuzavaguɗu u laꞋi aza a na lyaꞋi tsugono e kelime ka̱ ni ra̱ka̱.
011	1KI	016	031	Kutono ku uye u gbani-gbani tsu Jerobuwam kolobo ka Nebatu wu okpo yi ili ba ɗa u zuwai Jezebelu mekere ma EtabaꞋalu, mogono ma Sidon, ɗa u tonoi ka̱ma̱li ke le Balu ɗa kpamu u yaꞋanka ni tsugbashi.
011	1KI	016	032	Ɗa u shikpa̱ka̱ yi Balu katalikalyuka a̱ a̱Ꞌisa̱ a Balu ka na u maꞋin a Samariya.
011	1KI	016	033	Ahabu u shikpa̱i iyoci i ka̱ma̱li ka Ashera. Ɗa u doku u yaꞋin u nushi wa a̱bunda̱i adama a na u zuwa ta̱ Vuzavaguɗu Ka̱shile ki Isaraila wupa u na u laꞋi wu ngono mi Isaraila n na n lyaꞋi tsugono kelime ka̱ ni.
011	1KI	016	034	A ayin o tsugono tsu Ahabu tsu ɗa Hiyelu vuza va aza Betelu u maꞋin Jeriko. A ayin a na u varai kumaꞋa ka ɗa maku mu ugiti ma̱ ni Abiram ma̱ kuwa̱i, ana kpamu u kotsoi kumaꞋa ka, ɗa Segubu maku ma ukocishi ma̱ ni ma̱ kuwa̱i, ili ya i yaꞋan ta̱ derere uteku tsu na Vuzavaguɗu u dansai a una̱ u Jesuwa kolobo ka Nun.
011	1KI	017	001	A na i lo ɗa keneki vuza kula Iliya, vuza va aza a Tishibi a̱ likuci Giliyadu, u danai mogono Ahabu, “Vuzavaguɗu, Ka̱shile ki Isaraila ka na mi o kutono ki baci n wuma, anana kuyaꞋan ciza ko o yoꞋo mini iɗika a̱ya̱ a na a̱ kuta̱wa̱ nampa ba sai n dansa.”
011	1KI	017	002	Ɗa Vuzavaguɗu u danai Iliya.
011	1KI	017	003	“Ɗa̱nga̱ vu ka̱sukpa̱ ubuta̱ u nampa wa vu bana a kasana, ka̱ta̱ vu sheɗeku e meyenike ma Keritu n tsu kasana ka Kuyene ku Urudu.
011	1KI	017	004	Mini me meyenike ma ɗaɗa va kusoꞋo, kpamu n zuwa ta̱ agawun a̱ ta̱wa̱sa̱ka̱ wu n ilikulyaꞋa.”
011	1KI	017	005	Ɗa Iliya tana u ɗa̱nga̱i u yaꞋin i na Vuzavaguɗu u tonokoi ni. U lazai a kubana e meyenike ma Keritu ma na mi a kasana n Kuyene ku Urudu ɗa u da̱sa̱ngi ɗe.
011	1KI	017	006	Agawun a̱ ka̱na̱i ku ta̱wa̱sa̱ka̱ yi n ilikulyaꞋa n inyama usana n kulivi. Mini ma meyenike ma ɗa feu wi o kusoꞋo.
011	1KI	017	007	A kubana megeshe ɗa meyenike ma me ɗekpei adama a unambi u mini ma̱ Ka̱shile a iɗika.
011	1KI	017	008	Ɗa Vuzavaguɗu u danai Iliya,
011	1KI	017	009	“Ɗa̱nga̱, vu yaꞋan moloko vu bana a̱ likuci i Zarefatu a uɓon Sidon ka̱ta̱ vu da̱sa̱ngu ɗe. N dana ta̱ kagapa ka vuka vu yoku ɗe u lyaꞋatangu wu.”
011	1KI	017	010	Ɗa u ɗa̱nga̱i u banai a Zarefatu, a na u yawai utsutsu u likuci ya, ɗa u cinai kagapa ka vuka ɗe a kuzama nɗanga. Ɗa u ɗekei ni, ɗa u danai, “NeꞋe mu mini o mokoꞋo n soꞋo.”
011	1KI	017	011	Ana u ɗa̱nga̱i kubana ku neꞋe yi mini, ɗa u doku u ɗekei ni, ɗa u danai ni, “N folono wu ta̱, gbaɓaka mu n kawanshi ko boroji kenu.”
011	1KI	017	012	Ɗa u danai, “N kucina ta̱ n Vuzavaguɗu Ka̱shile ka̱ nu ka na ki n wuma, m buwa n kawanshi ko boroji ba, ka̱kun ka kiya kaꞋa koci ka buwai mu o mogbodo n maniꞋin kenu e mevene. Mi ta̱ a kuzama nɗanga adama na m bana a kpaꞋa n ya̱na̱ kuɗa tsu lyaꞋa n maku ma̱ va̱, ka̱ta̱ tsu vana ukpa̱.”
011	1KI	017	013	Ɗa Iliya u danai ni, “Ka̱ta̱ vu pana wovon ba. Wala vu bana a kpaꞋa vu yaꞋan uteku tsu na vu danai, ama vu gba̱da̱ra̱ka̱ mu biꞋi vu tuka̱ mu, ka̱ta̱ vu yaꞋanka ka̱ci ka̱ nu n kolobo ka̱ nu.
011	1KI	017	014	Adama a na ili i na Vuzavaguɗu Ka̱shile ki Isaraila ka dana i ɗaɗa na ‘Kiya ku na ki punu o mogbodo ma m maniꞋin ma mi o kukotso ba, sai kanna ka na Vuzavaguɗu u yoꞋi mini a iɗika.’”
011	1KI	017	015	Ɗa u lazai, u banai u yaꞋin uteku tsu na Iliya u tonokoi ni. Ɗa dem vu le a ciya̱i ilikulyaꞋa kanna dem.
011	1KI	017	016	Kpamu kiya ku mogbodo ka m maniꞋin ma kukotso ba. Uteku tsu na kadanshi ka Vuzavaguɗu ka dansai a̱ una̱ u Iliya.
011	1KI	017	017	M megeshe ɗa kolobo ka vuka vuza kpaꞋa va ka vaki mɓa̱la̱. Tana mɓa̱la̱ ma potso ba, ali maku ma ma̱ kuwa̱i.
011	1KI	017	018	Ɗa u danai Iliya, “Kawuya kene ka i vu tuka̱i mu, vuma vu Ka̱shile? Vu ta̱wa̱ ta̱ adama a na vu ciɓaka mu n unushi u va̱ adama a na vu una mu maku ma̱ va̱?”
011	1KI	017	019	“Ɗa Iliya u danai tuka̱ mu m maku ma̱ nu ma,” Ɗa wishi maku ma ekiye ni ɗa u kumbai a̱ kunu ku zuva a̱ kunu ku na u tsu asa, ɗa u vaꞋankai ni a kajiba ka̱ ni.
011	1KI	017	020	Ɗa u ɗa̱ngusa̱i ka̱la̱ka̱tsu u yaꞋin avasa u Vuzavagɗu, “Vuzavaguɗu Ka̱shile ka̱ va̱, adama yiɗa̱i ɗa vu tuka̱i kagapa ka na mi ida̱shi a kpaꞋa ku ni na una̱mgbuka̱tsuma̱ u nampa, ma na ma unai kolobo ka̱ ni?”
011	1KI	017	021	Ɗa u vaki a ikyamba i maku ya ali kutatsu n u vasai u Vuzavaguɗu, n u danai, “Vuzavaguɗu Ka̱shile ka̱ va̱, bonoko maku ma nampa m wuma u ni.”
011	1KI	017	022	Ɗa Vuzavaguɗu u panai avasa a Iliya ɗa kolobo ka ka̱ ɗa̱nga̱i n wuma.
011	1KI	017	023	Ɗa Iliya u ɗikai kolobo ka ɗa u cipa̱i n a̱yi iɗika punu a kpaꞋa ka. U nekei a̱na̱ku a̱ ni ɗa u danai, “La̱na̱, kolobo ka̱ nu ka na n wuma.”
011	1KI	017	024	Ɗa vuka va vu danai Iliya, “Gogo na n yeve ta̱ a na avu vuma vu Ka̱shile ɗa vi, kpamu kadanshi ka Vuzavaguɗu a̱ una̱ u nu mayun ɗa.”
011	1KI	018	001	Ana a yaꞋin ayin, a̱ ka̱ya̱ ka tatsu ku unambi u mini wa, ɗa kadanshi ka Vuzavaguɗu ka̱ ta̱wa̱i u Iliya, ka danai, “Bana vu yotsongu ka̱ci ka̱ nu u mogono Ahabu, ka̱ta̱ mpa tana n yoꞋo mini a iɗika.”
011	1KI	018	002	Ɗa Iliya u banai u yotsongi ka̱ci ka̱ ni u Ahabu. Kambulu tana ka yimkpa ɗe punu a Samariya,
011	1KI	018	003	ɗa Ahabu u ɗekei Obodiya, kagbashi kagbayin ka kpaꞋa ku ni. Obodiya tana vuza ku pana wovon u Vuzavaguɗu ɗa.
011	1KI	018	004	A ayin a na Jezebelu u ka̱na̱i ku una eneki a Vuzavaguɗu, Obodiya u sokongu ta̱ eneki amangatawun u pecei le kure ugboku u te amangerenkupa ugboku u i re feu nannai a kaɓatsu, ɗa u ka̱na̱i ku neke le mini n ilikulya.
011	1KI	018	005	Ɗa mogono Ahabu u danai Obodiya, “Ka̱ra̱ nyeneke n a̱ra̱Ꞌa̱ a iɗika ra̱ka̱ ubuta̱ u na mini ma tsu yongo ko va ku ciya̱ ijanu adama odoku nu mkparagi n tsu, ta lo aza o yoku a̱ ku kuwa̱.”
011	1KI	018	006	Ɗa e peciki ka̱ci ke le, a̱yi mogono Ahabu n ka̱ci ka̱ni u tonoi kakambu ke te, Obodiya tan feu u tonoi ukambu u nan ɗe.
011	1KI	018	007	A ayin na Obodiya wi a nwalu uye ɗa a gasai n Iliya. A̱yi tana ɗa u yevei ni, ɗa u vaki a iɗika u lyaꞋi kayala, ɗa u danai, “Vuzagbayin va̱ Iliya, avu ɗa na va mayun?”
011	1KI	018	008	Ɗa wu ushuki, “E, mpa ɗa. Bana vu dana vuzagbayin vu nu, ‘Iliya wi ta̱ na.’”
011	1KI	018	009	Ɗa Obodiya wu ecei, “Unushi wene u ɗai n yaꞋin, an vi a kuciga va denge kagbashi ka̱ nu u mogono Ahabu wu una yi?
011	1KI	018	010	N kucina ta̱ n Vuzavaguɗu Ka̱shile ka wuma ka̱ nu, babu uduniya u na ko tsugono tsu na vuzagbayin vu va̱ u kpa̱ɗa̱i ku suku vuma a̱ la̱nsa̱ wu. Kpamu ɗa baci uduniyan wa ko tsugono tsa tsu danai ‘Vi punu na ba,’ ka̱ta̱ u zuwa tsugono ko uduniyan wa u kucina an ene nu ba.
011	1KI	018	011	Ɗa gogo na vi a kudana mu ‘Bana vu dana vuzagbayin vu nu, “Iliya wi ta̱ punu na.”’
011	1KI	018	012	Mpa n yeve ubuta̱ u na ayinviki a Vuzavaguɗu a kuɗika wu a kubana ba, ɗa baci n lazai kubana kudana mogono Ahabu mene wu ta̱. Kpamu ɗa baci n bonoi ɗa n cinai nu ba, wi ta̱ a kuna mu. Ciɓa, ana mpa kagbashi ka̱ nu vuza wovon u Vuzavaguɗu ɗa a ayin uɗa̱ngi u va̱.
011	1KI	018	013	Vuzagbayin vu va̱, vu pana i na n yaꞋin a makyan ma na Jezebelu u ka̱na̱i kuna eneki a Vuzavaguɗu ba? N sokongu ta̱ eneki a Vuzavaguɗu amangatawun, m peciki le kure ugboku ute amangerenkupa, ugboku u ire feu nannai, kpamu ɗa n ka̱na̱i kuneke le mini n ilikulya.
011	1KI	018	014	Gogo na, nini ɗai va kudana mu, ‘M bana n dana mogono vuzagbayin va̱, “Avu ɗa na.”’ Wi ta̱ a ku una mu.”
011	1KI	018	015	Ɗa Iliya u danai, “N kucina ta̱ n Vuzavaguɗu MalaꞋimili vuza na wi n wuma u nu, anana mi ta̱ a kubanka ka̱ci ka̱ va̱ u mogono Ahabu.”
011	1KI	018	016	Ɗa Obodiya u banai u danai mogono Ahabu, ɗa mogono ma banai adama a na u gasa n Iliya.
011	1KI	018	017	Ana Ahabu we enei Iliya, ɗa u dana ni, “Avu ɗa, vuza vu na wi a kutakacika aza a Isaraila a?”
011	1KI	018	018	Ɗa Iliya wu ushuki, u danai “Mpa, n takacika aza a Isaraila ba, ama avu n kpaꞋa ke esheku a̱ nu aɗa yi a kutakacika le, adama a na i iwan ta̱ kutono Vuzavaguɗu ɗa i ka̱na̱i kutono Balu.
011	1KI	018	019	Gogo na suku e ɗekeke mu uma Isaraila ra̱ka̱ a cina mu a Kusan ku Kamelu, koɓolo n eneki amangatawa̱na̱shi n amangerenkupa a Balu koɓolo n eneki amangatawa̱na̱shi a Ashera aza a na Jezebelu wi a̱ kuɓa̱na̱.”
011	1KI	018	020	Ɗa mogono Ahabu u suki akaka a̱ ka̱ra̱Ꞌi ubuta̱ ra̱ka̱ a Isaraila, ɗa u ɓolongi eneki ra̱ka̱ a Kusan ku Kamelu.
011	1KI	018	021	Ɗa Iliya u yawai ɗevu n ubuta̱ u uma a ɗa u danai, “Wannai ɗai ya ku ka̱sukpa̱ kupecuku a̱ɗu a̱ɗa̱? Vuzavaguɗu Ka̱shile kaꞋa baci, tonoi ni, ama Balu ɗa baci Ka̱shile tonoi ni.” Ama ɗa uma ra̱ka̱ a paɗai bini, e keɓece ukuna ba.
011	1KI	018	022	Ɗa Iliya u danai, “Mpa ɗa keneki ka Ka̱shile kete ka na ka buwai, ama Balu wi ta̱ n eneki amangatawa̱na̱shi n amangerenkupa.
011	1KI	018	023	Ɗa u danai, nekei tsu obomburon e re, ka̱ta̱ a zagba ke te a kiɗa, a lapula ka̱ta̱ a dara a nɗanga ama ka̱ta̱ a dyaɓa a kina ba. Mpa mi ta̱ a ku kiɗa ka na ka buwai va, ka̱ta̱ n lapula n dara feu a nɗanga ma ama mpa n ku dyaɓa a kina feu ba.
011	1KI	018	024	Ka̱ta̱ i ɗeke kula ku ka̱ma̱li ka̱ ɗa̱, mpa feu n ɗeke kula ku Vuzavaguɗu. Ka̱shile ka na baci kushuki n akina, a̱yi ɗa Ka̱shile.” Ɗa uma ra̱ka̱ a danai, “Ka na vu dansai na va ka gaꞋan ta̱.”
011	1KI	018	025	Ɗa Iliya u danai eneki a Balu, “Ana wo okpoi, yi ta̱ n ka̱bunda̱i, a̱ɗa̱ ɗa i kugita̱ kuzagbaka ka̱ci ka̱ ɗa̱ kobomburon i lapula, ka̱ta̱ i vasa i ɗeke kula ku ka̱ma̱li ka̱ ɗa̱, ama ka̱ta̱ i dyaɓa akina ba.”
011	1KI	018	026	Ɗa a ɗikai kobomburon ka na a̱ tuka̱i le ɗa a lapulai kaꞋa, ɗa a darai an nɗanga, Ɗa a̱ ka̱na̱i kavasa n e ɗekei kula ku ka̱ma̱li ke le Balu ili i na i ɗikai a usana ali a kubana a kanna a kaci, a̱ ka̱na̱i kudana, “Avu, Balu ushuku tsu.”A̱ ka̱na̱i kujeꞋe n a̱ ka̱ra̱Ꞌi Katalikalyuka ka na a maꞋi va. Ama babu vuza na wu ushuki le.
011	1KI	018	027	Ana kanna kayawai a kaci derere, ɗa Iliya u yaꞋankai le ulami, u danai, “Ɗekei ni n ka̱la̱ka̱tsu kagbayin, adama a na a̱yi ka̱ma̱li kaꞋa, yoku wi ta̱ ɗe e kusheshe, ko kpamu wu uta̱ ta̱ ku ka̱ra̱Ꞌa̱, ko u bana ta̱ nwalu. Yoku u yaꞋan ɗe alavu, ka̱ta̱ u jimgba.”
011	1KI	018	028	Ɗa a̱ ka̱na̱i meɗevile n utsura, uteku tsu na a kiwanai, a̱ ka̱na̱i kuɗanasa ka̱ci ka̱ le n muwun n atanu ali mpasa n mu uta̱i.
011	1KI	018	029	A̱ ka̱na̱i kakpawawa ili i na i ɗikai a kanna a kaci ali kubana makyan ma kuneꞋe alyuka a̱ kulivi, babu vuza vu na wu ushuki le, ko u keɓecei le ukuna, kpamu ko vuza u zuka n ele ba.
011	1KI	018	030	Ɗa Iliya u danai uma ra̱ka̱ “Ta̱wa̱i na.” Ɗa a yawai ɗevu n a̱yi, ɗa u lapulasakai katalikalyuka ka Vuzavaguɗu ka na a̱ la̱nga̱sa̱i.
011	1KI	018	031	Ɗa u zagbai atali kupa n e re, tsu ka̱bunda̱i ka kumaci ku muku n Yakubu, vuza na kadanshi ka Vuzavaguɗu ka danai ni, “Kula ku nu ki ta̱ o kokpo Isaraila.”
011	1KI	018	032	N atali a ɗaɗa u maꞋin katalikalyuka n kula ku Vuzavaguɗu. Ɗa kpamu u ga̱va̱i kpenle u ka̱ra̱ka̱i katalikalyuka ka, ku na ka kuɗika ma̱diki me te ma̱ mini.
011	1KI	018	033	Ɗa u gerei nɗanga, ɗa u kiɗai kobomburon ka a kiɗi a kiɗi, ɗa u gerei a ɗa gaɗi vu nɗanga va. Ɗa u danai shatangi ndiki n na̱shi m mini, ka̱ta̱ i tsunku inyama ya n nɗanga ma.
011	1KI	018	034	Ɗa udanai, “Doku i tsungu i re,” ɗa o doku a̱ tsungi. Ɗa udanai, “Doku i tsungu tatsu.” ɗa o doku a̱ tsungi ali kutatsu.
011	1KI	018	035	Ɗa mini ma me yeki katalikalyuka ka ali ma yenei ɗa ma shanai kpenle ku na a̱ ga̱va̱i a̱ ka̱ra̱ka̱i va.
011	1KI	018	036	Ana makyan ma kuneꞋe alyuka ma yawai, ɗa keneki Iliya u yawai ɗevu, ɗa u vasai, “Vuzavaguɗu, Ka̱shile ki Ibirahi, Ishaku n ka Yakubu, ka̱sukpa̱ anana uma e yeve ana avu ɗa Ka̱shile ka aza a Isaraila, kpamu mpa kagbashi ka̱ nu ka mi n yaꞋan ta̱ ili i nampa ra̱ka̱ n utsura u nu.
011	1KI	018	037	Vuzavaguɗu ushuku mu, adama a na uma a nampa e yeve a na avu, Vuzavaguɗu avu ɗa Ka̱shile, avu ɗa kpamu vuza vu na vi o kubonoko a̱ɗu e le wa̱ nu.”
011	1KI	018	038	Ɗa akina a Vuzavaguɗu a̱ cipa̱i ɗa o songi alyuka a, n nɗanga ma, n atali a, koɓolo n kayala ka dem, ɗa kpamu a ɗa a leɓecei mini ma na mi punu e kpenle ka.
011	1KI	018	039	Ana uma ra̱ka̱ enei nannai, ɗa a kuɗa̱ngi a iɗika ɗa a̱ za̱lika̱i aci e le, ɗa a danai, “Mayun, Vuzavuguɗu Ka̱shile ka a, Vuzavaguɗu a̱yi ɗa Ka̱shile.”
011	1KI	018	040	Ɗa Iliya u danai, “Remei eneki a Balu ra̱ka̱. Ka̱ta̱ i ka̱sukpa̱ ko vuza te u suma ba.” Ɗa Iliya u zuwai a banka le e kuyene ku Kishon ɗa a kiɗai le ɗe ra̱ka̱.
011	1KI	018	041	Ɗa Iliya u danai Ahabu, “Bana vu lyaꞋa vu soꞋo m pana ta̱ izumgbi i mini mu utsura a̱ kuta̱wa̱.”
011	1KI	018	042	Ana Ahabu u lazai ku lyaꞋa ilikulya, ɗa Iliya u kumbai gaɗi vu Kusan ku Kamelu, ɗa u za̱lika̱i kaci ka̱ ni a iɗika e mere ma a̱ka̱nga̱tsu a̱ ni.
011	1KI	018	043	Ɗa u danai kagbashi ka̱ ni, “Bana vu la̱na̱ uɓon u mala.”Ɗa kagbashi ka ka banai, ɗa ko bonoi, ka danai, “Mpa mene ili ba.”Ɗa u danai ni “Doku vu bana.” Ali kucindere Iliya n u danai kagbashi ka̱ ni ka bana ka̱ la̱nuku.
011	1KI	018	044	Ubani u cindere wa ɗa kagbashi ka ka danai, “Mene ta̱ maku ma keleshu kenu an kataka ka kukiye ka vuma a̱ kuɗa̱nga̱ gaɗi a mala.” Ɗa Iliya u danai kagbashi ka̱ ni, “Bana vu dana Ahabu, ‘Foɓuso keke vo odoku a̱ nu ka̱ta̱ vu ka̱na̱ uye a kubana a kpaꞋa, ta lo mini ma̱ Ka̱shile ma kukpada wu.’”
011	1KI	018	045	Megeshe kenu eleshu a̱ lima̱na̱i ɗa wunla̱i u ɗa̱nga̱i, ɗa o yoꞋi mini ma̱ a̱bunda̱i. Ɗa Ahabu u sumai a kubana a Jezirelu.
011	1KI	018	046	Ɗa utsura u Vuzavaguɗu u cipa̱i u Iliya, ɗa u shiyai kaɗambura ka̱ ni, ɗa u sumai u lyai melentsu ma Ahabu a ku yawa a Jezirelu.
011	1KI	019	001	Ana Ahabu u yawai a kpaꞋa ɗa u danai vuka vu ni Jezebelu i na Iliya u yaꞋin, n uteku tsu na wu unai eneki a Balu ra̱ka̱ n kotokobi.
011	1KI	019	002	Ɗa Jezebelu u suꞋuki Iliya n akaka, u danai, “YaꞋan a̱ma̱li a takacika mu ali u laꞋa nannai ɗa baci makpaꞋa makyan ma nampa mu unai nu tsu na vu unai eneki a Balu ba.”
011	1KI	019	003	Ɗa Iliya u panai wovon, ɗa u sumai adama na u laꞋaka n wuma u ni. Ana u yawai a̱ likuci i Biyasheba a Yahuda ɗa u ka̱sukpa̱i kagbashi ka̱ ni lo.
011	1KI	019	004	Ama ɗa a̱yi u lazai, u yaꞋan nwalu n kanna kete a kakamba, u yawai u da̱sa̱ngi a kumi ku maɗanga ma yoku, ɗa u folonoi ukpa̱, u danai, “Vuzavaguɗu, kadama ka yawa mu ta̱. Ɗika wuma uva̱. Adama a na mpa n laꞋa ikaya i va̱ i na i kuwa̱i ba.”
011	1KI	019	005	Ɗa u vaki a̱ kumiꞋi ku maɗanga ma ɗa alavu a̱ pura̱i ni. U yaꞋan megeshe ba ɗa kalingata ka Vuzavaguɗu ka sawai ni ɗa ka danai, “Ɗa̱nga̱ vu lyaꞋa ilikulyaꞋa.”
011	1KI	019	006	Ana u la̱na̱i, ɗa u cinai emeshe a na a yaꞋin n katali ka usuɗukpi n kedele ka̱ mini. Ɗa u ɗa̱nga̱i u lyaꞋi u soꞋi ɗa kpamu u doku u vaki.
011	1KI	019	007	Ɗa kalingata ka Vuzavaguɗu ko doku ka̱ ta̱wa̱i ire, ɗa ka saꞋwa ni, ka danai, “Ɗa̱nga̱ vu lyaꞋa ilikulyaꞋa, ɗa baci ba nwalu n na mi kelime ka̱ nu mi ta̱ nu mɓa̱ri.”
011	1KI	019	008	Ɗa u ɗa̱nga̱i u lyaꞋi ɗa u soꞋi, ɗa u ciya̱i utsura wu nwalu, ɗa u yaꞋin nwalu ayin amangere kanna n kayin ali u yawai a kusan ku Sinai, kusan ku Ka̱shile.
011	1KI	019	009	Ta ɗe u banai a kaɓatsu ka katali ɗa wu asai. Ɗa Vuzavaguɗu u yaꞋin kadanshi n Iliya, u danai, “Iliya, yiɗa̱i vi a kuyaꞋan na?”
011	1KI	019	010	Ɗa Iliya wu ushuki, u danai, “Vuzavaguɗu Ka̱shile MalaꞋimili, mi ta̱ e cisheꞋe adama a̱ nu ayin tutu. Ama aza a Isaraila a iwan ta̱ uzuwakpani u nu, a̱ fa̱da̱i katalikalyuka ka̱ nu, ɗa unai eneki a̱ nu n kotokobi. Mpa ɗa koci m buwai, ɗa kpamu a cigai ku una mu.”
011	1KI	019	011	Ɗa Vuzavaguɗu u danai ni, “Uta̱ ka̱ta̱ vu Shamgba a kusan e kelime ka Vuzavaguɗu, adama a na wi ta̱ a kuciga kupasamgbanai.” Ɗa wunla̱i wu utsura u ɓatsai nsasan ɗa u ɓosoi akpanlai okpoi miri-miri e kelime ka Vuzavaguɗu, ama Vuzavaguɗu u wi punu a̱ wunla̱i wa ba. Ana wunla̱i u kotsoi, ɗa iɗika i jengeɗei, ama Vuzavaguɗu wi punu feu ba.
011	1KI	019	012	Ana iɗika i kotsoi ku jengeɗe, ɗa akina a̱ cipa̱i, ama Vuzavaguɗu wi punu akina a ba. Ana akina o kotsoi, ɗa a panai ka̱la̱ka̱tsu e yemeni.
011	1KI	019	013	Ana Iliya u panai ka̱la̱ka̱tsu, ɗa u palai a̱shi a̱ ni m motogu ɗa wu uta̱i pulai u shamgbai utsutsu wu una̱ kaɓatsu wa. Ɗa u panai Ka̱la̱ka̱tsu ka danai ni, “Iliya, yiɗa̱i vi a kuyaꞋan na?”
011	1KI	019	014	Ɗa wu ushuki u danai, “Vuzavaguɗu Ka̱shile MalaꞋimili, mi ta̱ cisheꞋe adama a̱ nu ayin tutu. Ama aza a Isaraila a iwan ta̱ uzuwakpani u nu, a̱ fa̱da̱i katalikalyuka ka̱ nu, ɗa unai eneki a̱ nu n kotokobi. Mpa ɗa koci m buwai, ɗa a cigai ku una mu.”
011	1KI	019	015	Ɗa Vuzavaguɗu u danai ni, “Ɗa̱nga̱, vu bono n uye u na vu tuka̱i, o kubana e meremune ma Dimaska. Vu yawa baci ɗe, ka̱ta̱ vu erengu Haziyelu, wo okpo mogono ma Siriya.
011	1KI	019	016	Ka̱ta̱ kpamu vu erengu Jehu kolobo ka Nimishi, wo okpo mogono mi Isaraila, n Ilisha kolobo ka Shafatu vuza aza a Ebelu-mehola, wo okpo keneki una̱ u nu.
011	1KI	019	017	Jehu wi ta̱ a ku una vuza vu na dem u laꞋakai ukpa̱ u kotokobi ka Haziyelu, Ka̱ta̱ Ilisha tamkpamu wu una vuza vu na dem u laꞋakai ukpa̱ u kotokobi ka Jehu.
011	1KI	019	018	N nannai dem, mi ta̱ a̱ kuka̱sa̱kpa̱ uma a̱kpa̱n e cindere n wuma punu a Isaraila, aza a na a iwain ku kuɗa̱nku ka̱ma̱li ka Balu, ɗa kpamu a iwain ku oɓongu ka̱ma̱li ka.”
011	1KI	019	019	Ɗa Iliya u ɗa̱nga̱i ɗa u ka̱na̱i uye, ɗa u cinai Ilisha kolobo ka Shafatu, vuza vu na wi a vicimba n anaka ugboku kupa n e re. Kpamu a̱yi n ka kupa n ka ire ka. Ɗa u yawai ɗevu n a̱yi ɗa u taɗuku ni motogu ma̱ ni.
011	1KI	019	020	Ɗa u ka̱sukpa̱i anaka a̱ ni ɗa u sumai u tonoi Iliya, ɗa u danai, “Ka̱sukpa̱ mu biꞋi m bana m pecemgbenei n esheku a̱va̱ n a̱na̱ku a̱ va̱, ka̱ta̱ yeve m bono n tono wu,” Ɗa Iliya wu ushuki u danai, “Kpatala, mpa yiɗa̱i n yaꞋankai nu?”
011	1KI	019	021	Ɗa Ilisha u ka̱sukpa̱ ni u bonoi u remei anaka a na wi a vicimba n aɗa u kiɗai, u suꞋwain inyama ya nu nɗanga ma ogboro ma, ɗa u pecekei uma a takumai. Ɗa yeve u ka̱na̱i uye u banai u cinakai Iliya. Ɗa wu okpoi ka̱ɓa̱nki ka̱ ni.
011	1KI	020	001	Ɗa Ben-hadadu mogono vuza va aza a Siriya u ɓolongi ovonshi a̱ ni ra̱ka̱, koɓolo nu ngono n yoku kamangankupa n ere n odoku koɓolo n ekeke odoku e le. A banai a kanzai Samariya likuci igbain yi Isaraila n kuvon.
011	1KI	020	002	Ɗa u suki n akaka a kubana a likuci u mogono Ahabu va aza a Isaraila, u danai, “Ili i na Ben-hadadu u danai i ɗan na.
011	1KI	020	003	‘Azurufa n azanariya a̱ nu a̱ va̱ a ɗa, a̱ma̱ci a singai a̱ nu n muku n nu feu n va̱ n ɗa.’”
011	1KI	020	004	Ɗa Ahabu mogono mi Isaraila wu ushuki, u danai, “Tsuna vu danai vuzagbayin va̱ mogono, mpa n ili i na mi n i ɗa dem i nu i ɗa.”
011	1KI	020	005	Ɗa aza a suki a o doku o bonoi ɗe ɗa a danai, “Ben-hadadu u dana ta̱, ‘N suꞋuku ta̱ n akaka n danai, “Neke mu Azurufa n azanariya a̱ nu, n a̱ma̱ci a̱ nu koɓolo n muku n nu.”
011	1KI	020	006	Ta baci nannai ba, makpaꞋa a makyan tsu nampa mi ta̱ a̱ kusuꞋuku wu n uma a̱va̱ a̱ ta̱wa̱ a̱ e vece kefeku ka̱ nu n iꞋuwa ya aza a ulinga a̱ nu, ka̱ta̱ a̱ pura̱ i na dem i cigai a lazaka.’”
011	1KI	020	007	Ɗa mogono mi Isaraila me ɗekei nkoshi m gba̱ra̱-gba̱ra̱ ma iɗika ra̱ka̱, ɗa u danai le, “A̱ɗa̱ yene ta̱ mayin uteku tsu na vuma nampa wi a̱ kula̱nsa̱ una̱ u tsu. U suꞋuku mu ta̱ n akaka, u danai, n neke yi a̱ma̱ci a̱va̱, n muku n va̱, n azanariya koɓolo n azurufa a̱va̱, ɗa n nekei ni.”
011	1KI	020	008	Ɗa nkoshi m gba̱ra̱-gba̱ra̱ koɓolo n uma ra̱ka̱ a danai mogono Ahabu, “Ka̱ta̱ vu keɓece yi ukuna ba, kpamu ka̱ta̱ vu ushuku ba.”
011	1KI	020	009	Ɗa u danai aza a u suki a Ben-hadadu, “Danai vuzagbayin va̱ mogono, ‘Kagbashi ka̱ nu ki ta̱ a kuyaꞋan ili i na akaka a iyain a dansai ra̱ka̱, ama akaka a ire a mi a kuyaꞋan ba.’” Ɗa aza a u suki a lazai o bonokoi Ben-hadadu n akaka.
011	1KI	020	010	Ɗa Ben-hadadu u doku u suki n akaka o yoku a kubana u Ahabu, u danai, “YaꞋan a̱ma̱li una mu ɗa baci kubuta̱ ku buwai a Samariya ali kushana ka̱kun adama osoji a̱va̱ ra̱ka̱.”
011	1KI	020	011	Ɗa mogono mi Isaraila mu ushuki, ma danai, “Banai i dana yi, ‘Kovonshi kamayun ka tsu lapa ma̱ka̱nga̱ ba, sai ayin a na u ciya̱i ulyaꞋi.’”
011	1KI	020	012	Ana Ben-hadadu u panai akaka a nampa, a̱yi o kusoꞋo koɓolo nu ngono n na m buwai a̱pa̱m e le, ɗa u danai ovonshi a̱ ni, “Ɗa̱nga̱i i foɓuso.” Ɗa o foɓusoi tsu na a kuꞋuwa a̱ likuci ya n kuvon.
011	1KI	020	013	An i lo, ɗa Keneki ka̱ ta̱wa̱i u Ahabu mogono mi Isaraila, ɗa ka danai ni, “Vuzavaguɗu u dana ta̱, Ve ene ta̱ ka̱bunda̱i ko osoji a nampa? Mi ta̱ e kuneke le ekiye a̱ nu anana. Talo va kuyeve a na mpa ɗa Vuzavaguɗu.”
011	1KI	020	014	Ɗa Ahabu mogono me ecei keneki ka, u danai, “Yayi u ko okpo kovonshi ka kuvon ka?” Keneki ka kushuki, ka danai, “Ili i na Vuzavaguɗu u danai i ɗa na, a̱ɗa̱nga̱ni ovonshi a uɓon kakau a ɗa, a kuyaꞋan ku ɗa.” Ɗa mogono Ahabu u danai, “Yayi u kugita̱ kuvon ka?” Ɗa wu ushuki u danai, “Avu ɗa.”
011	1KI	020	015	Ɗa mogono Ahabu u ɓolongi a̱ɗa̱nga̱ni ovonshi osoji aza e kelime a uɓon kakau amangatawenre n kamangankupa n e re. Ɗa kpamu u ɗekei ovonshi a Isaraila, dem vu le a̱kpa̱n e cindere.
011	1KI	020	016	N kanna a kaci, ɗa a̱ uta̱i kuyaꞋan kuvon, ɗa a cinai mogono Ben-hadadu o kusoꞋo ma̱ra̱ a kpaꞋa ku ma̱ra̱ koɓolo nu ngono kamangankupa n e re na m kuɓa̱nka̱ yi va.
011	1KI	020	017	Ɗa a̱ɗa̱nga̱ni ovonshi osoji aza e kelime a uɓon kakau va a̱ gita̱i kuta̱ kuvon. Ɗa aza a tsusaki o mogono Ben-hadadu o bonoi n akaka, a danai, “Osoji a ɗa lo uta̱i a Samariya a̱ kuta̱wa̱.”
011	1KI	020	018	Ɗa u danai, “Ka̱na̱i le n wuma i tuka̱ mu, ko vishili ɗa baci ishi a̱ ta̱wa̱i ko ufolu u ma̱ta̱na̱.”
011	1KI	020	019	Ama wanai ɗai a̱ɗa̱nga̱ni ovonshi osoji a uɓon kakau a uta̱ ɗe a̱ likuci ya, n osoji a na a buwai o kutono ka̱ca̱pa̱.
011	1KI	020	020	Ɗa yaba dem wu unai vurala vi ni, ɗa aza a Siriya a na a buwai a sumai, ɗa aza a Isaraila tamkpamu o tonoi le. Ama ɗa Ben-hadadu mogono ma aza a Siriya ma kumbai kodoku ɗa u sumai koɓolo n akumbi odoku a̱ ni.
011	1KI	020	021	Ɗa mogono mi Isaraila ma uta̱i koɓolo n ovonshi a̱ ni ɗa wu unai le n odoku e le koɓolo n ekeke odoku e le ra̱ka̱, ɗa a unai aza a Siriya n a̱bunda̱i.
011	1KI	020	022	Ɗaɗa keneki ka ko doku ko bonoi u Ahabu mogono mi Isaraila, ɗa u danai ni, “Foɓuso mayin vu ene i na va kufuɗa va yaꞋan, adama na mogono ma Siriya mi ta̱ o ku doku kutuka̱ wu n kuvon a makyan ma nampa ka̱ya̱ ku uboni.”
011	1KI	020	023	an i lo ɗa aza a gba̱ra̱-gba̱ra̱ o mogono Ben-hadadu a danai ni, “A̱ma̱li a aza a Isaraila a̱ma̱li a ginda a ɗa, ɗaɗa i zuwai ɗa a lyaꞋi tsu, ama ci ta̱ a̱ kuciya̱ u lyaꞋi ɗa baci ci tsu shilika̱i n e le e keteshe.
011	1KI	020	024	I na va kuyaꞋan i ɗan na, takpa ngono kamangankupa n e re ma, ka̱ta̱ vu sabaꞋa le n ovonshi osoji.
011	1KI	020	025	Ka̱ta̱ vu doku ka̱bunda̱i ko ovonshi, n ko odoku, n ke ekeke odoku uteku tsa aza na unai, nannai ɗa tsa kufuɗa tsa shilika̱ n ele e keteshe, mayun ci ta̱ a kuciya̱ u lyaꞋi.” Ɗa mogono Ben-hadadu wu ushuki n odoki e le ɗa u yaꞋin uteku tsu na a dana ni.
011	1KI	020	026	An ka̱ya̱ ko bonoi ɗa mogono Ben-hadadu u ɗa̱nga̱i u ɓolongi aza a Siriya a kubana a̱ likuci i Afeku kuyaꞋan kuvon na aza a Isaraila.
011	1KI	020	027	Ana o ɓolongi aza a Isaraila, ɗa e nekei le ucanuku u kuvon, ɗa a̱ uta̱i kugasa n aza a Siriya. Aza a Isaraila o ɓolongi a̱tsura̱ e re a kinda le tsu ushiga wu nraɗika, ama aza a Siriya a wacuwai a kambuki ubuta̱ wa dem.
011	1KI	020	028	Ɗa keneki ka ka̱ ta̱wa̱i u mogono mi Isaraila u danai, “Ili i na Vuzavaguɗu u danai i ɗan na, ‘Adama a na aza a Siriya a dana ta̱, “Mpa, Vuzavaguɗu Ka̱shile ka̱ a̱ ubuta̱ wa aginda kaꞋa, ba Ka̱ma̱li ka a̱ ubuta̱ u keteshe ka ba,” Mpa n kuneke ta̱ ka̱bunda̱i ko ovonshi ka na ve enei na va ekiye nu. Talo va kuyeve a na mpa ɗa Vuzavaguɗu.’”
011	1KI	020	029	A yaꞋan ta̱ ayin e cindere e le a mindansanai yaba dem ida̱shi a̱ ka̱tsura̱ ka̱ ni. Ama a kanna ke cindere ɗa a̱ gita̱i kuvon, ɗa aza a Isaraila a unai osoji a iɗika a Siriya a̱kpa̱n amangatawun a kanna ke te.
011	1KI	020	030	Ɗa aza a na laꞋakai a sumai a kubana a̱ likuci i Afeku, ɗa kpamu mashilya ma likuci ma ma̱ yikpa̱ka̱i osoji a̱kpa̱n kamanga n e cindere. A̱yi Ben-hadadu tamkpamu u sumai u uwai a̱ likuci ɗa u sheɗeki punu a̱ kunu ka a suvu.
011	1KI	020	031	Ɗa ovonshi osoji a̱ ni a banai wa̱ ni ɗa a danai ni, “La̱na̱, tsu pana ta̱ a danai ngono mi Isaraila ngono ma asuvayali n ɗa, yaꞋan tsu uka ntogu n kpalu a̱kyun n awin aci a̱ tsu, tsu bana u mogono mi Isaraila adama a na tsu folono yi. Ko wa̱ ku ka̱sukpa̱ wu n wuma.”
011	1KI	020	032	Ɗa a ukai ntogu n kpalu a̱kyun n awin ushiyi aci e le, ɗa a banai u mogono mi Isaraila, ɗa a danai ni, “Kagbashi ka̱ nu, Ben-hadadu wi ta̱ ufolu nu u danai, ‘Ka̱sukpa̱ mu n wuma.’” Ɗa mogono ma̱ ushuki, ma danai, “U buwa ta̱ n wuma? A̱yi vutoku va̱ ɗa.”
011	1KI	020	033	Ɗaɗa tana ili i na ovonshi osoji a Ben-hadadu i a kuciga a pana, gogolo a lamanasai Ahabu mogono. Ɗa ushuki, “A̱yi vutoku nu ɗa Ben-hadadu,” Ɗa mogono ma danai, “Banai i ta̱wa̱ n a̱yi,” Ana Ben-hadadu u yawai, ɗa mogono Ahabu u kumbakai ni e keke vo odoku u da̱sa̱ngi koɓolo n a̱yi.
011	1KI	020	034	Ɗa Ben-hadadu u danai, “Mi ta̱ o kubonoko wu n likuci i na esheku a̱ va̱ isai e kiye esheku a̱ nu. Ka̱ta̱ vu zuwa kuden a̱ likuci i Dimaska, uteku tsu na esheku a̱ va̱ a yaꞋin a Samariya.” Ɗa Ahabu u danai ni, “Mi ta̱ a̱ ku ka̱sukpa̱ wu vu laza uteku tsu na tsu ushuki kuyaꞋan.”Ɗa a yaꞋankpanai uzuwakpani, ɗa u ka̱sukpa̱i mogono Ben-hadadu u lazai.
011	1KI	020	035	Tsu na kadanshi ka Vuzavaguɗu ka danai a̱ ka̱tsuma̱ ke eneki, vuza vu yoku u dana ta̱ toku ni “N folono wu ta̱ lapa mu,” Ɗa u iwain kulapa yi.
011	1KI	020	036	Ɗa keneki ka danai, “Ana wo okpoi vu inwan ta̱ kutono wila̱ u Vuzavaguɗu, avu a̱ ku ka̱sukpa̱ mu, Kawu wi ta̱ a ku una wu.”Ana tana vuma va u lazai ɗa Kawu wu unai ni.
011	1KI	020	037	Ɗa keneki ka, ka gasai n vuma vu yoku kpamu, ɗa u danai, “N folono wu ta̱ lapa mu.”Ɗa vuma va u lapai ni ali ukai ni usa̱n.
011	1KI	020	038	Ɗa keneki ka, ka alai ka̱ci ka̱ ni n akashi a kaci adama a na ka̱ta̱ e yevei ba, ɗa u shamgbai a uye a kuvana mogono.
011	1KI	020	039	A makyan ma na mogono mi a kulaza lo, ɗa keneki ka, ke ɗekei ni, “Vuzagbayin, kagbashi ka̱ nu ki ta̱ a̱ ubuta̱ u kuvon, ɗa vuza yoku u tuka̱i mu n kagbashi, ɗa u danai, ‘Inda vuma vu nampa va. Ɗa baci u sumai, vi ta̱ a kutsupa n wuma u nu ko kpamu vu tsupa n azurufa a̱kpa̱n a tatsu.’.
011	1KI	020	040	A ayin a na mi a kuyaꞋan koyoku ɗa vuma va u puwa̱nka̱i.” Ɗa Ahabu mogono mi Isaraila ma danai, “N una̱ u nu ɗa vu dansai unushi u nu, adama nannai, vi ta̱ a kuɗika atakaci a̱ nu.”
011	1KI	020	041	Ɗa keneki ka kayaꞋin gogo ka shikpai akashi ana wu alai a kaci ka, ɗa mogono ma yeve an vuza yoku ɗa a̱ ka̱tsuma̱ ka eneki.
011	1KI	020	042	Ɗa u danai mogono, “Ili i na Vuzavaguɗu u danai i ɗaɗa na, ‘Vu ka̱sukpa̱ ta̱ vuma na n takpai adama a ku una. Adama nannai, n wuma u nu u ɗa a ku tsupaka wuma u ni, kpamu wuma u uma a̱ nu, u ɗaɗa a̱ una̱ u uma a̱ ni.’”
011	1KI	020	043	Ɗa Ahabu mogono mi Isaraila u bonoi a kpaꞋa ku ni a Samariya n wupa n una̱mgbi u ka̱tsuma̱.
011	1KI	021	001	N ayin o yoku ɗe a yaꞋan ta̱ ukuna u kashina ki itacishi ka Nabot vuza va aza a Jezirelu. Kashina ki itacishi ka ki ta̱ a Jezirelu a uɓon Samariya ɗevu n kefeku ka Ahabu mogono.
011	1KI	021	002	Kanna ke te, ɗa mogono Ahabu u danai Nabot, “Neke mu kashina ka̱ nu n cimba ishuꞋwan, a na wokpoi ka ki ta̱ ɗevu n kefeku ka̱ va̱, ka̱ta̱ n sabaka wu n koyoku ka na ka laꞋi ka nampa, ama vu laꞋa baci n kuciga n ikebe mi ta̱ tsupa wu derere uteku tsu na u gaꞋin.”
011	1KI	021	003	Ama ɗa Nabot wu ushuki Ahabu, udanai, “Ka̱shile ke jebeshe a na mpa ma kuneke wu ili yi uka̱ni yi ikaya i va̱.”
011	1KI	021	004	Ɗa mogono Ahabu u banai a kpaꞋa n wupa n una̱mgbi u ka̱tsuma̱ adama a na Nabot vuza va aza a Jezirelu u dana ta̱, “Mpa, n kuneke wu ili yi uka̱ni ye ikaya i va̱ ba.” Ɗa Ahabu u vaki u vadalukpai a kinda kasaka kpamu u iwain kulyaꞋa ilikulya.
011	1KI	021	005	Ama ɗa Jezebelu vuka vu ni vu uwai punu ɗa we ece ni, “Yiɗa̱i i zuwai ɗa vi una̱mgbi u ka̱tsa̱ma̱? Ɗa kpamu vu iwain kulyaꞋa ilikulya.”
011	1KI	021	006	Ɗa wu ushuki ɗa u danai, “Adama a na n dana ta̱ Nabot vuza va aza a Jezirelu, ‘Denke mu kashina ki itacishi ka̱ nu, ko kpamu ɗa baci vu cigai n sabaka wu n koyoku.’ Ama ɗa u danai, ‘Mpa n ku neke wu kashina ki itacishi ka̱ va̱ ba.’”
011	1KI	021	007	Ɗa Jezebelu vuka vu ni u danai, “Ta va lyaꞋa tsugono ci Isaraila nanai? Ɗa̱nga̱ vu lyaꞋa ilikulya. Vu yaꞋan ma̱za̱nga̱. Mi ta̱ e kuneke wu kashina ki itacishi ka Nabot vuza va aza a Jezirelu.”
011	1KI	021	008	Ɗa vuka va u ɗanai atagarda akaka n kula ku mogono Ahabu ɗa u lapakai le ka̱ta̱mba̱ri ko mogono ka, ɗa u pecekushi atagarda a, a kubana wu nkoshi m gba̱ra̱-gba̱ra̱ n aza e kelime a̱ likuci i na Nabot wi ida̱shi.
011	1KI	021	009	Punu atagarda a u danai, “Salai kanna ka kakuli i ɗeke uma, ka̱ta̱, i zuwa Nabot u da̱sa̱ngu a̱ ubuta̱ u tsugbayin e kelime ka uma.
011	1KI	021	010	Ka̱ta̱ i zuwa aza ugbamukaci e re a̱ da̱sa̱ngu a mindanai n a̱yi, ka̱ta̱ a dana ‘Vu nusaka ta̱ Ka̱shile m mogono.’ Ka̱ta̱ i ɗika yi yu utuka̱ pulai i varai n atali yi una.”
011	1KI	021	011	Ɗa nkoshi m gba̱ra̱-gba̱ra̱ n aza e kelime a na i ida̱shi a̱ likuci i te n Nabot a yaꞋin derere uteku tsu na Jezebelu u danai le a yaꞋan punu a atagarda a.
011	1KI	021	012	Ɗa a salai kanna ka kakuli, ɗa a̱ da̱sa̱nka̱i Nabot a̱ ubuta̱ u tsugbayin e kelime ka uma.
011	1KI	021	013	Ɗa aza a ugbamukaci e re a a yawai ɗa a̱ da̱sa̱ngi a mindanai n a̱yi, ɗa a̱ ka̱na̱i kula̱nga̱sa̱ Nabot e kelime ka uma, a danai, “Nabot u shika ta̱ Ka̱shile n mogono.”Ɗa a ɗikai ni utukai pulai vu likuci ɗa a vara ni n atali ali u kuwa̱i.
011	1KI	021	014	Ɗa a̱ suꞋuki Jezebelu n akaka, a danai, “A vara ta̱ Nabot n atali unai.”
011	1KI	021	015	Gogo lo ana Jezebelu u panai a danai a vara ta̱ Nabot n atali ali u kuwa̱i, ɗa u danai Ahabu, “Ɗa̱nga̱ vu bana vu ɗika kashina ki itacishi ka a̱ ubuta̱ wu uka̱ni u Nabot vuza va aza a Jezirelu va, ka na u sa̱nka̱i nu va. U buwa n wuma ba, u kuwa̱ ta̱ ɗe.”
011	1KI	021	016	Ana Ahabu u panai a danai Nabot u kuwa̱ ta̱, ɗa u ɗa̱nga̱i ɗa u banai wu isai kashina ka ko okpoi ka̱ ni.
011	1KI	021	017	Ɗa Vuzavaguɗu u yaꞋin kadanshi n Iliya vuza va aza a Tishibi. U danai,
011	1KI	021	018	“Ɗa̱nga̱. Bana vu cinaka Ahabu mogono mi Isaraila, ma na ma lyaꞋi tsugono a Samariya. Gogo na wi ta̱ ɗe a kashina ka Nabot, u bana ta̱ ɗe adama na wi isa kaꞋa.
011	1KI	021	019	Dana yi, ‘Ili i na Vuzavaguɗu u danai i ɗan na. “Ana vu unai vuma va ɗa vu cigai kaɓangu ucanuku u ni?”’ Doku vu dana yi, ‘Ili i na Vuzavaguɗu u danai i ɗan na. “A̱ ubuta̱ u na nshe m peɗei mpasa n Nabot ma, ta ɗe feu nshe ma n kupeɗe n nu.”’”
011	1KI	021	020	Ana Ahabu wu enei Iliya ɗa u danai, “Gogo na vu ciya̱ mu ta̱ vurala va̱.” Ɗa Iliya wu ushuki u danai, “E, mayun ɗa gogo na n ciya̱ wu ta̱ adama a na vu neke ta̱ ka̱ci ka̱ nu a̱ ubuta̱ u kuyaꞋan ka gbani-gbani a̱ a̱shi a Vuzavaguɗu.
011	1KI	021	021	Mi ta̱ a̱ kutuka̱ wu n ma̱dukpa̱. Mi ta̱ a ku una ntsukaya n nu, avu m muku mo olobo n nu ra̱ka̱, kagbashi ko maku punu a Isaraila.
011	1KI	021	022	Mi ta̱ a kuna kpaꞋa ku nu tsu kpaꞋa ku Jerobuwam kolobo ka Nebatu, n uteku tsu kpaꞋa ku Basha kolobo ka Ahija, adama a na vu zuwa mu ta̱ wupa, ɗa kpamu vu zuwai aza a Isaraila kuyaꞋan unushi.
011	1KI	021	023	A̱yi vuka vu nu Jezebelu tamkpamu, Vuzavaguɗu u dana ta̱, ‘NsheꞋe ɗa n m kutakuma yi a̱ ka̱tsuma̱ ka̱ likuci i Jezirelu.’
011	1KI	021	024	Aza a kpaꞋa ku Ahabu a na a̱ kuwa̱i punu a̱ likuci ya nsheꞋe n ɗa n kutakuma le, ka̱ta̱ asakali tamkpamu n takuma yaba dem na u kuwa̱i a kakamba.”
011	1KI	021	025	Babu vuza vu na u sawai kuyaꞋan ka gbani-gbani u Vuzavaguɗu aduniyan tsu mogono Ahabu, adama a na vuka vu ni Jezebelu ɗa u zuwai ni kuyaꞋan nannai.
011	1KI	021	026	U yaꞋansa ta̱ ili yi unata n a̱bunda̱i, a̱ ubuta̱ u kutono a̱ma̱li, uteku tsa aza a Amoriya a na Vuzavaguɗu u lokoi, e kelime ka aza a Isaraila.
011	1KI	021	027	Ana Ahabu u panai kakuna ka nampa, ɗa u karai ntogu n ni, ɗa u ukai m kpalu ɗa u yaꞋin kakuli wu asai n akashi a kpalu a ɗa u ka̱na̱i nwalu sawu adama a̱ una̱mgbi u ka̱tsuma̱.
011	1KI	021	028	Ɗa kadanshi ka Vuzavaguɗu ka ta̱wa̱i u Iliya vuza va aza a Tishibi, ka danai,
011	1KI	021	029	“Ko ve ene ta̱ uteku tsu na Ahabu ugoyi ka̱ci ka̱ ni wa̱ a̱va̱? A na wo okpoi u goyo ta̱ ka̱ci ka̱ ni wa̱ a̱va̱, n kutuka̱ n ma̱dukpa̱ ma nampa a ayin a̱ ni ba, ama n kutuka̱ ta̱ m maꞋa a kpaꞋa ku ni ayin a maku ma̱ ni.”
011	1KI	022	001	A yaꞋan ta̱ a̱ya̱ a tatsu aza a Isaraila a yaꞋan kuvon n aza a Siriya ba.
011	1KI	022	002	Ama a̱ ka̱ya̱ ka tatsu ɗa Johoshafatu mogono ma Yahuda u ta̱wa̱i adama a na we ene mogono mi Isaraila.
011	1KI	022	003	Ɗa mogono mi Isaraila me ecei nkoshi n gba̱ra̱-gba̱ra̱ n likuci n ni, u danai, “A̱ɗa̱ i yeve a na likuci i Ramotu-giliyadu ya i tsu i ɗa ba? Kpamu ɗa tsu kpa̱ɗa̱i kuyaꞋan ukuna u ki isa i ɗa ekiye o mogono ma aza a Siriya?”
011	1KI	022	004	Ɗa mogono Ahabu we ecei Johoshafatu, u danai, “Ko va kutono mu ta̱ tsu bana ci yaꞋan kuvon n Ramotu-giliyadu?” Ɗa mogono Johoshafatu wu ushuki mogono mi Isaraila u danai, “Mpa, m foɓuso ta̱ tsu na vi ufoɓushi, osoji a̱ va̱ osoji a̱ nu a ɗa, odoku a̱ va̱ tsu odoku a̱ nu a ɗa.”
011	1KI	022	005	Ɗa Johoshafatu u doku u danai mogono mi Isaraila, “Ama la̱nsa̱ biꞋi kusheshe ku Vuzavaguɗu.”
011	1KI	022	006	Ɗa Ahabu mogono u suki e ɗekeke yi eneki amangatawuna̱na̱shi, ɗa we ecei le, “M bana n shilika̱ n Ramotu-giliyadu ko n ka̱sukpa̱?” Ɗa ra̱ka̱ vu le ushuki, a danai, “Bana adama a na Vuzavaguɗu wi ta̱ e kuneke wu i ɗa ekiye a̱ nu.”
011	1KI	022	007	Ama ɗa Johoshafatu we ecei, “Keneki ka Vuzavaguɗu ko yoku ki lo ka na ka̱ kula̱nsa̱ ka̱ tsu kuyeve ku Vuzavaguɗu ba?”
011	1KI	022	008	Ɗa Ahabu mogono mi Isaraila wu ushuki Jehoshafatu u danai, “Vuza vu yoku wi ta̱ lo vuza na tsa kufuɗa ku ece, a̱yi ɗa Mikaya kolobo ka Imila, ama mpa n ciga yi ba, adama a na u ci yaꞋan kene ku singai wa̱ a̱ va̱ ba, sai ku wuya.” Ɗa Johoshafatu mogono u danai, “A̱Ꞌa̱, ka̱ta̱ mogono ma dansa nannai ba.”
011	1KI	022	009	Ɗa mogono me ɗekei vuza te a̱ ka̱tsuma̱ ka nkoshi m gba̱ra̱-gba̱ra̱, u danai, u danai “Ta̱wa̱kai mu n Mikaya maku ma Imla na gogoꞋo.”
011	1KI	022	010	Ɗa mogono mi Isaraila n mogono Johoshafatu vu Yahuda a ukai aminya o tsugono e le ɗa a̱ da̱sa̱ngi akuba o tsugono ɗevu n ulanga u kulapu ka̱ utsutsu u likuci i Samariya, ɗa eneki a iɗika ya ra̱ka̱ a̱ ka̱na̱i kuyaꞋan kene e kelime ke le.
011	1KI	022	011	Vuza te a̱ ka̱tsuma̱ ke le vuza kula Zedekiya kolobo ka Kenana u yaꞋankai ka̱ci ka̱ ni avana a̱ iyum, ɗa u danai, “Vuzavaguɗu u dana ta̱, ‘N avana a nampa a ɗa va ku sapaka aza a Siriya ali a̱ kuwa̱.’”
011	1KI	022	012	Ɗa eneki a ra̱ka̱ a̱ ka̱na̱i kuyaꞋan kene ku te, n a danai, “Bana vu yaꞋan kuvon n Ramotu-giliyadu vi ta̱ a̱ kuciya̱ ulyaꞋi, adama a na Vuzavaguɗu wi ta̱ e kuneke wu e le ekiye a̱ nu.”
011	1KI	022	013	Ɗa vuza vu suki na a̱ suki u bana u ɗeke Mikaya va u danai ni, “La̱na̱ eneki a na a buwai ra̱ka̱, a yaꞋanka ta̱ mogono kene ku singai, avu feu bana vu yaꞋan nanai.”
011	1KI	022	014	Ama ɗa Mikaya u danai, “Mpa n kucina ta̱ n Vuzavaguɗu vuza na wi n wuma, ili i na Vuzavaguɗu u danai mu, i ɗaɗa n kudansa koci.”
011	1KI	022	015	Ana u yawai, ɗa mogono ma ecei ni, “Mikaya, tsu bana ci yaꞋan kuvon n aza a Ramotu-giliyadu, ko tsu ka̱sukpa̱?” Ɗa wu ushuki u danai “Bana vu yaꞋin kuvon n ele, vi ta̱ a kuciya̱ ulyai, adama a na Vuzavaguɗu wi ta̱ e kuneke wu e le ekiye a̱ nu.”
011	1KI	022	016	Ɗa mogono ma danai, “Kuyain ku ɗai ma kuzuwa wu vu kucina n kula ku Vuzavaguɗu adama a na vu dansa kamayun?”
011	1KI	022	017	Ɗa Mikaya wu ushuki, “Me ene ta̱ aza a Isaraila ra̱ka̱ a wacuwai a nsansa tsu nlala n na mi n maguɓi, ɗa Vuzavaguɗu u danai, ‘Uma a nampa a i n maguɓi ba, yaꞋan yaba dem u bono a kpaꞋa ku ni n ma̱ta̱na̱.’”
011	1KI	022	018	Ɗa mogono mi Isaraila ma danai Johoshafatu, “N dana wu ba, u ci yaꞋan kene ku singai wa̱ a̱ va̱ ba, sai ku wuya?”
011	1KI	022	019	Ɗa Mikaya u lyai kelime n kadanshi, u danai, “Panai kadanshi ka Vuzavaguɗu, adama a na me ene ta̱ Vuzavaguɗu ida̱shi a kakuba ko tsugono ka̱ ni, n ili i wuma i gaɗi ra̱ka̱ kashani ɗevu n a̱yi e kukiye ku singai ku ni n ku gula̱ ku ni.
011	1KI	022	020	Ɗa Vuzavaguɗu u danai, ‘Yayi u ku leꞋeshe Ahabu mogono mi Isaraila adama a na u bana u yaꞋan kuvon n aza a Ramotu-giliyadu, a̱ ubuta̱ u na a una yi?’ Ɗa yaba dem u tuka̱i n kusheshe ku ni.
011	1KI	022	021	Ɗa a ukocishi, ayinviki o yoku a̱ ta̱wa̱i e kelime ka Vuzavaguɗu, ɗa a danai, ‘Mpa n ku leꞋeshe yi ta̱.’
011	1KI	022	022	Ɗa Vuzavaguɗu we ecei ayinviki a, u danai, ‘Nini ɗai va kuyaꞋan?’ Ɗa u danai, ‘Mpa n kubana ta̱ ka̱ta̱ n zuwa eneki a̱ ni a yaꞋanka yi aꞋuwa.’ Ɗa Vuzavaguɗu u danai, ‘Mayun ɗa gogo na wala vu bana vu yaꞋan a nannai.’
011	1KI	022	023	“Gogo na Vuzavaguɗu u zuwa ta̱ ayinviki aꞋuwa una̱ u eneki a̱ nu ra̱ka̱. Adama na u kotso ta̱ ɗe kusheshe kawuya adama a̱ nu.”
011	1KI	022	024	Ɗa Zedekiya kolobo ka Kenana ka̱ ɗa̱nga̱i ka ɓasai Mikaya a maguji. Ɗa u danai, “Nini ɗai ayinviki a Vuzavaguɗu a̱ kuka̱sukpa̱ mu a bana kuyaꞋan kadanshi n avu?”
011	1KI	022	025	Ɗa Mikaya wu ushuki u danai, “Vi ta̱ e kuyeve, a kanna ka na va kusuma va sheɗeku a̱ kunu ka a suvu.”
011	1KI	022	026	Ɗa mogono Ahabu u danai “Remei Mikaya va i bonoko yi u Amon, vuza vu kelime vu likuci n Jowashi kolobo ko mogono,
011	1KI	022	027	ɗa u danai, ‘Mogono ma dana ta̱, “Vu zuwa vuma nampa va a kunu ku ugbashi, ka̱ta̱ vu nekei ili i yoku ba sai boroji kenu n mini feu kenu, ali ayin a na m bonoi m ma̱ta̱na̱.”’”
011	1KI	022	028	Ɗa Mikaya u danai, “Ali ɗa baci vu bonoi n ma̱ta̱na̱, Vuzavaguɗu ɗa u yaꞋin kadanshi n mpa ba.” Ɗa u doku u danai, “Ra̱ka̱ vu ɗa̱ i pana ta̱ i na n dansai.”
011	1KI	022	029	Ɗa Ahabu mogono mi Isaraila koɓolo n Johoshafatu mogono ma Yahuda a lazai a kubana ku yaꞋan kuvon n Ramotu-giliyadu.
011	1KI	022	030	Ɗa mogono mi Isaraila ma danai Johoshafatu, “Mi ta̱ a kusabaꞋa iyoci i va̱ ka̱ta̱ n uwa kuvon, ama a vu uka ntogu n tsugono n nu.” Ɗa mogono ma aza a Isaraila ma sabaꞋi iyoci i ni ɗa u uwai kuvon.
011	1KI	022	031	Mogono ma aza a Siriya ma neke ta̱ aza e kelime akunbi e keke odoku kamangankupa n e re kadanshi u danai, “Ka̱ta̱ i shilika̱ n vuza yoku ba, maku ko vuzagbayin, sai mogono mi Isaraila koci.”
011	1KI	022	032	Ana aza e kelime e keke odoku enei Johoshafatu, ɗa a danai, “Munla̱i mi punu ba na ɗe va mogono mi Isaraila ma a.” Ɗa a kpatalai adama a na a̱ shilika̱ n a̱yi, ama a na Johoshafatu u lapai una̱,
011	1KI	022	033	ɗa a zuwukai a na a̱yi ɗa mogono mi Isaraila ba, ɗa a̱ ka̱sukpa̱i ni.
011	1KI	022	034	Ama ɗa kosoji ka aza a Siriya ko yoku u talai kaya ɗa u tawai ubuta̱ u gbani u gisanku vuza ba, ɗa tana kaya ka ka̱ ka̱na̱i mogono e mere ma̱ a̱ ubuta̱ u na motogu ma viyum ma̱ ni ma gasai. Ɗa u danai ka antiki ka keke vu odoku vu ni, “Kpatala vu uta̱ nu mpa a̱ ubuta̱ u kuvon wa. Adama a na a uka mu ta̱ muna gbani-gbani.”
011	1KI	022	035	A kanna ka ɗa kuvon ka kusuɗukpai, ama ɗa mogono mi Isaraila ma tsubaki a e keke vo odoku vi ni a kinda aza a Siriya. Ɗa mpasa mu ubuta̱ wu usa̱n wa n ka̱na̱i kuyene ɗaka vu keke vo odoku a̱ ni ali a kubana kanna u koci, yeve ɗa u kuwa̱i.
011	1KI	022	036	Kanna a̱ kuyikpa̱ ɗa a salakai ovonshi ra̱ka̱, “Yaba dem u ka̱na̱ uye u bono a likuci ni a iɗika i ni.”
011	1KI	022	037	Ta mogono Ahabu ma kuwa̱i nannai, ɗa a ɗika ni o bonokoi a Samariya a̱ ciɗa̱ngi.
011	1KI	022	038	Ɗa a̱ za̱Ꞌi keke vu o doku vu na mpasa n la̱nga̱sa̱i e kuyene ku Samariya a̱ ubuta̱ u na ashakanlai a̱ tsu sumba̱, ɗa nshe n peɗei mpasa ma. Uteku tsu na kadanshi ka Vuzavaguɗu ka dansai.
011	1KI	022	039	Ulinga u na u buwai u tsugono tsu Ahabu mogono n ili dem i na u yaꞋansai, koɓolo n kpaꞋa kuna u maꞋi n anga a kagiwa, koɓolo n likuci dem i na u maꞋin, yi ta̱ uɗani a katagarda ka tsumani tsu ngono mi Isaraila.
011	1KI	022	040	Ɗa mogono Ahabu u bankai anan koko a̱ ni n kiya, ɗa kolobo ka̱ ni Ahaziya wo okpoi mogono a̱ una̱ u ni.
011	1KI	022	041	A̱ ka̱ya̱ ka̱ na̱shi ko tsugono tsu Ahabu mogono mi Isaraila, ɗa Johoshafatu mogono kolobo ka Asa ka̱ gita̱i tsugono a Yahuda.
011	1KI	022	042	Johoshafatu wi ta̱ n a̱ya̱ kamangankupa n a tawun a na u gita̱i tsugono, ɗa u lyaꞋi tsugono a Urushelima a̱ya̱ kamanga n a tawun. Kula ka̱ a̱na̱ku a̱ ni ku ɗa Azuba, mekere ma Shilihi.
011	1KI	022	043	Ɗa u tonoi kuyotsongusu ke esheku a̱ ni Asa, u kpatala ba ko ke nu, a kuyaꞋan kasingai u Vuzavaguɗu. Ama u la̱nga̱sa̱ ubuta̱ wa a̱Ꞌisa̱ ba, ɗa uma a lyaꞋi kelime n kuyaꞋan ka alyuka n kuneꞋe ku kusongu ki ili i ma̱gula̱ni.
011	1KI	022	044	Johoshafatu kpamu u yaꞋan ta̱ ida̱shi i singai n mogono mi Isaraila.
011	1KI	022	045	Ulinga u na u buwai u tsugono tsu mogono Johoshafatu n utsura u tsugono ci ni, n ulyaꞋi u na u ciya̱i, n kuvon kuna u yaꞋin dem. Yi ta̱ uɗani a katagarda ka tsumani tsu ngono n Yahuda.
011	1KI	022	046	Ɗa u lokoi ashakanlai a̱ma̱ci n ali a na ishi a buwai a ayin o tsugono tsa esheku a̱ ni Asa a̱ ubuta̱ wa̱ a̱Ꞌisa̱.
011	1KI	022	047	A ayin nanlo tana babu mogono a̱ likuci i Edom, ka̱ɓa̱nki kaꞋa ki o tsugono.
011	1KI	022	048	Ɗa mogono Johoshafatu u yaꞋin antsu a̱ mini adama a na a bana a iɗika i Ofiri kuɗika azanariya. Ama a fuɗa a bana ba, adama a na antsu a̱ kimba̱ ta̱ n ele a Eziyon-gebe.
011	1KI	022	049	A ayin nanlo tana mogono Ahaziya kolobo ka Ahabu ka danai Jehoshafatu “YaꞋan agbashi a̱ va̱ a yaꞋan nwalu n agbashi a̱ nu a antsu” Ama ɗa Johoshafatu u iwain.
011	1KI	022	050	Ɗa Johoshafatu u bankai anan koko a̱ ni n kiya, ɗa a ciɗa̱ngi ni a̱ likuci i Dawuda. Ɗa kolobo ka̱ ni Jehoramu u wokpoi mogono una̱ u ni.
011	1KI	022	051	A ka̱ya̱ ka gendu n ka ire ka tsugono tsu Johoshafatu va aza a Yahuda, ka ɗaɗa Ahaziya mogono kolobo ka Ahabu ka gita̱i kulyaꞋa tsugono ci Isaraila a likuci i Samariya. Ahaziya u yaꞋan ta̱ a̱ya̱ e re a kulyaꞋa tsugono ci Isaraila.
011	1KI	022	052	Ɗa u yaꞋin ka gbani-gbani u Vuzavaguɗu, u tonoi uye we esheku a̱ ni n a̱na̱ku a̱ ni, ɗa kpamu u tonoi uye u gbani-gbani u Jerobuwam kolobo ka Nebatu. U na u zuwai aza a Isaraila kuyaꞋan unushi.
011	1KI	022	053	U ka̱na̱i kutono ka̱ma̱li ka balu n u kuɗa̱nki ni, ɗa u zuwai Vuzavaguɗu Ka̱shile ki Isaraila wupa, derere uteku tsu na esheku ni a zuwai Vuzavaguɗu wupa.
#
# BOOK	012	2KI	2 Kings	2 Ngono
012	2KI	001	001	Ayin a na mogono Ahabu mi Isaraila ma̱ kuwa̱i, ɗa aza a Mowabu a yaꞋankai aza a Isaraila ugbamiwasuvu.
012	2KI	001	002	Kanna ke te Ahaziya mogono mi Isaraila ma̱ fa̱ta̱tsa̱i a kafalaka ka̱ kunu ku zuva ku ni a iɗika i Samariya ɗa ukai usa̱n. Ɗa u suki aza a usuki, u danai, “Banai yi ece Baluzebu ka̱ma̱li ka̱ likuci i Ekoron, ko mɓa̱la̱ n va̱ n kuta̱na̱ ta̱.”
012	2KI	001	003	Ɗa kalingata ka Vuzavaguɗu ka danai Iliya vuza va aza a Tishibi, “Ɗa̱nga̱, vu bana vu gasa n alingata a na mogono mi Isaraila ma̱ suki, uta̱i a Samariya. Ka̱ta̱ vu ece le, ‘Ka̱shile kilo a Isaraila ba ɗa yi a kubana u BaꞋalu-zebu a̱ma̱li a Ekoron?
012	2KI	001	004	Gogo na, ili i na Vuzavaguɗu u danai i ɗanna, vi a̱ kuɗa̱nga̱ a kajiba ka na vi ivaꞋin ya ba, vi ta̱ a̱ kukuwa̱.’” Ɗa Iliya u lazai.
012	2KI	001	005	Ayin a na aza a usuku a o bonoi u mogono, ɗa mogono me ecei le u danai, “Yiɗa̱i i zuwai ɗa i bonoi?”
012	2KI	001	006	Ɗa a̱ ushuki mogono a danai, “Vuma vu yoku u cina tsu ta̱ uye ɗa u danai tsu, ‘Bonoi a̱ ubuta̱ u mogono ma na ma̱ suki ɗa̱ va i dana yi, ili i na Vuzavaguɗu u danai i ɗaɗa na. Ka̱shile ki ɗe a Isaraila ba? Ana i tsu suku uma a bana ece BaꞋalu-zebu ka̱ma̱li ka Ekoron? Adama a nannai vi a̱ kuɗa̱nga̱ a kajiba ka na vi a ivaꞋin ya ba, mayun vi ta̱ a̱ kukuwa̱.’”
012	2KI	001	007	Ɗa Mogono me ecei le, “VicuꞋu vuma vene ɗai u gasai n a̱ɗa̱, ɗa u danai ɗa̱ ili i nampa?”
012	2KI	001	008	Ɗa a̱ ushuki a danai, “U uka ta̱ motogu mu ukpan u manama, n kaɗambura ku ukpan a̱ kukyun ku ni.” Ɗa mogono ma danai, “Iliya ɗa vuza va aza a Tishibi.”
012	2KI	001	009	Ɗa mogono ma̱ suki kovonshi vo osoji n osoji amangere n kupa a bana e reme Iliya. Vuzagbayin vo osoji a u banai u Iliya ɗa u cinai ni ida̱shi a kusan, ɗa u danai ni, “Vuma vu Ka̱shile, mogono ma danai ‘Cipa̱ a iɗika.’”
012	2KI	001	010	Iliya wu ushuki vuzagbayin vu osoji va, “Mpa ɗa baci vuma vu Ka̱shile, yaꞋan akina a̱ uta̱ gaɗi o songu wu n osoji a̱ nu amangere n kupa.” Gogo lo ɗa akina uta̱i gaɗi o songi vuzagbayin va n osoji amangere n kupa a̱ ni.
012	2KI	001	011	Ɗa mogono mo doku ma̱ suki vuzagbayin vi yoku n osoji amangere n kupa. Ɗa vuzagbayin va u danai ni, “Vuma vu Ka̱shile, mogono ma danai ‘Cipa̱ gogo o.’”
012	2KI	001	012	Ama ɗa Ilisha wu ushuki u danai, “Mpa vuma vu Ka̱shile ɗa baci yaꞋan akina uta̱ gaɗi o songu wu n osoji amangere n kupa a̱ nu.” Gogo lo ɗa akina a̱ Ka̱shile a̱ cipa̱i o songi vuzagbayin n osoji amangere n kupa.
012	2KI	001	013	Mogono mo doku ma̱ suki vuzagbayin vu osoji n uma amangere n kupa ali kutatsu. Ɗa vuzagbayin vu osoji va u kumbai gaɗi ɗa u kuɗa̱ngi u folonoi Iliya u danai. “Vuma vu Ka̱shile, pana asuvayali a̱ va̱, vu ka̱sukpa̱ mu n uma amangere n kupa a nampa a agbashi a̱ nu.
012	2KI	001	014	La̱na̱, tsu na akina uta̱i zuva o songi aza a gbagbaꞋin osoji e re n uma ele. Mi ta̱ ufolu vu pana asuvayali a̱ va̱ vu isa wuma u va̱.”
012	2KI	001	015	Ɗa kalingata ka̱ Vuzavaguɗu ka danai Iliya, “Cipa̱ i walaka ka̱ta̱ vu pana wovon ba.” Ɗa Iliya u ɗa̱nga̱i u tonoi ni a kubana a̱ ubuta̱ u mogono.
012	2KI	001	016	Ɗa Iliya u danai mogono, “Ili i na Vuzavaguɗu u danai i ɗaɗa na, ‘Yiɗa̱i i zuwai vu suki alingata a kubana u BaꞋalu-zebu ka̱ma̱li ka̱ Ekoron, u yaꞋanka wu kula̱na̱ ko vi ta̱ a kulaꞋa? Ka̱shile ki lo a Isaraila ka na ka̱ ku ushuku keci ku nu ba? Adama a nannai, ali vu yaꞋin ili i nampa, vi a̱ kuɗa̱nga̱ a kajiba ka na vi a ivaꞋin ba. Vi ta̱ a̱ kukuwa̱.’”
012	2KI	001	017	Ɗa Ahaziya u kuwa̱i, tsu na kadanshi ka Vuzavaguɗu ka na ka̱ uta̱i a̱ una̱ u Iliya. Ahaziya tana wi m maku ba, ɗa vuza ni Jehoram u lyaꞋi tsugono a̱ una̱ u ni, a yaꞋan ta̱ ili nampa a̱ ka̱ya̱ ke ire ko tsugono tsu Jehoram maku ma Jehoshafatu mogono ma Yahuda.
012	2KI	001	018	Ulinga u na u buwai u tsugono tsu Ahaziya ci ta̱ uɗani a katagarda ka arabali ko ngono mi Isaraila.
012	2KI	002	001	Ayin a na Vuzavaguɗu u sheshei kuɗika Iliya a kubana zuva a kabatalikpau, Iliya ele n Ilisha ele uye cina a̱ uta̱ a Giliga.
012	2KI	002	002	Ɗa Iliya u danai Ilisha, “Shamgba na, Vuzavaguɗu u dana mu ta̱ m bana e Betelu.” Ɗa Ilisha u danai, “Vuzavaguɗu wi baci m wuma ɗa kpamu vi n wuma mi a̱ kuka̱sukpa̱ wu ba.” Ɗa a lazai koɓolo.
012	2KI	002	003	Ɗa ka̱kuma̱ ka eneki ka na ki e Betelu a̱ ta̱wa̱i ubuta̱ u Ilisha a danai, “Vu yeve ta̱ ko anana ɗa Vuzavaguɗu wi a kuɗika vuzagbayin nu wa̱ nu?” Ilisha wu ushuki, “E n yeve ta̱,” Ama paɗai bini.
012	2KI	002	004	Ɗa Iliya u danai Ilisha, “Shamgba na, Vuzavaguɗu u dana mu ta̱ m bana e Jeriko.” Ɗa Ilisha wu ushuki u danai, “Vuzavaguɗu wi baci n wuma, ɗa mpa feu mi n wuma u nu mi a̱ ku ka̱sukpa̱ wu ba.”Ɗa a lazai koɓolo a kubana e Jeriko.
012	2KI	002	005	Ɗa ka̱kuma̱ ka eneki o yoku a na i e Jeriko a banai wu Ilisha ɗa e ecei ni a danai, “Vu yeve ta̱ a na Vuzavaguɗu wi a kuɗika vuzagbayin vu nu wa̱ nu anana?” Ɗa wu ushuki, “E n yeve ta̱, ama paɗai bini.”
012	2KI	002	006	Ɗa kpamu Iliya u doku u danai Ilisha, “Shamgba na, Vuzavaguɗu u dana mu ta̱ m bana e Kuyene ku Urudu.” Ɗa kpamu wu ushuki u danai, “Vuzavaguɗu wi baci n wuma, ɗa mpa feu mi n wuma u nu mi a̱ ku ka̱sukpa̱ wu ba.”Ɗa a lazai aza e re le koɓolo.
012	2KI	002	007	Ɗa uma amangerenkupa a̱ ka̱tsuma̱ ka̱kuma̱ ka Eneki ka, o tonoi le a banai a shamgbai daꞋangi n ubuta̱ u na Iliya n Ilisha a shamgbai e Kuyene ku Urudu.
012	2KI	002	008	Iliya u foɗoi motogu ma gbanyin ma̱ ni u ka̱ta̱la̱i maꞋa, ɗa u lapai mini m motogu ma. Ɗa mini me pecei kure, a̱yi n Ilisha a pasai a iɗika i ɗekpu.
012	2KI	002	009	Ana a pasai kuyene ka, ɗa Iliya u danai Ilisha, “Dana mu ili i na vu cigai n yaꞋanka wu babu a ɗika mu wu a̱ nu.”Ilisha wu ushuki u danai, “Neke mu ugboku u re wu utsura wa ayinviki a̱ nu.”
012	2KI	002	010	Iliya u danai vu ece ta̱ ili i na ya kuyaꞋan ba, ɗa baci ve enei makyan ma na a ku ɗika mu, vi ta̱ a ki isa ayinviki a. Ɗa ba tana ve enei makyan ma ba, vi a̱ kuciya̱ ili i na vu folonoi ba.
012	2KI	002	011	Ana i nwalu a kadanshi, ko arabali ɗa keke vu odoku akina uta̱i e peci le. Ɗa kabatalikpau ka ɗikai Iliya a kubana zuva.
012	2KI	002	012	Ana Ilisha we enei nannai, ɗa uɓoshi ka̱da̱uri u danai, “Esheku a̱ va̱, esheku a̱ va̱, avu na vu tsu keɗe aza a Isaraila u laꞋa e keke odoku n akumbi odoku,” Ana u nambai ni. Ɗa u karai motogu ma̱ ni kure.
012	2KI	002	013	Ɗa u ɗikai motogu magbayi ma Iliya ma na ma̱ yikpa̱i ikyamba ni, ɗa u bonoi u shamgbai a̱ ka̱kina̱ ke Kuyene ku Urudu.
012	2KI	002	014	Ɗa u ɗikai motogu magbayi ma u lapai mini me Kuyene ku Urudu ka, ɗa u danai, “Teɗai Vuzavaguɗu Ka̱shile ka Iliya?” Ɗa kuyene ka ku pecei kure, ɗa Ilisha u pasai a kubana a̱ ka̱ga̱Ꞌin ka nan ɗe.
012	2KI	002	015	Ana ka̱ kunma̱i ke eneki a na i e Jeriko enei nannai ɗa a danai, utsura wa ayinviki a Iliya i ta̱ wu Ilisha, ɗa a banai wa̱ ni a̱ kuɗa̱ngi a̱ kya̱sa̱ ni.
012	2KI	002	016	A danai ni, “Ci ta̱ n ali utsura amangerenkupa punu agbashi a̱ nu. Vu ka̱sukpa̱ le a bana a̱ la̱nsa̱ vuzagbayin nu. Yoku ba ayinviki a Vuzavaguɗu a bankai ta̱ a kagaɗi ko yoku, ko a̱ ka̱ɗa̱ka̱i ko yoku.” Ɗa Ilisha wu ushuki u danai, “Ka̱ta̱ i suku le ba.”
012	2KI	002	017	Ana a kpakalakai ni n kadanshi ali u nambai ili i kudansa. Ɗa u danai, “Suki le.”Ɗa a̱ suki uma amangere n kupa ɗa a̱ ka̱na̱i kula̱nsa̱ yi ali ayin a tatsu, ama ene yi ba.
012	2KI	002	018	Ana obonoi e Jeriko, a̱ ubuta̱ u na Ilisha u shamgbai. Ɗa u danai le, “N dana ɗa̱, ‘Ka̱ta̱ i bana ba?’”
012	2KI	002	019	Uma a̱ likuci i Jeriko a banai wu Ilisha a danai ni, “Vuzagbayin, vu yeve ta̱ likuci i nampa ya yi ta̱ a̱ ubuta̱ usingai. Ama mini ma̱ likuci ma magaꞋan ba, ma tsu zuwa ta̱ iɗika yo okpo babu tsuta̱.”
012	2KI	002	020	Ɗa Ilisha u danai, “Tukai mu n masasu ma savu nu mkpaɗi punu.” Ɗa a̱ tuka̱i ni.
012	2KI	002	021	Ɗa u banai a̱ ubuta̱ u na a̱shi a̱ mini a i ɗa u tsungi punu mkpaɗi ma, ɗa u danai, “Vuzavaguɗu u danai, ili i na i ɗikai anana m lapula ta̱ mini ma ra̱ka̱. Mini ma mi o kudoku ma̱ tuka̱ n ukpa̱ ko ukpa̱ɗi u kumatsa ili a iɗika ya ba.”
012	2KI	002	022	Ɗa mini ma mo okpoi ugaꞋin a ayin a nanlo ali a̱ kuta̱wa̱ anana. Tsu na Ilisha u dansai.
012	2KI	002	023	Ana Ilisha u ka̱sukpa̱i Jeriko a kubana e Betelu, a̱yi uye ɗa u gasai m muku molobo n yoku aza a na uta̱i a̱ likuci. Ɗa muku ma n gita̱i ku zoꞋoso yi “Wala, vuza kukpani.”
012	2KI	002	024	Ilisha u vadalukpai wu indai le ɗa u yaꞋankai le una n kula ku Vuzavaguɗu. Ɗa a̱kunzu e re uta̱i a̱ kuntsu a karasai muku molobo amangere n e re.
012	2KI	002	025	Ɗa Ilisha u banai a kusan ku Kamelu ali u bonoi Samariya.
012	2KI	003	001	A̱ ka̱ya̱ ka kupa n kula̱i ko tsugono ka Johoshafatu mogono ma Yahuda, ɗa Jehoram maku ma Ahabu wo okpoi mogono ma Isaraila a Samariya. Jehoram u lyaꞋi tsugono a̱ya̱ kupa n e re.
012	2KI	003	002	U yaꞋin kagbanigbani a̱ a̱shi a Vuzavaguɗu, ama kagbanigbani ka̱ ni ka yawa ke esheku a̱ ni n a̱na̱ku a̱ ni ba. Adama a na u takpa ta̱ kululu ku katali ka̱ a̱ma̱li a Balu aza a na esheku a̱ ni a yaꞋin.
012	2KI	003	003	N nannai dem, u lyai kelime n kagbanigbani ka Jerobuwam maku ma Nebatu, vuza na u zuwai aza a Isaraila a yaꞋin unushi, tana u ka̱sa̱kpa̱ ba.
012	2KI	003	004	Mesha mogono ma Mowabu maguɓi ma n nkyon ma a. Ka̱ya̱ dem u tsu neke ta̱ mogono ma Isaraila utafu wu nkyon a̱kpa̱n amangatawun N cileme tsu a̱giri a̱kpa̱n amangatawun wu nkyon.
012	2KI	003	005	Ayin ana mogono Ahabu ma Isaraila ma̱ kuwa̱i, ɗa mogono ma Mowabu ma yaꞋankai mogono ma Isaraila ugbamiwasuvu.
012	2KI	003	006	Ɗa Jehoram mogono ma Isaraila ma̱ uta̱i a Samariya ɗa u ɓolongi osoji a Isaraila adama o kuvon.
012	2KI	003	007	Ɗa u suki na akaka a kubana u mogono Johoshafatu vuza va aza a Yahuda u danai “Mogono ma Mowabu ma yaꞋanka mu ta̱ ugbamiwasuvu. Vi ta̱ a kubana nu mpa tsu yaꞋan kuvon n Mowabu?” Ɗa Johoshafatu wu ushuki u danai, “E, mi ta̱ a kubana n avu. Mpa tsu nu tsu ɗa mi osoji a̱va̱ a̱ nu a ɗa odoku a̱va̱ kpamu a̱ nu a ɗa.”
012	2KI	003	008	Johoshafatu we ecei, “Uye wenei u ɗai tsa kutono?” Jehoram u danai, “Uye u na u tonoi n kakamba ka Edom.”
012	2KI	003	009	Mogono ma Isaraila n mogono ma Yahuda, n mogono ma Edom ɗa a̱ ɗa̱nga̱i a lazai. Ana a yaꞋin ayin e cindere ele a̱ ku ka̱ra̱Ꞌa̱, ali a yawai a̱ ubuta̱ u na babu mini mo kusoꞋo a dama osoji ele nu nnama na mi n ele.
012	2KI	003	010	Ɗa mogono ma Isaraila ma danai, “Nini ɗai tsa kuyaꞋan, Vuzavaguɗu u ɓolongu tsu ta̱ matatsu ma̱ tsu adama a na mogono ma mowabu wu una tsu.”
012	2KI	003	011	Ɗa Johoshafatu u danai, “Keneki ka Vuzavaguɗu ki punu na ba vuza vuna wa kuyaꞋan kene ili i na Vuzavaguɗu wi a kuciga ba?” Vuza te a̱ ka̱tsuma̱ ka za̱ gba̱ra̱-gba̱ra̱ a Isaraila u danai, “Ilisha maku ma Shafatu, vuza vuna u yaꞋankai Iliya ulinga, wi ta̱ lo.”
012	2KI	003	012	Johoshafatu u danai, kadanshi ka Vuzavaguɗu ki ta̱ n a̱yi. Adama nannai ɗa mogono mi Isaraila, n mogono ma Yahuda, n mogono ma Edom ɗa a banai a̱ ubuta̱ u Ilisha.
012	2KI	003	013	Ilisha u danai mogono mi Isaraila, “Yiɗa̱i i gasai mu n avu? Bana a̱ ubuta̱ u eneki e esheku a̱ nu n eneki a̱na̱ku a̱ nu.” Ama mogono mi Isaraila u danai, “Ko ili, Vuzavaguɗu ɗa u ɓolongi tsu ngono n tatsu adama a na u neke tsu ekiye aza a mowabu.”
012	2KI	003	014	Ilisha wu ushuki u danai, “Vuzavaguɗu MalaꞋimili wi baci n wuma, vuza na mi o kutono, ishi ba adama a na mi e kuneke Johoshafatu mogono ma Yahuda tsugbayin ba, ko kindana mi ishi a kindana wu ba.
012	2KI	003	015	Gogo na tuka̱i mu n vuza na u tsuwaꞋa a umolu.” A makyan ma na wi a kuwaꞋa umolu, ɗa utsura u Vuzavaguɗu u cipa̱i wi Ilisha.
012	2KI	003	016	Ɗa u danai, “Ili i na Vuzavaguɗu u danai i ɗan na, ‘I ga̱va̱ ayinva a̱ ka̱ra̱Ꞌa̱ ka nampa ka.’
012	2KI	003	017	Vuzavaguɗu u danai, ‘Yi e kene wunla̱i ko mini ma̱ Ka̱shile ba, ama ka̱ra̱Ꞌa̱ ki ta̱ a kushana m mini, ali a̱ ɗa̱ n anaka a̱ ɗa̱ nnama n na n buwai yi ta̱ o kusoꞋo.’
012	2KI	003	018	Ili ya atakaci i ɗa ba u Vuzavaguɗu, wi ta̱ a̱ kuneke aza a Mowabu e kiye a̱ɗa̱.
012	2KI	003	019	Yi ta̱ a ki isa likuci yi ukanji n likuci i singai. Yi ta̱ kpamu a kukapa nɗanga n na n kuyaꞋan ulinga, ka̱ta̱ i votsuku a̱shi a̱ mini, n atali a ɗa i kula̱nga̱sa̱ ashina a singai ele.”
012	2KI	003	020	N usana makyan ma na a ci yaꞋan alyuka, ɗa mini ma̱ uta̱i uɓon Edom ma shanai a̱ ubuta̱ ra̱ka̱.
012	2KI	003	021	Ana aza a Mowabu a panai ngono n tatsu ma uta̱ ta̱ kuyaꞋan kuvon n ele, ɗa muku m ali aza a na a yawai kuɓa̱na̱ ucanuku u kuvon, ili i na i ɗikai maku a kubana u vuzagbayin, a zuwai le uteku wu i ɗikai i le.
012	2KI	003	022	Ana kayin kasai ɗa a̱ ɗa̱nga̱i, a na kutashi ku kanna ka ku akanai mini ma ɗa mini ma ma shilyamgbai a na mpasa.
012	2KI	003	023	Uma a Mowabu oɓoshi ka̱da̱uri a danai, “Mpasa n ɗa, mayun ngono n nampa unanai ta̱. Uma a Mowabu ta̱wa̱i tsu banai, tsu pura̱ ucanuku u gbani.”
012	2KI	003	024	Ana a yawai a̱ ubuta̱ kuvon wa aza a Isaraila, ɗa uma Isaraila uta̱i ni ilaɗi a lyaꞋi le n kuvon ali a sumai. Osoji a Isaraila a guvai le ali a kubana a iɗika i Mowabu n unai le.
012	2KI	003	025	A̱ la̱nga̱sa̱i le likuci, ɗa a̱ ka̱na̱i ku varuku atali ashina ele ali a palai aɗa. Ɗa o votsuki a̱shi a̱ mini ele, ɗa kpamu a kapai nɗanga n singai n ele. Kiru-haresetu ɗa koci u buwai, ama osoji a na i n a̱vingba̱tsu a ɗa ka̱ra̱Ꞌi i ɗa a lyaꞋi i ɗa n kuvon.
012	2KI	003	026	Ayin ana mogono ma Mowabu ma zukai kuvon ki ta̱ a kulyaꞋa yi, ɗa u ɗikai osoji amangatawencindere aza a kuvon n otokobi, adama a na wu uta̱ n kapashi ko osoji a Edom u suma, am u fuɗa ba.
012	2KI	003	027	Ɗa u ɗikai maku ma ugiti ma̱ ni vuza na u kulyaꞋa tsugono a̱ una̱ u ni, u yaꞋankai kuneꞋe ku kusongu a mashilya ma̱ likuci ma. Adama nannai, aza a Isaraila a yaꞋin wupa u gbani-gbani ɗa o rononoi o bonoi a i ɗikai i le.
012	2KI	004	001	Kanna kete vuka vu keneki kete punu a̱ ka̱kuma̱ ke eneki u banai u Ilisha, u bankai ni n ma̱shi u danai, “Kagbashi ka̱ nu vali va̱ u kuwa̱ ta̱. Vi yeve ta̱ a na vuza vu wovon u Vuzavaguɗu ɗa. Ama ɗanna vuza yoku na wi o kutono yi kutan u ta̱wa̱i kuɗika muku n e re n va̱ mo okpo agbashi a̱ ni.”
012	2KI	004	002	Ilisha we ecei ni, “Yiɗa̱i ma kuyaꞋanka wu? Dana mu, yiɗa̱i vi ni i ɗa a kpaꞋa?” Ɗa u danai, “Kagbashi ka̱ nu ki n ili a kpaꞋa ba sai kedele ka maniꞋin ma zaitu koci.”
012	2KI	004	003	Ilisha u danai vuka va, “Bana vu ka̱ra̱Ꞌa̱ aza a̱ nu, vu folono edele a maniꞋin a na i n ili ba, vu folono a ɗa n a̱bunda̱i.
012	2KI	004	004	Ka̱ta̱ vu uwa a̱ kunu, n muku mo olobo n nu, i gbagura utsutsu. Ka̱ta̱ i tsuwa̱n maniꞋin ma punu edele a. Kedele ka na baci ka shanai, i zuwai kaꞋa a kakanbu ka̱ta̱ i lyaꞋa kelime n kutsungu.”
012	2KI	004	005	Ɗa vuka va vu lazai. Ɗa u uwai a̱ kunu koɓolo n muku mo olobo n ni, ɗa a gbagurai utsutsu. A̱ gita̱i ku tsungu maniꞋin ma Zaitu ma, muku n ni a̱ kutusa̱ka̱ n edele, a̱yi n utsungi punu maniꞋin ma.
012	2KI	004	006	Ana edele a maniꞋin a shanai ra̱ka̱, ɗa u danai maku ma̱ ni, “Tuka̱ n kedele ko yoku.” “Ɗa u danai ni, babu kedele ko yoku.” Ɗa maniꞋin ma ka̱sukpa̱i kutsuwa̱n.
012	2KI	004	007	Ɗa u banai u danai Ilisha vuma vu Ka̱shile, ɗa u danai vuka va, bana vu denge maniꞋin ma, ka̱ta̱ vu tsupa kutan ka, kagimi ka na ka buwai ka ɗaɗa ka̱ kuɓa̱na̱ wu n muku n nu.
012	2KI	004	008	Kanna kete Ilisha u banai a̱ likuci i Shunemu, a̱ ubuta̱ u na vuka vu uciyi vi yoku vi. Ɗa vuka va vu danai ni u ta̱wa̱ u lyaꞋa ilikulya a kpaꞋa ku ni. Ɗa wo okpoi a makyan ma na baci wi a kupasamgbanai lo dem, u tsu shamgba ta̱ u lyaꞋa ilikulyaꞋa.
012	2KI	004	009	Ɗa u danai vali vu ni, “Babu munla̱i vuma vu na u ta̱wa̱ na va vuma vu ciɗa vu Ka̱shile ɗa.
012	2KI	004	010	Ci yaꞋanka yi maku ma̱ kunu kenu zuva vu kpaꞋa kutsu, ka̱ta̱ tsu lapulaka yi kuɗa. Tsu zuwaka yi ivaꞋamkpatsu n kirukpa n kakuba n ma̱kuni. Adama a na u ciya̱ ubuta̱ u kucipa̱ ɗa baci u ta̱wa̱i dem.”
012	2KI	004	011	Kanna kete ana Ilisha u ta̱wa̱i a̱ likuci Shunemu, ɗa u kumbai gaɗi a̱ kunu ku ni a dama a na wu uvuka.
012	2KI	004	012	Ɗa u danai Gehazi vuza na u ci yaꞋanka yi ulinga “Ɗeke vuka va.” Ana u ɗeke ni, Ɗa u uwai u shamgbai kelime ka̱ ni.
012	2KI	004	013	Ilisha u danai ni “Dana vuka va, ‘An wo okpoi vu yaꞋanka tsu ta̱ a̱ga̱nda̱, yiɗa̱i va kuciga n yaꞋanka wu? Vu ciga ta̱ n yaꞋanka mogono kadanshi ko n yaꞋanka kovonshi vo osoji kadanshi?’” Ɗa wu ushuki u danai, “A̱Ꞌa̱, mi ta̱ n uma a̱va̱, a na e kuneke mu ili i na n cigai ra̱ka̱.”
012	2KI	004	014	Ilisha we ecei Gehazi, “Yiɗa̱i n kuyaꞋanka yi?” Gehazi u danai, “Wi n maku mo kolobo ba, tana vali vi ni vu kutsa ta̱.”
012	2KI	004	015	Ɗa Ilisha u danai, “Ɗekei ni u ta̱wa̱ na.” Ana u ɗeke ni, ɗa u ta̱wa̱i u shamgbai u tsutsu.
012	2KI	004	016	Ilisha u danai vuka va, “Ka̱ya̱ ka̱ kuta̱wa̱ a makyan ma nampa vi ta̱ a̱ kuɓa̱na̱ maku mo kolobo ma̱ nu n a̱ kiye a̱ nu.” Ɗa u danai “A̱Ꞌa̱, vuzagbayin vu va̱, vuma vu Ka̱shile, ka̱ta̱ vu doro mu ba.”
012	2KI	004	017	Vuka va tana vu yaꞋin ka̱tsuma̱, a na ka̱ya̱ ko bonoi ɗa u matsai maku mo kolobo derere a makyan ma na u danai ni.
012	2KI	004	018	Ana maku ma mo gbonguroi, ɗa kanna kete u banai u cinai esheku a̱ ni, a̱ ubuta̱ wa aza a ulinga.
012	2KI	004	019	Babu arabali, “Ɗa u lapai una̱ u danai esheku a̱ ni, kaci ka̱ va̱, kaci ka̱ va̱,” Ɗa esheku a̱ ni a danai kagbashi kete, “Ɗika yi vu banka a̱na̱ku a̱ ni.”
012	2KI	004	020	Ana u bankai a̱na̱ku a, ɗa u keɓe ni a̱ nkuta̱ ali kanna ke pecei, ɗa u kuwa̱i.
012	2KI	004	021	Ɗa u ɗikai maku ma u kumbai zuva a̱ kunu ku vuma vu Ka̱shile va, ɗa u vaꞋankai maku ma a ivaꞋamkpatsu i ni, u gbagurai utsutsu wa ɗa wu uta̱i.
012	2KI	004	022	Ɗa u ɗekei vali vi ni u danai, “N folono wu ta̱ suꞋuku mu n kagbashi kete m majaki, adama a na n suma a kubana u vuma vu Ka̱shile gogoꞋo ka̱ta̱ m bono.”
012	2KI	004	023	Vali vi ni ve ecei ni, “Yiɗa̱i ɗa vi a kubana wu a̱ ni anana? Ka̱ɗiva̱ ko wotoi u savu ka a ba, kpamu anana Ashibi a ɗa feu ba.” Ɗa wu ushuki u danai, “Babu ko yoku.”
012	2KI	004	024	U foɓusoi majaki ma. Ɗa u danai kagbashi ka, “Zuwa majaki ma ma dakaka, ka̱ta̱ vu ka̱sa̱kpa̱i u wala sawu ba sai n dana wu.”
012	2KI	004	025	Ɗa u ka̱na̱i uye, u banai a̱ ubuta̱ u vuma vu Ka̱shile va a kusan kugbayin ku Kamelu. Ana vuma vu Ka̱shile we enei vuka va a̱ kuta̱wa̱, ɗa u danai Gehazi, “La̱na̱, vuza va aza a Shunama ɗa lo a̱ kuta̱wa̱.
012	2KI	004	026	Suma vu gasa n a̱yi, ka̱ta̱ ve ece yi, ‘Vu ta̱wa̱ ta̱ gbaga? Vali vu nu vi ta̱ gbaga? Maku ma̱ nu tana?’” Ɗa wu ushuki u danai, “Babu ko yoku.”
012	2KI	004	027	Ana u yawai a̱ ubuta̱ u vuma vu Ka̱shile va a kusan ka, ɗa u remei ene a̱ ni. Ɗa Gehazi u ta̱wa̱i u ka̱Ꞌa̱ngu ni, ɗa vuma vu Ka̱shile va u danai, “Ka̱sukpa̱ yi, adama a na wi ta̱ n una̱mgbi u ka̱tsuma̱ ka̱u. Vuzavaguɗu tana u sokongu mu ta̱, u dana mu ko yiɗa̱i ba.”
012	2KI	004	028	Ɗa vuka va vu danai, “Vuzagbayin n folono u ta̱ maku? N dana wu ba, ‘Ka̱ta̱ vu doro mu ba?’”
012	2KI	004	029	Ɗa Ilisha u danai Gehazi, “Foɓuso vu ɗika kalangu ka̱va̱ e kukiye ku nu, ka̱ta̱ vu suma vu bana a kpaꞋa ku vuka ka. Vu gasa baci n vuma ka̱ta̱ vu kya̱sa̱ yi ba. Ɗa baci tana vuza yoku u kya̱sa̱i nu, ka̱ta̱ vu ushuku yi ba. Vu vaꞋanku yi kalangu ka̱va̱ ka a̱ a̱shi a maku a.”
012	2KI	004	030	Ama a̱na̱ku a maku a, a danai Ilisha, “Vuzavaguɗu wi baci n wuma, mi a̱ kuka̱sukpa̱ wu ba.” Ɗa u ɗa̱nga̱i u banai n a̱yi.
012	2KI	004	031	Gehazi u lazai kelime ɗa u vaꞋankai kalangu ka a̱ a̱shi a maku ma, ama ko izumgbi, kpamu ko urotu u wuma. Ɗa Gehazi u bonoi kugasa n Ilisha a na wa dana yi, “Maku ma ma̱ ɗa̱nga̱ ba.”
012	2KI	004	032	Ana Ilisha u yawai a kpaꞋa ka, ɗa u cinai a vaꞋankai keven ka ikyamba ka a ivaꞋamkpatsu i ni.
012	2KI	004	033	Ɗa u uwai punu u gbagurai utsutsu, a̱yi n maku ma koci, u yaꞋin avasa u Vuzavaguɗu.
012	2KI	004	034	Ɗa u vaki a̱ ma̱ka̱nga̱ ma maku ma, u zuwai una̱ u ni a̱ una̱ u maku wa a̱shi a̱ ni kpamu a̱ a̱shi a maku a, n a̱ ekiye a̱ ni a̱ ekiye a maku a. Ana u ba̱rukpa̱i ka̱ci ka̱ ni a ikyamba i maku ya, ɗa ikyamba i maku ya i suɗukpai.
012	2KI	004	035	Ilisha u ɗa̱nga̱i u ka̱na̱i nwalu a kubana n u bonoi a̱ kunu. Ɗa u doku u ba̱rukpa̱i ka̱ci ka̱ ni a ikyamba i maku ya. Ɗa maku ma ma dishai kucindere, ɗa u paɗukpai a̱shi a̱ ni.
012	2KI	004	036	Ilisha u ɗekei Gehazi u danai, “Ɗeke a̱na̱ku a maku a, vuza va aza a Shunama a̱ ta̱wa̱.” Ɗa u ɗekei vuka va. Ana u uwai ɗa Ilisha u danai ni, “Ɗika maku ma̱ nu.”
012	2KI	004	037	Ɗa u ta̱wa̱i u kuɗa̱ngi e ene a̱ ni, u kuɗa̱ngi ali iɗika, ɗa u ɗikai maku ma̱ ni wu uta̱i.
012	2KI	004	038	Ilisha u bonoi a Gilga, u cinai kambulu a iɗika ya. Kanna kete a na ka̱kuma̱ ke eneki ki ida̱shi koɓolo n a̱yi, ɗa u danai kagbashi ka̱ ni, “Daɓamgu mogbodo magbayin akina, vu yaꞋanka eneki ilikulyaꞋa.”
012	2KI	004	039	Vuza vu te a̱ ka̱tsuma̱ ka aza a ulinga a u uwai a kakamba kula̱nsa̱ itacishi. Ɗa u taɓai umaci u ni u shatangi motogu ma̱ ni, ana u bonokoi a kpaꞋa. Ɗa u miryai u tsungi o mogbodo mi ilikulya ya, babu vuza na u yeve ko yiɗa̱i.
012	2KI	004	040	Ɗa a̱ tsuwa̱nka̱i uma adama a na a lyaꞋa. Ana i punu a kulyaꞋa ilikulyaꞋa ya, ɗa o ɓosoi ka̱da̱wuri a danai, “Vuma vu Ka̱shile, yaza yi ta̱ punu o mogbodo ma.” Ɗa a iwain kulyaꞋa ilikulyaꞋa ya.
012	2KI	004	041	Ilisha u danai, “A̱ tuka̱ n kiya.” Ana a̱ tukai, ɗa u tsungi punu o mogbodo mi ilikulyaꞋa ya ɗa u danai, “Pecekei uma adama a na a lyaꞋa.” Ɗa tana wo okpoi nannai babu koyoku.
012	2KI	004	042	Vuma vu yoku wu uta̱i a Balu-shelisha, u tuka̱i vuma vu Ka̱shile n a̱kutsu o boroji kamanga a na a yaꞋin n ili i kashina i nai gita̱i kugeꞋwe. Koɓolo n aza a̱ ta̱ku a kaburma ka̱ ni. Ɗa Ilisha u danai, “Nekei uma adama a na a lyaꞋa.”
012	2KI	004	043	Ama kagbashi ka̱ ni ka danai, “Vi ta̱ e kene adanshi i ɗa yi ta̱ a kuyawa uma amangatawun?” Ilisha u danai ni, “Neke le a lyaꞋa, adama a na Vuzavaguɗu u dana ta̱, ‘I ta̱ a ku lyaꞋa ali a̱ ka̱sukpa̱ kagimi.’”
012	2KI	004	044	Ɗa kagbashi ka ka nekei le ilikulyaꞋa, ɗa a lyaꞋi ali a̱ ka̱sukpa̱i kagimi, tsu na kadanshi ka Vuzavaguɗu ka dansai.
012	2KI	005	001	NaꞋaman kovonshi vo osoji o mogono ma Siriya. U ciya̱ ta̱ tsugbayin a̱ ubuta̱ vuzagbayin vi ni kpamu wi ta̱ a kupana u yoꞋo u ni, adama a na n kukiye ku ni kuɗa Vuzavaguɗu u nekei aza a Siriya ulyaꞋi kuvon. A̱yi kosoji ka ka na ka fuɗai kuvon, ama wi ta̱ nu mɓa̱la̱ ma̱ ukutu.
012	2KI	005	002	Ana aza a Siriya a bankai Isaraila kuvon, ɗa a ɗikai maku me mekere ɗe a iɗika ya, ɗa wo okpoi kagbashi ka vuka vu NaꞋaman.
012	2KI	005	003	Kanna kete ɗa mekere ma ma danai vuka vu NaꞋaman, “Ishi baci vali vu nu wi ta̱ a kubana u keneki ka na ki a̱ likuci i Samariya, wi ishi ku potsokpo yi mɓa̱la̱ mu ukutu n ni.”
012	2KI	005	004	Ɗa NaꞋaman u banai u danai vuzagbayin vi ni, “Ili i na mekere ma na ma̱ uta̱i a Isaraila va ma danai ni.”
012	2KI	005	005	Ɗa mogono ma Siriya ma danai, “Bana, mi ta̱ a kuɗana katagarda ka akaka a kubana u mogono mi Isaraila.” Ɗa NaꞋaman u ɗa̱nga̱i u ɗikai azurufa a̱kpa̱n kamangankupa n na azanariya a̱kpa̱n a̱ ta̱li, n ntogu n kuꞋuka kupa.
012	2KI	005	006	U bankai mogono mi Isaraila n katagarda ka na ka danai, “N katagarda ka nampa kaꞋa mi a̱ ku suꞋuku wu kagbashi ka̱ va̱ NaꞋaman. N ciga ta̱ vu potsokpo yi mɓa̱la̱ mu ukutu u ni.”
012	2KI	005	007	Ana mogono mi Isaraila me kecei katagarda ka, ɗa gogo lo u karasai ntogu n ni adama u na̱mgbi u ka̱tsuma̱ u danai, “Mpa Ka̱shile kaꞋa, vuza vu na wa kuna ko vuza vu na u kuneke wuma? Adama yiɗa̱i ɗa mogono ma Siriya maku suꞋuku n akaka m potsokpo vuza vu mɓa̱la̱ mu ukutu? La̱na̱ biꞋi tsu na vuma vu nampa wi a kuzama mu vishili.”
012	2KI	005	008	Ana Ilisha vuma vu Ka̱shile u panai a danai mogono mi Isaraila ma karasai n ntogu n ni, ɗa u suꞋuki ni n akaka u danai, “Adama a yiɗa̱i ɗa vu karasai ntogu n nu? Dana vuma va u ta̱wa̱ wu a̱va̱, wi ta̱ e kuyeve a na keneki ki punu a Isaraila.”
012	2KI	005	009	Ɗa NaꞋaman u banai na̱ odoku a̱ ni n ekeke odoku a̱ ni, u shamgbai u tsutsu kpaꞋa ku Ilisha.
012	2KI	005	010	Ilisha u suki vuza vu usuki u danai NaꞋaman “Bana e Kuyene ku Urudu vu sumba̱ kucindere punu a̱ mini ma, ukpan wi ikyamba i nu yi ta̱ a̱ kupotso yo okpo gbaga.”
012	2KI	005	011	Ɗa NaꞋaman u lazai n wupa, n u danai, “Mpa n sheshe ta̱ ko keneki ka ki ta̱ a̱ kuta̱wa̱ wa̱ a̱va̱, ka̱ta̱ u shamgba e kelime ka̱ va̱, u yaꞋan avasa u Vuzavaguɗu Ka̱shile ka̱ ni, ka̱ta̱ u ɗa̱ngusa̱ kukiye ku ni a̱ ubuta̱ wu ukutu wa adama a na u potsokpo mu.
012	2KI	005	012	Kuyene ku Abana n kuyene ku Faraparu nɗolu n re a Dimaska n nanlo, a laꞋa mini mi Isaraila ra̱ka̱ ba? Ishi baci m sumba̱ ta̱ e kute mi ishi a̱ kupotso.” Ɗa u kpatalai n wupa u lazai.
012	2KI	005	013	Agbashi a NaꞋaman a̱ ta̱wa̱i wa̱ ni ɗa a danai ni, “Vuzagbayin, ishi baci keneki ka̱ Ka̱shile ka u dana wu ta̱ vu yaꞋin ili i gbayin i yoku, vi a kuyaꞋan ba? Adama a na u danai nu, ‘Bana vu sumba̱ koci vi ta̱ a̱ o kupotso?’”
012	2KI	005	014	Ɗa NaꞋaman u gida̱la̱i a kubana o Kuyene ku Urudu ɗa u liɓai kucindere tsu na vuma vu Ka̱shile u danai. Ɗa ukpan wu ikyamba i ni yo okpoi a na ikyamba i maku, ɗa u potsoi.
012	2KI	005	015	Ɗa NaꞋaman n uma a̱ ni o bonoi a̱ ubuta̱ u vuma vu Ka̱shile va. U yawai u shamgbai e kelime ka Ilisha ɗa u danai ni, “Gogo na n yeve ta̱ babu Ka̱shile ko yoku aduniyan a nampa sai a Isaraila koci. Mi ta̱ ufolu u nu, vuzagbayin, isa kuneꞋe ku kagbashi ka̱ nu.”
012	2KI	005	016	Ilisha wu ushuki u danai, “Vuzavaguɗu wi baci n wuma, vuza na mi a kucikpa, mi a kisa ili ba.” NaꞋaman u gutsakai ni wi isa, ɗa u iwain.
012	2KI	005	017	Ɗa NaꞋaman u danai, “Vi baci a kisa ba, ka̱sukpa̱ mu kagbashi ka̱ nu n kenuku kayala ka̱ likuci i nu tsu na odoku e re a kufuɗa kuɗika a banka mu a kpaꞋa. Adama a na mi o kudoku ma yaꞋan kuneꞋe wa̱ a̱ma̱li o yoku ba, sai u Vuzavaguɗu koci.
012	2KI	005	018	Ama yaꞋan Vuzavaguɗu u cinukpaka kagbashi ka̱ ni unushi u ni adama ili i te i nampa. Ɗa baci n tonoi vuzagbayin va̱ a ku uwa a̱Ꞌisa̱ a Rimon adama a kucikpa, yaꞋan Vuzavaguɗu u cinukpaka kagbashi ka̱ ni ɗa baci feu n kuɗa̱nki ka̱ ka̱ma̱li ka.”
012	2KI	005	019	Ɗa Ilisha u danai ni, “Wala m ma̱ta̱na̱.” Ama a na NaꞋaman u lazai daꞋangi.
012	2KI	005	020	Ɗa Gehazi ka gbashi ka Ilisha, vuma vu Ka̱shile, u sheshei a̱ ka̱ɗu ka̱ ni u danai, “La̱na̱, tsu na, vuzagbayin va̱ u ka̱sukpa̱i NaꞋaman vuza va aza a Siriya nanlo u lazai nanai. Wi isa ili wa̱ ni ba, Vuzavaguɗu wi baci n wuma, mi ta̱ o kutono yi mi isa ili yoku wa̱ ni.”
012	2KI	005	021	Ɗa Gehazi u tonoi NaꞋaman n ilaɗi. Ana NaꞋaman we enei ni a̱ kuta̱wa̱ wa̱ ni n ilaɗi, ɗa u cipa̱i ekeke vu odoku u gasai n a̱yi u danai, “Yi ɗai i gita̱i?”
012	2KI	005	022	Gehazi wushuki u danai, “Gbaga ko ili. Vuzagbayin va̱ ɗa u suki mu wa̱ nu u danai ‘Gogo na ɗa eneki e re a̱ ka̱tsuma̱ ka eneki a̱ ta̱wa̱i wa̱ va̱ a̱ likuci ya aginda i Ifirayimu. I ta̱ ufolu vu neke le azurufa a̱kpa̱n a tatsu n ntogu kuꞋuka kure.’”
012	2KI	005	023	NaꞋaman wu shuku u danai, “Mi ta̱ ufolu nu vi isa azurufa a̱kpa̱n a̱ ta̱li.” u gutsakai Gehazi wi isa azurufa a̱kpa̱n a̱ ta̱li a, ɗa u ka̱ta̱la̱ ka̱ ni an njaki n e re, koɓolo n ntogu kuꞋuka kure. U danai agbashi e re a ɗikaka Gehazi a kubana a kpaꞋa.
012	2KI	005	024	Ana a yawai a kaginda ɗevu n kpaꞋa ku Ilisha, ɗa Gehazi wi isai ucanuku wa ekiye agbashi a, u ukai a kpaꞋa. Ɗa u danai le a kpatala o kubono.
012	2KI	005	025	Gehazi u uwai a kpaꞋa u shamgbai e kelime ka vuzagbayin vi ni. Ɗa Ilisha we ecei ni, “Teɗai vi ishi vu banai, Gehazi?” Ɗa wu ushuki, “Kagbashi ka̱ nu kabana a̱ ubuta̱ u yoku ba.”
012	2KI	005	026	Ilisha u danai ni, “Ka̱ɗu ka̱ va̱ ka dana mu ta̱ ana vuma va u cipa̱i ekeke vu odoku a̱ ni u gasai n avu. Ɗa vi isai ikebe, n ntogu, n kashina ka nɗanga n zaitu n kashina ki itacishi, n lala, n ushiga wa anaka, n agbashi a̱ma̱ci n ali?
012	2KI	005	027	Adama nannai mɓa̱la̱ mu ukutu n NaꞋaman mi ta̱ o kubono wa̱ nu n uma a̱ nu ali uteku n uteku.” Gehazi wu uta̱i wu Ilisha n mɓa̱la̱ mu ukutu ɗa wa̱ruma̱i kparasha.
012	2KI	006	001	Kanna kete ɗa ka̱kuma̱ ke eneki a danai Ilisha, “La̱na̱, a̱ ubuta̱ u na ci ida̱shi u yaꞋan ta̱ kenu.
012	2KI	006	002	YaꞋan tsu bana e Kuyene ku Urudu a̱ ubuta̱ u na tsa kukapa ogboli a nɗanga. Ka̱ta̱ tsu doku ubuta̱ wu ida̱shi u na u kuyawa tsu.” Ɗa wu ushuki u danai, “Banai.”
012	2KI	006	003	Ɗa vuza te punu a̱ ka̱tsuma̱ ke eneki ka, “U gutsakai Ilisha u bana koɓolon n ele.” Ɗa wu ushuki, “Mi ta̱ a kubana.”
012	2KI	006	004	Ɗa u banai n ele. Ana a yawai e Kuyene ku Urudu, ɗa a̱ gita̱i kukapa nɗanga.
012	2KI	006	005	Ana vuza te a̱ ka̱tsuma̱ ke le wi a kukapa maɗanga, ɗa kogovu ka ke shemgbei ka̱ yikpa̱i a̱ mini. Ɗa vuma va u ɓosoi ka̱da̱wuri u danai, “Vuzagbayin va̱, kogovu ko okopu kaꞋa.”
012	2KI	006	006	Ilisha we ecei ni, “Teɗai ka ka̱ yikpa̱i?” Ana u yotsongi ni ubuta̱ wa, ɗa Ilisha u koɗoi macaka u variki a̱ ubuta̱ wa, ɗa vuyum vu kogovu ka ka̱ ta̱ɗukpa̱i.
012	2KI	006	007	Ilisha u danai “Ɗika kaꞋa.” Ɗa u ukai kukiye u ɗikai kaꞋa.
012	2KI	006	008	Kanna ko yoku an mogono ma Siriya mi o kuvon n aza a Isaraila, u la̱nsa̱i odoki a̱ ubuta̱ wa osoji a̱ gba̱ra̱-gba̱ra̱ a̱ ni u danai, “Mi ta a kuzuwa a̱tsura̱ a̱ va̱ a̱ ubuta̱ u kaku.”
012	2KI	006	009	Ɗa Ilisha vuma vu Ka̱shile u suki n katagarda ka akaka a kubana u mogono mi Isaraila u danai, “Zukai, ka̱ta̱ i tono ubuta̱ u nampa ba, adama a na aza a Siriya i ta̱ a̱ kugida̱la̱ a kubana ɗe.”
012	2KI	006	010	Ɗa mogono mi Isaraila ma̱ suki uma a bana a̱ la̱na̱ ubuta̱ u na vuma vu Ka̱shile va u danai. Ayin tutu Ilisha u tsu ɓarangu ta̱ mogono, u yongo ufoɓushi adama a̱ ubuta̱ u nanlo.
012	2KI	006	011	Ɗa Mogono ma Siriya ma̱ na̱mgba̱i ka̱tsuma̱ ka̱u. U ɓolongi osoji a̱ gba̱ra̱-gba̱ra̱ a̱ ni we ecei le, “Yayi u tsu banka n kadanshi ka̱ tsu u mogono mi Isaraila?”
012	2KI	006	012	Ɗa vuza te a̱ ka̱tsuma̱ ke le wu ushuki u danai, “Ko vuza, vuzagbayin mogono, Ilisha keneki ka Isaraila ka a ka tsu dana mogono mi Isaraila kadanshi ka na vu tsu dansa, ko a̱ kunu ku asa ku nu.”
012	2KI	006	013	Ɗa mogono ma danai, “Banai i la̱nsa̱ ubuta̱ u na Ilisha wi, adama a na n suku e reme yi.” Ɗa a panai arabali “Wi ta̱ a Dotan.”
012	2KI	006	014	Ɗa mogono ma̱ suki osoji a̱ bunda̱i, n odoku, n ekeke odoku a kubana ɗe. A banai n kayin a kanzai likuci ya.
012	2KI	006	015	Makyan ma na kagbashi ka vuma vu Ka̱shile u ɗa̱nga̱i n usana wu uta̱i, ɗa we enei osoji, n odoku n ekeke odoku a kanzai likuci ya. Ɗa kagbashi ka ko orukpoi ka danai, “Vuzagbayin va̱, yiɗa̱i tsa kuyaꞋan?”
012	2KI	006	016	Ɗa u danai ni, “Ka̱ta̱ vu pana wovon ba, adama a na aza a na i koɓolo n a̱tsu, a laꞋa ta̱ aza a na i koɓolon n ele.”
012	2KI	006	017	Ɗa Ilisha u yaꞋan avasa u Vuzavaguɗu u danai, “Vuzavaguɗu, mi ta̱ ufolu u nu, ɓa̱yuwa̱ a̱shi a̱ ni adama a na we ene.” Ɗa Ka̱shile ka̱ ɓa̱yuwa̱i a̱shi a kagbashi a, a na u la̱nuki ɗa we enei nsansa tukpa n odoku n ekeke odoku akina uka̱ra̱Ꞌi n Ilisha.
012	2KI	006	018	Ana aza a Siriya a yawai ɗevu adama a na a yaꞋan kuvon n a̱yi, ɗa Ilisha u yaꞋin avasa u Vuzavaguɗu u danai, “Mi ta̱ ufolu u nu zuwa uma a nampa a a̱ yimba̱na̱” Ɗa tana u zuwai a̱shi le a̱ yimba̱na̱i tsu na Ilisha u folonoi.
012	2KI	006	019	Ɗa Ilisha u danai le, “Uye u ɗaɗa ba, kpamu likuci i ɗaɗa ba. Tonoi mu, mi ta̱ a kubanka ɗa̱ u vuza vu na yi a̱ kula̱nsa̱.” Ɗa u pura̱i le a kubana a Samariya.
012	2KI	006	020	Gogo lo a na a uwai a̱ likuci i Samariya, ɗa Ilisha u vasai u danai, “Vuzavaguɗu ɓa̱yuwa̱ a̱shi ele adama a na e ene.” Ɗa Vuzavaguɗu u ɓa̱yuwa̱i a̱shi ele ɗa enei ka̱ci ka̱ le e mere ma aza a Samariya.
012	2KI	006	021	Ana mogono mi Isaraila me enei le ɗa u danai Ilisha, “Vuzagbayin va̱, mu una le? Mu una le?”
012	2KI	006	022	Ilisha wu ushuki, “Ka̱ta̱ vu una le ba. Vi ta̱ a ku una aza a na vu remei a̱ ubuta̱ u kuvon n kotokobi ka̱ nu? NeꞋe ele ilikulyaꞋa n mini mo kusoꞋo, ka̱ta̱ vu ka̱sukpa̱ le o bono u vuzagbayin vi le.”
012	2KI	006	023	Ɗa mogono mi Isaraila mo foɓusoi ka̱ɗiva̱ kagbayin adama e le. Ana a lyaꞋi o soꞋi, ɗa u ka̱sukpa̱i le obonoi u vuzagbayin vi le. A makyan ma nanlo aza a Siriya o doku a banka aza a Isaraila kuvon ba.
012	2KI	006	024	Ayin a na ilo Ben-hadadu mogono ma Siriya u ɓolongi osoji a̱ ni ɗa a kumbai a̱ kanzai likuci i Samariya n kuvon.
012	2KI	006	025	Ɗa a yaꞋin kambulu gbani-gbani adama a na likuci ya i geshe ta̱ ukanji, ali e dengei aci njaki azurufa amanga̱na̱shi, kagimi ka kagisamkpatsu ka̱ a̱wiya̱n o moɗoi tankpamu azurufa a tawun.
012	2KI	006	026	Kanna kete an mogono mi Isaraila wi a nwalu a mashilya ma̱ likuci, ɗa vuka vu yoku vu bankai ni n ma̱shi u danai, “Ɓa̱nka̱ mu, vuzagbayin va̱ mogono.”
012	2KI	006	027	Ɗa mogono mu ushuki ma danai ni, “Vuzavaguɗu u ɓa̱nka̱ wu baci ba, mpa yiɗa̱i mi a kufuɗa kuyaꞋan? Teɗei mi a̱ kuciya̱ ilikulya ko ma̱kya̱n ma na n kuneke wu?”
012	2KI	006	028	Mogono me ecei ni, “Yiɗa̱i yi a̱ kuɓa̱la̱ wu?” Ɗa wu ushuki, “Vuka vu nampa ɗa u danai mu, ‘Tsu takuma maku ma̱ va̱ anna, kayin ka asa baci ka̱ta̱ tsu kotso ma̱ ni.’
012	2KI	006	029	Ɗa tsu suꞋwain maku ma̱va̱ tsu takumai. Ana kayin ka asai ɗa n danai ni ‘Tsu una ma̱ ni tsu takuma.’ Ɗa u sokongi ma̱ ni.”
012	2KI	006	030	Ana mogono ma panai nannai ɗa u karai ntogu n ni. A na wi a nwalu a mashilya ma̱ likuci, ɗa uma ene ni na akashi a̱ una̱mgbi u ka̱tsuma.
012	2KI	006	031	Mogono ma danai, “YaꞋan Ka̱shile ka takacika mu ali u laꞋa nannai, ɗa baci n kpa̱ɗa̱i kutakpa kaci ka Ilisha anana, maku ma Shafatu.”
012	2KI	006	032	Ilisha lo a ida̱shi a kpaꞋa ku ni koɓolo nu nkoshi m gba̱ra̱-gba̱ra̱ mi Isaraila, Ana mogono ma̱ suki vuza vu usuki u reme Ilisha. Ama babu kalingata ka ka yawa, ɗa Ilisha u danai nkoshi m gba̱ra̱-gba̱ra̱ ma, “Yi ene ta̱? Tsu na vuza vu ma̱ga̱la̱ka̱ vu nampa u suki vuza u ta̱wa̱ u takpa kaci ka̱ va̱. Ɗa baci vuza vu usuki u yawai, ka̱ta̱ i ɓa̱ya̱ngi punu n tsupulai. Makyan kenu, ci ta̱ a kupana izumgbi i vuzagbayin ni o kutono yi ka̱ca̱pa̱.”
012	2KI	006	033	Babu Ilisha u kotso kadanshi, ɗa mogono ma yawai ma danai, “Vuzavaguɗu ɗa u tukai tsu n atakaci a nampa. Adama yiɗa̱i ɗa n kuvana Vuzavaguɗu kpamu?”
012	2KI	007	001	Ilisha u danai, “Panai kadanshi ka Vuzavaguɗu, makpaꞋa a makyan ma nampa i ta̱ a̱ ku denge kiya ku singai kagisamkpatsu kazurufa kete, n agisamkpatsu e re a icuꞋu i bale kazurufa kete a u tsutsu u Samariya.”
012	2KI	007	002	Vuzagbayin vu osoji vuza na wi koɓolo m mogono u danai vuma vu Ka̱shile, “La̱na̱, ko ɗa baci Vuzavaguɗu n ka̱ci ka̱ ni u ɓa̱yuwa̱i utsutsu u gaɗi, ili i nampa yi a kuyaꞋan nanai?” Ilisha u dana ni, “Vi ta̱ e kene n a̱shi a̱ nu, vi tana a kulyaꞋa ko i te ba.”
012	2KI	007	003	A yaꞋan ta̱ uma a̱na̱shi, aza a mɓa̱la̱ mu ukutu, aza a na ida̱shi u tsutsu u likuci i Samariya. Ɗa a dansai, “Adama a̱ yiɗa̱i tsa ku shamgba punu na ali tsu kuwa̱?
012	2KI	007	004	Tsu dana baci, ‘Ci ta̱ a kuꞋuwa punu a̱ likuci,’ Kambulu ki ta̱ a ku una tsu ɗe. Ɗa baci kpamu tsu da̱sa̱ngi punu na ci ta̱ a̱ kukuwa̱. Adama nannai tsu bana tsu neke ka̱ci ka̱ tsu a̱ ka̱tsura̱ ka aza a Siriya. Ɗa baci a̱ ka̱sukpa̱i tsu n wuma, derere. Ɗa baci tana a unai tsu, ukpa̱ u ɗaɗa ci ishi a kuvana.”
012	2KI	007	005	Ɗa a̱ ɗa̱nga̱i ci na ɗe kanna ka̱ yikpa̱, a banai a̱ ka̱tsura̱ ka aza a Siriya. Ana a yawai a̱ ka̱ga̱Ꞌin ka̱ ka̱tsura̱ ka, a cina punu uma ba,
012	2KI	007	006	adama a na Vuzavaguɗu u zuwa ta̱ aza a Siriya a panai izumgbi adanshi odoku a ɗa n ekeke odoku n ka̱kuma̱ ko osoji kaꞋa ki lo a̱ kuta̱wa̱. Ɗa a dananai, “La̱na̱, mogono mi Isaraila ma banuku ta̱ ngono n Hitiya n ngono n Masar adama a na a lyaꞋa tsu n kuvon.”
012	2KI	007	007	Ɗa a sumai ci na ɗe kanna ka̱ yikpa̱, ɗa a̱ ka̱sukpa̱i a̱pa̱m e le n odoku le n njaki n le, a̱ ka̱sukpa̱i ka̱tsura̱ ka, a sumai adama a na a laꞋaka n wuma.
012	2KI	007	008	Ana nkutu n a̱na̱shi ma n yawai a̱ ka̱ga̱Ꞌin ka̱ ka̱tsura̱ ka, ɗa a uwai a̱ ka̱pa̱m ke te a lyaꞋi o soꞋi, ɗa a̱ pura̱i azurufa na azanariya, n akashi, a banai o sokongi. Ɗa o bonoi a uwai a̱ ka̱pa̱m koyoku kpamu, ɗa a̱ pura̱i ucanuku punu, ɗa kpamu o sokongi.
012	2KI	007	009	Ɗa a dananai, “Ci yaꞋan mejege ba. Anana kanna ka arabali a singai a ɗa, ɗa baci tsu paɗai bini a kubana usana, atakaci i ta̱ a kufuɗa kuta̱wa̱ tsu, yaꞋan tsu bana tsu dana a kpaꞋa ku mogono.”
012	2KI	007	010	Ana a yawai ɗevu n utsutsu u likuci ɗa a̱ ɗengusa̱i a̱la̱ka̱tsu a danai aza a kindi, “Tsu bana ta̱ a̱ ka̱tsura̱ ka aza a Siriya ko vuma tsu cina ɗe ba, babu kpamu izumgbi i vuma. Odoku aɗa n njaki koci ushiyishi a̱pa̱m e le, i ta̱ lo tsu na a̱ ka̱sukpa̱i le.”
012	2KI	007	011	Ɗa aza a kindi a salai arabali a, a danai kpaꞋa ku mogono.
012	2KI	007	012	Ɗa mogono ma̱ ɗa̱nga̱i n kayin, u danai a gbashi a̱ ni, “YaꞋan n dana ɗa̱ ili i na aza a Siriya a yaꞋankai tsu. E yeve ta̱ ci ta̱ n kambulu, ɗaɗa i zuwai ɗa a sumai e sheɗeki a kakamba, i ta̱ kusheshe, ‘Yi ta̱ a̱ kuta̱ a̱ ka̱sukpa̱ likuci ya, ka̱ta̱ tsu reme le n wuma, ci isa likuci ya.’”
012	2KI	007	013	Vuza vu te punu a̱ ka̱tsuma̱ ko nkoshi gba̱ra̱-gba̱ra̱ ma ulinga u n mogono wu ushuki, “YaꞋan uma o yoku a ɗika odoku a tawun aza a na a buwai, a bana o goɗumo ili i na tsu panai. Ɗa baci a unai le, wo ko okpo ili i yoku ba n a̱ tsu na ci ida̱shi a̱ likuci, adama a na a̱ tsu va feu ukpa̱ u ɗa ci a kuvana.”
012	2KI	007	014	Ɗa a zagbai ekeke odoku e re n odoku e le, ɗa mogono ma̱ suki uma a u danai le, “Banai i goɗumo ili i na i gita̱i n osoji a Siriya.”
012	2KI	007	015	Ɗa o tonoi le ali a kubana o Kuyene ku Urudu, a cinai akashi n ucanuku u kuvon le uvarukushi a uye ra̱ka̱, u na aza a Siriya a varukushi a makyan ma na i o moloko a suma. Ɗa alingata a o bonoi a danai mogono.
012	2KI	007	016	Ɗa uma a̱ likuci i Samariya uta̱i ni ilaɗi a kubana a̱ ka̱tsura̱ ka aza a Siriya a̱ pura̱i ucanuku u gbani. Ɗa e dengei kagisamkpatsu ka kiya kete kazurufa, agisamkpatsu e re a icuꞋu i bali kazurufa feu, tsu na kadanshi ka Vuzavaguɗu ka danai.
012	2KI	007	017	Vuzagbayin vu osoji vu na mogono ma zuwai wu inda u tsutsu u likuci wa, ɗa ka̱bunda̱i ka uma ka dasa ni ali u kuwa̱i, tsu na Ilisha vuma vu Ka̱shile u danai mogono a na u banai kene yi.
012	2KI	007	018	Tsu na kpamu vuma vu Ka̱shile u danai mogono “MakpaꞋa a makyan ma nampa, i ta̱ e kudenge agisamkpatsu e re a icuꞋu i bali kazurufa, n kagisamkpatsu ka kiya kazurufa feu a̱ u tsutsu u likuci i Samariya.”
012	2KI	007	019	Vuzagbayin vu osoji va wu ushuki vuma vu Ka̱shile a makyan ma nanlo, u danai, “Ko ɗa baci Vuzavaguɗu u ɓa̱yuwa̱i u tsutsu u gaɗi, ili i nampa ya yi ta̱ a kuyaꞋan nannai?” Ilisha tana u danai ni, “Vi ta̱ e kene n a̱shi a̱ nu, ama vi tana a kulyaꞋa ili ba.”
012	2KI	007	020	Ta tana ili ya i yaꞋin n a̱yi nannai. Uma a ɗa a dasai ni a̱ utsutsu u likuci ali u kuwa̱i.
012	2KI	008	001	Ilisha u dana ta̱ vuka vuna u bonokoi maku ma̱ ni n wuma, “Ɗa̱nga̱ vu suma n muku n nu a kubana a̱ ubuta̱ u yoku, adama a na Vuzavaguɗu wi ta̱ a̱ kuta̱wa̱ka̱ n kambulu a iɗika ya ali a̱ya̱ e cindere.”
012	2KI	008	002	Ɗa vuka va vu ɗa̱nga̱i u yaꞋin tsu na vuma vu Ka̱shile va u danai. Ɗa u lazai n aza a kpaꞋa a̱ ni a̱ da̱sa̱ngi a iɗika ya aza a Filisitiya a̱ya̱ e cindere.
012	2KI	008	003	Ana a̱ya̱ e cindere a lazai, ɗa vuka va vu uta̱i a iɗika i Filisitiya u bonoi. U banai u mogono adama a na o bonoko yi n kpaꞋa ku ni n kashina ka̱ ni.
012	2KI	008	004	Mogono a kadanshi n Gehazi, kagbashi ka vuma vu Ka̱shile, u danai, “Dana mu arabali ili i gbagbain i na Ilisha u yaꞋin.”
012	2KI	008	005	Ana wi a kudana mogono tsu na Ilisha u ɗengusa̱i ka̱kpisa̱, ɗa vuka vu na Ilisha u bonokoi maku ma̱ ni n wuma u uwai n ma̱shi u mogono, ufolu o bonoko yi n kpaꞋa ku ni n kashina ka̱ ni. Ɗa Gehazi u danai, “Vuka vu ɗaɗa na vuzagbayin va̱ mogono, maku ma na Ilisha u bonokoi n wuma u ni a̱yi ɗa na.”
012	2KI	008	006	Ana mogono me ecei vuka va, ɗa tonokoi ni ukuna wa. Ɗa mogono ma zuwai vuza vi te a̱ ka̱tsuma̱ ka nkoshi m gba̱ra̱-gba̱ra̱ n kefeku, u danai, “Bonokoi ni n ili i na yi i ni, n kodokpotsu ki ili i na a kyaꞋi punu a kashina ka ali a kanna ka na u ka̱sukpa̱i iɗika ya a̱ kuta̱wa̱ gogo na.”
012	2KI	008	007	Ilisha u banai Dimaska, a makyan ma na Ben-hadadu mogono ma Siriya wi a̱ mɓa̱la̱. Ci na ɗe a dana mogono, “Vuma vu Ka̱shile u ta̱wa̱ ta̱ a̱ likuci i nampa.”
012	2KI	008	008	Ɗa mogono ma danai Haziyelu, “Ɗika kuneꞋe vu bana u vuma vu Ka̱shile. Vu dana yi we ece ke wu Vuzavaguɗu, ‘Mi ta̱ a̱ kuta̱na̱ a̱ mɓa̱la̱ n va̱?’”
012	2KI	008	009	Haziyelu u banai wi Ilisha n kuneꞋe ku canuku icuꞋu kakau u Dimaska, u na arakuma amangere a ɗikai. Ana u yawai ɗa u shamgbai e kelime ki Ilisha ɗa u danai, “Maku ma̱ nu Ben-hadadu mogono ma Siriya ma a u suku mu me ece wu, ‘Ko wi ta̱ a̱ kuta̱na̱ a̱ mɓa̱la̱ n ni?’”
012	2KI	008	010	Ilisha wu ushuki, “Bana vu dana yi, ‘Mayun wi ta̱ a̱ kuta̱na̱,’ Ama Vuzavaguɗu u yotsongu mu ta̱ wi a kulaꞋa ba wi ta̱ a̱ kukuwa̱.”
012	2KI	008	011	Ilisha u ka̱na̱i kinda Haziyelu, ali Haziyelu u panai wono. Ɗa vuma vu Ka̱shile va u ɓosoi n ma̱shi.
012	2KI	008	012	Haziyelu we ecei, “Yiɗa̱i i zuwai vuzagbayin va̱ ma̱shi?” Ilisha wu ushuki u danai, “Adama a na n yeve ta̱ kawuya ka na vi a kuyaꞋanka aza a Isaraila. Vi ta̱ o ku songu likuci yi nshilya n le, ka̱ta̱ vu una muku mo olobo ele n kotokobi, vi ta̱ kpamu a kuɓasangu aci a̱ muku n le a iɗika, ka̱ta̱ kpamu vu ka̱rukpa̱sa̱ a̱ ma̱ci le aza a̱tsuma̱.”
012	2KI	008	013	Ɗa Haziyelu u danai, “Niniɗai kagbashi ka̱ nu ka kufuɗa kuyaꞋan ili i gbayin i nampa, mpa mesheꞋe,” Ɗa Ilisha u dana ni, “Vuzavaguɗu u yotsongu mu ta̱ vi ta̱ o ko okpo mogono ma Siriya.”
012	2KI	008	014	Ana Haziyelu u bonoi ɗa Ben-hadadu we ecei ni, u danai, “Yiɗa̱i Ilisha u danai ni nu?” Haziyelu u danai, “U dana mu ta̱ mayun vi ta̱ a̱ kuta̱na̱.”
012	2KI	008	015	Ama a na kayin kasai ɗa Haziyelu u ɗikai ogbodo u yeki a̱ mini ɗa u palai a̱shi o mogono, ali u kuwa̱i. Ɗa Haziyelu wo okpoi mogono ma Siriya a̱ una̱ u Ben-hadadu,
012	2KI	008	016	A̱ ka̱ya̱ ka tawun ko tsugono tsu Joram maku ma Ahabu mogono mi Isaraila, ɗa Jehoram maku ma Johoshafatu mogono ma Yahuda u gita̱i tsugono.
012	2KI	008	017	Jehoram n a̱ya̱ kamangankupa n e re ana wo okpoi mogono, ɗa u lyaꞋi tsugono a Urushelima a̱ya̱ kunla̱i.
012	2KI	008	018	Jehoram u tonoi uye u mogono mi Isaraila tsu na kpaꞋa ku Ahabu ku yaꞋin, adama a na u zuwa ta̱ mekere ma Ahabu. U yaꞋin kagbanigbani a̱ a̱shi a Vuzavaguɗu.
012	2KI	008	019	Ama Vuzavaguɗu u ciga ku una iɗika i Yahuda ba, adama a na u yaꞋan ta̱ uzuwakpani n Dawuda, u danai, ntsukaya n ni mi ta̱ a kulyaꞋa kelime n kulyaꞋa tsugono.
012	2KI	008	020	A ayin a na Jehoram wi a kulyaꞋa tsugono a iɗika i Yahuda, ɗa aza a Edom a yaꞋankai ni ugbamiwasuvu ɗa a zuwai mogono me le.
012	2KI	008	021	Ɗa Jehoram wu uta̱i n ekeke odoku a̱ ni u banai a̱ likuci i Jayiru. Ɗa aza a Edom a̱ kanza ni n akumbi ekeke odoku a̱ ni, ama ɗa Jehoram u lapai le n kayin, ɗa osoji a̱ ni a sumai o kubono a i uwa i le.
012	2KI	008	022	Ta aza a Edom i a kuyaꞋanka aza a Yahuda ugbamiwasuvu nannai ali n anana. A makyan me te maꞋa likuci i Libina feu i yaꞋankai aza a Yahuda ugbamiwasuvu.
012	2KI	008	023	Ulinga u na u buwai u tsugono tsu Jehoram n ili i na u yaꞋin ra̱ka̱ yi ta̱ uɗani a katagarda ka arabali ko ngono n Yahuda.
012	2KI	008	024	Ɗa Jehoram u bankai ukpisa̱ ɗa a̱ ciɗa̱ngini koɓolon ni ikaya i ni a̱ likuci i Dawuda. Ɗa Ahaziya maku ma̱ ni wo okpoi mogono a̱ una̱ u ni.
012	2KI	008	025	A̱ ka̱ya̱ ka kupa n ka ire ko tsugono tsu Joram maku ma Ahabu mogono mi Isaraila, Ahaziya maku Jehoram mogono ma Yahuda u gita̱i tsugono.
012	2KI	008	026	Ahaziya wi ta̱ na̱ a̱ya̱ kamanga n e re a na wo okpoi mogono. U lyaꞋi tsugono a Urushelima ka̱ya̱ ke te. Kula ka̱ a̱na̱ku a̱ ni ku ɗa Ataliya, a̱yi vashi vu Omiri mogono mi Isaraila maꞋa.
012	2KI	008	027	Ana wo okpoi Ahaziya u zuwai mekere ma Ahabu, ɗa u tonoi uye u gbani-gbani u kpaꞋa ku Ahabu. U yaꞋin kagbanigbani a̱ a̱shi a Vuzavaguɗu.
012	2KI	008	028	Ahaziya u gbaɓai kaci n Jehoram maku ma Ahabu a banai kuyaꞋan kuvon n Haziyelu mogono ma Siriya. A Ramotu-giliyadu, ɗa aza a Siriya a yaꞋankai Joram usa̱n.
012	2KI	008	029	Ɗa mogono Joram u bonoi a̱ likuci i Jezirelu, adama a na a̱ la̱na̱ yi untsu a̱ ni a na aza a Siriya a yaꞋankai ni a Ramotu, a na u banai kuyaꞋan kuvon n mogono Haziyelu. Ɗa mogono Ahaziya maku ma Jehoram mogono ma Yahuda u banai adama a na u kya̱sa̱ yi, a na a uka ni usa̱n.
012	2KI	009	001	Ilisha keneki u ɗekei vuma vu te a̱ ka̱tsuma ke eneki u danai ni, “Foɓuso, vu shiya motogu ma̱ nu n kaɗambura, vu ɗika kedele ka maniꞋin ma zaitu a̱ kukiye ku nu, vu bana a Ramotu-giliyadu.
012	2KI	009	002	Ɗa baci vu yawai ɗe, ka̱ta̱ vu la̱nsa̱ Jehu maku ma Jehoshafatu vashi vu Nimshi. Vu zuwa yi u ɗa̱nga̱ a uɓon wa̱ a̱ja̱Ꞌa̱ ni ka̱ta̱ vu uka yi a̱ kunu ka asuvu.
012	2KI	009	003	Ka̱ta̱ vu ɗika kedele ka maniꞋin ma zaitu ma vu tsunki a kaci, ka̱ta̱ vu dana, ‘Ili i na Vuzavaguɗu u danai i ɗanna, m zagba wu ta̱ mogono mi Isaraila.’ Ka̱ta̱ vu ɓa̱yuwa̱ utsutsu vu suma, ka̱ta̱ vu geshe ba.”
012	2KI	009	004	Ɗa kolobo ka, a̱yi na wi keneki ka, u yaꞋain tsu na a danai ni, u banai a Ramotu-giliyadu.
012	2KI	009	005	Ana u yawai ɗe, ɗa u cinai ovonshi o osoji a̱ ida̱shi a̱ ubuta̱ ute. Ɗa u danai, “Mi ta̱ n akaka a̱ nu Kovonshi.” Ɗa Jehu we ecei, “Akaka a yayi a̱ ka̱tsuma̱ ka̱ tsu?” Ɗa wu ushuki udanai, “Akaka a̱ nu, Kovonshi.”
012	2KI	009	006	Ɗa Jehu u ɗa̱nga̱i, a uwai a kpaꞋa. Ɗa keneki ka ka̱ tsunki Jehu maniꞋin a kaci, “Ili i na Vuzavaguɗu, Ka̱shile ki Israila ka danai, m zagba wu ta̱ mogono mi Isaraila uma a Vuzavaguɗu.
012	2KI	009	007	Avu ɗa va kuna kpaꞋa ku Ahabu vuzagbayin nu, adama a na n takacika Jezebelu adama a mpasa n eneki n kagimi ka agbashi a na wu unai.
012	2KI	009	008	KpaꞋa ku Ahabu ki ta̱ a kuyaꞋan wuni ra̱ka̱, mi ta̱ a ku una maku mo kolobo dem, vuza gbani ko kagbashi.
012	2KI	009	009	Mi ta̱ a kuzuwa kpaꞋa ku Ahabu ko okpo an kpaꞋa ku Jerobuwam maku ma Nebatu, n kpaꞋa ku Basha maku ma Ahija.
012	2KI	009	010	Jezebelu tamkpamu nsheꞋe n ɗa n kutakuma inyama i ni a kapashi ka Jezirelu, babu tana vuza na u kuciɗa̱ngu yi.” Ɗa keneki ka ka̱ ɓa̱yuwa̱i utsutsu wu uta̱i u sumai.
012	2KI	009	011	Ana Jehu wu uta̱i a kubana a̱ ubuta̱ wa̱ aza a̱ ni osoji, ɗa ecei ni a danai, “Nini ɗai gbaga ɗa ko? Yiɗa̱i i tuka̱i kajarishi ka nampa wa̱ a̱nu?” Jehu wu ushuki le u danai, “I yeve ta̱ vicuꞋu vu vuma va n ili i na u tsu dansa.”
012	2KI	009	012	Ɗa a danai, “Mayun ɗa ba, dana tsu ili i na u danai nu.” Ɗa Jehu u danai le, “Vuma va u dana mu ta̱, ‘Vuzavaguɗu u danai, n zagba wu ta̱ vu okpo mogono mi Isaraila.’”
012	2KI	009	013	Gogo lo, ɗa o foɗoi aminya a gbagbain ele, o poloi a iɗika adama a na Jehu u dasa zuva. Ɗa a̱ lika̱i kavana n orukpoi, “Jehu ɗa mogono.”
012	2KI	009	014	Jehu maku ma Jehoshafatu vashi vu Nimshi, u yaꞋin nsata tsu na a ku una Joram mogono. Makyan ma nanlo tana Joram ɗe n osoji a Ramotu-giliyadu ele a kinda iɗika yi Isaraila a kpadai Haziyelu mogono ma Siriya
012	2KI	009	015	Ama makyan ma nanlo wana ɗai Joram mogono u bono u Jezirelu, a̱ la̱na̱ usa̱n una aza a Siriya a uka ni a̱ ubuta̱ u kuvon. Ɗa Jehu u danai osoji, “Ɗa baci i cigai mu mo okpo mogono, ka̱ta̱ i ka̱sukpa̱ vuza wu uta̱ a̱ likuci u bana u Jezirelu u dana arabali a ili i na ci yaꞋin ba.”
012	2KI	009	016	Ɗa Jehu u foɓusoi keke vu odoku o kuvon a̱ ni u kumbai a kubana u Jezirelu, a̱ ubuta̱ u na Joram wi a ivaꞋin. Ahaziya mogono ma Yahuda feu cina u bana kula̱na̱ vuza vu usa̱n Joram.
012	2KI	009	017	Ana vuza kindi ku mashilya ma Jezirelu, we enei Jehu n uma a̱ ni a̱ kuta̱wa̱, ɗa u salakai Joram, “Me ene ta̱ uma a̱ kuta̱wa̱ n e keke odoku.” Joram mogono u danai, “Suku kakumbi ko odoku u bana we ece le, ‘I ta̱wa̱ ta̱ m ma̱ta̱na̱?’”
012	2KI	009	018	Kakumbi ko kodoku ka u banai u gasai n Jehu u danai, “Mogono ma ciga ta̱ me yeve, ‘M ma̱ta̱na̱ maꞋa vu ta̱wa̱i?’” Jehu wu ushuki. “Yiɗa̱i i burai nu m ma̱ta̱na̱? Tono mu ka̱ca̱pa̱.” Ɗa vuza kindi va u danai mogono, “Kalingata ka na i suki u gasa ne le va, u bono ba.”
012	2KI	009	019	Ɗa mogono ma̱ suki kakumbi ko odoku ka i re u banai u danai le. “Mogono ma ciga ta̱ me yeve ‘M ma̱ta̱na̱ maꞋa i ta̱wa̱i?’” Jehu wu ushuki, “Yiɗa̱i i burai nu m ma̱ta̱na̱? Tono mu ka̱ca̱pa̱.”
012	2KI	009	020	Ɗa vuza kindi va u doku u danai, “Vuza vu i re vu na vu suki va u cina le ta̱ ama wi o kubono feu ba. Nwalu ma mi ta̱ an nwalu n Jehu maku Nimshi, adama a na wi ta̱ nwalu tsu kajarishi.”
012	2KI	009	021	Joram mogono me nekei kadanshi, u danai, “Foɓusokoi mu keke vo odoku va̱,” Ɗa Joram mogono mi Isaraila n Ahaziya mogono ma Yahuda a̱ ɗa̱nga̱i, e keke odoku le a kubana kugasa n Jehu. Ɗa a cina ni a ka̱pula̱ka̱ ka Nabot vuza va aza a Jezirelu.
012	2KI	009	022	Ana Joram wu enei Jehu, ɗa u we ecei ni, “Vu ta̱wa̱ ta̱ m ma̱ta̱na̱? Jehu wu ushuki u danai,” “Nini ɗai wo ko okpo ma̱ta̱na̱? A na a̱na̱ku a̱nu Jezebelu u tuka̱i tsu nu nkunu n kagbanigbani a̱ ubuta̱ dem?”
012	2KI	009	023	Joram u kpatalai n kodoku ka̱ ni u sumai, e kuɗeke Ahaziya, “Na lo kagbanigbani kaꞋa Ahaziya!”
012	2KI	009	024	Ɗa Jehu u ronoi utan u tawai Joram e mere ma̱ kucina̱ n kaya ɗa ka uwai ali a̱ ka̱ɗu. Ɗa u yikpa̱i e keke vu odoku vi ni.
012	2KI	009	025	Jehu u danai Bidikaru kagbashi ka̱ ni, “Ɗika yi vu taɗuku yi ka̱pula̱ka̱ ka Nabot vuza aza a Jezirelu. Ko vu ciɓa ta̱ n kanna ka na mpa n avu ci an nwalu koɓolon Ahabu esheku a̱ ni, ɗa Vuzavaguɗu u yaꞋin kene ku wuya adama a̱ ni?
012	2KI	009	026	‘Mayun na̱yi mene ta̱ mpasa n Nabot n mpasa n maku ma̱ ni, Vuzavaguɗu u danai, N kucina ta̱ mi ta̱ a kutsupaka yi a vu yaꞋin a ka̱pula̱ka̱ ka nampa.’ Adama nanai ɗika yi vu taɗuku yi punu a ka̱pula̱ka̱ ka Nabot ka tsu na kadanshi ka Vuzavaguɗu ka danai.”
012	2KI	009	027	Ana Ahaziya mogono ma Yahuda we enei ili i na i gita̱i, ɗa u sumai u tonoi uye a kubana Betu-hagan. Ɗa Jehu u guvai ni, n u danai, “Una ni feu.”Ɗa a uka ni usa̱n punu e keke vo odoku vi ni a̱yi a kukumba kaginda ka Guru, kana ki ɗevu n Ibileyam. Ɗa u sumai a kubana a Magido u kuwa̱i ɗe.
012	2KI	009	028	Agbashi a̱ ni a ɗika ni e keke vu odoku o kuvon a kubana a Urushelima, a̱ ciɗa̱ngini a kasaun ka̱ ni koɓolo n ikaya i ni a̱ likuci i Dawuda.
012	2KI	009	029	A̱ ka̱ya̱ ka kupa n kete ka tsugono tsu Joram maku ma Ahabu, Ahaziya wo okpoi mogono ma Yahuda.
012	2KI	009	030	Ana Jehu u ta̱wa̱i a Jezirelu, ɗa Jezebelu u panai kaꞋa, ɗa u lapulai a̱shi a̱ ni n isukumushi, ɗa lapulai ka̱nji ka̱ ni, ɗa u la̱nuki n katusu ka̱ kunu.
012	2KI	009	031	Ana Jehu u uwai utsutsu u kefeku, ɗa Jezebelu we ecei ni “Vu ta̱wa̱ ta̱ m ma̱ta̱na̱ ko vuza vu ma̱ga̱la̱ka̱? Vi ta̱ tsu Zimiri vuza na wu unai vuzagbayin vi ni?”
012	2KI	009	032	Ana Jehu u ɗa̱ngusa̱i a̱shi a̱ ni ɗa we enei ni ɗa u danai, “Yayi wi a̱ kucina̱ kuva̱?” Ko vuza yoku wi ta̱ lo? Ɗa ndari n ni n re ko n tatsu indanai ni.
012	2KI	009	033	Jehu u danai le, “Taɗuku ni a iɗika.” Ɗa tana a taku ni n katusu ka̱ kunu ka. Mpasa n ni n tsuwa̱in a̱ ubuta̱ dem a kasaka n ikyamba yo odoku. Ɗa Jehu u zuwai odoku a dasai ni.
012	2KI	009	034	Ɗa Jehu u uwai a kefeku ko mogono u lyai u soꞋi. Ana u yaꞋin nannai ɗa u danai, “Banai i ciɗa̱ngu vuka vu una̱ u wuya va, adama a na mekere mo mogono maꞋa.”
012	2KI	009	035	Ana a banai kuciɗa̱ngu vuka va, moko ma kaci maꞋa a cinai n ene ne ekiye koci.
012	2KI	009	036	Ɗa o bonoi a danai Jehu, ɗa u danai, “Kadanshi ka Vuzavaguɗu ka shana ta̱ ka na ka̱ uta̱i una̱ u Iliya vuza va aza a Tishibi, ‘A uɓon u Jezirelu u ɗa nsheꞋe n kutakuma inyama i Jezebelu.
012	2KI	009	037	Ikyamba i Jezebelu yi ta̱ o ko okpo tsuta̱ a na a̱wiya̱n nnama punu a kakamba ka Jezirelu, tsuna babu vuza na u kufuɗa kudana, Jezebelu ɗa na va.’”
012	2KI	010	001	Muku n Ahabu aza a na ida̱shi a Samariya uma amangatatsu n kupa. Ɗa Jehu u ɗanai atagarda akaka u suki n aɗa a kubana a Samariya, n aza o tsugono tsu Jezirelu, n nkoshi m gba̱ra̱-gba̱ra̱, n aza a na i a kinda muku n Ahabu. U danai,
012	2KI	010	002	“Ɗa baci yi isai atagarda akaka a nampa, muku n mogono mi ta̱ ekiye a̱ ɗa̱, yi ta̱ kpamu n ekeke odoku o kuvon, n likuci yi nshilya n ucanuku u kuvon,
012	2KI	010	003	Ka̱ta̱ i zagba vuza na u yotsoi a̱ ka̱tsuma̱ ka̱ muku n mogono ma, i zuwa yi u da̱sa̱ngu a kakuba ko tsugono ke esheku a̱ ni. Ka̱ta̱ yi uta̱ i yaꞋan vishili adama a kpaꞋa ku vuzagbayin ɗa̱ Ahabu.”
012	2KI	010	004	Ama ɗa wovon u ka̱na̱i le, ɗa a danai, “La̱na̱, ngono n re n fuɗa baci n shilika̱i n Jehu ba. Yiɗa̱i a̱tsu tsa kufuɗa kuyaꞋan?”
012	2KI	010	005	Ɗa vuza vu kelime vu ku kpaꞋa ku mogono, n vuza kelime vu likuci va, n nkoshi m gba̱ra̱-gba̱ra̱ n aza a na i a kinda muku n mogono, a̱ suki akaka a kubana u Jehu, a danai. “A̱tsu agbashi a̱ nu aɗa, ci ta̱ a kuyaꞋan ili i na baci vu danai tsu ci yaꞋan. Ci a kuzagba vuza yoku mogono ba, yaꞋan ili i na ve enei i laꞋi n kugaꞋan.”
012	2KI	010	006	Ɗa Jehu u doku u ɗanakai le katagarda ka akaka ka ire, u danai, “Yi baci a̱ kucina̱ ku va̱, kpamu yi o kutono mu, tuka̱i mu n aci a̱ maku n kpaꞋa ku mogono vuzagbayin ɗa̱ a Jezirelu makpa a makyan ma nampa.” Muku n mogono amangatatsu n kupa, i ta̱ a̱ ubuta̱ wa aza e kelime ka̱ likuci ya, aza a na i a̱ kuɓa̱na̱ le.
012	2KI	010	007	Ana katagarda ka yawai ekiye le, ɗa e remei muku amangatatsu n kupa a, a kiɗai ɗa a zuwai aci a a mabana. A̱ suꞋuki mogono n aɗa a Jezirelu.
012	2KI	010	008	Ana vuza vu usuki u kayawai, ɗa u danai Jehu, “A̱ tuka̱ ta̱ n aci a̱ muku n mogono ma.” Ɗa Jehu u danai, “Ɓolongi le oɓolo e re, ka̱ta̱ i zuwa aɗa utsutsu u likuci, i ka̱sukpa̱ le lo ali kayin ka asa.”
012	2KI	010	009	N usana a na Jehu wu uta̱i a kubana a̱ ubuta̱ u na uma i o ɓolongi a kinda aci, ɗa u danai le, “A̱ɗa̱ kabura ɗa̱ ba mpaɗa vuza na n yaꞋin nsata n na a unai mogono vuzagbayin va̱, ama gogo na yayi wu unai ele na ra̱ka̱?
012	2KI	010	010	Vu yeve, kadanshi ka na Vuzavaguɗu u yaꞋin adama kpaꞋa ku Ahabu ki ta̱ a kushana. Vuzavaguɗu u shatangu ta̱ ili i na yi uta̱i una̱ u kagbashi ka̱ ni Iliya.”
012	2KI	010	011	Ɗa Jehu wu unai kagimi ka uma ka kpaꞋa ku Ahabu ra̱ka̱, n kumaci ku ni, aza a na i a ida̱shi a Jezirelu, aza a̱ gba̱ra̱-gba̱ra̱ n a̱ja̱Ꞌa̱ a̱ ni n anan ganu dem. Ta u ka̱sukpa̱i Ahabu nannai ko vuma vite.
012	2KI	010	012	Jehu u lazai a kubana a Samariya. A̱yi a Betu-ekedu vu nguɓi,
012	2KI	010	013	Ɗa u gasai n kumaci ku Ahaziya mogono ma Yahuda. Ɗa we cei le, “A̱ɗa̱ anan yayi?” Ɗa ushuki, “A̱tsu aza a kpaꞋa ku Ahaziya aɗa. Ci ta̱ a kubana ikya̱shi i muku n Ahabu mogono n muku n Jezebelu Egbere.”
012	2KI	010	014	Jehu u danai uma a̱ ni, “Remei le n wuma,” Ɗa e remei le ra̱ka̱ n wuma uma amangere n e re ɗa a kiɗai le a kayinva ka Betu-ekedu. Babu vuza na u laꞋi.
012	2KI	010	015	Ana Jehu u ka̱sukpa̱ ubuta̱ wa, ɗa u gasai n Jehonadabu maku ma Rekabu, a̱yi uye a kubana kene yi. Ana a̱ kya̱sa̱na̱i, ɗa Jehu u danai ni, “Vu ɗika mu ta̱ a̱ ka̱ɗu ka̱ nu tsu na mpa n ɗikai nu?” Jehonadabu wu ushuki u danai, “E, n ɗika wu ta̱.” Jehu u danai, “Ta baci nannai, neke mu kukiye ku nu.” Ɗa u nekei Jehu kukiye ku ni. Ɗa Jehu u ronoi ni kukiye u kumbakai ni ekeke vu odoku vi ni.
012	2KI	010	016	Ɗa Jehu u danai, “Ta̱wa̱ koɓolo nu mpa, ve ene tsu na n zuwai ka̱ɗu ka̱va̱ u Vuzavaguɗu.” Ɗa Jehonadabu u tonoi ni ekeke vu odoku vi ni.
012	2KI	010	017	Ana Jehu u yawai a Samariya, ɗa wu unai aza a na a buwai a kpaꞋa ku Ahabu, tsu na kadanshi ka Vuzavaguɗu ka̱ uta̱i una̱ u Iliya.
012	2KI	010	018	Ɗa Jehu u ɓolongi uma a Samariya u danai le, “Ahabu u ga̱nda̱ka̱ ta̱ Balu kenu, ama Jehu wi ta̱ a̱ ku ga̱nda̱ka̱ yi ka̱u.
012	2KI	010	019	Ɗekushekei mu eneki a Balu, n aza a ulinga a̱ni koɓolo n anan ganu a̱ ni. Ka̱ta̱ i ka̱sukpa̱ ko vuma vu te u kpa̱ɗa̱ kuta̱wa̱ ba, mi ta̱ n alyuka a gbayin a na mi a kuyaꞋanka Balu. Vuza na baci u ta̱wa̱i ba mi ta̱ a kuna yi.” Ama Jehu ugboji u ɗa wi a kuyaꞋanka le adama a na wu una aza a na o kutono Balu.
012	2KI	010	020	Ɗa Jehu u danai, “Zuwai kanna ka na a kucikpa Balu.” Ɗa a zuwai kanna.
012	2KI	010	021	Jehu u suki akaka a̱ ubuta̱ ra̱ka̱ a iɗika yi Isaraila u banuki uma a na o kutono Balu a̱ ta̱wa̱, ɗa ra̱ka̱ vi le a̱ ta̱wa̱i, babu vuza na u kpa̱ɗa̱i kuta̱wa̱, ali ɗa a shatangi kpaꞋa ku Balu tukpa.
012	2KI	010	022	Jehu u danai vuza vu ulinga wa akashi a ciɗa, “Neke uma a na i o kutono Balu a uka.” Ɗa vuma va tana u nekei le a ukai.
012	2KI	010	023	Ɗa Jehu u banai a̱ ubuta̱ wa̱ a̱Ꞌisa̱ a Balu a koɓolon Jehonadabu maku ma Rekabu. Jehu u danai aza a na i o kutono Balu, “La̱na̱i mayin, adama a na ka̱ta̱ a̱ ciya̱ vuza na wi o kutono Vuzavaguɗu punu a̱ ka̱tsuma̱ ko otoni a Balu ba, sai otoni a Balu koci.”
012	2KI	010	024	Ɗa a uwai punu a̱Ꞌisa̱ a ra̱ka̱ adama a na a yaꞋan alyuka n kuneꞋe ku kusongu a kubana u Balu. Cina tana Jehu u zuwa uma amanga̱na̱shi pulai, u danai le vuza na baci u ka̱sukpa̱i vuza te u lazai, wi ta̱ a kutsupa m wuma uni.
012	2KI	010	025	Gogo lo ana u kotsoi kuneꞋe ku kusongu, ɗa u danai aza a kindi n aza e kelime osoji, “Uwai punu yi una le ra̱ka̱, ka̱ta̱ i ka̱sukpa̱ ko vuza te u laꞋa ba.” Ɗa a unai le ra̱ka̱ n kotokobi, ɗa aza a kindi a n osoji o ronoi i kyamba i le na a taɗuki pulai. Ɗa uma a Jehu a uwai punu asuvu a a̱Ꞌisa̱ a Balu.
012	2KI	010	026	Ɗa a uta̱ka̱i katali ka̱ a̱Ꞌisa̱ ka Balu pulai o osongi kaꞋa.
012	2KI	010	027	Ɗa o ɓosoi katali ka ubuta̱ u ciɗa u Balu ɗa kpamu o ɓosoi a̱Ꞌisa̱ a Balu, ɗa uma o bonukoi ubuta̱ wa ubuta̱ kukofongu ali n anna.
012	2KI	010	028	Ta Jehu u zuwai a̱ ka̱sukpa̱i kucikpa Balu nanai a Isaraila.
012	2KI	010	029	Ama Jehu u ka̱sukpa̱ kuyaꞋan unushi u na Jerobuwam maku ma Nebatu ma yaꞋin ba, a na u zuwai aza a Isaraila kuyaꞋan unushi tsu na a cikpai ndendem ma azanariya e Betelu, n Dan.
012	2KI	010	030	Ɗa Vuzavaguɗu u danai Jehu, adama a na vu yaꞋin ta̱ ili i na yi mejege a̱ a̱shi a̱va̱, ɗa kpamu vi yaꞋankai kpaꞋa ku Ahabu ili i na yi a̱ ka̱ɗu ka̱va̱, an mi a kuciga kuyaꞋan, adama a nannai ntsukaya n nu mi ta̱ a̱ kuda̱sa̱ngu a kakuba ko tsugono ci Isaraila ali tsukaya tsu na̱shi.
012	2KI	010	031	Ama Jehu u tono wila̱ u Vuzavaguɗu Ka̱shile ka Isaraila n ka̱ɗu ka̱ ni ra̱ka̱ ba. U ka̱sukpa̱ kuyaꞋan unushi u na Jerobuwam u zuwai Isaraila a yaꞋin ba.
012	2KI	010	032	Ayin a nanlo, ɗa Vuzavaguɗu u gita̱i kujebe a̱bunda̱i ki Isaraila. Haziyelu mogono ma Siriya ma lyaꞋi ubuta̱ wa̱ a̱bunda̱i wi Isaraila n kuvon.
012	2KI	010	033	Ili i na i ɗikai a kasana ka Kuyene ku Urudu, iɗika i Giliyadu n Gatu, n aza a Ruben, n aza a Manasa, i na i ɗikai a̱ likuci i Arowa n ka̱ɗa̱ka̱i ka kuyene ku Aruno ɗaɗa Giliyadu n Bashan.
012	2KI	010	034	Ulinga u na u buwai u tsugono tsu Jehu n ili i na uyaꞋin, yi ta̱ uɗani a katagarda ka arabali ko ngono mi Isaraila.
012	2KI	010	035	Ana Jehu u bankai ukpisa̱, ɗa a̱ ciɗa̱ngini a Samariya. Ɗa Jehowahazu maku ma̱ ni mo okpoi mogono una̱ u ni
012	2KI	010	036	Jehu u lyai tsugono ci Isaraila a Samariya a̱ya̱ kamanga n kunla̱i.
012	2KI	011	001	Ana Ataliya, a̱na̱ku a Ahaziya mogono ma Yahuda, we enei maku ma̱ ni ukpa̱, ɗa u gita̱i kuna muku n kpaꞋa ku mogono.
012	2KI	011	002	Ama Jehosheba mekere ma Joram mogono, u ɗikai Jowashi maku ma Ahaziya u sumai n a̱yi, a̱ ka̱tsuma̱ ka̱ muku n mogono ma vuza na ishi a kuna. U sokongi ni koɓolo n vuza na wi o kuwoꞋo yi a̱ kunu ka asuvu. Ta u lakai e kiye a Ataliya nannai u kpa̱ɗa̱i kuciya̱ kuna yi
012	2KI	011	003	Jowashi u yongoi usokongi a̱ a̱Ꞌisa̱ a Vuzavaguɗu ali a̱ya̱ a̱ta̱li, a makyan ma na Ataliya wi o tsugono ci iɗika ya.
012	2KI	011	004	A̱ ka̱ya̱ ka̱ cindere ka̱ tsugono tsu Ataliya, Jehoyida ganu u zuwai e ɗekei osoji aza a kindi ku mogono, n aza a kindi ku kpaꞋa ku mogono a̱ ta̱wa̱ wa̱ ni a̱Ꞌisa̱ a Vuzavaguɗu. Ɗa u zuwai le a yaꞋin uzuwakpani n akucina punu a̱Ꞌisa̱ a Vuzavaguɗu i ta̱ o kutono yi. Ɗa u yotsonki le Jowashi maku ma Ahaziya mogono.
012	2KI	011	005	Jehoyida u danai le, “Na ɗa ili i na i kuyaꞋan. Kanna ka na baci yi a kubana ulinga na Ashibi ka̱ta̱ i pece ugboku u tatsu, ute a kinda kefeku ko mogono,
012	2KI	011	006	ugboku u re a kinda utsutsu u Sur, ugboku u tatsu tamkpan a shamgba ka̱ca̱pa̱ ko osoji a na i a kinda kpaꞋa ku mogono.
012	2KI	011	007	Ugboku u re u na wi a kuvuka a kanna ka Ashibi, i ta̱ a kushamgba inda mogono n a̱Ꞌisa̱ a Vuzavaguɗu.
012	2KI	011	008	I kuka̱ra̱Ꞌa̱ mogono, vuma dem u ɓa̱na̱ ucanuku u kuvon ekiye a̱ ni, yi una vuza na baci u cigai kuꞋuwa an we pece ɗa̱. I tono mogono a̱ ubuta̱ u na wa kubana dem.”
012	2KI	011	009	Ovonshi osoji a yaꞋin tsu na Jehoyida ganu u danai. Kovonshi vo osoji dem u ta̱wa̱ n uma a̱ ni aza a na a kuvuka a kanna ka Ashibi, n aza a na a̱ kugita̱ ulinga kanna ka Ashibi. Ra̱ka̱ vi le a̱ ta̱wa̱i u Jehoyida ganu.
012	2KI	011	010	Ɗa u nekei kovonshi dem masara nu nra̱ga̱ n na mi ishi n Dawuda mogono, a na u zuwai a̱Ꞌisa̱ a Vuzavaguɗu.
012	2KI	011	011	Aza kindi a̱ ka̱ra̱Ꞌi mogono, yaba dem n ucanuku u kuvon u ni e kukiye. E gerei ka̱ci ka̱ le a̱ ka̱ra̱Ꞌi mogono ili i na i ɗikai a uɓon u gaɗi a kubana a uɓon u ɗakai a̱Ꞌisa̱ a Vuzavaguɗu a̱ ka̱ra̱Ꞌi katalikalyuka.
012	2KI	011	012	Ɗa Jehoyida wu uta̱ka̱i n Jowashi, maku mo mogono, ɗa u ukai ni oroliko a kaci ka̱ ni. Ɗa u nekei Jowashi katagarda ka̱ wila̱ ko tsugono. Ɗa kpamu tsunki ni maniꞋin me kerengu wo okpoi mogono. Ɗa uma a ɓasai ekiye le a danai, “Wuma u nu u geshe mogono.”
012	2KI	011	013	Ana egbere Ataliya u panai kacaꞋa ko osoji a na i a kindi n kacaꞋa ka uma, ɗa wu uta̱i u banai a̱ ubuta̱ u uma wa a̱Ꞌisa̱ a Vuzavaguɗu.
012	2KI	011	014	Ana u yawai, ɗa we enei mogono masavu kashani a̱ ubuta̱ u tsugbayin u ni ɗevu n kashamkpatsu, tsu na ka̱ɗiva̱ ka kuzagba mogono ki. Ovonshi osoji n aza kulika̱ igbala kashani ɗevu n mogono ma, n uma a iɗika ya a̱ ma̱za̱nga̱ n lika̱i igbala ka̱u. Ɗa Ataliya u karai aminya a̱ ni ɗa u ɓosoi ka̱da̱wuri u danai, “Ugbamiwasuvu, ugbamiwasuvu.”
012	2KI	011	015	Ɗa Jehoyida ganu u danai ovonshi osoji, “Uta̱ka̱ ni pulai e mere mo osoji, ka̱ta̱ yi una yi n kotokobi n vuza na u banai ku isa yi dem.” Adama a na Ganu va u dana ta̱, “Ka̱ta̱ a unai punu a̱Ꞌisa̱ a Vuzavaguɗu ba.”
012	2KI	011	016	A ɗikai ni ɗa o tonoi n a̱yi a̱ utsutsu u na odoku a tsu uwaka a kpaꞋa ku mogono, ta ɗe a una ni.
012	2KI	011	017	Ɗa Jehoyida u yaꞋin uzuwakpani n Vuzavaguɗu n mogono koɓolo n uma, a danai, i ta̱ o ku okpo uma a Vuzavaguɗu. Ɗa kpamu u yaꞋin uzuwakpani n mogono n uma.
012	2KI	011	018	Ɗa uma a iɗika ya ra̱ka̱ a banai a̱ ubuta̱ wa̱ a̱Ꞌisa̱ a Balu, o ɓosoi a ɗa. Ɗa o ɓosoi katalikalyuka n a̱ma̱li a̱ ni miri-miri. Ɗa a unai Matan ganu vu Balu e kelime ka katalikalyuka ka. Ɗa Jehoyida ganu u zuwai aza a kindi a inda a̱Ꞌisa̱ a Vuzavaguɗu.
012	2KI	011	019	Ɗa u ɗikai ovonshi osoji n aza a kindi ku mogono n kpaꞋa ku mogono, n uma a iɗika ya ra̱ka̱, o soki mogono Jowashi ili i na i ɗikai a kpaꞋa ku Vuzavaguɗu a kubana a kpaꞋa ku mogono. A ukai n mogono utsutsu wa aza kindi a kubana a kpaꞋa ku ni. Ɗa mogono ma kumbai kakuba ko tsugono u da̱sa̱ngi.
012	2KI	011	020	Ɗa uma a iɗika ya a yaꞋin ma̱za̱nga̱. Likuci ya feu kpamu i ciya̱i ma̱ta̱na̱, a na a unai Ataliya n kotokobi a kpaꞋa ku mogono.
012	2KI	011	021	Jowashi n a̱ya̱ e cindere a na wo okpoi mogono ma Yahuda.
012	2KI	012	001	A̱ ka̱ya̱ ke cindere ko tsugono tsu Jehu, Jowashi u gita̱i tsugono ci iɗika i Yahuda. Ɗa u lyaꞋi tsugono a Urushelima a̱ya̱ amangere. Kula ka̱ a̱na̱ku a̱ ni ku ɗa̱ Zibiya, a̱ likuci i Biyasheba.
012	2KI	012	002	Jowashi u yaꞋan ta̱ ili i na yi mejege a̱ a̱shi a Vuzavaguɗu, adama a na Jehoyida ganu u piꞋisaka yi ta̱ tsu na u kuyaꞋan.
012	2KI	012	003	Ama n nannai dem, u ɓoso iꞋuwa ya̱ a̱ma̱li a ba, uma tana a lyai kelime n kubana ɗe na yaꞋin kuneꞋe ku kusongu n ili ma̱gula̱ni a̱ ubuta̱ wa.
012	2KI	012	004	Jowashi u danai anan ganu, “Isai ikebe i na a̱ tukai tsu kuneꞋe ku ciɗa a̱Ꞌisa̱ a Vuzavaguɗu, n ikebe i na yi isai a̱ ubuta̱ u mekecu n ikebe i na yi isai wa aza a na a yaꞋin uzuwakpani, n ikebe i na uma a̱ tukai n kuneꞋe ku ucigi wa̱ a̱ɗu e le.
012	2KI	012	005	Ka̱ta̱ ganu dem u ɗika punu a̱ ka̱tsuma̱ ki ikebe i na a isai ekiye a uma, u tsupa i na baci a lapulai a kpaꞋa ku Vuzavaguɗu.”
012	2KI	012	006	Ama ali a kubana a̱ya̱ kamanga na tatsu o tsugono tsu Jowashi, anan ganu a fuɗa a lapula kpaꞋa ku Vuzavaguɗu ka ba.
012	2KI	012	007	Ɗa Jowashi mogono u ɗekei Jehoyida ganu n anan ganu a na a buwai, u danai le, “Adama a̱ yiɗa̱i ɗa i kpa̱ɗa̱i kulapula a̱Ꞌisa̱ a Vuzavaguɗu? Gogo na ka̱ta̱ i doku yi isa ikebe adama ka̱ci ka̱ ɗa̱ ba. I neke ikebe ya adama kulapula a̱Ꞌisa̱ a Vuzavaguɗu.”
012	2KI	012	008	Ɗa anan ganu ushuki o kudoku ki isa ikebe ekiye a uma ba, ɗa kpamu ushuki i ta̱ a̱ ku ka̱sukpa̱ uma o yoku feu a yaꞋan ulinga u kulapula a̱Ꞌisa̱.
012	2KI	012	009	Ɗa Jehoyida ganu u ɗikai akpati ɗa ta̱sa̱i ka̱kuya̱mkpa̱tsu ka, u zuwai a ɗa e kukiye ku usingai ku katalikalyuka a̱ utsutsu wa̱ a̱Ꞌisa̱ a Vuzavaguɗu. Anan ganu a na i a kinda utsutsu wa, a zuwai ikebe i na uma a̱ tuka̱i ra̱ka̱ punu a akpati va.
012	2KI	012	010	Ayin a na baci enei ikebe ya i yimkpa ta̱ punu akpati va, ka̱ta̱ kaɗani ko mogono n ganu vu gbayin a̱ ta̱wa̱ e kece ikebe ya i na a̱ tuka̱i a̱Ꞌisa̱ a Vuzavaguɗu ka̱ta̱ a zuwa i ɗa ujika.
012	2KI	012	011	Ka̱ta̱ e neke ikebe ya wa aza a na a zuwai a̱ la̱na̱ ulinga wa, aza a na a tsu tsupa uma a na i ulinga wa̱ a̱Ꞌisa̱ a Vuzavaguɗu, n aza ulinga u kumaꞋa n esheꞋwi a nɗanga,
012	2KI	012	012	AmaꞋin, n aza kusheꞋwe atali. I ta̱ ulinga n ikebe ya adama a na tsula nɗanga n atali a na e sheꞋwei adama a̱Ꞌisa̱ a Vuzavagɗu, ka̱ta̱ kpamu a tsupa ulinga u na u buwai a̱Ꞌisa̱ a Vuzavaguɗu.
012	2KI	012	013	Ikebe i na a̱ tuka̱i a̱Ꞌisa̱ a, a una i ɗa a̱ ubuta̱ u kuyaꞋanka asasu azurufa ba, ko tana ikima̱tsu yi nkuni ba, na nsasu, n ishiyaun ba, ko ucanuku u yoku wa azanariya n azurufa adama a̱Ꞌisa̱ a Vuzavaguɗu ba.
012	2KI	012	014	E neke ta̱ ikebe ya adama a na a tsupa aza ulinga a kulapula a̱Ꞌisa̱ a.
012	2KI	012	015	A zuwa aza a kula̱na̱ ulinga wa a̱ tuka̱ n mekecu mi ikebe i na a unai adama ku lapula a̱Ꞌisa̱ a Vuzavaguɗu ba, adama a na a yaꞋan ta̱ ili yi usuɓi.
012	2KI	012	016	Ikebe i na e nekei adama e kuneꞋe ku kutakpa unushi n kuneꞋe ku kucinukpa unushi a̱ tuka̱ n i ɗa a̱Ꞌisa̱ a Vuzavaguɗu ba. I nanlo i anan ganu i ɗa.
012	2KI	012	017	Makyan ma nanlo, Haziyelu mogono ma Siriya u banai u yaꞋin kuvon n likuci Gatu, u lyai le. Ɗa u kpatalai a kubana kuyaꞋan kuvon n Urushelima,
012	2KI	012	018	Jowashi mogono ma Yahuda u pura̱i ucanuku u ciɗa u na ikaya i ni Jehoshafatu, Joram n Ahaziya, ngono n cau n Yahuda, e nekei Vuzavaguɗu, ɗa u ɓolongi n ili i na a̱yi u nekei Vuzavaguɗu, ɗa u suꞋuki Haziyelu u ɗa ra̱ka̱, koɓolo n azanariya a na i uzuwi a̱ kunu ku kuzuwa a̱Ꞌisa̱ a Vuzavaguɗu n kpaꞋa ku mogono. Ɗa mogono Haziyelu u ka̱sukpa̱i Urushelima.
012	2KI	012	019	Ulinga u na u buwai u tsugono tsu Jowashi, n ili i na u yaꞋin yi ta̱ uɗani a katagarda ka arabali ka ngono n Yahuda.
012	2KI	012	020	Ɗa aza a̱ gba̱ra̱-gba̱ra̱ o yoku a̱ ka̱tsuma̱ ka aza ulinga a̱ ni a yaꞋin nsata, ɗa unai Jowashi a Betu-milo a uye u na u banai a Sila.
012	2KI	012	021	Aza a na a una ni ele ɗa, Jozabadu maku ma Shimeyatu n Jehozabadu maku ma Shomeru. A̱ ciɗa̱ngu ni koɓolo n ikaya ni a̱ likuci i Dawuda. Ɗa Amaziya maku ma̱ ni wo okpoi mogono a̱ una̱ u ni.
012	2KI	013	001	A̱ ka̱ya̱ ka kamanga n ka tatsu ko tsugono tsu Jowashi maku ma Ahaziya mogono ma Yahuda, Jehowahazu maku ma Jehu u gita̱i tsugono ci Isaraila a Samariya, ɗa u lyaꞋi tsugono a̱ya̱ kupa na e cindere.
012	2KI	013	002	Ɗa u yaꞋin ili i gbani-gbani a̱ a̱shi a Vuzavaguɗu. U tonoi tsu na Jerobuwam maku ma Nebatu u yaꞋin, u lyai kelime n kuyaꞋan unushi u na Jerobuwam u zuwai aza a Isaraila a yaꞋin.
012	2KI	013	003	Ɗa Vuzavaguɗu uyaꞋin wupa n aza a Isaraila ka̱u, ɗa u ka̱sukpa̱i Haziyelu mogono ma Siriya n maku ma̱ ni Ben-hadadu u ka̱na̱i kulyaꞋa le n kuvon.
012	2KI	013	004	Ɗa Jehowahazu uyaꞋin avasa u Vuzavaguɗu u ɓa̱nka̱ le, ɗa u panai avasa a̱ ni, adama a na we ene ta̱ tsu na mogono ma Siriya mi o koꞋuso aza a Isaraila.
012	2KI	013	005	Ɗa Vuzavuguɗu u tuka̱i n vuza na u ki isa aza a Isaraila ekiye aza a Siriya. Ɗa aza a Isaraila a̱ ciya̱i ida̱shi i ma̱ta̱na̱ tsu na ishi cau.
012	2KI	013	006	Ama ɗa aza a Isaraila a lyai kelime n kuyaꞋan unushi, o ku tono uye u Jerobuwam. A̱ ka̱sukpa̱i kashamkpatsu ka ka̱ma̱li ka Ashera a Samariya kashani.
012	2KI	013	007	Babu ili i na a̱ ka̱sukpa̱ka̱i osoji a Jehowahazu, akumbi odoku amangere n kupa koci, n ekeke odoku kupa, n osoji a iɗika a̱kpa̱n kupa adama a na mogono ma Siriya ma una ta̱ kagimi ɗa u bonokoi le tsu kubuta̱ ku na wunla̱i wi a̱ kupura̱.
012	2KI	013	008	Ulinga u na u buwai u tsugono tsu Jehowahazu, n ili i na u yaꞋin, n utsura u tsugono ci ni, yi ta̱ uɗani a katagarda ka arabali ko ngono mi Isaraila.
012	2KI	013	009	Ana Jehowahazu u bankai ukpisa̱, ɗa a̱ ciɗa̱ngu ni a Samariya. Ɗa maku ma̱ ni Jowashi wo okpoi mogono a̱ una̱ u ni.
012	2KI	013	010	A̱ ka̱ya̱ ka kamangankupa na e cindere ko tsugono tsu Jowashi mogono ma Yahuda, Jowashi maku ma Jehowahazu wo okpoi mogono mi Isaraila a Samariya. Ɗa ulyaꞋi tsugono a̱ya̱ kupa n a̱ta̱li.
012	2KI	013	011	Ɗa uyaꞋin kagbanigbani a̱ a̱shi a Vuzavaguɗu. U iwain ku ka̱sukpa̱ unushi u na Jerobuwam maku ma Nebatu u zuwai aza a Isaraila kuyaꞋan. Ɗa u tonoi uye u le.
012	2KI	013	012	Ulinga u na u buwai u tsugono tsu Jowashi, n ili i na u yaꞋin, n utsura u tsugono u ni n tsu na u lyaꞋi Ahaziya mogono ma Yahuda n kuvon, yi ta̱ uɗani a katagarda ka arabali ko ngono mi Isaraila.
012	2KI	013	013	Ana Jowashi u bankai ukpisa̱, ɗa a̱ ciɗa̱ngu ni a Samariya koɓolo n ngono mi Isaraila. Ɗa Jerobuwam wo okpoi mogono a̱ una̱ u ni.
012	2KI	013	014	Ana Ilisha u vaki mɓa̱la̱ n na u kukuwa̱ ka̱, Jowashi mogono mi Isaraila u banai kene yi, ɗa u shika̱i u danai. “Esheku a̱va̱, esheku a̱va̱, keke vo odoku n akumbi odoku a Isaraila.”
012	2KI	013	015	Ilisha u danai ni, “Ɗika utan n ayaꞋa.” Ɗa u yaꞋin tsu na u danai ni.
012	2KI	013	016	Ɗa Ilisha u danai mogon mi Isaraila, “Rono utan u nu,” Ɗa Ilisha u zuwai kukiye ku ni e kukiye ku mogono ka.
012	2KI	013	017	U danai ni, “Ɓa̱yuwa̱ katusu ka na ki a kinda kasana.” Ɗa u ɓa̱yuwa̱i katusu ka. Ɗa Ilisha u danai ni, “Tawa,” ɗa u tawai. Ɗa Ilisha u danai, “Kaya ka Vuzavaguɗu ka ulyaꞋi, kaya ka na ka kuciya̱ ulyaꞋi a Siriya, adama a na vi ta̱ a kulyaꞋa Siriya koɓolo n Afeku n kuvon ra̱ka̱-ra̱ka̱.”
012	2KI	013	018	Ilisha u doku danai ni, “Ɗika aya ka̱ta̱ vu tawa iɗika.”Ɗa mogono ma ɗikai kaya u tawai iɗika ali kutatsu ɗa u ka̱sukpa̱i.
012	2KI	013	019	Ɗa vuma vu Ka̱shile u yaꞋin wupa n a̱yi u danai. “Vi ishi a ku tawa iɗika ya kutawun ko kuta̱li, vi ta̱ a kulya Siriya ali vu loko le ra̱ka̱. Ama gogo na kutatsu kuɗa vi a kulyaꞋa le koci.”
012	2KI	013	020	Ilisha u kuwa̱i ɗa̱ a̱ cigai ni. Koɓolo ka aza Mowabu a̱ tsu tuka̱ ta̱ iɗika yi Isaraila kuvon ka̱ya̱ dem.
012	2KI	013	021	Ana aza a Isaraila ilo a̱ kuciɗa̱ngu vuma vu yoku, gogolo ɗa enei uma a̱ bunda̱i a̱ kuta̱wa̱ le, ɗa a yaꞋin gogoꞋo a taɗuki keven ka ikyamba ka a kasaun ki Ilisha ɗa a sumai. Ana keven ki ikyamba ka ka saꞋwai etele a Ilisha, ɗa vuma va u bonoi n wuma ɗa u ɗa̱nga̱i kashani.
012	2KI	013	022	Haziyelu mogono ma Siriya u takacikai aza a Isaraila a makyan ma tsugono tsu Jehowahazu.
012	2KI	013	023	Ama adama a ucigi u Vuzavaguɗu a kubana a uma a Isaraila. Ɗa u panai asuvayali ele adama a uzuwakpani u na u yaꞋin n Ibrahim, n Ishaku, koɓolon Yakubu. Ali anana u ka̱sukpa̱ una le ba ko u loko le a̱ a̱shi a̱ ni ba.
012	2KI	013	024	Ana Haziyelu mogono ma Siriya ma̱ kuwa̱i, ɗa maku ma̱ ni Ben-hadadu wo okpoi mogono a̱ una̱ u ni.
012	2KI	013	025	Ɗa Jehowashi mogono mi Isaraila u lyai kelime ka Ben-hadadu maku ma Haziyelu ali kutatsu. Ɗa wi isai likuci ya aza Isaraila i na Ben-hadadu wi isai ekiye Jehowahazu esheku a Jehowashi.
012	2KI	014	001	Amaziya maku ma Jowashi u gita̱i tsugono tsu Yahuda a̱ ka̱ya̱ ka̱ ire ko tsugono tsu Jowashi maku ma Jehowahazu mogono mi Isaraila.
012	2KI	014	002	Amaziya na̱ a̱ya̱ kamanga n a tawun ɗa wo okpoi mogono, ɗa u lyaꞋi tsugono a Urushelima a̱ya̱ kamanga n kuci. Kula ka̱ a̱na̱ku a̱ ni ɗa Jehowadin, vuza na wu uta̱i a Urushelima.
012	2KI	014	003	Amaziya u yaꞋan ta̱ ili i na yi mejege a̱ a̱shi a Vuzavaguɗu, n nannai dem u yaꞋan tsa akaya a̱ ni Dawuda ba. Ɗa u tonoi tsa̱ esheku a̱ ni Jowashi.
012	2KI	014	004	Amaziya u takpa a̱Ꞌisa̱ a̱ma̱li ele ba, ɗa uma a̱ ka̱na̱i kubana na a yaꞋin kuneꞋe ka alyuka o kusongu ɗe a̱ uba̱ta̱ wa.
012	2KI	014	005	Ana Amaziya u yevei wo okpo ta̱ mogono, ɗa u zuwai a unai agbashi a na a unai esheku a̱ ni.
012	2KI	014	006	Ama wu una muku ma aza a na a unai esheku a̱ ni ba, u tonoi tsu na a ɗanai a katagarda ka Musa a na Vuzavaguɗu u danai, “Isheku yi a̱ kukuwa̱ adama unushi u muku n le ba, ko muku n kuwa̱ adama unushi wi isheku i le ba. Yaba dem wi ta̱ a̱ kukuwa̱ adama unushi u ni.”
012	2KI	014	007	A̱yi ɗa wu unai aza a Edom a̱kpa̱n kupa a̱ ka̱ɗa̱ka̱i ka mkpaɗi. Ɗa wi isai likuci i Sela n kuvon, ɗa u sabaꞋa ni kula wo okpoi Jokiteyelu. N kula ku ɗaɗa e tsu ɗekushe ubuta̱ wa ali anana.
012	2KI	014	008	Ɗa Amaziya usuki n alingata a kubana u Jehowashi maku ma Jehowahazu, matsukaya ma Jehu mogono mi Isaraila u danai, “Ta̱wa̱, tsu gasa a̱shi n a̱shi.”
012	2KI	014	009	Ama ɗa Jehowashi mogono mi Isaraila wu ushuki Amaziya mogono ma Yahuda, u danai, “Maɗanga ma kawana a Lebano u suki n akaka a kubana a maɗanga ma gbayin ma Sida a Lebano, u danai, ‘Neke kolobo ka̱va̱ mekere ma̱ nu u zuwa.’ Ɗa manama ma kakamba mo yoku a kupasamgbanai ɗa u dasai kawana ka n ene.
012	2KI	014	010	Mayun ɗa vu lyaꞋa ta̱ aza a Edom, ɗa vu gita̱i ugbamukaci. Ama vu yaꞋan ma̱za̱nga̱ adama u lyaꞋi u na vu ciya̱i, vu da̱sa̱ngu a kpaꞋa. Yiɗa̱i i zuwai ɗa vi a kuciga ku ronoko ka̱ci ka̱ nu atakaci, n uma a iɗika i Yahuda kpamu?”
012	2KI	014	011	Ama ɗa Amaziya u kpa̱ɗa̱i kupana. Ɗa Jehowashi mogono mi Isaraila u banai vishili n Amaziya, mogono ma Yahuda. A Betu-shemeshi a iɗika i Yahuda.
012	2KI	014	012	Osoji a Isaraila a lyaꞋi Yahuda n kuvon, ɗa yaba dem u sumai o kubono a kpaꞋa ku ni.
012	2KI	014	013	Jehowashi mogono mi Isaraila u remei mogono Amaziya ma Yahuda, maku ma Jowashi matsukaya ma Ahaziya, ɗe e Betu-shemeshi. Ɗa Jehowashi u banai u ɓosoi mashilya ma Urushelima ili i na i ɗikai a utsutsu u Ifirayimu a kubana utsutsu u mogon ma na ugaɗi u ni u yawai udashi amangatawa̱nta̱li.
012	2KI	014	014	Ɗa u pura̱i azanariya n azurufa, n ucanuku u na wi a̱Ꞌisa̱ a Vuzavaguɗu koɓolon n i na yi a̱ kunu ku kuzuwa a kpaꞋa ku mogono. N uma a na e nekei tsu kaguta, ɗa yeve u bonoi a Samariya.
012	2KI	014	015	Ulinga u na u buwai u tsugono tsu Jehowashi n ili i na u yaꞋin, n utsura u tsugono tsu ni n tsu na kpamu u lyaꞋi Amaziya mogono ma Yahuda n kuvon, yi ta̱ uɗani a katagarda ka arabali ko ngono mi Isaraila.
012	2KI	014	016	Ana Jehowashi u bankai ukpisa̱, ɗa a̱ ciɗa̱ngu ni a Samariya koɓolon nu ngono mi Isaraila. Ɗa maku ma̱ ni Jerobuwam wo okpoi mogono a̱ una̱ u ni.
012	2KI	014	017	Amaziya maku ma Jowashi mogono ma Yahuda u yongoi n wuma ali a̱ya̱ gendu a na Jehowashi maku ma Jehowahazu mogono mi Isaraila u kuwa̱i.
012	2KI	014	018	Ulinga u na u buwai u tsugono tsu Amaziya yi ta̱ uɗani a katagarda ka arabali ko ngono n Yahuda.
012	2KI	014	019	Ɗa a yaꞋin nsata adama a na a una Amaziya a Urushelima, ɗa u sumai a kubana a Lakishi. Ɗa a̱ suki uma a kubana a Lakishi, a una ni ɗe.
012	2KI	014	020	O bonokoi keven ki ikyamba ka̱ ni a Urushelima o kodoku, ɗa a̱ ciɗa̱ngu ni koɓolo n ikaya i ni a̱ likuci i Dawuda.
012	2KI	014	021	Ɗa uma a Yahuda ra̱ka̱ a ɗikai maku ma̱ ni Azariya vuza va̱ a̱ya̱ gendu n kete, a zuwai ni wo okpoi mogono a̱ una̱ we esheku a̱ ni Amaziya.
012	2KI	014	022	A̱yi ɗa vuza na u maꞋasakai Ilatu ɗa u bonokoi ni iɗika i Yahuda a na esheku a̱ ni a̱ kuwa̱i.
012	2KI	014	023	A̱ ka̱ya̱ ke gendu ko tsugono tsu Amaziya maku ma Jowashi mogono ma Yahuda, Jerobuwam maku ma Jowashi mogono mi Isaraila, wo okpoi mogono a Samariya. Ɗa u lyaꞋi tsugono a̱ya̱ amangere n kete.
012	2KI	014	024	U yaꞋin kagbanigbani a̱ a̱shi a Vuzavaguɗu. U iwain ku ka̱sukpa̱ unushi u na Jerobuwam maku ma Nebatu u zuwai aza a Isaraila a yaꞋin.
012	2KI	014	025	A̱yi ɗa u bonokoi kureꞋe ki iɗika yi Isaraila ili i na i ɗikai a Lebo-hamata a kubana e kuyene ku Araba, tsu na kadanshi ka Vuzavaguɗu, Ka̱shile ka Isaraila ka na ka̱ uta̱i una̱ u Yunana maku ma Amita, keneki ka na ka̱ uta̱i a Gatu-hefaru.
012	2KI	014	026	Ama Vuzavaguɗu we ene ta̱ tsu na aza a Isaraila i atakaci a gbani-gbani, agbashi n aza a na i a gbashi ba, ra̱ka̱ vi le atakaci. Babu vuza na u kuɓa̱nka̱ le
012	2KI	014	027	Vuzavaguɗu u dana an wi a kutakpa kula ki Isaraila a duniyan ba, wi ta̱ a kuyaꞋan ulinga n Jerobuwam maku ma Jowashi adama a na u wu isa le.
012	2KI	014	028	Ulinga u na u buwai u tsugono tsu Jerobuwam, n ili i na uyaꞋin ra̱ka̱, n utsura u tsugono ci ni, n tsu na uyaꞋin kuvon, n tsu na u bonokoi n aza a Isaraila n likuci i Dimaska n Hamata aza a na ishi a iɗika i Yahuda, ra̱ka̱ yi ta̱ uɗani a katagarda ka arabali ko ngono mi Isaraila.
012	2KI	014	029	Jerobuwam u bankai ukpisa̱ nu ngono mi Isaraila. Ɗa maku ma̱ ni Zakariya wo okpoi mogono.
012	2KI	015	001	A̱ ka̱ya̱ ka kamanga n ke cindere ko tsugono tsu Jerobuwam mogono mi Isaraila, Azariya maku ma Amaziya u gita̱i tsugono a Yahuda.
012	2KI	015	002	A̱yi n a̱ya̱ gendu n kete a na u gita̱i tsugono, ɗa u lyaꞋi tsugono a Urushelima a̱ya̱ amangerenkupa n e re. Kula ka̱ a̱na̱ku a̱ ni ku ɗa Jekoliya a Urushelima.
012	2KI	015	003	U yaꞋin ili i na yi mejege a̱ a̱shi a Vuzavaguɗu, tsu na esheku a̱ ni Amaziya u yaꞋin.
012	2KI	015	004	N nannai dem, u takpa a̱Ꞌisa̱ a̱ma̱li ba, ɗa uma a lyaꞋi kelime n kubana n a yaꞋin kuneꞋe ka alyuka n osongi ili ma̱gula̱ni ɗe.
012	2KI	015	005	Ɗa Vuzavaguɗu u lapai mogono nu mɓa̱la̱ ma̱ ukutu, ali u kuwa̱i. Ɗa u yongoi a kpaꞋa ku ni kau. Jotan maku mo mogono ɗa a zuwai u la̱na̱ kpaꞋa ka, n uma a iɗika ya.
012	2KI	015	006	Ulinga u na u buwai u tsugono tsu Azariya n ili i na u yaꞋin ra̱ka̱ yi ta̱ uɗani a katagarda ka arabali ko ngono n Yahuda.
012	2KI	015	007	Ana Azariya u bankai anan koko a̱ ni n kiya, ɗa a̱ ciɗa̱ngu ni n ikaya i ni a̱ likuci i Dawuda. Ɗa Jotan maku ma̱ ni wo okpoi mogono.
012	2KI	015	008	A̱ ka̱ya̱ ka kamangankupa n kula̱i ko tsugono Azariya mogono ma Yahuda, Zakariya maku ma Jerobuwam u gita̱i tsugono ci Isaraila. U lyaꞋi tsugono a Samariya wotoi u ta̱li.
012	2KI	015	009	Zakariya u yaꞋin kagbanigbani u Vuzavaguɗu, tsu na ikaya i ni i yaꞋin. U ka̱sukpa̱ unushi u na Jerobuwam maku ma Nebatu u yaꞋin ba a na u zuwai aza a Isaraila kuyaꞋan unushi.
012	2KI	015	010	Shalum maku ma Jabeshi u yaꞋin nsata adama a na a una Zakariya mogono, wu unai ni e kelime ka uma, ɗa wo okpoi mogono.
012	2KI	015	011	Ulinga u na u buwai u tsugono tsu Zakariya wi ta̱ uɗani a katagarda ka arabali ngono mi Isaraila.
012	2KI	015	012	Ɗa kadanshi ka Vuzavaguɗu ka shanai ka na u yaꞋin a kubana u Jehu u danai, “KpaꞋa ku nu ki ta̱ a̱ kuda̱sa̱ngu a kakuba ko tsugono ali tsukaya tsu na̱shi.”
012	2KI	015	013	Shalum maku ma Jabeshi u gita̱i tsugono a iɗika yi Isaraila a̱ ka̱ya̱ ka kamangankupa n kuci ka tsugono tsu Uziya mogono ma Yahuda, u lyaꞋi tsugono wotoi u te a Samariya.
012	2KI	015	014	Ɗa Menahem maku ma Gadi wu uta̱i a Tiza u banai a Samariya, wu unai Shalum mogono. Ɗa wo okpoi mogono.
012	2KI	015	015	Ulinga u na u buwai u tsugono tsu Shalum, koɓolon nu nsata n na u yaꞋin, yi ta̱ uɗani a katagarda ka arabali ko ngono mi Isaraila.
012	2KI	015	016	Makyan ma nanlo ɗa Menahem wu unai likuci i Tifasa n likuci i wawa i na yi uka̱ra̱Ꞌi n a̱yi, adama a na uma a a iwan ta̱ kuneke utan. Ɗa wu unai a̱ma̱ci aza a̱ tsuma̱ u ka̱rukpa̱i a ɗa.
012	2KI	015	017	A̱ ka̱ya̱ ka kamangankupa n kuci ko tsugono tsu Azariya mogono ma Yahuda. Menahem maku ma Gadi u gita̱i tsugono ci Isaraila, U lyaꞋi tsugono a̱ likuci i Samariya a̱ya̱ kupa.
012	2KI	015	018	Ɗa Menahem u yaꞋin kagbanigbani a̱ a̱shi a Vuzavaguɗu. A makyan mo tsugono tsu ni ra̱ka̱, u iwain kuka̱sukpa̱ unushi u Jerobuwam maku ma Nebatu, a na u zuwai aza a Isaraila kuyaꞋan unushi.
012	2KI	015	019	Ɗa Pulu mogono ma Asiriya u banai kuvon a iɗika yi Isaraila. Ɗa Menahem u nekei ni azurufa a̱kpa̱n kamangankupa n e cindere adama a na u ɓa̱nka̱ yi tsu na tsugono ci ni tsa kushamgba n utsura.
012	2KI	015	020	Menahem mogono u ciya̱i ikebe ya a̱ ubuta̱ wa aza ikebe i Isaraila, u zuwai le utafu vuma dem u tuka̱ n azurufa amangerenkupa u mogono ma Asiriya. Ɗa mogono ma Asiriya ma kucikpa ma̱ kpa̱ɗa̱i kubanka aza a Isaraila n kuvon kpamu u da̱sa̱ngu a iɗika ya ba.
012	2KI	015	021	Ulinga u na u buwai u tsugono tsu Menahem n ili i na u yaꞋin yi ta̱ uɗani a katagarda ka arabali ko ngono mi Isaraila.
012	2KI	015	022	Ana Menahem u bankai ukpisa̱, ɗa Pekahiya maku ma̱ ni wo okpoi mogono a̱ una̱ u ni.
012	2KI	015	023	A̱ ka̱ya̱ ke gendu ko tsugono tsu Azariya mogono ma Yahuda, Pekahiya maku ma Menahem u gita̱i tsugono ci Isaraila a Samariya, ɗa u yaꞋin a̱ya̱ e re.
012	2KI	015	024	Ɗa u yaꞋin kagbanigbani a̱ a̱shi a Vuzavaguɗu. U iwain ku ka̱sukpa̱ unushi u na Jerobuwam maku ma Nebatu ma zuwai aza Isaraila kuyaꞋan.
012	2KI	015	025	Ɗa vuzagbayin vo osoji Peka maku ma Ramaliya, u yaꞋin nsata adama a na una yi. Koɓolo m uma amangerenkupa a Giliyadu. Peka wu unai mogono, koɓolo n Agobu n Ariya. E kefeku ka̱ ni a Samariya. Ɗa Peka wu unai Pekahiya ɗa wo okpoi mogono a̱ una̱ u ni.
012	2KI	015	026	Ulinga u na u buwai u tsugono tsu Pekahiya n ili i na u yaꞋin yi ta̱ uɗani a katagarda ko ngono mi Isaraila.
012	2KI	015	027	A̱ ka̱ya̱ ka amangerenkupa n ere o tsugono tsu Azariya mogono ma Yahuda. Peka maku ma Ramaliya wo okpoi mogono mi Isaraila a̱ likuci i Samariya, ɗa u lyaꞋi tsugono a̱ya̱ kamanga.
012	2KI	015	028	Ɗa Peka u yaꞋin kagbanigbani a̱ a̱shi a Vuzavaguɗu. U iwain kuka̱sukpa̱ unushi u na Jerobuwam maku ma Nebatu ma zuwai aza a Isaraila kuyaꞋan.
012	2KI	015	029	Ayin a Peka mogono mi Isaraila, Tigilatu-piliza mogono ma Asiriya u ta̱wa̱i u ɗikai Ijonu, Ebelu-betu-maka, Janowa, Kedeshi n Hazoru. U ɗikai Giliyadu n Ga̱lili, koɓolon n iɗika i Nafutali, ɗa u bonokoi uma a, a Asiriya.
012	2KI	015	030	Ɗa Hosiya maku ma Ila ma yaꞋankai Peka maku ma Ramaliya nsata ɗa a una ni. Ɗa wo okpoi mogono a̱ una̱ u ni a̱ ka̱ya̱ ka kamanga ko tsugono tsu Jotan maku ma Uziya.
012	2KI	015	031	Ulinga u na u buwai u tsugono tsu Peka n ili i na u yaꞋin yi ta̱ uɗani a katagarda ka arabali ko ngono mi Isaraila.
012	2KI	015	032	A̱ ka̱ya̱ ka̱ ire ko tsugono tsu Peka maku ma Ramaliya mogono mi Isaraila, Jotan maku ma Uziya mogono ma Yahuda u gita̱i tsugono.
012	2KI	015	033	A̱yi n a̱ya̱ kamanga na tawun a na wo okpoi mogono, ɗa u lyaꞋi tsugono a Urushelima a̱ya̱ gendu n kete. Jerusha ɗa kula ka̱ a̱na̱ku a̱ ni mekere ma Zadoku.
012	2KI	015	034	Jotan u yaꞋin ili i na yi mejege a̱ a̱shi a Vuzavaguɗu. U yaꞋin tsu na esheku a̱ ni Uziya a yaꞋin.
012	2KI	015	035	Ama u la̱nga̱sa̱ nva̱li ma̱ a̱ma̱li a ba, ɗa uma a lyaꞋi kelime ku bana ɗe n a yaꞋin kuneꞋe ku kusongu. Jotan u maꞋasakai utsutsu ugaɗi wa̱ a̱Ꞌisa̱ a Vuzavaguɗu.
012	2KI	015	036	Ulinga u na u buwai u tsugono tsu Jotan n ili i na u yaꞋin yi ta̱ uɗani a katagarda ka arabali ko ngono n Yahuda.
012	2KI	015	037	Ayin a nanlo Vuzavaguɗu u gita̱i kusuku Rezin mogono ma Siriya n Peka maku ma Ramaliya a banka aza a Yahuda n kuvon.
012	2KI	015	038	Ana Jotan u bankai ukpisa̱, ɗa a̱ ciɗa̱ngini koɓolo na anan koko a̱ni a̱ likuci i Dawuda esheku. Ɗa maku ma̱ni Ahazu wokpoi mogono.
012	2KI	016	001	A̱ ka̱ya̱ ka kupa n ke cindere ko tsugono tsu Peka kolobo ka Ramaliya, ɗa Ahazu kolobo ka Jotan mogono ma Yahuda u gita̱i tsugono.
012	2KI	016	002	Ahazu wi ta̱ n a̱ya̱ kamanga a na wo okpoi mogono, ɗa u lyaꞋi tsugono a Urushelima a̱ya̱ gendu n ke te. Ɗa u kpa̱ɗa̱i kuyaꞋan ili i mejege a̱ a̱shi a Vuzavaguɗu Ka̱shile ka̱ ni, tsu na koko ni Dawuda u yaꞋin.
012	2KI	016	003	U tonoi uye u mogono mi Isaraila, ali ɗa u yaꞋin alyuka akina n maku ma̱ ni, o kutono uye wu unata wu uduniyan u na Vuzavaguɗu u lokoi kafu aza a Isaraila.
012	2KI	016	004	U yaꞋin alyuka e kuneꞋe ku kusongu n ili i ma̱gula̱ni a nva̱li, nu nsansa koɓolo n ubuta̱ wa nlulu mu nɗanga.
012	2KI	016	005	Ɗa Rezin mogono ma Siriya n Peka mogono kolobo ka Ramaliya mogono mi Isaraila a gaɗukpai adama a na a̱ shilika̱ n Urushelima, ɗa a kanza Ahazu, ama a fuɗai ba.
012	2KI	016	006	Ayin a nanlo tana Rezin mogono ma aza Siriya wi isa ɗe Ilatu adama Siriya, a na u lokoi aza a Yahuda. Ɗa aza Edom a banai a̱ da̱sa̱ngi ɗe ali n anana.
012	2KI	016	007	Ahazu u suki alingata a bana a dana Tigilatu-piliza mogono ma aza Asiriya na akaka u danai, “Mpa kagbashi ka̱ nu kaꞋa, maku ma nu kpamu. Ta̱wa̱ vu isa mu ekiye o mogono ma Siriya m mogono ma aza a Isaraila, aza a na i o kuvon nu mpa.”
012	2KI	016	008	Ɗa Ahazu u ɗikai azurufa n azanariya a na u ciya̱i a̱Ꞌisa̱ a Vuzavaguɗu n a na i a̱ kunu ku kuzuwa e kefeku ko mogono, ɗa u suꞋuki na a ɗa tsu kuneꞋe u mogono ma Asiriya.
012	2KI	016	009	Ɗa Tigilatu-piliza u panai ufolu u ni, ɗa u bankai Dimaska n kuvon, ɗa u lyaꞋi ni. Ɗa u pura̱i uma a̱ likuci a, a kubana a Kiru, ɗa wu unai Rezin.
012	2KI	016	010	Ɗa mogono Ahazu u banai Dimaska adama a na u gasa n Tigilatu-piliza mogono ma aza Asiriya. Ɗa we enei katalikalyuka. Ɗa u suꞋuki Uriya Ganu n iɗani yi iyoci i kaꞋa, n uteku tsu na a yaꞋin kaꞋa.
012	2KI	016	011	Ɗa Uriya Ganu u maꞋin katalikalyuka ka n iyoci tsu na mogono Ahazu u suꞋuki ɗe a Dimaska, ɗa u kotsoi kaꞋa kafu mogono Ahazu u bono.
012	2KI	016	012	Ana mogono mo bonoi a Dimaska ɗa we enei katalikalyuka ka, ɗa u banai ɗevu u nekei kuneꞋe ɗe.
012	2KI	016	013	U yaꞋin kuneꞋe ku kusongu ku ni n ki ishina, ɗa u ɗarukpai ɗe kuneꞋe ku ma̱kya̱n ɗa u vishangi mpasa n kuneꞋen ku ma̱ta̱na̱ ɗe gaɗi vu katalikalyuka ka.
012	2KI	016	014	Ɗa u takpai katalikalyuka ka viyum vishili ka na ki e kelime ka Vuzavaguɗu, ɗa u zuwai ka a kakambu n uɓon u gaɗi n katalikalyuka ka savu ka.
012	2KI	016	015	Ɗa mogono Ahazu u nekei Uriya ganu kadanshi, u danai “A katalikalyuka ka gbangam ka savu ka, vu neke ɗe kuneꞋe ka alyuka o kusongu n usana, n ka alyuka a ishina n kulivi, n ka alyuka o kusongu n ki ishina i mogono, koɓolo n ka alyuka a kuneꞋe ku kusongu ku uma iɗika ra̱ka̱, n kuneꞋe ka alyuka ki ishina ku le, n ki ili kusoꞋo ku le. Ka̱ta̱ vu vishangu mpasa ma alyuka n kuneꞋe kusongu n alyuka ra̱ka̱ ɗe gaɗi vu katalikalyuka ka. Ama n kuyaꞋan ta̱ ulinga n katalikalyuka ka viyum vishili ka adama a na n la̱nsa̱ uɓa̱nki.”
012	2KI	016	016	Ɗa Uriya ganu uyaꞋin tsu na Ahazu mogono u danai ni.
012	2KI	016	017	Ɗa Ahazu mogono u takpai e keɗetsu akambu a, ɗa wu utuka̱i n asasu a gbagbaꞋin a na i punu. Ɗa kpamu wu utuka̱i n kebelyu ka gbangam ka na a daɓangi gaɗi vi iyoci yo obomburon n iyum ishili ya, ɗa u zuwai le iɗika a gaɗi vu ulanga wa atali.
012	2KI	016	018	Ɗa u muɗa̱i kafalaka ka na mogono mo tsu tono a kanna ka ashibi, ɗa kpamu u takpai kafalaka ku uye ka kuꞋuwa a̱Ꞌisa̱ a Vuzavaguɗu, u yaꞋan ta̱ nannai adama o mogono ma aza Asiriya.
012	2KI	016	019	Ulinga u na u buwai u tsugono tsu Ahazu, n ili i na u yaꞋin dem, yi ta̱ uɗani a katagarda ko ngono n Yahuda.
012	2KI	016	020	Ɗa Ahazu u bankai ukpisa̱ ɗa a ciɗa̱ngi ni koɓolo n ikaya i ni a̱ likuci Dawuda. Ɗa maku ma̱ ni Hezekaya wo okpoi mogono a̱ una̱ u ni.
012	2KI	017	001	A̱ ka̱ya̱ ka kupa n ka̱ ire ko tsugono tsu Ahazu mogono ma Yahuda, ɗa Hosiya kolobo ka Ila ko okpoi mogono mi Isaraila a Samariya, ɗa u lyaꞋi tsugono a̱ya̱ kuci.
012	2KI	017	002	Ɗa u yaꞋin kagbanigbani u Vuzavaguɗu, ama ba tsu na ngono mi Isaraila n lyaꞋi tsugono kelime ka̱ ni ba.
012	2KI	017	003	Ɗa Shalumaneza mogono ma aza Asiriya u bankai Hosiya n kuvon ɗa u ciya̱i ulyaꞋi. Adama a nannai ɗa Isaraila u bonoi o kutono mogono ma Asiriya, ɗa a̱ ka̱na̱i kubansuka yi n utafu.
012	2KI	017	004	Ama ɗa mogono ma Asiriya u zuwakai an Hosiya vuma gbani-gbani ɗa, adama a na u suꞋuku ta̱ So mogono ma Masar n akaka, ɗa kpamu u iwain kudoku kuneke mogono ma Asiriya utafu u ni, tsu na u kiwanai kuyaꞋansa ka̱ya̱ lakam. Adama a nannai ɗa Shalumaneza u remei ni ɗa u gbagurai a kunu ku ugbashi.
012	2KI	017	005	Ɗa mogono ma Asiriya ma bankai iɗika ya ra̱ka̱ n kuvon, ɗa u ka̱ra̱Ꞌi Samariya n kuvon ali a̱ya̱ a tatsu.
012	2KI	017	006	A̱ ka̱ya̱ ka kuci ko tsugono tsu Hosiya. Ɗaɗa mogono ma Asiriya ma lyaꞋi Samariya n kuvon ɗa u pura̱i aza a Isaraila a kubana Asiriya. U zuwai le a Hala, a likuci Gozan a ka̱kina̱ ka kuyene ku Haboru n likuci ya aza a Midiya.
012	2KI	017	007	Ili nampa ya ra̱ka̱ i gita̱ ta̱ adama a na aza a Isaraila a nusaka ta̱ Vuzavaguɗu Ka̱shile ke le, a̱yi na wu uta̱ka̱i le a iɗika i Masar ekiye o mogono FiriꞋauna. A̱ ubuta̱ u na o tonoi a̱ma̱li o yoku
012	2KI	017	008	n kuyongo ka uduniyan u na Vuzavaguɗu o lokoi e kelime ke le, koɓolo n kuyongo ku na mogono mi Isaraila ma tuka̱i.
012	2KI	017	009	Aza Isaraila a yaꞋankai Vuzavaguɗu Ka̱shile ke le kagbanigbani usokongi. A maꞋakai ka̱ci ka̱ le ubuta̱ wa̱ a̱ma̱li a̱ likuci i le ra̱ka̱, ili i na i ɗikai a̱ likuci wawa ali a kubana a̱ likuci i gbagbain yi nshilya.
012	2KI	017	010	A̱ shikpa̱ka̱i ka̱ci ka̱ le iyoci i ka̱ma̱li ka Ashera a̱ ubuta̱ wa nsansa m mululu ma nɗanga dem.
012	2KI	017	011	A yaꞋin alyuka ɗa o songi ili i ma̱gula̱ni, tsu na uduniya u na Vuzavaguɗu u lokoi e kelime ke le a yaꞋin. Ɗa a yaꞋin ili i gbani-gbani i na i zuwai Vuzavaguɗu wupa.
012	2KI	017	012	Ɗa a cikpai a̱ma̱li a na Vuzavaguɗu u danai, “Ka̱ta̱ i cikpa le ba.”
012	2KI	017	013	Vuzavaguɗu u yongo ta̱ a kudanasa n aza a Isaraila n aza a Yahuda n una̱ u eneki n oboci ra̱ka̱, u danai, “Kpatalai i ka̱sukpa̱ uye u gbani-gbani u ɗa̱, ka̱ta̱ i tono wila̱ n kadanshi ka̱ va̱, tsu na kuyotsongusu ku va̱ ki, ku na n danai ikaya i ɗa̱, n ku na kpamu n suꞋuki ɗa̱ n tsu una̱ wa agbashi a̱ va̱ eneki.”
012	2KI	017	014	Ama ɗa aza a Isaraila a̱ kpa̱ɗa̱i kupana, ɗa a yaꞋin ugbamukaci ci ikaya i le, aza a na a iwain kushuku n Vuzavaguɗu Ka̱shile ke le.
012	2KI	017	015	Ɗa a iwain wila̱ u Vuzavaguɗu n uzuwakpani u na u yaꞋin n ikaya i le koɓolo n kadanshi ka na u danai i le. Ɗa o tonoi a̱ma̱li a gbani-gbani, ɗa e le feu okpoi aza a gbani-gbani. O tonoi kuyotsongusu ku uduniyan u na wi uka̱ra̱Ꞌi n ele, ko a na Vuzavaguɗu u danai i le, “Ka̱ta̱ i tono ili i na i a kuyaꞋansa ba,” Ama ɗa a yaꞋin ili i na Vuzavaguɗu u sa̱nka̱i le a yaꞋan.
012	2KI	017	016	A̱ ka̱sukpa̱i kadanshi ka na Vuzavaguɗu Ka̱shile ke le ka danai le ra̱ka̱, ɗa a̱ luwa̱ka̱i ka̱ci ke le a̱ma̱li e re tsu iyoci yi ndendem, n iyoci i ka̱ma̱li ka Ashara. A̱ kuɗa̱ngi a cikpai azangata ɗa kpamu a cikpai Balu.
012	2KI	017	017	Ɗa a lyukai muku n le nkere n olobo akina. Ɗa a piꞋisai tsuboci n a̱da̱bu, e dengei ka̱ci ka̱ le a̱ ubuta̱ u kuyaꞋan kagbanigbani e kelime ka Vuzavaguɗu, ka na ka zuwai ni wupa.
012	2KI	017	018	Adama a nannai ɗa Vuzavaguɗu u yaꞋin wupa n aza a Isaraila ɗa u lokoi le a̱ a̱shi a̱ ni. Kumaci ku Yahuda ku ɗa koci u ka̱sukpa̱i.
012	2KI	017	019	Aza Yahuda feu o tono wila̱ u Vuzavaguɗu Ka̱shile ke le ba, ɗa a kucikpa o tonoi kupiꞋisa ku na aza a Isaraila a̱ tuka̱i le.
012	2KI	017	020	Adama a nannai ɗa Vuzavaguɗu u iwain aza a Isaraila ra̱ka̱, ɗa u takacikai le, ɗa u nekei le ekiye irala i le ali u zuwai le a̱ puwa̱nka̱i e kelime ka̱ ni ra̱ka̱-ra̱ka̱.
012	2KI	017	021	Ana u pecei aza a Isaraila n kpaꞋa ku Dawuda, ɗa a zuwai Jerobuwam kolobo ka Nebatu wo okpoi mogono me le. Ɗa Jerobuwam u zuwai aza a Isaraila a̱ ka̱sukpa̱i kutono Vuzavaguɗu, u zuwai le a yaꞋin unushi u gbayin.
012	2KI	017	022	Ɗa aza a Isaraila a lyaꞋi kelime n kuyaꞋan unushi u na Jerobuwam u yaꞋansai, a̱ ka̱sukpa̱ u ɗa ba,
012	2KI	017	023	ali Vuzavaguɗu u lokoi le e kelime ka̱ ni, tsu na u dansai a una̱ u wa agbashi a̱ ni eneki. Adama a nannai ɗa a ɗikai aza a Isaraila a iɗika i le a bankai tsugbashi a iɗika i Asiriya, kpamu ta ɗe a buwai ali n anana.
012	2KI	017	024	Ɗa mogono ma Asiriya ma̱ pura̱i uma a̱ likuci i Babila, n Kuta, n Ava, n Hamata n Sefarwayim, u zuwai le a̱ da̱sa̱ngi a̱ likuci i Samariya una̱ wa aza a Isaraila. Ɗa isai iɗika i Samariya ɗa a̱ da̱sa̱ngi a likuci ya.
012	2KI	017	025	Ana a̱ da̱sa̱ngi ɗe n ugiti, o tono Vuzavaguɗu ba, ɗa u suki ikawu i banai yi unai aza o yoku a̱ ka̱tsuma̱ ke le.
012	2KI	017	026	Ɗa a suꞋuki mogono ma Asiriya n akaka, a danai, “Uduniya u na vu ɗikai ɗa vu zuwai le a̱ da̱sa̱ngi a̱ likuci i Samariya ya, e yeve ili i na ka̱ma̱li ka̱ likuci ka ka cigai ba. Ɗa u suꞋuki le n ikawu, i na ya kuna le.”
012	2KI	017	027	Ɗa Mogono ma Asiriya me nekei kadanshi ka nampa, “La̱nsa̱i ganu vu te a̱ ka̱tsa̱ma̱ ka aza a na i pura̱i a Samariya a kubana ugbashi, ka̱ta̱ i zuwa yi u bono ɗe u da̱sa̱ngu ɗe, ka̱ta̱ u yotsongu le ili i na ka̱ma̱li ka iɗika ya ka cigai.”
012	2KI	017	028	Ɗa vuza te a̱ ka̱tsuma̱ ka aza a na a̱ pura̱i a kubana ugbashi a̱ likuci i Samariya u bonoi ɗa u da̱sa̱ngi e Betelu ɗa u ka̱na̱i kuyotsongusu le tsu na o kutono Vuzavaguɗu.
012	2KI	017	029	Ama n nannai dem uma a yaꞋansai a̱ma̱li a̱ ka̱ci ke le a̱ likuci kakau i na a̱ da̱sa̱ngi, ɗa a̱ shikpa̱i le a̱ ubuta̱ u kucikpa wa aza a Samariya. Uduniyan kakau u yaꞋan ta̱ nannai feu a̱ likuci i na a̱ da̱sa̱ngi.
012	2KI	017	030	Aza a Babila a yaꞋin Sukotu-benotu, ɗa aza a Kuta a yaꞋin Neregalu, aza a Hamata tamkpamu a yaꞋin Ashima,
012	2KI	017	031	ɗa aza Avitu a yaꞋin Nibuhazu n Tarutaku, ɗa aza a Avitu o songi muku n le akina tsa alyuka a kubana u Adurameleki n Anameleki, ka̱ma̱li ka aza Avitu.
012	2KI	017	032	A cikpai Vuzavaguɗu. Ama a tsu zagba ta̱ uma o yoku a ka̱tsuma̱ ke le okpo anan ganu a̱Ꞌisa̱ a̱ ubuta̱ wu nva̱li n le.
012	2KI	017	033	A tsu cikpa ta̱ Vuzavaguɗu ama ka̱ta̱ kpamu a cikpa a̱ma̱li e le tsu na uduniyan a̱ ubuta̱ una utuka̱i le.
012	2KI	017	034	Ali n anana a buwa ta̱ ɗe o kutono ka̱ a̱kpisa̱ ku le tsu na a kiwanai. E le o tono Vuzavaguɗu ba, tana o tono wila̱ u ni n kadanshi ka̱ ni ba, wila̱ n kadanshi ka na Vuzavaguɗu u nekei kumaci ku Yakubu, a̱ yi na u neꞋi kula Isaraila.
012	2KI	017	035	Ana Vuzavaguɗu u yaꞋin uzuwakpani n aza a Isaraila, u danai le ta̱, “Ka̱ta̱ i tono a̱ma̱li o yoku, ko i kuɗa̱nku le ba, ka̱ta̱ kpamu i cikpa le ko i yaꞋanka le alyuka ba.
012	2KI	017	036	Ama Vuzavaguɗu a̱yi na wu utuka̱i ɗa̱ n kukiye ku utsura ku gbangam ku ni a Masar, a̱yi ɗa koci vuza na i kutono. A̱yi ɗa ya ku kuɗa̱nku a̱yi ɗa kpamu ya kuneke alyuka a̱ɗa̱.
012	2KI	017	037	Mayun ɗa i tono wila̱, n kadanshi ka̱ ni, n ili i kutono i na u ɗanakai ɗa̱. Ka̱ta̱ i tono a̱ma̱li o yoku ba.
012	2KI	017	038	Ka̱ta̱ i cinukpa n uzuwakpani u na n yaꞋin n a̱ɗa̱ ba, kpamu ka̱ta̱ i tono a̱ma̱li o yoku ba.
012	2KI	017	039	Ama i tono Vuzavaguɗu Ka̱shile ka̱ ɗa̱, a̱yi ɗa vuza na u ki isa ɗa̱ ekiye irala i ɗa̱ ra̱ka̱.”
012	2KI	017	040	Ama n nannai dem ɗa a̱ kpa̱ɗa̱i kupana, ama ɗa a lyaꞋi kelime n kutono kupiꞋisa ku na a kiwanai.
012	2KI	017	041	Ko a na uma a nampa i a o kutono Vuzavaguɗu, a lyaꞋa ta̱ kelime n kutono a̱ma̱li e le. Ali n anana muku n le nu ntsukaya n le a buwa ta̱ ɗe a kuyaꞋan tsu na ikaya i le i yaꞋin.
012	2KI	018	001	A̱ ka̱ya̱ ka tatsu ko tsugono tsu Hosiya kolobo ka Ila mogono mi Isaraila, ɗa Hezekaya kolobo ka Ahazu mogono ma Yahuda u gita̱i kulyaꞋa tsugono.
012	2KI	018	002	A̱yi na̱ a̱ya̱ kamanga n a tawun a ɗa wo okpoi mogono, ɗa u lyaꞋi tsugono a Urushelima a̱ya̱ kamanga n kuci. Kula ka̱ a̱na̱ku a̱ ni ku ɗa Abi mekere ma Zakariya.
012	2KI	018	003	U yaꞋin ili i na yi mejege a̱ a̱shi a Vuzavaguɗu, derere tsu na esheku a̱ ni Dawuda u yaꞋin.
012	2KI	018	004	U fa̱da̱i nva̱li n atali a ciɗa, ɗa u kapai ka̱ma̱li ka Ashera. Ɗa u ɓosoi koko ka̱ viyum vishili ka na Musa u yaꞋin, adama a na ali n anana aza a Isaraila i ta̱ a kuyaꞋansaka ka a̱tsa̱ka̱na̱. E ci ɗeke ta̱ koko ka n kula Nehushatan.
012	2KI	018	005	Hezekaya wushuku ta̱ n Vuzavaguɗu Ka̱shile ki Isaraila. Babu vuza na a kugisanku n a̱yi a̱ ka̱tsa̱ma̱ ko ngono n Yahuda ra̱ka̱, ko aza a na a lyaꞋi tsugono kelime ka̱ ni ko ka̱ca̱pa̱ ka̱ ni.
012	2KI	018	006	U gbagai Vuzavaguɗu mayin, u ka̱sukpa̱ yi ba, ama u tonoi wila̱ u na Vuzavaguɗu u nekei Musa.
012	2KI	018	007	Ɗa Vuzavaguɗu u yongoi koɓolo n a̱yi, ɗa u ka̱na̱i kuciya̱ u lyaꞋi a̱ ubuta̱ wi ili i na u yaꞋin dem. Adama a nannai ɗa u yaꞋankai mogono ma Asiriya ugbamiwasuvu, u iwain ku yaꞋanka yi tsugbashi.
012	2KI	018	008	Ili na i ɗikai ɗe a kaginda ka kindi a kubana a̱ likuci yi nshilya, ɗa u lyaꞋi a za Filistiya n kuvon ali a kubana a Gaza n kureꞋe ku ni.
012	2KI	018	009	A̱ ka̱ya̱ ka̱ na̱shi ko tsugono tsu Hezekaya, ka na ko okpoi ka̱ya̱ ke cindere ko tsugono tsu Hosiya kolobo ka Ila mogono mi Isaraila, ɗa Shalumaneza mogono ma Asiriya ma bankai Samariya kuvon ɗa u kanzai i ɗa.
012	2KI	018	010	A ukocishi u ka̱ya̱ ka tatsu, ɗa Shalumaneza wi isai likuci i Samariya. Adama nanai a isai Samariya a̱ ka̱ya̱ ka̱ ta̱li ko tsugono tsu Hezekaya, ka na ko okpoi ka̱ya̱ ka̱ kuci ko tsugono tsu Hosiya mogono mi Isaraila.
012	2KI	018	011	Ɗa mogono ma Asiriya ma pura̱i aza a Isaraila a kubana Asiriya, ɗa u zuwai le a̱ da̱sa̱ngi a̱ likuci i Hala i na yi a̱ ka̱kina̱ ka kuyene ku Haboru a Gozan. Ɗa kpamu u zuwai aza a yoku a̱ likuci ya aza Midiya.
012	2KI	018	012	I nampa ya i yain ta̱ adama a na aza a Isaraila a iwain kutono Vuzavaguɗu Ka̱shile ke le, ɗa kpamu o koɗoi uzuwakpani u ni, u na Musa kagbashi ka Vuzavaguɗu ka tonokoi le. A iwain kupana, ɗa kpamu a̱ kpa̱ɗa̱i kutono u ɗa.
012	2KI	018	013	A̱ ka̱ya̱ ka kupa n ka̱ na̱shi ko tsugono tsu Hezekaya, ɗa Sanakaribu mogono ma Asiriya u bankai likuci yi nshilya ma aza a Yahuda ra̱ka̱ n kuvon ɗa u remei le.
012	2KI	018	014	Ɗa Hezekaya mogono ma Yahuda u suꞋuki mogono ma Asiriya n akaka a nampa a Lakishi, u danai, “N yaꞋan ta̱ unushi, ka̱sukpa̱ mu, mi ta̱ a kutsupa i na baci vu danai n tsupa.” Ɗa mogono ma Asiriya ma danai Hezekaya mogono ma Yahuda ma nekei azurufa amangatawantatsu n azanariya kamangankupa.
012	2KI	018	015	Ɗa Hezekaya u nekei ni azurufa ra̱ka̱, a na a cinai a̱Ꞌisa̱ a vuzavaguɗu koɓolo n a na a cinai kunu ku kuzuwa e kefeku ko mogono.
012	2KI	018	016	A makyan ma nanlo tana Hezekaya wu ura ɗe azanariya a na u surai utsutsu wu a̱Ꞌisa̱ a Vuzavaguɗu n a na u surai a urotu wu utsutsu, ɗa u nekei mogono ma Asiriya.
012	2KI	018	017	Ɗa mogono ma Asiriya ma̱ suki vuza kelime vo osoji a̱ ni koɓolo n ovonshi a̱ ni n a̱bunda̱i, uta̱i a Lakishi a kubana u mogono Hezekaya a Urushelima. Ɗa a lazai a kubana a Urushelima, a na a yawai ɗa a shamgbai a uɓon uye u mini u na wi a̱ kuꞋuwa̱ a kaginda, ɗevu n uye u na u lazai a kubana a̱ ubuta̱ u kuza̱Ꞌa̱.
012	2KI	018	018	Ana e ɗekei mogono Hezekaya, ɗa Eliyakimu kolobo ka Hilikiya, vuzagbayin vu kefeku ko mogono, n Shebuna kaɗani ka̱ kunu ka afada, koɓolo n Jowa kolobo ka Asafu kaɗani uta̱i.
012	2KI	018	019	Ɗa vuza kelime vo osoji u danai le, “Danai Hezekaya a kaka a nampa, ‘I na mogono magbayin ma aza Asiriya ma dansai i ɗana, a̱n yiɗa̱i vi e kukeɗe a̱pa̱Ꞌa̱?
012	2KI	018	020	Vu dana vi ta̱ n ugboji n utsura wo osoji, na lo kadanshi kagbani ka koci vi a kuyaꞋan. U yayi vu zuwai katsura ka̱ nu, ali ɗa vi a kuyaꞋanka mu ugbamiwasuvu?
012	2KI	018	021	La̱na̱, ɗa baci vu zuwai katsura ka̱ nu a Masar, a̱yi na wi an kakungu ka na ka ci kiɗa vuma kukiye, ka̱ta̱ ka uka yi usa̱n a ayin a na u tsubaki a ka a. Ta FiriꞋauna mogono ma Masar mi nannai u vuza na baci de dem u zuwai katsura ka ni wa̱ a̱ ni.
012	2KI	018	022	Ama ɗa baci vu danai mu, “Tsu zuwa ta̱ katsura ka tsu u Vuzavaguɗu Ka̱shile ka̱ tsu.” A̱yi ɗa vuza na Hezekaya u fa̱da̱i ubuta̱ u cikpa u ni n atalialyuka a ba? Ɗa kpamu udanai aza Yahuda n Urushelima “A katalikalyuka ka nampa ka koci ya kuyaꞋan kucikpa a Urushelima ba?”
012	2KI	018	023	“‘Ta̱wa̱ na, i yaꞋan tsulaga n vuzagbayin vu va̱, mogono ma Asiriya. N kuneke wu ta̱ odoku a̱kpa̱n e re, vi baci a̱ kuciya̱ akumbi e le.
012	2KI	018	024	Niniɗai va kufuɗa va ciya̱ ulyai n osoji e kenu a̱ nu, niniɗai va kusheshe kushilika̱ n kosoji ka babu utsura ka vuzagbayin va̱, ko nu uɓa̱nki wa ekeke odoku n akumbi aza a Masar?
012	2KI	018	025	Ko n nannai ba, vu ene ta̱ adanshi n utsura u Vuzavaguɗu u ɗa tsu lyaꞋi iɗika ya ba? Vuzavaguɗu ɗa n ka̱ci ka̱ ni u danai tsu, bankai likuci ya n kuvon ka̱ta̱ yi una i ɗa.’”
012	2KI	018	026	Ɗa Eliyakimu kolobo ka Hilikiya, n Shebuna koɓolo n Jowa a danai Vuza vu kelime vo osoji, “Tsu folono wu ta̱ yaꞋan kadanshi n kelentsu ka aza a Arami, adama a na tsu laꞋa ta̱ n kufuɗa kaꞋa mayin. Ka̱ta̱ vu yaꞋanka tsu kadanshi n kelentsu ka aza a Ibirahi ba, talo aza na i a gaɗi a mashilya ma̱ likuci a pana.”
012	2KI	018	027	Ama ɗa vuza kelime vo osoji va wushuki, u danai, “A̱ɗa̱ i sheshe ta̱ ko wu a̱ɗa̱ u ɗa n vuzagbayin vu ɗa̱ ɗa vuzagbayin vu va̱ u suki n akaka a nampa a koci? A̱yi u ciga ta̱ yaba dem u pana aɗa, adama a na ayin a na baci tsu kambuki likuci i nampa, i ta̱ a ku takacika koɓolo n a̱ɗa̱. I ta̱ a kupana kambulu n kakuli ali a lyaꞋa a̱wiya̱n e le, ka̱ta̱ kpamu o soꞋo akyana e le.”
012	2KI	018	028	Ɗa vuza vu kelime va u ɗa̱nga̱i kashani u ɗekei aza a Ibrahim, u danai, “Panai akaka o mogono ma gbayin vuzagbayin mogono ma Asiriya.
012	2KI	018	029	Ili i na mogono ma dansai i ɗaɗa na. ‘Ka̱ta̱ i ka̱sukpa̱ Hezekaya u doro ɗa̱ ba. Wi a kufuɗa ku isa ɗa̱ ekiye a̱va̱ ba.
012	2KI	018	030	Ka̱ta̱ i ka̱sukpa̱ Hezekaya u bono ko ɗa̱ alau i zuwa a̱ɗu a̱ɗa̱ a̱ ubuta̱ u kutono Vuzavaguɗu, i dana, mayun Vuzavaguɗu wi ta̱ a ku isa tsu. E kuneke likuci i nampa ya ekiye o mogono ma Asiriya ba.’
012	2KI	018	031	Ka̱ta̱ i pana kadanshi ka Hezekaya ba, ili i na mogono ma Asiriya ma dansai i ɗaɗa na. ‘La̱nsa̱i ida̱shi i ma̱ta̱na̱ nu mpa, ka̱ta̱ yu uta̱ i ta̱wa̱ wa̱ a̱ va̱. Ka̱ta̱ yaba dem u lyaꞋa umaci u kashina ki itacishi ka̱ ni n nɗanga m ma̱biri, ka̱ta̱ kpamu yaba dem u soꞋo mini o mogbodo ma̱ ni,
012	2KI	018	032	ali a makyan ma na n kuta̱wa̱ ma̱ pura̱ ɗa̱ a kubana a iɗika i na yi ci iɗika i ɗa̱, iɗika i na yi n ishina, n ma̱kya̱n ma savu, iɗika yi ilikulyaꞋa n ashina itacishi koɓolo n nɗanga n zaitu n ishigi. Zagbai wuma ba ukpa̱ ba. Ka̱ta̱ i pana kadanshi ka Hezekaya ba, adama a na wi ta̱ a kuvaruku ɗa̱, a na u danai, “Vuzavaguɗu wi ta̱ a kisa tsu.”
012	2KI	018	033	ka̱ma̱li ku uduniyan u yoku ki ta̱ lo, ka na ka sawai kisa iɗika ekiye o mogono ma Asiriya?
012	2KI	018	034	Teɗei a̱ma̱li a Hamata n Arapadu? Teɗei kpamu a̱ma̱li a Sefaravim, n Hena, n a Iwa? A fuɗa ta̱ isa Samariya ekiye a̱va̱?
012	2KI	018	035	Yayi a̱ ka̱tsuma̱ ka̱ a̱ma̱li a iɗika i nampa ka na ka kufuɗa kisai iɗika i ni ekiye a̱va̱? Adama a nannai niniɗai Vuzavaguɗu wi a kufuɗa ku isa Urushelima ekiye a̱va̱?’”
012	2KI	018	036	Ama ɗa uma a, a paɗai bini, e keɓece yi ukuna ba, adama a na mogono ma dana le ta̱, “Ka̱ta̱ i keɓece yi kakuna ba.”
012	2KI	018	037	Ɗa Eliyakimu kolobo ka Hilikiya, vuzagbayin e kefeku ko mogono, n Shebuna kaɗani ka̱ kunu ka afada n Jowa maku ma Asafu, a banai u Hezekaya n ntogu n le ukari, ɗa a danai mogono ili i na vuza kelime vo osoji a Asiriya u dansai.
012	2KI	019	001	Ana Hezekaya mogono u panai i na a danai, ɗa u karai ntogu n ni ɗa u ukai akashi a kpalu ɗa u banai a̱Ꞌisa̱ a Vuzavaguɗu.
012	2KI	019	002	Ɗa u suki Eliyakimu vuzagbayin vu kefeku ko mogono, n Shebuna kaɗani, koɓolo n anan ganu a gbagbain, ra̱ka̱ vu le u uki n akashi a kpalu ɗa a banai u keneki Ishaya kolobo ka Amazo.
012	2KI	019	003	Ɗa a danai ni, “I na Hezekaya mogono u danai i ɗanna. Anana kanna ka atakaci kaꞋa, ki ishikushi, n ko wono. Ki ta̱ an kanna ka̱ a̱ga̱nda̱, kpamu vuka va vu buwa n utsura u na wa kufuɗa wa matsa ba.
012	2KI	019	004	Ugan ba Vuzavaguɗu Ka̱shile ka̱ nu ka pana ta̱ kadanshi ka̱ a̱ra̱ɗi ka na vuza kelime vo osoji a Asiriya u dansai, a na vuzagbayin vi ni mogono ma Asiriya ma̱ suku ni u dana Ka̱shile ka wuma, yoku ba Vuzavaguɗu Ka̱shile ka̱ nu ki ta̱ o ku ɓongo yi adama a kadanshi ka. Adama a nannai vasa adama a̱tsu na tsu buwai na.”
012	2KI	019	005	Ana nkoshi n gba̱ra̱-gba̱ra̱ o mogono Hezekaya a yawai u Ishaya,
012	2KI	019	006	ɗa Ishaya u danai, “Dana vuzagbayin vu nu, ‘I na Vuzavaguɗu u dansai i ɗanna. Ka̱ta̱ vu takacika ka̱ci ka̱ nu adama a kadanshi kagbanigbani ka na vu panai adama a̱va̱ a ubuta̱ wa aza a usuki o mogono ma Asiriya ba.
012	2KI	019	007	La̱na̱, mi ta̱ a kuzuwaka yi ayinviki o yoku a na a kuzuwa yi u pana kadanshi ka na ka kuzuwa yi u kpatala o kubono a iɗika i ni, a̱ ubuta̱ u na n kuzuwa una yi ɗe n kotokobi.’”
012	2KI	019	008	Ana vuza kelime vu mogono ma u panai a danai mogono ma Asiriya ma ka̱sukpa̱i Lakishi, ɗa u loloi ɗa u banai u cinai mogono a vishili n aza a Libina.
012	2KI	019	009	Ana mogono ma panai ukuna adama Tirihaka mogono ma Itopiya, “Adama na wu uta̱i ku shilika̱ n a̱yi.” Ɗa kpamu u doku ɗa u suki aza a usuki u Hezekaya a dana yi.
012	2KI	019	010	“Nanai ɗa ya kudana Hezekaya mogono ma a Yahuda. ‘Ka̱ta̱ vu ka̱sukpa̱ Ka̱shile ka̱ nu, ka na vushuki n a̱yi, ka̱ ya̱nsa̱ wu n kadanshi ba, a kudana a kuneke Urushelima ekiye a mogono ma Asiriya ba.
012	2KI	019	011	La̱na̱, vu pana ta̱ i na ngono n Asiriya n yaꞋankai iɗika ra̱ka̱, tsu na a unai le gbende. Avu vi ta̱ a kulaka?
012	2KI	019	012	A̱ma̱li uduniyan a nampa isa le ta̱, uduniyan u na ikaya i va̱ i la̱nga̱sa̱i, Gozan, n Haran, n Rezefa, n uma Adini aza a na i a Telasaru?
012	2KI	019	013	Teɗei mogono ma Hamata, n mogono ma Arapadu, n mogono ma likuci i Sefaravim, n Hena koɓolo n Iva?’”
012	2KI	019	014	Ana Hezekaya wi isai akaka a katagarda ka na aza a usuki a a̱ tuka̱i ɗa u kecei, ɗa u ɗikai kaꞋa ɗa u uwai a̱Ꞌisa̱ a Vuzavaguɗu ɗa u ɓa̱yuwa̱i kaꞋa e kelime ka Vuzavaguɗu.
012	2KI	019	015	Ɗa Hezekaya u yaꞋin avasa u Vuzavaguɗu, u danai, “Vuzavaguɗu Ka̱shile ki Isaraila, avu na vi ida̱shi a kakuba ko tsugono e mere mo Corobi, avu endeꞋin avu ɗa Ka̱shile ko tsugono tsu aduniyan ra̱ka̱. Avu ɗa vu yaꞋin gaɗi n iɗika.
012	2KI	019	016	Zuwa atsuvu, vu pana, Vuzavaguɗu. Ɓa̱yuwa̱ a̱shi a̱ nu ka̱ta̱ vu ene. Vu Pana kadanshi ki ishikushi ka na Sanakaribu u yaꞋankai nu Ka̱shile ka wuma.
012	2KI	019	017	Mayun ɗa, Vuzavaguɗu, ngono ma Asiriya n la̱nga̱sa̱ ta̱ uduniyan n iɗika i le.
012	2KI	019	018	kpamu ɗa u variki a̱ma̱li e le akina. Adama a na e le a̱ma̱li a ɗa ba, ama nɗanga n atali a ɗa, a na uma a yaꞋin n ekiye.
012	2KI	019	019	Gogo na, Vuzavaguɗu Ka̱shile ka̱ tsu, isa tsu ekiye a̱ ni, adama a na tsugono tsu uduniyan ra̱ka̱ ci yeve an avu ɗa koci Vuzavaguɗu, Ka̱shile.”
012	2KI	019	020	Ɗa Ishaya kolobo ka Amazo ka̱ suki n akaka a kubana u Hezekaya. U danai, “Ili i na Vuzavaguɗu Ka̱shile ki Isaraila ka danai i ɗaɗa na, m pana ta̱ avasa a̱ nu adama Sanakaribu mogono ma Asiriya.
012	2KI	019	021	Kadanshi ka na Vuzavaguɗu u yaꞋin adama a̱ ni ka ɗaɗa na, “Likuci i Sihiyona i goyo wu ta̱ ɗa kpamu i zoꞋoshi nu, likuci i Urushelima a̱ kugba̱ɗa̱sa̱ ka̱ wu kaci tsu na vi ilaɗi.
012	2KI	019	022	“Yayi vu goyoi ɗa vi a kushika? Yayi vi a̱ kuɗa̱ngusa̱ka̱ ka̱la̱ka̱tsu yayi kpamu vi a kinda n a̱shi a̱ra̱ɗi? Vuza ciɗa vi Isaraila ɗa.
012	2KI	019	023	Vu suku ta̱ aza a usuki a̱ nu a shika Vuzavaguɗu, ɗa vu danai, ‘N ka̱bunda̱i ka keke odoku a̱ va̱ a ɗa n kumbai nsasan mu ugaɗi, n na n laꞋi n ugaɗi ra̱ka̱ a Lebano. Ɗa n poloi nɗanga n sida n na n laꞋi n ugaɗi, nu nɗanga n Firi n na n laꞋi n ugaꞋin, n uwa ta̱ punu e mere ma̱ kutsun, kutsun ku umaci u singai ku ni.
012	2KI	019	024	N ga̱va̱i ayinva a̱ likuci i yoku ɗa n soꞋi mini mo omoci, ɗa n ɗekpetengi n ataka e ene a̱va̱ nyeneke m masar ra̱ka̱.’
012	2KI	019	025	“Vu pana ba? A na n sheshei ukuna u nampa ɗe ali megeshe? Ili i na n sheshe ɗe megeshe i ɗaɗa yi a kushana gogo na, tsu na vi o kubonoko likuci yi ukanji agali.
012	2KI	019	026	Ka̱ta̱ uma a na i ida̱shi punu okpo babu utsura, i ta̱ e kujeꞋeke ikyamba, ka̱ta̱ a̱ ripula̱. Okpo tsu mita̱ ma̱ ka̱pula̱ka̱, tsu mita̱ ma na muta̱i a kashina, tsu mita̱ ma na mu uta̱i gaɗi vu kukpa̱Ꞌa̱, ma na ma tsu ɗekpe babu mo gbonguro.
012	2KI	019	027	“Ama n yeve ta̱ mayin ubuta̱ u na vu ci yongo, kuta̱wa̱ ku nu n kulaza ku nu. N yeve ta̱ tsu na vi a wupa nu mpa.
012	2KI	019	028	Adama a na vu yaꞋan ta̱ wupa nu mpa, n ugbamukaci u nu, m pana ta̱ arabali a̱ nu n ka̱ci ka̱va̱, gogo na mi ta̱ a kuzuwa kuɗopi a̱ vunu vu nu, ka̱ta̱ n uka mojubo a̱ una̱ u nu, ka̱ta̱ n zuwa wu vu kpatala o kubono n uye u na vu tuka̱i.
012	2KI	019	029	“Ɗa Ishaya u danai Hezekaya, na va wi ta̱ o kokpo urotu wa̱ nu, ka̱ya̱ ka lala yi ta̱ a kulyaꞋa ili i na yi uta̱i n ka̱ci ka̱ ni, ka̱ta̱ ka̱ya̱ ka̱ e re i lyaꞋa uta̱ci. Ama a̱ ka̱ya̱ ka tatsu i ca̱Ꞌa̱ ishina i ɗa̱ ka̱ta̱ i kyaꞋa, i ca̱Ꞌa̱ ashina itacishi ali i lyaꞋa umaci u le.
012	2KI	019	030	Kagimi ka ka kpaꞋa ku Yahuda, ki ta̱ o kutopo tsu nɗanga n na n zuwai aralu e le a iɗika ɗa a matsai.
012	2KI	019	031	Kagimi ka uma a na a buwai n wuma uta̱ ta̱ a Urushelima n ka̱tsura̱ ka uma a na a laꞋakai a kusan ku Sihiyona, adama a na ucigi u Vuzavaguɗu MalaꞋimili ɗa u sheshei kuyaꞋan nanai.
012	2KI	019	032	“Adama a nannai, ili i na Vuzavaguɗu u danai i ɗanna a ukuna u mogono ma Asiriya. Wi a kuꞋuwa a̱ likuci i nampa ko u taɗuku kayaꞋa punu ba. Wi tana feu a̱ kuta̱wa̱ nu nra̱ga̱ ko u maꞋa adasukpatsu adama a na u kumba mashilya ma̱ ni ba.
012	2KI	019	033	Wi ta̱ o kubono n uye u na wu uta̱ka̱i, wi a ku uwa a̱ likuci i nampa ya ba. Mpa Vuzavaguɗu n dansa ta̱.
012	2KI	019	034	Mi ta̱ a̱ kuɓa̱nka̱ likuci i nampa ka̱ta̱ mi isa i ɗa, adama a tsugbayin tsu va̱ n uzuwakpani u na n yaꞋin n kagbashi ka̱va̱ Dawuda.”
012	2KI	019	035	N kayin ka nanlo ɗa kalingata ka Vuzavaguɗu ka banai ɗa ka unai osoji aza a Asiriya a̱kpa̱n amangatawun na amanga̱na̱shi n a tawun. Ana kayin kasai ɗa a cinai uma vagali ukpa̱.
012	2KI	019	036	Ɗa Sanakaribu mogono ma Asiriya u sumai ɗa u bonoi a Niniva ɗa u da̱sa̱ngi ɗe.
012	2KI	019	037	Kanna kete, a̱yi a̱ ma̱va̱li a kucikpa ka̱ma̱li ka̱ ni Nisaroku, ɗa muku nre n ni Adurameleki koɓolo n Shareza unai ni n kotokobi, ɗa a sumai a kubana iɗika i Arara. Ɗa kolobo ka̱ ni, Isarahadon wo okpoi mogono a̱ una̱ u ni.
012	2KI	020	001	A ayin a nanlo, Hezekaya u ka̱na̱i mɓa̱la̱ ali ɗevu n ukpa̱. Ɗa Ishaya keneki kolobo ka Amazo ka banai kene yi ɗa u danai ni, ili i na Vuzavaguɗu u danai i ɗanna vu foɓuso kpaꞋa ku nu, adama a na vi a kulaꞋa ba. Vi ta̱ a̱ kukuwa̱.
012	2KI	020	002	Ɗa Hezekaya u kpatalai a̱shi a̱ ni a kasaka ɗa u vasai u Vuzavaguɗu. U danai,
012	2KI	020	003	“Vuzavaguɗu ciɓa, tsu na kagbashi ka̱ nu ko tonoi nu mayin n ka̱ɗu ka̱ ni ra̱ka̱, kpamu n yaꞋan ta̱ ili i singai a̱ a̱shi a̱ nu.” Ɗa Hezekaya u shika̱i wuya-wuya.
012	2KI	020	004	Ama babu na Ishaya wu uta̱ ulanga u mere me kefeku ma, ɗa kadanshi ka Vuzavaguɗu ka̱ ta̱wa̱i wa̱ ni.
012	2KI	020	005	“Kpatala vu bono vu dana Hezekaya, vuza kelime vu uma a̱ va̱, ili i na Vuzavaguɗu Ka̱shile, Ka̱shile ka esheku a̱ nu Dawuda ka danai i ɗanna, m pana ta̱ avasa a̱ nu, kpamu mene ta̱ kujilya ku nu, adama nannai, mi ta̱ o kupotsokpo wu, ka̱ta̱ a kanna ka tatsu vu bana a̱ Isa̱ a Vuzavaguɗu,
012	2KI	020	006	ka̱ta̱ n doku wu a̱ya̱ gendu a wuma. Ka̱ta̱ kpamu mi isa wu n likuci i nampa ekiye o mogono ma Asiriya, mi ta̱ a ki isa likuci i nampa adama a̱ ka̱ci ka̱ va̱ n kagbashi ka̱ va̱ Dawuda.”
012	2KI	020	007	Ɗa Ishaya u danai, “Tuka̱i n ka̱vu ka ma̱biri ka̱ta̱ i paɗaka kamici ka, adama na u potso.”
012	2KI	020	008	Ɗa Hezekaya we ecei Ishaya, “Yiɗa̱i yo kokpo urotu u na Vuzavaguɗu u ku potsokpo mu, ali n fuɗa m bana a̱Ꞌisa̱ a Vuzavaguɗu a kanna ka tatsu?”
012	2KI	020	009	Ɗa Ishaya u danai, “Na ɗa wo kokpo urotu u Vuzavaguɗu wa̱ nu, a kudana, Vuzavaguɗu u kuyaꞋan ta̱ i na u yaꞋin uzuwakpani. Gogo na zagba i na vu laꞋi n kuciga, kululu ku laza kelime n udashi kupa, ko kubono ka̱ca̱pa̱ n udashi kupa?”
012	2KI	020	010	Ɗa Hezekaya wu ushuki, u danai, “Ili ya atakaci i ɗa ba kululu kudoku ugaɗi kelime ali udashi kupa. A na ko kubono ka̱ca̱pa̱ udashi kupa.”
012	2KI	020	011	Ɗa Ishaya keneki u vasai u Vuzavaguɗu, ɗa Vuzavaguɗu u bonokoi kululu ka ka̱ca̱pa̱ ali udashi kupa, cina ɗe ku laza udashi u Ahazu mogono.
012	2KI	020	012	A makyan ma nanlo tana, Merodaka-baladan maku ma Baladan mogono ma Babila, kolobo ka Baladan, u suki n akaka koɓolo n kuneꞋe u mogono Hezekaya, adama a na u pana ta̱ arabali a na wi gbaga ba.
012	2KI	020	013	Ɗa Hezekaya u rabasai le, ɗa u yotsongi le unu a kuzuwa a̱ ni, azanariya n azurufa a̱ ni, ili i wali n ili i ma̱gula̱ni, m mani ma singai ma̱ ni, n ucanuku u kuvon u ni koɓolo n ili ra̱ka̱ i na yi punu a̱ kunu kuzuwa ka. Babu i na i buwai a kpaꞋa ku ni, ko tsugono tsu ni, i na Hezekaya u kpa̱ɗa̱i ku yotsongu le.
012	2KI	020	014	Ɗa keneki Ishaya u banai u mogono, ɗa we ecei, “Teɗai uma a nampa uta̱i? Yiɗa̱i a cigai?” Ɗa mogono Hezekaya wu ushuki, u danai, “Uta̱ ta̱ a iɗika i daꞋin, a Babila.”
012	2KI	020	015	Ɗa keneki Ishaya we ecei ni, “Yiɗa̱i vi yotsongi le a kpaꞋa ku nu?” Ɗa mogono Hezekaya wu ushuki, “E ene ta̱ ili ra̱ka̱ i na yi punu a kpaꞋa ku va̱, Babu i na yi a̱ kunu ku kuzuwa ku va̱, i na n kpa̱ɗa̱i kuyotsongu le.”
012	2KI	020	016	Ɗa Ishaya u danai Hezekaya, “Pana kadanshi ka Vuzavaguɗu.
012	2KI	020	017	La̱na̱, kanna ki ta̱ lo a̱ kuta̱wa̱, ka na a̱ kupura̱ ili i na vi ni i ɗa a̱ kunu ku kuzuwa ku nu, n i na ikaya i nu i foɓoi a ayin cau ali a kuta̱wa̱ anana a banka a Babila. Ko ili ite a kubuka wu ba. Vuzavaguɗu ɗa u dansai.
012	2KI	020	018	Ka̱ta̱ muku n nu n yoku n na vu matsai, a ɗika n ɗa, ka̱ta̱ o bonoko le ndari e kefeku ko mogono ma Babila.”
012	2KI	020	019	Ɗa Hezekaya u danai Ishaya, “Kadanshi ka Vuzavaguɗu ka na vu danai mu kasingai kaꞋa,” Adama a na u sheshe ta̱, “Babu ili yoku i baci a̱ kuciya̱ ida̱shi i ma̱ta̱na̱ a ayin a̱ va̱.”
012	2KI	020	020	Ulinga u na u buwai u tsugono tsu Hezekaya n ili i na u yaꞋansai, n ukuna wu utsura u tsugono u ni, n tsu na u ga̱va̱i kayinva, n nka̱riki n na n tsu tuka̱ n mini a̱ likuci, i ta̱ uɗani a katagarda ka tsumani tsu ngono n Yahuda.
012	2KI	020	021	Ɗa Hezekaya u bankai ukpisa̱. Ɗa Manasa kolobo ka̱ ni ko okpoi mogono a̱ una̱ ni.
012	2KI	021	001	Manasa wi ta̱ n a̱ya̱ kupa n e re a na u gita̱i kulyaꞋa tsugono, ɗa u lyaꞋi tsugono tsu Urushelima a̱ya̱ amangerenkupa n tawun kula ka̱ a̱na̱ku a̱ ni ku ɗa Hafiziba.
012	2KI	021	002	Ɗa u yaꞋankai Vuzavaguɗu kagbanigbani, o kutono uye wu unata wu uduniyan u na Vuzavaguɗu u lokoi e kelime ka aza a Isaraila.
012	2KI	021	003	Adama a na u doku ta̱ u maꞋasaka ubuta̱ wa̱ a̱Ꞌisa̱ u na Hezekaya esheku a̱ ni o ɓosoi, ɗa kpamu u maꞋakai ka̱ma̱li ka Balu katalikalyuka, ɗa u yaꞋin kululu ku Ashera tsu na Ahabu mogono mi Isaraila ma yaꞋin. Ɗa kpamu u kuɗa̱nki wotoi n azangata u yaꞋankai le tsugbashi.
012	2KI	021	004	Ɗa u maꞋin atalikalyuka a̱Ꞌisa̱ a Vuzavaguɗu a̱ ubuta̱ u na Ka̱shile kadanai, “A Urushelima ɗa n kuzuwa kula kuva̱.”
012	2KI	021	005	Ɗa u maꞋakai wotoi n azangata a gaɗi atalialyuka a ulanga u re e wa a̱Ꞌisa̱ a Vuzavaguɗu.
012	2KI	021	006	Ɗa u lyukai maku ma̱ ni akina. Ɗa u ka̱na̱i kuyaꞋan tsuboci n kapalan ka̱shi. U ka̱na̱i kutono aza a na a gbaɓai kaci n a̱kpisa̱. Ɗa u yaꞋin kagbanigbani ka̱u u Vuzavaguɗu, ka na ka zuwai Vuzavaguɗu wupa n a̱bunda̱i.
012	2KI	021	007	Ɗa u sheꞋwei kululu ku ka̱ma̱li ka Ashera ɗa u shikpa̱i kuɗa a̱Ꞌisa̱ a̱ Ka̱shile, a̱ ubuta̱ u na Ka̱shile kadanai Dawuda koɓolo n Sulemanu kolobo ka̱ ni, “Punu a kpaꞋa ku nampa n Urushelima ɗa n zagbai a̱ ka̱tsuma̱ ka kumaci ka aza a Isaraila ra̱ka̱, n kuzuwa kula ku va̱ ayin babu uteku.
012	2KI	021	008	Mpa n kudoku kuzuwa ene a aza a Isaraila uta̱ kpamu a iɗika i na n nekei ikaya i le ba, ɗa baci o tonoi wila̱ u va̱, n wila̱ u na kagbashi ka̱ va̱ Musa u nekei le.”
012	2KI	021	009	Ama ɗa uma a̱ kpa̱ɗa̱i kupana, ɗa tana Manasa u variki le, ɗa a yaꞋin kagbanigbani ka na ka laꞋi uduniya u na Vuzavaguɗu wu unai kafu a aza Isaraila.
012	2KI	021	010	Ɗa Vuzavaguɗu u yaꞋin kadanshi a̱ ubuta̱ wa agbashi a̱ ni eneki, u danai.
012	2KI	021	011	“Adama ili yu unata i nampa, i na Manasa mogono ma a Yahuda u yaꞋin, ɗa kpamu u yaꞋin u nushi u gbayin u na u laꞋi wa aza Amoriya, e le na ishi punu n ida̱shi kafu a̱yi, ɗa kpamu u zuwai aza a Yahuda u nushi a̱ ubuta̱ u kutono ka a̱ma̱li a̱ ni,
012	2KI	021	012	adama nannai, Vuzavaguɗu Ka̱shile ki Isaraila ka dana ta̱. La̱na̱, mi ta̱ a̱ kutuka̱ n atakaci a ili i nampa a Urushelima n Yahuda, ka̱ta̱ yaba dem na u panai u jeꞋeke ikyamba.
012	2KI	021	013	Ka̱ta̱, n gisangu Israila n vicuꞋu vu kawin ka na n gisanki Samariya n vicuꞋu vu kawin ka na kpamu n gisanki kpaꞋa ku Ahabu, ka̱ta̱ n teneꞋen Urushelima ra̱ka̱-ra̱ka̱ tsu na vuza u tsu teneꞋen mevene, ka̱ta̱ u kimba̱ maꞋa.
012	2KI	021	014	Ka̱ta̱ n vakangu kagimi ka kumaci ku uma a̱ va̱, ka̱ta̱ n neke le ekiye a i rala i le aza a na e ku reme ka̱ta̱ isa le u canuku u kuvon.
012	2KI	021	015	Adama na a yaꞋan ta̱ kagbanigbani a̱ a̱shi a̱ va̱, ɗa kpamu a zuwai mu wupa, a kanna ka na ikaya i le yi uta̱i a iɗika i Masar, ali a̱ ku ta̱wa̱ anana.”
012	2KI	021	016	Manasa kpamu wu una ta̱ aza babu unushi n a̱bunda̱i, ali Urushelima u shanai nu mpasa ma aza babu unushi a uteku u nampa a kubana uteku u nan ɗe, babu biꞋi n unushi u na u zuwai aza a Yahuda a yaꞋankai Vuzavaguɗu.
012	2KI	021	017	Kagimi ku ulinga ka Manasa n ili i na u yaꞋin a ayin tsugono ci ni, koɓolo n unushi u na u yaꞋin dem, yi ta̱ uɗani a katagarda ka tsumani tsu ngono ma Yahuda.
012	2KI	021	018	Ɗa Manasa u bankai ukpisa̱ ɗa a ciɗa̱ngi ni a kashina ka kpaꞋa ka̱ ni, kashina ka Uza. Ɗa Amon kolobo ka̱ ni ko okpoi mogono a una̱ u ni.
012	2KI	021	019	Amon wi ta̱ n a̱ya̱ kamanga n e re ana u gita̱i tsugono, ɗa u lyai tsugono tsu Urushelima a̱ya̱ e re. Kula ka a̱na̱ku ni ku ɗa Meshulemetu mekere ma Haruza vuza va aza a Jotuba.
012	2KI	021	020	Ɗa u yaꞋin kagbanigbani u Vuzavaguɗu tsu na esheku a̱ ni Manasa u yaꞋin.
012	2KI	021	021	U tonoi ili na esheku a̱ ni u yaꞋin ra̱ka̱, ɗa u tonoi a̱ma̱li a na esheku a̱ ni u tonoi ɗa u cikpai le.
012	2KI	021	022	U ka̱sukpa̱i Vuzavaguɗu, Ka̱shile ki ikaya i ni, u kpa̱ɗa̱i kutono uye u Vuzavaguɗu.
012	2KI	021	023	Ɗa nkoshi m gba̱ra̱-gba̱ra̱ mu ulinga n Amon mogono a gbaɓai kaci ke le ɗa unai ni a suvu e kefeku ko tsugono ci ni.
012	2KI	021	024	Ama ɗa uma a̱ likuci a unai aza a na a yaꞋin nsata ɗa unai Amon mogono ma, ɗa aza a̱ likuci a, a zuwai Josaya kolobo ka̱ ni tsugono a̱ una̱ u ni.
012	2KI	021	025	Ulinga u na u buwai u tsugono tsu Amon n ili i na u yaꞋin, yi ta̱ uɗani a katagarda ka tsumani tsu ngono n Yahuda.
012	2KI	021	026	Ɗa a̱ ciɗa̱ngi ni a kasaun ka̱ ni a kashina ka Uza. Ɗa Josaya kolobo ka̱ ni ko okpoi mogono a̱ una̱ u ni.
012	2KI	022	001	Josaya wi ta̱ n a̱ya̱ kunla̱i a na u gita̱i tsugono, ɗa u lyaꞋi tsugono tsu Urushelima a̱ya̱ kamangankupa n kete. Kula ka a̱na̱kpa̱ ni ku ɗa Jedida mekere ma Adaya va aza Bozukatu.
012	2KI	022	002	Ɗa u yaꞋin kasingai u Vuzavaguɗu, u tonoi uye wa a kaya a̱ ni Dawuda ra̱ka̱, kpamu u kpatala usingai ko ugula̱ ba.
012	2KI	022	003	A̱ ka̱ya̱ ka kupankunla̱i ka tsugono ci ni, ɗa Josaya u suꞋuki Shafan kolobo ka Azaliya matsukaya ma Meshulam a kubana a̱Ꞌisa̱ a Vuzavaguɗu. U danai,
012	2KI	022	004	“Gaɗukpai i bana u Hilikiya ganu vu gbayin, adama a na u kece ikebe i na uma a̱ tuka̱i a̱Ꞌisa̱ a Vuzavaguɗu, i na aza kindi u utsutsu isai ekiye a uma.
012	2KI	022	005	Ka̱ta̱ a ɗika ikebe ya e neke aza a kulapu ka̱ a̱Ꞌisa̱ a Vuzavaguɗu. Ka̱ta̱ e le tamkpamu a ɗika a tsupa aza ulinga a na i a kulapula a̱Ꞌisa̱,
012	2KI	022	006	n aza a̱ kukpa̱Ꞌa̱, n amaꞋi koɓolo n ashewi atali. Ka̱ta̱ kpamu a̱ ciya̱ i na a ku tsulaka aburakpatsu n atali a na kulapulaka a̱Ꞌisa̱ a Vuzavaguɗu.
012	2KI	022	007	Kpamu vuza wi a kece le o tono uteku tsu na unai ikebe ya ba, adama a na i ta̱ a kuyaꞋan ulinga u le n kamayun.”
012	2KI	022	008	Ɗa Hilikiya ganu vu gbayin u danai Shafan kaɗani ko mogono, “N ciya̱ ta̱ katagarda ka wila̱ punu a̱Ꞌisa̱ a Vuzavaguɗu.”Ɗa u nekei Shafan ɗa u keci ka.
012	2KI	022	009	Ɗa Shafan kaɗani, u banai o mogono, ɗa u danai ni. “Kagbashi ka̱ nu ka pura̱ ta̱ ikebe i na a̱ ciya̱i a̱Ꞌisa̱ ɗa e nekei aza kelime na i ulinga a̱Ꞌisa̱ Vuzavaguɗu.”
012	2KI	022	010	Ɗa Shafan u danai mogono, “Ganu Hilikiya u neke mu ta̱ katagarda.” Ɗa Shafan u keci ka e kelime ko mogono.
012	2KI	022	011	Ana mogono ma panai kadanshi ka katagarda ka wila̱ ka, ɗa u karai ntogu n ni.
012	2KI	022	012	Ɗa mogono ma danai Hilikiya ganu, n Ahikam kolobo ka Shafan, n Akubo kolobo ka Mikaya, n Shafan kaɗani ko mogono koɓolo n Asaya kalingata ka mogono. U danai,
012	2KI	022	013	“Banai i la̱nsa̱ kuyeve ku Vuzavaguɗu adama katagarda kana a̱ ciya̱i na va, i yaꞋan keci adama a̱ va̱, n adama uma koɓolo n aza Yahuda dem. Adama a na mayun, wupa u Vuzavaguɗu u yimkpa ta̱ n ka̱bunda̱i wa̱ tsu, adama a na ikaya i tsu i tono wila̱ u na katagarda kanampa ko o tonoi ba, kpamu a yaꞋan i na yi uɗani a katagarda kanampa adama a̱ tsu ba.”
012	2KI	022	014	Ɗa ganu Hilikiya koɓolo n Ahikam, n Akubo, n Shafan, n Asaya a banai u Huluda vuka vu Shalum keneki, kolobo ka Tikuwa, matsukaya ma Haruhasu, ka̱la̱ni ko ntogu n ganu, gogo na wi ta̱ n ida̱shi punu a Urushelima, uɓon u i re. Ɗa a yaꞋin kadanshi n a̱yi.
012	2KI	022	015	Ɗa u danai le, “Vuzavaguɗu Ka̱shile ki Isaraila ka dana ta̱. ‘Danai vuza na u suki ɗa̱ wa̱va̱ va,
012	2KI	022	016	Vuzavaguɗu u dana ta̱. La̱na̱, n ku tuka̱ ta̱ n kawuya ubuta̱ u nampa, n ubuta̱ wa aza ana i punu. Tsu na kadanshi ka ki a katagarda kana mogono ma Yahuda ma kecei.
012	2KI	022	017	Adama a na aza a Yahuda a̱ ka̱sukpa̱ mu ta̱, ɗa a̱ ka̱na̱i ku yaꞋanka a̱ma̱li o yoku kuneꞋe ki ili i ma̱gula̱ni, adama a na a zuwa mu wupa n ulinga wa ekiye u le ra̱ka̱, adama a nannai wupa u va̱ wi ta̱ a kutasa adama ubuta̱ u nampa, kpamu babu vuza na wa ku kima̱ u ɗa.’
012	2KI	022	018	Ama adama a na mogono ma Yahuda, a̱yi ɗa u suki ɗa̱ i bana i la̱nsa̱ kuyeve ku Vuzavaguɗu, ‘I na ya kudana yi i ɗanna, Vuzavaguɗu Ka̱shile ki Isaraila ka dana ta̱, adama ukuna u kadanshi ka na vu panai,
012	2KI	022	019	adama a na vi ta̱ n ka̱ɗu ko kutoni, kpamu ɗa vu goyoi ka̱ci ka̱ nu e kelime ka Vuzavaguɗu, an vu panai uteku tsu na n dansai adama a̱ ubuta̱ u nampa koɓolo n uma a na i punu, a na o kokpo agali ka̱ta̱ n yaꞋanka le una̱, ɗa vu karai ntogu n nu ali ɗa vu shika̱i a ma̱ka̱nga̱ ma̱ va̱, mpa feu m pana ta̱, mpa Vuzavaguɗu n dansai.
012	2KI	022	020	Adama a nannai, n kuzuwa wu ta̱ vu kuwa̱, vu tono ikaya i nu, ka̱ta̱ a ciɗa̱ngu wu a kasaun ka̱ nu n ma̱ta̱na̱. Ka̱ta̱ a̱shi a̱ nu a̱ kpa̱ɗa̱ kene kawuya ka na n kutuka̱ a̱ ubuta̱ u nampa.’” Ɗa a banai a danai mogono ra̱ka̱ ili i na vuka va vu danai.
012	2KI	023	001	Ɗa mogono me ɗekei aza a̱ gba̱ra̱-gba̱ra̱ a Yahuda n Urushelima ra̱ka̱.
012	2KI	023	002	Ɗa u lazai a kubana a̱Ꞌisa̱ a Vuzavaguɗu koɓolo n aza a Yahuda, n aza a Urushelima, n anan ganu, n eneki koɓolo n uma ra̱ka̱, maku n vuzagbayin. Ɗa u kecekei le katagarda ka̱ wila̱ ka na u ciya̱i a̱Ꞌisa̱ a Vuzavaguɗu a.
012	2KI	023	003	Ɗa mogono ma̱ ɗa̱nga̱i kashani ɗevu n kashamkpatsu, ɗa u yaꞋin Uzuwakpani e kelime ka Vuzavaguɗu. U danai, yu ushuku ta̱ an wa kutono Vuzavaguɗu n wila̱ u ni, n kadanshi ka̱ ni n ili i kutono, n ka̱ɗu ka̱ ni koɓolo n wuma u ni ra̱ka̱, ka̱ta̱ kpamu u tono kadanshi ku uzuwakpani ka na ki punu uɗani a katagarda ka nampa. Ɗa uma ra̱ka̱ ushuki n wila̱ wa feu.
012	2KI	023	004	Ɗa mogono ma zuwai Hilikiya vuzagbayin vu anan ganu, n anan ganu na a na i o kutono yi, koɓolo n aza a kindi a̱ utsutsu a bana a̱ utuka̱ n ebelu a na a tsu yaꞋanka kutoni ku ka̱ma̱li ka Balu, n Ashera, n wotoi n azangata. Ɗa ma zuwai o songi i ɗa a̱ uka̱ra̱Ꞌi u Urushelima ɗevu n ka̱ra̱Ꞌa̱ ka Kidiron, ɗa u pura̱i kokomo ka ɗa u bankai e Betelu.
012	2KI	023	005	Ɗa u cipa̱ka̱i anan ganu a̱ma̱li a na ngono n Yahuda n zuwai adama a na a yaꞋansa alyuka o kusongu a̱ ubuta̱ wu nva̱li a̱ likuci i Yahuda ra̱ka̱ n uka̱ra̱Ꞌi u Urushelima. Koɓolo n aza a na o tsu songu ili i ma̱gula̱ni u ka̱ma̱li ka Balu, n kanna, n wotoi, n azangata koɓolo n ili i na yi gaɗi tsugbashi.
012	2KI	023	006	Ɗa Josaya wu utuka̱i iyoci i ka̱ma̱li ka Ashera punu a̱Ꞌisa̱ a Vuzavaguɗu u bankai pulai vu likuci i Urushelima. Ɗa u bankai kaꞋa o ka̱ra̱Ꞌa̱ ka Kidiron. Ɗa u songi ɗe kaꞋa, ɗa u wu iruwai kaꞋa ko okpoi kiya ɗa u bula̱ngi kaꞋa asaun aza a unambi.
012	2KI	023	007	Ɗa u zuwai o ɓosoi anunu ashakanlai a̱ ma̱ci n ali a na i punu a̱Ꞌisa̱ a Vuzavaguɗu a̱ ubuta̱ u na a̱ma̱ci a tsu yaꞋan kucaꞋa adama ka̱ma̱li ka Ashera.
012	2KI	023	008	Ɗa Josaya wu utuka̱i anan ganu ra̱ka̱ a na i punu a̱ likuci i Yahuda. Ɗa u la̱nga̱sa̱i nva̱li n le, ubuta̱ u na anan ganu e tsu neke alyuka o kusongu e le. U yaꞋan ta̱ nannai a̱ likuci i Geba vu uɓon u ɗaka n Yahuda, ali a kubana Biyasheba n uɓon ugaɗi u Yahuda. U la̱nga̱sa̱i nva̱li n na mi utsutsu u likuci ya, ili i na i ɗikai a utsutsu wa, a kubana utsutsu u Joshuwa, likuci i gomuna i na yi n uɓon u ɗaka wu utsutsu wa.
012	2KI	023	009	Dem n nannai anan ganu a ubuta̱ u kucikpa ka a bana a katalikalyuka ka Vuzavaguɗu a Urushelima ba, ama a lyaꞋi boroji vu babu yisiti koɓolo n itoku e le anan ganu.
012	2KI	023	010	Ɗa wila̱kpa̱i Tofetu vuna wi a̱ ka̱ra̱Ꞌa̱ ka Hinomu, tsu na babu vuza vu na wa kudoku we neke kolobo ko mekere ma̱ ni tsa alyuka u Moleki ba.
012	2KI	023	011	Ɗa u takpai odoku a na ngono ma Yahuda n nekei adama a na a yaꞋanka kanna tsugbashi. Odoku n nampa i ta̱ punu a ulanga wa̱ a̱Ꞌisa̱, ɗevu n kunu ku Natan-meleki, kabara ko mogono. Ɗa Josaya u songi ekeke odoku a na e nekei kuyaꞋanka kanna tsugbashi.
012	2KI	023	012	U muɗa̱i kpamu atalialyuka a na ngono n Yahuda m maꞋin gaɗi vu kukpa̱Ꞌa̱ ɗevu n kunu ku gaɗi ku Ahazu, koɓolo n atalialyuka a na Manasa u maꞋin a ulanga u re wa̱ a̱Ꞌisa̱ a Vuzavaguɗu. U muɗa̱i le, ɗa u ɓosoi le miri-miri u va̱ma̱i a̱ ka̱ra̱Ꞌa̱ ka Kidiron.
012	2KI	023	013	Ɗa kpamu mogono ma̱ ila̱kpa̱i nva̱li ma̱ a̱ma̱li n na Sulemanu mogono u maꞋin a kasana ka Urushelima a kubana a uɓon u ɗaka a kaginda kagbayin ka munuka. Sulemanu u maꞋin ubuta̱ u nampa adama kululu ku ka̱ma̱li ku unata ka Ashera ka aza a Sidon, n Kemoshi Kululu ku unata ka aza a Mowabu koɓolo n Moleki kululu ku unata ka aza a Amon.
012	2KI	023	014	Ɗa u ɓosoi atali a ciɗa e le, ɗa kpamu u kapai nlulu ma ashamkpatsu a̱ma̱li n Ashera, ɗa u ciɗa̱ngi ubuta̱ wa n etele uma.
012	2KI	023	015	Ɗa kpamu u doku u zuwai o ɓoso katalikalyuka ka na ki e Betelu, a̱ ubuta̱ wa̱ a̱Ꞌisa̱ wu unata u na mogono Jerobuwam kolobo ka Nebatu ka maꞋin, ka na ka zuwai aza a Isaraila kuyaꞋan unushi, o songi u ɗa, ɗa wu iruwai kaꞋa u bonokoi kaꞋa kiya. Ɗa kpamu u songi kululu ku ka̱ma̱li ku Ashera.
012	2KI	023	016	Ana Josaya u kpatalai ɗa we enei asaun o yoku a kaginda. Ɗa u zuwai a bana a̱ ciɗukpa̱ etele e le, ɗa u songi a ɗa gaɗi vu katalikalyuka, ɗa wila̱kpa̱i ka a. Tsu na kadanshi ka Vuzavaguɗu ka na ka̱ uta̱i una̱ u keneki.
012	2KI	023	017	Ɗa mogono me ecei, “Kasaun kene ka tamkpamu mi e kene naɗe?” Ɗa aza a̱ likuci a, a danai, “Kasaun ka vuma vu Ka̱shile kaꞋa, vuza na wu uta̱i a Yahuda ɗa u yaꞋin kadanshi adama ili i na vu yaꞋin n katalikalyuka ka Betelu ka nampa.”
012	2KI	023	018	Ɗa u danai, “Ka̱sukpa̱i kaꞋa, Ka̱ta̱ vuza u ɗika etele a̱ ni ba.”Ɗa a̱ ka̱sukpa̱i etele ni koɓolo n etele e eneki a na uta̱i a Samariya.
012	2KI	023	019	Tsu na u yaꞋin a̱ likuci Betelu, ta mogono Josaya u takpai ɗa wila̱kpa̱i nva̱li ma̱ a̱ma̱li n na mi a̱ likuci i Samariya ra̱ka̱, n na mogono mi Isaraila ma maꞋin ɗa n zuwai Vuzavaguɗu wupa.
012	2KI	023	020	Ɗa u lyukai anan ganu vu nva̱li ma̱ a̱ma̱li n na mi a katalikalyuka ka ra̱ka̱, ɗa u songi etele a uma a gaɗi vu le. Yeve ɗa u lazai o kubono a Urushelima.
012	2KI	023	021	Ɗa mogono ma danai uma dem, “A yaꞋansa ka̱ɗiva̱ ka kupasamgbanai ka Vuzavaguɗu Ka̱shile ka̱ ɗa̱, uteku tsu na ka ki uɗani a katagarda ku uzuwukpani ka nampa.”
012	2KI	023	022	Adama a na o doku a yaꞋan ka̱ɗiva̱ ka kupasamgbanai tsu nanlo ba, ali a ayin azafada aza a na o tonoi n aza a Isaraila. Ko a ayin o ngono mi Isaraila m ma aza a Yahuda ba.
012	2KI	023	023	Ama a̱ ka̱ya̱ ka kupa n kula̱i ko tsugono tsu Josaya ɗa a yaꞋin ka̱ɗiva̱ ka kupasamgbanai ka Vuzavaguɗu ka nampa a Urushelima.
012	2KI	023	024	Ɗa Josaya kpamu u lokoi oboci n aza a̱da̱bu, n a̱kpisa̱, nu nlulu ma̱ a̱ma̱li koɓolo n ili yi unata dem i na i e kene a Urushelima n Yahuda. U yaꞋin ili nampa nannai adama a na u shatangu ku yotsongu kadanshi ka̱ wila̱ ka na ki a katagarda ka na ganu Hilikiya u ciya̱i a̱Ꞌisa̱ a Vuzavaguɗu.
012	2KI	023	025	Ko kelime ka̱ ni ko ka̱ca̱pa̱ ka̱ ni, a saꞋwa kuciya̱ mogono ma na mo tonoi Ka̱shile n ka̱ɗu ka̱ ni, n wuma u ni n utsura u ni dem, tsu mogono Josaya ba, tsu na wila̱ u Musa u tonoi ba.
012	2KI	023	026	Ama nannai dem Vuzavaguɗu u ka̱sukpa̱ wupa wa̱ a̱bunda̱i u ni n Yahuda ba, adama ili i na Manasa u yaꞋansai ra̱ka̱, i na i zuwai Ka̱shile wupa.
012	2KI	023	027	Ɗa Vuzavaguɗu u danai, “Mayun, n kutakpa ta̱ Yahuda e kelime ka̱va̱, uteku tsu na n takpai aza a Isaraila. Ka̱ta̱ kpamu n takpa a̱shi a̱va̱ a Urushelima likuci i na n zagbai, n a̱Ꞌisa̱ a nanlo a na n zagbai n danai, ‘Ta ɗe kula kuva̱ ko kuyongo.’”
012	2KI	023	028	Ulinga u na u buwai u tsugono tsu Josaya n ili i na u yaꞋansai ra̱ka̱, yi ta̱ uɗani a katagarda ka tsumani tsu ngono ma Yahuda.
012	2KI	023	029	A ayin na Josaya wi o tsugono, FiriꞋauna Neko mogono ma Masar ma banai e kuyene ku Yufiretu, adama na u ɓa̱nka̱ mogono ma Asiriya kuvon. Ɗa Josaya wu uta̱i adama a na u sa̱nka̱ FiriꞋauna Neko kulaza a kubana a Magido, ɗa tana FiriꞋauna wu unai ni lo a̱ ubuta̱ wa.
012	2KI	023	030	Ɗa agbashi o mogono Josaya a̱ ni a ɗikai ni ekeke vo odoku, ɗa a̱ tuka̱i ni a Urushelima, ɗa a̱ ciɗa̱ngi ni a kasaun ka̱ ni. Ɗa aza a̱ likuci a, a ɗikai kolobo ka ni Jehowahazu a zuwai ni wo okpoi mogono a̱ una̱ u ni.
012	2KI	023	031	Jehowahazu wi ta̱ n a̱ya̱ kamanganatatsu a na wo okpoi mogono, ɗa u lyai tsugono a Urushelima wotoi u tatsu. Kula ka̱ a̱na̱ku ka̱ ni ku ɗa Hamutalu, mekere ma Irimiya vuza va aza a Libina.
012	2KI	023	032	Mogono Jehowahazu u yaꞋanka ta̱ Vuzavaguɗu kagbanigbani uteku tsu na ikaya i ni i yaꞋin.
012	2KI	023	033	Ɗa FiriꞋauna Neko mogono ma Masar ma reme ni ɗa u gbagurai ni a̱ likuci i Ribula a iɗika i Hamata, adama a na ka̱ta̱ u lyaꞋa tsugono a Urushelima ba. Ɗa FiriꞋauna Neko kpamu u zuwai aza a Yahuda a tsupa utafu wa azurufa a̱kpa̱n a tatsu n amangatawa̱na̱shi, n azanariya kamangankupa n a̱na̱shi.
012	2KI	023	034	Ɗa FiriꞋauna Neko mogono ma Masar u zuwai Eliyakimu kolobo ka Josaya tsugono a̱ una̱ wu esheku a̱ ni. Ɗa u yaꞋansakai ni kula u ɗekei ni Jehoyakimu. Ama ɗa u ɗikai Jehowahazu u bankai a Masar, ɗa u kuwa̱i ɗe.
012	2KI	023	035	Ɗa Jehoyakimu u tsupai FiriꞋauna Neko azurufa n azanariya a na we ecei ni u tsupa. Ama ɗa u zuwai uma a tsupa utafu adama a na u ciya̱ ikebe i na FiriꞋauna u la̱nsa̱i. Ɗa u takacikai uma wuya-wuya uteku wu utsura u le, adama a na e neke yi azurufa n azanariya ciya̱ u shatangu uzuwakpani u ni n FiriꞋauna Neko mogono ma Masar.
012	2KI	023	036	Jehoyakimu wi ta̱ n a̱ya̱ kamanga n a tawun a na wo okpoi mogono, ɗa u lyaꞋi tsugono a Urushelima a̱ya̱ kupa n kete. Kula ka̱ a̱na̱ku a̱ ni kuɗa Zebida mekere ma Pedaya vuza va aza a Ruma.
012	2KI	023	037	Ɗa u yaꞋin kagbanigbani a̱ a̱shi a Vuzavaguɗu, tsu na ikaya i ni i yaꞋin.
012	2KI	024	001	A ayin o tsugono tsu Jehoyakimu, ɗa Nebukaneza mogono ma Babila ma bankai Yahuda kuvon. Mogono Jehoyakimu u yaꞋan ta̱ a̱ya̱ a tatsu a̱ ku ga̱nda̱ka̱ mogono ma Babila. N ka̱ca̱pa̱ ɗa Jehoyakimu u bonoi a kuyaꞋanka Nebukaneza ugbamiwasuvu.
012	2KI	024	002	Ɗa Vuzavaguɗu u suki ka̱tsura̱ ko osoji ka aza a Babila, n aza a Siriya, n aza a Mowabu koɓolo n aza Amon adama a na a una aza a Yahuda, ciya̱ a shatangu kadanshi ka Vuzavaguɗu ka na eneki a dansai.
012	2KI	024	003	Mayun i nampa ya i ciya̱ ta̱ Yahuda tsu na Vuzavaguɗu u dansai, ciya̱ u loko le wa̱ ni, adama a unushi u Manasa n ili i na u yaꞋain dem,
012	2KI	024	004	koɓolo nu mpasa ma aza a babu unushi n na u tsuwa̱in punu a Urushelima. U shatangi Urushelima nu mpasa ma aza babu unushi. Vuzavaguɗu tana u sheshe cinukpaka yi unushi wa ba.
012	2KI	024	005	Ulinga u na u buwai u tsugono tsu Jehoyakimu n ili i na u yaꞋain ra̱ka̱, yi ta̱ uɗani a katagarda ko ngono ma Yahuda.
012	2KI	024	006	Ɗa Jehoyakimu u bankai ukpisa̱. Ɗa Jehoyakini kolobo ka̱ ni ko okpoi mogono a̱ una̱ u ni.
012	2KI	024	007	Ama mogono ma Masar mo doku ma̱ uta̱ kubana kuvon kpamu ba, adama a na mogono ma Babila ma isa ta̱ uteku wu iɗika i ni ra̱ka̱, ali ɗe a̱ ka̱ra̱Ꞌa̱ ka Masar a kubana e kuyene ku Yufiretu.
012	2KI	024	008	Jehoyakini wi ta̱ n a̱ya̱ kupa n kunla̱i a na wo okpoi mogono, ɗa u lyai tsugono a Urushelima wotoi u tatsu. Kula ka̱ a̱na̱ku a̱ ni ku ɗa Nehushata, mekere ma Elinatan vuza va aza a Urushelima.
012	2KI	024	009	Ɗa u yaꞋin kagbanigbani a̱ a̱shi a Vuzavaguɗu tsu na esheku a̱ ni u yaꞋin.
012	2KI	024	010	A ayin nanlo ɗa ovonshi o mogono Nebukaneza vu Babila a bankai Urushelima kuvon, a na a yawai ɗa a kanzai likuci ya,
012	2KI	024	011	ɗa Nebukaneza mogono ma Babila ma uwai a̱ likuci ya, a ayin a na ovonshi a̱ ni a kanzai likuci ya n kuvon.
012	2KI	024	012	Ɗa mogono Jehoyakini mogono ma Yahuda, n a̱na̱ku a̱ ni, n aza ulinga a̱ ni, n tsugbayin tsu likuci koɓolo n anan taji a̱ ni, ra̱ka̱ vu le e nekei mogono ma Babila utan. Ama ɗa a̱ ka̱ya̱ ka̱ kunla̱i ko tsugono ci ni, ɗa u bankai Jehoyakini ugbashi.
012	2KI	024	013	Tsu na Vuzavaguɗu u dansai, ɗa Nebukaneza u pura̱i kuzuwa ka̱ a̱Ꞌisa̱ a Vuzavaguɗu n ku na ki e kefeku ko mogono ra̱ka̱, ɗa kpamu u ɗikai ucanuku wa azanariya u na mogono Sulemanu mi Isaraila u yaꞋin adama a̱Ꞌisa̱ a Vuzavaguɗu.
012	2KI	024	014	Ɗa u pura̱i aza a Urushelima, aza a gbagbaꞋin a̱ likuci, n ovonshi, n aza ulinga wu ekiye, n awakana ra̱ka̱ u bankai ugbashi. Ka̱bunda̱i ka uma ka ele ɗa uma a̱kpa̱n kupa. Babu vuza na u buwai, sai vuza na u laꞋi n unambi.
012	2KI	024	015	Ɗa kpamu u ɗikai Jehoyakini u bankai ni ugbashi a Babila, koɓolo n a̱na̱ku a̱ ni, n a̱ma̱ci a̱ ni, nu nkoshi m gba̱ra̱-gba̱ra̱ n ni koɓolo n aza e kelime ka̱ likuci ya ra̱ka̱.
012	2KI	024	016	Ɗa mogono Nebukaneza u pura̱i ovonshi utsura aza a na a fuɗai kuvon u bankai ugbashi a Babila, ka̱bunda̱i ke le ka yawa ta̱ a̱kpa̱n e cindere. Koɓolo n aza ulinga we ekiye, n awakana ka̱kpa̱n, ra̱ka̱ vu le uma utsura a ɗa n aza a na untsai kuvon.
012	2KI	024	017	Ɗa mogono Nebukaneza u zuwai Mataniya, esheku e keꞋen a Jehoyakini u lyaꞋa tsugono a̱ una̱ u ni. Ɗa u sabai ni kula Zedekiya.
012	2KI	024	018	Zedekiya wi ta̱ n a̱ya̱ kamanga n kete a na wo okpoi mogono, ɗa u lyai tsugono a Urushelima a̱ya̱ kupa n kete. Kula ka̱ a̱na̱ku a̱ ni ku ɗa Hamutalu mekere ma Irimiya vuza va aza a Libina.
012	2KI	024	019	Ɗa uyaꞋin kagbanigbani a̱ a̱shi a Vuzavaguɗu tsu na Jehoyakimu u yaꞋin.
012	2KI	024	020	Ili i nampa i yaꞋan ta̱ adama a wupa u Vuzavaguɗu a kubana a Urushelima n Yahuda, ɗa a ukocishi u lokoi le a̱ a̱shi a̱ ni. Ɗa Zedekaya u yaꞋankai mogono ma Babila ugbamiwasuvu.
012	2KI	025	001	Ele lo a̱ ka̱ya̱ ka̱ kuci ko tsugono tsu Zedekiya, a kanna ka kupa ko wotoi u kupa, ɗa Nebukaneza mogono ma Babila u banai kuvon a Urushelima n ovonshi a̱ ni ra̱ka̱. Ɗa a kambuki likuci ya, a maꞋi adasukpatsu a̱ ka̱ra̱ka̱i mashilya ma.
012	2KI	025	002	Ɗa a kanzai likuci ya n kuvon ali a̱ya̱ kupa n kete ko tsugono tsu Zedekaya.
012	2KI	025	003	A kanna ka kuci ko wotoi u na̱shi, a na kambulu ke geꞋwetengi uma, kpamu ilikulyaꞋa i ɗana yi lo ba, a na uma a lyaꞋa.
012	2KI	025	004	Ɗa a banai o ɓosoi kakambu koyoku ka mashilya ka, ɗa ovonshi ra̱ka̱ a sumai n kayin n ubuta̱ u katusu ka mashilya ka, ka na ki ɗevu n kashina ko mogono. Ama a ayin a nanlo cina ɗe ovonshi a Babila a kanza likuci ya, ɗa mogono Zedekaya n ovonshi a̱ ni a sumai a kubana a uɓon u Araba.
012	2KI	025	005	Ama ɗa ovonshi a Babila a saɓai mogono Zedekaya ɗa e remei ni akamba e Jeriko. Ɗa ovonshi a̱ ni ra̱ka̱ a sumai a̱ ka̱sukpa̱i ni.
012	2KI	025	006	Ɗa e remei ni, a bankai ni u mogono ma Babila a̱ likuci i Ribula, a̱ ubuta̱ u na a kiɗikai ni afada.
012	2KI	025	007	Ɗa a unai muku n Zedekaya a̱ a̱shi a̱ ni. Ɗa o kongoroi ni a̱shi ɗa a shiya ni n ikani a lazai n a̱yi a kubana a Babila.
012	2KI	025	008	A kanna ke cindere ko wotoi u tawun, a ka̱ya̱ ka kupa n kuci ko tsugono tsu Nebukaneza mogono ma Babila, ɗa Nebuzaradan vuza kelime va aza a kindi ku mogono ma Babila u ta̱wa̱i a Urushelima.
012	2KI	025	009	Ɗa u dyaɓai akina a̱Ꞌisa̱ a Vuzavaguɗu, n kpaꞋa ku mogono koɓolo n iꞋuwa ya aza a gbagbaꞋin a Urushelima. Ɗa u songi iꞋuwa i singai i singai dem a̱ likuci ya.
012	2KI	025	010	Ɗa ovonshi a Babila ra̱ka̱, e le na i koɓolo n Nebuzaradan o ɓosoi mashilya ma na ma ka̱ra̱Ꞌi Urushelima.
012	2KI	025	011	Ɗa Nebuzaradan vuza vu kelime va aza a kindi ku mogono u remei uma a na a buwai punu a̱ likuci i Urushelima, n ovonshi a na e nekei ka̱ci ka̱ le wa̱ ni koɓolo n uma a na a buwai ra̱ka̱ vu le ɗa u bankai le ugbashi a Babila.
012	2KI	025	012	Ama ɗa a̱ ka̱sukpa̱i aza unambi o yoku adama na a cimba ashina a itacishi.
012	2KI	025	013	Ɗa osoji a Babila o ɓosoi ashamkpatsu a iyum i shili, n ekeke odoku a iyum i shili i na i remei mini, n kasasu ka viyum vi shili kagbayin ka na ki punu a̱Ꞌisa̱ a Vuzavaguɗu. Ɗa ovonshi a̱ pura̱i iyum i shili ya ra̱ka̱ a kubana a Babila.
012	2KI	025	014	Ɗa kpamu a̱ pura̱i mgbodo mi iyum, n ikenekpetsu, n ikima̱tsu ya akina, n ebelyu koɓolo n ucanuku wu iyum ishili ra̱ka̱ una a tsu yaꞋanka ulinga wa̱ a̱Ꞌisa̱.
012	2KI	025	015	Ɗa vuza kelime va aza a kindi va, u ɗikai ka̱mbu ka akina, n kasasu ka ku ɗarukpa, n ili ra̱ka̱ i na a yaꞋin n azanariya n azurufa koci.
012	2KI	025	016	Ashamkpatsu e re a iyum ishili a, n kasasu kagbayin ka na ka̱ tsu ɓa̱na̱ mini ka na Sulemanu u yaꞋin adama a̱Ꞌisa̱ a Vuzavaguɗu a, a laꞋa ta̱ ka̱bunda̱i ka kugisangu.
012	2KI	025	017	Kashamkpatsu dem ugaɗi u ni u yawa ta̱ udashi kamanga n u cindere. A gaɗi Vu kashamkpatsu ka̱ viyum vu shili va u yawa ta̱ udashi u na̱shi n kagimi, ɗa a yaꞋin igani a kashamkpatsu dem n umaci u Ruman n iyum ishili a̱ kuka̱ra̱Ꞌa̱.
012	2KI	025	018	Ɗa vuza kelime va aza a kindi va u ɗikai Seraya ganu vu gbayin, n Zafaniya vuza na wi o kutono yi, koɓolo n aza a kindi a tatsu a na a tsu inda utsutsu wa̱ a̱Ꞌisa̱ a Vuzavaguɗu.
012	2KI	025	019	A ka̱tsuma̱ ka aza na ishi a buwai a̱ likuci tamkpamu, ɗa u ɗikai kovonshi vo osoji koɓolo n nkoshi n gba̱ra̱-gba̱ra̱ n tawun n kefeku ko tsugono. Ɗa kpamu u ɗikai kaɗani kagbayin ko ovonshi ka̱ likuci ka, vuza na u ci ɗika uma ulinga u tsusoji koɓolo n uma a̱ ni amangatatsu a na u cinai punu a̱ likuci ya.
012	2KI	025	020	Ɗa Nebuzaradan u pura̱i uma nampa ra̱ka̱ u bankai mogono ma Babila a̱ likuci i Ribula.
012	2KI	025	021	Ɗe a Ribula va, a iɗika i Hamatu ya, ɗa mogono ma zuwai una le. Nannai ɗa a̱ pura̱i uma a Yahuda a bankai le ugbashi.
012	2KI	025	022	Ɗa Nebukaneza mogono ma aza a Babila u zagbai Gedaliya kolobo ka Ahikam matsukaya ma Shafan wo okpo gomuna vu uma a na a buwai a Yahuda.
012	2KI	025	023	Ana aza e kelime osoji n uma ra̱ka̱ a panai mogono ma Babila ma zagba ta̱ Gedaliya wo okpo gomuna, ɗa a bankai n uma e le wa̱ a̱ni a Mizifa, ula e le ɗa IshimaꞋilu kolobo ka Netaniya, n Johanan kolobo ka Kareya, n Seraya kolobo ka Tanhumetu vuza va aza a Netofa, n Jazaniya kolobo ka vuza va za Makatu.
012	2KI	025	024	Ɗa Gedaliya u kucinakai le n uma e le. U danai, “Ka̱ta̱ i pana wovon u tsugbayin tsa aza a Babila ba, La̱nsa̱i ubuta̱ i da̱sa̱ngu punu i ɗika ya, i yaꞋanka mogono ma Babila a̱ga̱nda̱ yi ta̱ a̱ kuciya̱ ma̱ta̱na̱ mi ida̱shi.”
012	2KI	025	025	Ama o wotoi u cindere u ka̱ya̱ wa, ɗa IshimaꞋilu kolobo ka Netaniya ma tsukaya ma Ilishama vuza te a̱ ka̱tsuma̱ ka kumaci ku mogono ka, u ta̱wa̱i n uma kupa ɗa unai Gedaliya. Ɗa kpamu unai uma a Yahuda koɓolo n aza Babila ana i koɓolo n Gedaliya a Mizipa.
012	2KI	025	026	N tsu nampa, ɗa uma ra̱ka̱, maku n vuza gbanyin koɓolo n aza e kelime osoji ra̱ka̱ a sumai a kubana a iɗika i Masar, adama na i ta̱ a kupana wovon wa aza a Babila.
012	2KI	025	027	A̱ ka̱ya̱ ka kamangankupa n ke cindere, ka tsugbashi tsu Jehoyakini mogono ma Yahuda, a̱ ka̱ya̱ ka na Evili-merodaki wo okpoi mogono ma Babila, ka ɗaɗa a̱ utuka̱i Jehoyakini a kpaꞋa ku ugbashi, a kanna ka kamanga n ka cindere ko wotoi kupa n ure.
012	2KI	025	028	Ɗa mogono Evili-merodaki u nekei ni kadanshi ka singai, ɗa kpamu u neke ni tsugbayin tsu na tsu laꞋi tsu ngono n na mi ekiye ni a Babila dem.
012	2KI	025	029	Ɗa Jehoyakini u foɗoi ntogu n tsugbashi n ni. Ili i na i ɗikai a kanna ka nanlo ɗa u ka̱na̱i kulyaꞋa ilikulya a kirukpa ku mogono ali ukocishi u wuma u ni.
012	2KI	025	030	Ɗa mogono Evili-merodaki u zuwai a̱ ka̱na̱i kunekeshe mogono Jehoyakini ikebe i katsupu a kanna dem, ali a kubana u koci u wuma u ni.
#
# BOOK	014	2CH	2 Chronicles	2 Arabali
014	2CH	001	001	Ɗa Sulemanu kolobo ka Dawuda u zuwai tsugono ci ni tsu tsurukpai mayin, adama a na Vuzavaguɗu Ka̱shile ka̱ ni ki ta̱ koɓolo n a̱yi, ɗa u bonokoi ni vuzagbayin vu utsura.
014	2CH	001	002	Ɗa Sulemanu u ɗekei aza a Isaraila ra̱ka̱, u yaꞋin kadanshi n ele, uma a ele ɗa ovonshi osoji a̱kpa̱n-a̱kpa̱n n ovonshi osoji amangatawantawun n ayaꞋinfada n aza e kelime a Israila n aza e kelime a iꞋuwa yi Isaraila dem.
014	2CH	001	003	Ɗa Sulemanu n uma a na i koɓolo n a̱yi ra̱ka̱, a gaɗukpai a kubana a̱ ubuta̱ u kucikpa ɗe a Gibiyon, adama a na Ma̱va̱li mo oɓolo ma̱ Ka̱shile mi ta̱ ɗe, ma na Musa kagbashi ka Vuzavaguɗu ka maꞋin e meremune.
014	2CH	001	004	Ama ci na ɗe Dawuda u ɗika akpati vu Ka̱shile ɗe a̱ likuci i Kiriyatu-jerimu a kubana a̱ ubuta̱ u na u foɓusokoi vu ɗa, adama a na u yaꞋanka ta̱ vu ɗa ma̱va̱li a Urushelima.
014	2CH	001	005	Ama katalikalyuka ka̱ viyum vu shili ka na Bezale kolobo ka Uri matsukaya ma̱ Huru u maꞋin, ki ta̱ a Gibiyon e kelime ka akpati vu uzuwakpani vu Vuzavaguɗu. Ɗa Sulemanu n koɓolo ka uma ra̱ka̱ a cikpai Vuzavaguɗu ɗe.
014	2CH	001	006	Ɗa Sulemanu u kumbai a kubana a gaɗi vu katalikalyuka ka viyum vu shili ka, e kelime ka Vuzavaguɗu punu a̱ Ma̱va̱li moɓolo ma, ɗa u nekei alyuka o kusongu ka̱kpa̱n ɗe.
014	2CH	001	007	N kayin ka nanlo ɗa Ka̱shile ko ta̱wa̱i yotsongi ka̱ci ka̱ ni u Sulemanu u danai ni, “Folono ili i na vu cigai dem n neke wu.”
014	2CH	001	008	Ɗa Sulemanu wu ushiki Ka̱shile u danai, “Vu yotsongu ta̱ ɗe esheku a̱ va̱ Dawuda ucigi u gbayin ɗa kpamu vu zuwai mu mo okpoi mogono a̱ una̱ u ni.
014	2CH	001	009	Gogo na, Vuzavaguɗu Ka̱shile, yaꞋan vu shatangu uzuwukpani u na vu yaꞋankai esheku a̱ va̱ Dawuda. A na vu zuwai mu mo okpoi mogono u uma a̱ nu a na ka̱bunda̱i ke le ki tsu kubuta̱ ki iɗika.
014	2CH	001	010	mi ta̱ ufolu u nu neke mu kuyeve n ugboji tsu na ma kufuɗa ku tono n uma a̱ nu, adama a na yayi u kufuɗa kuguɓa uma a̱ a̱bunda̱i a̱ nu a nampa?”
014	2CH	001	011	Ɗa Ka̱shile ku ushiki Sulemanu, u danai, “Ana wo okpoi ili i nampa i ɗa ka̱ɗu ka̱ nu ka cigai, kpamu ve ece uciyi ko ili kukiye m tsugbayin ba, ko tana vu ece wuma wi irala i nu ko kpamu wuma wu ugaɗi adama a̱ ka̱ci ka̱ nu ba, ama ɗa vu ecei ugboji n kuyeve adama a na vu guɓa uma a̱ va̱ a na n zuwai nu vo okpo mogono me le,
014	2CH	001	012	adama a nannai, n kuneke wu ta̱ ugboji n kuyeve. Ka̱ta̱ kpamu n neke wu uciyi, ili i kukiye n tsugbayin tsu na babu mogono a̱ ka̱tsuma̱ ko ngono n na n lazai ɗe n saꞋwai kuciya̱, kpamu babu mogono ma na ma̱ kuciya̱ tsu ɗa a̱ ka̱ca̱pa̱ ka̱ nu.”
014	2CH	001	013	Ɗa Sulemanu u ka̱sukpa̱i ubuta̱ wa A̱Ꞌisa̱ a Gibiyon, a̱ Ma̱va̱li mo oɓolo, u bonoi a Urushelima. Ɗa ulyaꞋi tsugono tsa aza a Isaraila.
014	2CH	001	014	Ɗa Sulemanu u ɓolongi ekeke o odoku n akumbi e le, ɗa u ɓolongi ekeke odoku a̱kpa̱n amangatawun n amanga̱na̱shi, n odoku a̱kpa̱n kupa n ere, ɗa u zuwai o yoku a̱ likuci i na a tsu zuwa ekeke odoku, o yoku tankpamu a Urushelima.
014	2CH	001	015	Ɗa mogono ma zuwai azurufa n azanariya okpoi tsa atali a gbani a Urushelima, ta kpamu u zuwai nɗanga n Sida n yimkpai n ka̱bunda̱i tsu nɗanga mu nda̱ci n na mi a uɓon wa aginda aza a Yahuda nannai.
014	2CH	001	016	Ɗa Sulemanu u zuwa ta̱ a̱ tuka̱i n odoku a Masar a kubana e Kuwe. Ɗa aza a tsulaga o mogono a tsulai a ɗa a Kuwe.
014	2CH	001	017	Ɗa kpamu u zuwai a̱ tuka̱i n ekeke odoku a a̱ likuci i Masar. Vu za te dem a̱ una̱ wi ikebe azurufa amangatawa̱nta̱li, kodoku dem amangatawun n amangerenkupa. Nanai ɗa feu e denke yi ngono ma aza a Hitiya n ma aza a Siriya.
014	2CH	002	001	Sulemanu u nekei kadanshi adama na a maꞋa A̱Ꞌisa̱ a gbayin adama a kula ku Vuzavaguɗu n kefeku ko tsugono tsu ni.
014	2CH	002	002	Ɗa u zagbai uma a̱ kupura̱ ucanuku uma a̱kpa̱n amangatawencindere, n aza a kuɓoso atali a nsansa uma a̱kpa̱n amangatawunkunla̱i, n aza a̱ kula̱na̱ ulinga uma a̱kpa̱n a tatsu n amangatawa̱nta̱li,
014	2CH	002	003	Ɗa Sulemanu u suki n akaka a nampa u Hiram mogono ma Taya, u danai, “SuꞋuku mu n nɗanga n sida tsu na vu suꞋuki esheku a̱ va̱ Dawuda adama a na u maꞋaka ka̱ci ka̱ ni kefeku kana u kuda̱sa̱ngu.
014	2CH	002	004	La̱na̱, mpa ɗa na ofoɓuso adama na n maꞋa A̱Ꞌisa̱ a gbayin n kula ku Vuzavaguɗu Ka̱shile ka̱ va̱, ka̱ta̱ me erengu ku ɗa adama o kusongu ili i ma̱gula̱ni m uyoꞋo wa̱ a̱ ni, n adama a kuzuwa boroji vu ciɗa a makyan dem, kpamu n adama alyuka a kuneꞋe ku kusongu kulivi n usana, a kanna ka Ashibi koɓolo n ka̱ɗiva̱ ka wotoi u savu n ka̱ɗiva̱ kakau ka Vuzavaguɗu Ka̱shile ka̱ va̱ a kanna ka na a kiwanai. Nava wila̱ u ɗa adama aza a Israila a ayin dem.
014	2CH	002	005	A̱Ꞌisa̱ a gbayin a na mi a kuciga ku maꞋa a gbayin a ɗa, adama a na Vuzavaguɗu Ka̱shile ka̱ tsu ka laꞋa ta̱ a̱ma̱li dem.
014	2CH	002	006	Ama yayi wa kufuɗa ku maꞋaka yi A̱Ꞌisa̱ a gbayin, a na wo okpoi gaɗi a̱da̱nga̱shile a yawai ni ba? Mpa ɗa ya a na ma ku maꞋaka yi A̱Ꞌisa̱ a gbayin, sai de m maꞋa ubuta̱ u kusongu ili i ma̱gula̱ni.
014	2CH	002	007	Gogo na suꞋuku mu vuza na u keyevi ku ulinga wa azanariya n azurufa n iyim ishili n ilima̱ u yevei kpamu kutsungu usuni m ma̱ɗiya̱ n garula, ka̱ta̱ kpamu u fuɗa kuyaꞋan iɗani, adama a na a̱ ta̱wa̱ a yaꞋan ulinga a uɓon u Yahuda a Urushelima koɓolo n eyevi a ulinga a̱ va̱, a na esheku a̱ va̱ Dawuda u la̱nsa̱i.
014	2CH	002	008	Ka̱ta̱ kpamu vu suꞋuku mu nu nɗanga n sida nu n Firi nu nɗanga m mandai ma aza a Lebano, adama a na n yeve ta̱ a na agbashi a̱ nu a fuɗa ta̱ kukiɗa ogboli mayin. N ciga ta̱ agbashi a̱ va̱ a yaꞋan ulinga koɓolo n agbashi a̱ nu,
014	2CH	002	009	adama na a̱ la̱nsa̱ka̱ mu ogboli n a̱bunda̱i, adama a na kpaꞋa ku na n cigai ku maꞋa va, ki ta̱ o kugbonguro n ili i mereve.
014	2CH	002	010	Mpa n ku tsupa ta̱ agbashi a̱ nu a na a kiɗai ogboli a agisamkpatsu a̱kpa̱n kamanga a ishina i usoyi n agisamkpatsu a bali a̱kpa̱n kamanga n edele a̱ ma̱kya̱n a̱kpa̱n kamanga n edele a maniꞋin ma zaitu a̱kpa̱n kamanga.”
014	2CH	002	011	Ɗa Hiram mogono ma Taya wu ushuki Sulemanu punu a katagarda ka akaka ka, u danai, “Adama a na Vuzavaguɗu u ciga ta̱ uma a̱ ni, ɗaɗa i zuwai ɗa u zuwai nu vo okpo mogono me le.”
014	2CH	002	012	Ɗa Hiram u danai, “N cikpa ta̱ Vuzavaguɗu Ka̱shile ki Isaraila, vuza na u yaꞋin gaɗi n iɗika, a̱yi vu na u nekei mogono Dawuda maku mu ugboji n cicoꞋo n kuyeve, a̱yi na u kumaꞋaka Vuzavaguɗu A̱Ꞌisa̱ a gbayin n kefeku ko tsugono ci ni.
014	2CH	002	013	“Gogo na mi ta̱ a̱ kusuꞋuku wu n Huram-abi, keyevi ka ulinga n a̱bunda̱i,”
014	2CH	002	014	vuza na a̱na̱ku a̱ ni uta̱i a Dan, esheku a̱ ni kpamu vuza vu Taya. U fuɗa ta̱ ulinga ka̱u wa azanariya n azurufa n iyim ishili n iyim n atali n ogboli, n ku sura ku usuni n ku ma̱ɗiya̱ n garula, n kuyeve ku ulinga u tsugbere tsu singai. Wi ta̱ n kuyeve ki iɗani n a̱bunda̱i, u yaꞋan ta̱ iyoci yi igani i na e nekei ni dem, wi ta̱ a kuyaꞋan ulinga n eyevi a ulinga a̱ nu koɓolo n aza a vuzagbayin va̱ Dawuda esheku a̱ nu.
014	2CH	002	015	“Gogo na vuzagbayin vu suꞋuku agbashi a̱ nu n alkama m bali m maniꞋin m ma̱kya̱n tsu na vu yaꞋin uzuwukpani.
014	2CH	002	016	A̱tsu ci ta̱ a kukiɗa ka wu ogboli a Lebano a na vu cigai, ka̱ta̱ tsu gida̱la̱kpa̱ a ɗa a̱ kuta̱wa̱ a mala yeve tsu zorukpo a ɗa a̱ mini a kubana Jopa. Ka̱ta̱ a vu tankpamu vu ɗika a ɗa a kubana a Urushelima.”
014	2CH	002	017	Ɗa Sulemanu u kecei ka̱bunda̱i ko omoci a na i punu a̱ ida̱shi a iɗika yi Isaraila, tsu na esheku a̱ ni Dawuda e kecei, ɗa u ciya̱i uma a̱kpa̱n amangatawun n amangerenkupa n a tatsu n amangatawun a̱ta̱li
014	2CH	002	018	Ɗa u zagbai uma a̱kpa̱n amangatatsunkupa okpoi aɗiki a ucanuku, uma a̱kpa̱n amanga̱na̱shi tankpamu esheꞋwi atali a nsansa, n aza a na a̱ kula̱na̱ ulinga wa uma a̱kpa̱n a tatsu n amangatawa̱nta̱li,
014	2CH	003	001	Ɗa Sulemanu u gita̱i kumaꞋa A̱Ꞌisa̱ a gbayin a Vuzavaguɗu a Urushelima a gaɗi vu kusan ku Moriya. A̱ ubuta̱ u na Vuzavaguɗu u gasai n esheku a̱ ni Dawuda. U maꞋin ɗe A̱Ꞌisa̱ a gbayin, a ulanga u kulapu ku Oruna vuza vu Jebusiya.
014	2CH	003	002	U gita̱i kumaꞋa ka a kanna ka ire ko wotoi u ire a̱ ka̱ya̱ ka̱ na̱shi ko tsugono ci ni.
014	2CH	003	003	Tsu na Sulemanu u gisanki kumaꞋa ka A̱Ꞌisa̱ a gbayin. Uɗa̱ngi u ni udashi amanga̱na̱shinkupa, wanshi tankpamu udashi kamangankupa n mekecu ma cau.
014	2CH	003	004	Kefeku ka na ki e kelime ka̱ A̱Ꞌisa̱ a gbayin a, wanshi u ni derere ɗa wi n wanshi u kpaꞋa ka udashi kamangankupa, uɗa̱ngi u ni udashi amangatawun n amanga̱na̱shi. Ɗa a surai asuvu e kefeku ka n azanariya koci.
014	2CH	003	005	Ɗa u gerei nɗanga n Firi punu a̱ kunu ku gbayin ka, ɗa u surai n ɗa n azanariya koci, ɗa u ka̱ra̱i ɗe ululu a nshuwa gaɗi va n ikani.
014	2CH	003	006	Ɗa u kalai A̱Ꞌisa̱ a gbayin a n atali a singai azanariya a na a̱ tuka̱i a iɗika i Paravayim.
014	2CH	003	007	Ɗa u surai kasaka ka̱ A̱Ꞌisa̱ a gbayin ka n aburakpatsu, iga̱Ꞌin yi utsutsu, n utsutsu wa̱ A̱Ꞌisa̱ a gbayin a n azanariya, ɗa a̱ ka̱ra̱i ɗe i corobi a kasaka ka.
014	2CH	003	008	Ɗa u maꞋi mololo ma ciɗa, ugaɗi u ni derere n wanshi wa̱ A̱Ꞌisa̱ a gbayin a, ugaɗi u ni udashi kamangankupa, wanshi feu udashi kamangankupa. Ɗa u surai asuvu a kasaka a n azanariya koci a na a yawai ngura amangatawa̱nta̱li,
014	2CH	003	009	A̱miki a ikusa ya azanariya a yawa ta̱ kilo amangatawantawun n amangatatsunkupa, Ɗa u surai kunu ku gaɗi ka n azanariya.
014	2CH	003	010	Ɗa Sulemanu u sheꞋwei i Corobi ɗa u surai le n azanariya u zuwai punu asuvu o mololo ma ciɗa ma.
014	2CH	003	011	Ubapi we evelyu i Corobi ya, ɗa baci a̱ ba̱ra̱kpa̱i le a yawa ta̱ udashi kamangankupa. Adama a na ugaɗi u kuvelyu kute ku yawa ta̱ udashi u cindere n kagimi. Ɗa Corobin vu te u bapai kuvelyu ku ni ɗa saꞋwai kasaka ka̱ A̱Ꞌisa̱ a gbayin a, ɗa u bapai kuvelyu kute ku ni kpamu ɗa ku saꞋwai ku vu toku vu ni.
014	2CH	003	012	Ta feu Corobin vu i re va u bapai kuvelyu ku te ku ni u saꞋwai kuvelyu ku vu toku vu ni, ɗa kpamu u bapai kuvelyu ku te ɗa u saꞋwai kasaka ka̱ A̱Ꞌisa̱ a gbayin a, kuvelyu ka feu udashi u cindere u ɗa n kagimi.
014	2CH	003	013	Wanshi we evelyu i Corobin i re ya ɗa baci a bapai le a yawa ta̱ udashi kamangankupa. Icorobi ya i ta̱ kashani a kinda utsutsu u kunu ku gbayin ka.
014	2CH	003	014	Ɗa Sulemanu u yaꞋin kakashi ku utsutsu ko mololo ma ciɗa n arikinla a̱ mini mu usuni n mini ma̱ ma̱ɗiya̱ n garula, n tsugbere tsu singai. Ɗa kpamu u ka̱ra̱i ɗe i Corobi ya a kakashi ka.
014	2CH	003	015	Sulemanu u yaꞋin ashamkpatsu e re a iyim ishili e kelime ka̱ A̱Ꞌisa̱ a gbayin a, uɗa̱ngi u kashamkpatsu dem u yawa ta̱ udashi kamanga n u cindere. Kashamkpatsu dem ki ta̱ n kobisho ka na uɗa̱ngi u ni u yawai udashi u cindere n kagimi.
014	2CH	003	016	Ɗa u kalai kobisho ka kashamkpatsu dem n igani yi ikani i na a caꞋi i na i ka̱ra̱Ꞌa̱ ka̱ kobisho ashamkpatsu a. Ɗa kpamu u ka̱ra̱i ɗe umaci u ruman amangatawun paki n ikani ya.
014	2CH	003	017	Ɗa a̱ shikpa̱i ashamkpatsu a, e kelime ka A̱Ꞌisa̱ a agbayin. Kashamkpatsu ka na ki a uɓon u ɗakai, u ɗekei kaꞋa Jakin, ka na ki uɓon u gaɗi, u neꞋi kaꞋa kula Bowazu.
014	2CH	004	001	Mogono Sulemanu u maꞋin katalikalyuka ka iyim ishili, ka na u ugaɗi u ni u yawai udashi kamangankupa, wanshi u ni udashi kamangankupa. uɗa̱ngi u ni udashi gendu.
014	2CH	004	002	Ɗa u yaꞋin kebelyu ka gbayin ka viyum vi shili adama a̱ mini, uga̱vi u ni udashi u cindere n kagimi, wanshi u ni udashi gendu. N kagisamkpatsu ka kawin ka na ka yawai udashi amangere n tawun ɗa ka̱ tsu ka̱ra̱Ꞌa̱ kebelyu ka.
014	2CH	004	003	A ɗaka vu mashingi me kebelyu ka, a yaꞋan ta̱ adaru e re a a iyoci yi obomburon a iyum i shili, uɗa̱ngi u kobomburon dem udashi gendu. Iyum i shili i ɗa a̱ luwa̱i ɗa a yaꞋin obomburon a u matyangi n kebelyu ka.
014	2CH	004	004	Ɗa a kiyangi kebelyu ka a gaɗi vo obomburom a iyum ishili kupa n e re, a̱shi obomburon a, a kinda pulai. Aza a tatsu a kinda uɓon u gaɗi, aza a tatsu a kinda kasana, aza a tatsu a kinda uɓon u ɗakai, aza a tatsu a na a buwai a kinda ka̱livi.
014	2CH	004	005	A̱guruzu e kebelyu ka a yawa ta̱ udashi u tatsu. Kebelyu ka ki ta̱ a kuɗika mini ndiki a̱kpa̱n amangatatsu, una̱ u kebelyu ka wi ta̱ upetikpi tsu ma̱diki ko apulufa.
014	2CH	004	006	Ɗa kpamu u yaꞋin ebelyu kupa adama a̱ kuza̱Ꞌa̱, u zuwai a tawun a uɓon u ɗakai, a tawun a uɓon u gaɗi. A̱ tsu za̱Ꞌa̱ ta̱ ucanuku wa alyuka o kusongu punu ebelyu a. Ama kebelyu ka gbayin ka anan ganu a ɗa a̱ tsu sumba̱ punu.
014	2CH	004	007	Ɗa u maꞋin ashamkpatsu a nkuni kupa ma azanariya tsu na a dansai, ɗa u zuwai le punu A̱Ꞌisa̱ a gbayin a, u zuwai aza a tawun n uɓon u ɗakai, aza tawun kpamu n uɓon u gaɗi.
014	2CH	004	008	Ɗa kpamu u yaꞋin irikpa kupa ɗa u zuwai le feu punu A̱Ꞌisa̱ a gbayin a, aza a tawun a uɓon ɗakai, aza a tawun kpamu a uɓon u gaɗi. Ɗa u luwa̱i nsasu ma azanariya amangatawun.
014	2CH	004	009	Ɗa u lapulai ulanga adama anan ganu, n ulanga u gbayin u yoku n utsutsu u ku uwaka a ulanga wa. Ɗa u surai utsutsu wu ulanga wa n iyum ishili.
014	2CH	004	010	Ɗa u zuwai kebelyu ka uɓon u ɗakai n tsu kasana ka kpaꞋa ka.
014	2CH	004	011	Ɗa Hiram u maꞋin mgbodo n sheburu nu nvene n kuvishangu. Ta Hiram u kotsoi ulinga u na mogono Sulemanu ma zuwai ni u yaꞋan A̱Ꞌisa̱ a gbayin a̱ Ka̱shile.
014	2CH	004	012	Ili i na u yaꞋin i ɗaɗa na, ashamkpatsu e re n obisho e re a na i tsu ebelyu e re a na i gaɗi va ashamkpatsu va, n adaru obisho e re n tsuzogu obisho e re a na i gaɗi va ashamkpatsu va,
014	2CH	004	013	n nlulu mu umaci u ruman amangatawa̱na̱shi, kadaru dem ki ta̱ n amangatawun adaru e re a gaɗi vu obisho ka kashamkpatsu.
014	2CH	004	014	Ɗa kpamu u yaꞋin nsasu, masasu dem n kashamkpatsu ka̱ ni,
014	2CH	004	015	koɓolo n kebelyu kagbayin ka̱ mini, n obomburon kupa n e re a na a̱ ɓa̱na̱i kebelyu ka gbayin ka.
014	2CH	004	016	Nu mgbodo n i sheburu n ataꞋan a̱jivu adama a ulinga wi inyama, n ucanuku u na Hiram u yaꞋankai mogono Sulemanu adama A̱Ꞌisa̱ a gbayin a̱ Ka̱shile, u yaꞋin ta̱ a ɗa n iyim ishili i na o gboroi.
014	2CH	004	017	A̱ ka̱pula̱ka̱ ka na ki ɗevu n Kuyene ku Urdu, e mere ma likuci i Sukotu n Zereda, ɗa mogono ma zuwai a̱ luwa̱i iyum ya ɗa a̱ tsuwa̱in punu a enle a na lapulai.
014	2CH	004	018	Sulemanu u yaꞋan ta̱ ili n a̱bunda̱i tsu na a fuɗa a̱ ciya̱ kuyeve ku kabunda̱i ka iyim ishili i na a yaꞋankai ba.
014	2CH	004	019	Ɗa Sulemanu kpamu u yaꞋin ucanuku u na wi A̱Ꞌisa̱ a gbayin a̱ Ka̱shile, katalikalyuka ka azanariya n kirukpa ku kuzuwa boroji vu ciɗa,
014	2CH	004	020	n ashamkpatsu a nkuni ma azanariya koci, adama a na akana o mololo ma ciɗa tsu na a dansai,
014	2CH	004	021	n tsuzogu tsa̱ a̱pa̱lu, nu nkuni n ikenekpetsu ya akina i na a yaꞋin azanariya koci,
014	2CH	004	022	n ili i kukima̱ka̱ nkuni n asasu a gbagbain nu nvene nu nyelyu adama a ili i ma̱gula̱ni n na a yaꞋin a azanariya koci, n utsutsu wa̱ A̱Ꞌisa̱ a gbayin, n ukungulu wu utsutsu u mololo ma, n ukungulu wu utsutsu u mololo ma ciɗa ma̱ A̱Ꞌisa̱ a gbayin a dem a kumai le n azanariya koci.
014	2CH	005	001	Ana mogono Sulemanu u kotsoi ulinga u kumaꞋa ka̱ A̱Ꞌisa̱ a gbayin a̱ Ka̱shile ka, ɗa u ukai n ucanuku u na Dawuda esheku a̱ ni erengi ra̱ka̱ u Vuzavaguɗu, ɗa u tuka̱i azurufa n azanariya koɓolo n ucanuku wa ra̱ka̱ u foɓoi a mpon ma̱ A̱Ꞌisa̱ a gbayin.
014	2CH	005	002	Ɗa Sulemanu u zuwai nkoshi n gba̱ra̱-gba̱ra̱ ma aza a Isaraila n aza e kelime ka kumaci ya aza a Isaraila n aza e kelime ka iꞋuwa yi ikaya i uma a Isaraila ra̱ka̱ a Urushelima, adama a na a bana a̱ tuka̱ n Akpati vu uzuwakpani vu vuzavaguɗu a̱ likuci i Dawuda Sihiyona.
014	2CH	005	003	Ɗa aza a Isaraila ra̱ka̱ a gasai u mogono Sulemanu a makyan ma̱ ka̱ɗiva̱ ka̱ a̱pa̱m, ko wotoi u cindere.
014	2CH	005	004	Ana nkoshi m gba̱ra̱-gba̱ra̱ ma aza a Isaraila a yawai, ɗa aza e Levi a ɗikai Akpati vu uzuwakpani va.
014	2CH	005	005	a̱ tuka̱i n Akpati vu uzuwakpani va n Ma̱va̱li mo Oɓolo n ucanuku u na erengi u na wi punu ra̱ka̱ a̱ tuka̱i A̱Ꞌisa̱ a gbayin, aza e Levi n anan ganu a ɗa a ɗikai ucanuku wa.
014	2CH	005	006	Ɗa mogono Sulemanu n uma a Isaraila ra̱ka̱ aza a na o ɓolongi e kelime ka Akpati vuzuwukpani vu Ka̱shile, a̱ ka̱ni kuyaꞋan alyuka a nlala n obomburon a̱bunda̱i, tsu na a kufuɗa ku kece ba.
014	2CH	005	007	Ɗa anan ganu a bankai n Akpati vu uzuwukpani vu Vuzavaguɗu va punu asuvu a kpaꞋa ka. Ɗa a zuwai vu ɗa a̱ ubuta̱ wu ida̱shi i ni o mololo ma ciɗa, a ɗaka va evelyu a i corobi.
014	2CH	005	008	I corobin ya i bapai evelyu e le a gaɗi va Akpati vu uzuwakpani va n aburakpatsu a na a ci ɗikai.
014	2CH	005	009	Aburakpatsu a i ta̱ a kuyaꞋan n ugaɗi ka̱u a na va kufuɗa kene aci e le a̱ ubuta̱ u ciɗa, ama vi a kufuɗa kene le n tsupulai ba. Aburakpatsu a i ta̱ ɗe a buwai a ubuta̱ wa ali anana.
014	2CH	005	010	Ili i yoku yi punu akpati a uzuwukpani a ba, nshemberu ma atali n re n ɗa koci n na Musa u zuwai a ayin ana wi a kusan ku Horebu, a̱ ubuta̱ u na Vuzavaguɗu u yaꞋin uzuwakpani n aza a Isaraila, a na uta̱i a iɗika i Masar.
014	2CH	005	011	Ɗa anan ganu a uta̱i punu o mololo ma ciɗa ma. Anan ganu a na o ɓolongi va ra̱ka̱ erengu ta̱ ɗe ka̱ci ke le, ɗa uta̱i babu ukuna u ka̱tsura̱.
014	2CH	005	012	Ɗa aza a ishipa e Levi, ɗaɗa Asafa n Heman n Jedutun n muku n le n aza e le a ukai ntogu n tsuzogu n singai. A shamgbai a kasana n katalikalyuka a kuwaꞋa umolu n agundari n nka̱la̱. Kpamu anan ganu amangatawun n kamanga a ku lika̱ ishari.
014	2CH	005	013	Aza a̱ ku lika̱ ishari n aza a ishipa a̱ ɗa̱ngusa̱i a̱la̱ka̱tsu makyan me te a cikpa Vuzavaguɗu. A cananai ishipa a makyan ma na aza o yoku i a̱ ku lika̱ avana, a kuwaꞋa ugogi, n a waꞋi ucanuku u tsuwaꞋi. A cikpai Vuzavaguɗu n vishipa a kudana, “A̱yi vuza kasingai ɗa, ucigi u gbayin u ni wi ta̱ o kuyongo ko wannai,” Ɗa keleshu ka palai A̱Ꞌisa̱ a gbayin,
014	2CH	005	014	ali anan ganu a fuɗa a yaꞋan ulinga u le a ba, adama a na tsugbayin tsu Vuzavaguɗu ci shana ta̱ kpaꞋa ku Ka̱shile ka.
014	2CH	006	001	Ɗa Sulemanu u danai, “Vuzavaguɗu u dana ta̱, wi ta̱ o kuyongo a̱ ka̱yimbi ka kpaɓam.
014	2CH	006	002	Ama m maꞋaka wu ta̱ A̱Ꞌisa̱ a agbayin, ubuta̱ u na va kuda̱sa̱ngu ko wannai.”
014	2CH	006	003	A makyan ma na koɓolo ka uma a Isaraila i kashani, ɗa mogono Sulemanu u vadalukpai u zuwakai uma una̱singai.
014	2CH	006	004	U danai, “Cikpai Vuzavaguɗu Ka̱shile ki Isaraila, vuza na n ekiye ku ni ku ɗa u shatangi uzuwakpani u na u yaꞋankai Dawuda esheku a̱ va̱, u danai,
014	2CH	006	005	‘Ali a kanna ka na mu utuka̱i n uma a̱ va̱ a iɗika i Masar, n zagba likuci a̱ ka̱tsuma̱ ka kumaci ka aza a Isaraila ubuta̱ u na n kumaꞋa A̱Ꞌisa̱ a gbayin adama a na a cikpa kula ku va̱ ba, kpamu n zagba vuza vu na u kutono n uma a̱ va̱ aza a Isaraila ba,
014	2CH	006	006	ama gogo na n zagba ta̱ Urushelima adama a na kula ku va̱ ku yongo ɗe. Kpamu n zagba ta̱ Dawuda wo okpo mogono ma uma a̱ va̱ aza a Isaraila.’
014	2CH	006	007	Esheku a̱ va̱ Dawuda u sheshe ta̱ a̱ ka̱ɗu ka̱ ni, a na wa maꞋa A̱Ꞌisa̱ a gbayin adama a kula ku Vuzavaguɗu, Ka̱shile ki Isaraila.
014	2CH	006	008	Ama ɗa Vuzavaguɗu u danai Dawuda esheku a̱ va̱, ‘U gaꞋan ta̱ a na vu sheshei a̱ ka̱ɗu ka̱ nu vu ku maꞋa A̱Ꞌisa̱ a gbayin adama a kula ku va̱.
014	2CH	006	009	ama ko n nannai, avu ɗa va kumaꞋa A̱Ꞌisa̱ a ba, ama maku ma na a ku matsaka wu a̱yi ɗa u kumaꞋa A̱Ꞌisa̱ a gbayin adama a kula ku va̱.’
014	2CH	006	010	Gogo na Vuzavaguɗu u shatangu ta̱ uzuwakpani u na u yaꞋin. Anana mi isaka ta̱ esheku a̱ va̱ Dawuda, ɗa n da̱sa̱ngi a kakuba ko tsugono ka aza Isaraila, tsu na Vuzavaguɗu u yaꞋin uzuwakpani, ɗa kpamu n maꞋin A̱Ꞌisa̱ a gbayin adama a kula ku Vuzavaguɗu, Ka̱shile ki Isaraila.
014	2CH	006	011	Punu A̱Ꞌisa̱ a gbayin a ɗaɗa n zuwai akpati a uzuwakpani, u na Vuzavaguɗu u yaꞋin n aza Isaraila.”
014	2CH	006	012	Ɗa Sulemanu u shamgbai e kelime ka katalikalyuka ka Vuzavaguɗu, e kelime ka aza a Isaraila ra̱ka̱, ɗa u ɗa̱ngusa̱i ekiye a̱ ni gaɗi.
014	2CH	006	013	Sulemanu ta na u lapula ta̱ ɗe kadasukpatsu ka iyim ishili. Wanshi u ni udashi u cindere n kagimi, ugaɗi u ni udashi u cindere n kagimi, uɗa̱ngi u ni kpamu udashi u cindere n kagimi. Ɗa u shikpa̱i kaꞋa a ulanga u kpaꞋa wa, ɗa u kumbai kadasukpatsu ka u kuɗa̱ngi e kelime ko koɓolo ka uma, ɗa u ɗa̱ngusa̱i ekiye a̱ ni a kubana gaɗi.
014	2CH	006	014	U yaꞋin avasa u danai, “Vuzavaguɗu Ka̱shile ki Isaraila, Ka̱shile ki ɗe gaɗi ko punu na aduniyan tsu nu ba, avu na vu a kushatangu uzuwakpani u nu, vi ta̱ kpamu kuyotsongu ucigi u ko wannai u nu wa aza a na i a nwalu a uye u nu n a̱ɗu e le ra̱ka̱.
014	2CH	006	015	Avu ɗa vu shatangi uzuwakpani u na vu yaꞋankai kagbashi ka̱ nu esheku a̱ va̱ Dawuda. Uzuwakpani u na vu yaꞋain ɗa tana vu shatangi u ɗa anana.
014	2CH	006	016	Gogo na Vuzavaguɗu Ka̱shile ki Isaraila, shatangu uzuwakpani u na vu yaꞋankai kagbashi ka̱ nu Dawuda esheku a̱ va̱, an vu danai, ɗa baci muku n nu n tonoi wila̱ u va̱ tsu na vu tonoi mu. ‘A kukpa̱ɗa̱ ku namba vuza na u kuda̱sa̱ngu a kakuba ko tsugono ka aza a Isaraila ba.’
014	2CH	006	017	Gogo na Vuzavaguɗu Ka̱shile ki Isaraila, yaꞋan vu shatangu kadanshi ka nu ka na vu danai kagbashi ka̱ nu Dawuda.
014	2CH	006	018	“Ama mayun ɗa Ka̱shile ka̱ kuda̱sa̱ngu n uma aduniyan? Gaɗi a̱da̱nga̱shile a yawa wu ba, teɗei A̱Ꞌisa̱ e kenu a na n maꞋin na.
014	2CH	006	019	N nannai dem pana avasa a kagbashi ka̱ nu n ufolu u ni, Vuzavaguɗu Ka̱shile ka̱ va̱, zuwa atsuvu vu pana ma̱shi n kavasa ka na kagbashi ka̱ nu ki a kuyaꞋan e kelime ka̱ nu,
014	2CH	006	020	yaꞋan vu indana A̱Ꞌisa̱ a gbayin a mpa kanna n kayin, ubuta̱ u na vu danai vi ta̱ a kuzuwa a cikpa kula ku nu. Pana avasa a̱ va̱ a makyan ma na baci n zuwai a̱shi a̱ va̱ a uɓon u nanlo avasa.
014	2CH	006	021	Ka̱ta̱ vu pana ufolu u va̱ n uma a̱ nu aza a Isaraila, a makyan ma na baci a yaꞋin avasa a kinda a uɓon u na mpa wa, yaꞋan vu panaka tsu ɗe gaɗi a̱ ubuta̱ u na vi, vu panaka tsu vu cinukpaka tsu unushi u tsu.
014	2CH	006	022	“Ɗa baci vuza u nusakai toku ni, ali ɗa a zuwai ni u kucinai, ɗa u ta̱wa̱i a katalikalyuka A̱Ꞌisa̱ a gbayin a nampa,
014	2CH	006	023	Vuzavaguɗu, ka̱ta̱ vu pana ɗe gaɗi. Vu yaꞋanka agbashi a̱ nu afada, vu takacika vuza vu unushi va, vu bonoko unushi wa a kaci ka̱ ni, ka̱ta̱ vuza kamayun tankpamu vu yotsongi a na wi n unushi ba.
014	2CH	006	024	“Ɗa baci irala i lyaꞋi uma a̱ nu aza a Isaraila, a nusaka wu ta̱ ɗa. Ama ɗa baci uma a̱ nu o bonoi wa̱ nu a cikpai nu ɗa kpamu o folonoi nu punu A̱Ꞌisa̱ a nampa,
014	2CH	006	025	ka̱ta̱ vu panaka le ɗe gaɗi, vu cinukpaka le unushi u le, ka̱ta̱ kpamu vu bonoko le a iɗika i na vu nekei le n ikaya i le.
014	2CH	006	026	“Ɗa baci a̱ ɓa̱ya̱ngi gaɗi ali u kpa̱ɗa̱i ku yoꞋo mini, uma a̱ nu a nusaka wu ta̱, ama ɗa baci a ta̱wa̱i a yaꞋin avasa a kinda A̱Ꞌisa̱ a gbayin a nampa ɗa a̱ ka̱sukpa̱i ka gbani-gbani ke le, adama a na vu takacikai le,
014	2CH	006	027	pana ka le ɗe gaɗi, ka̱ta̱ vu cinukpa n unushi wa agbashi a̱ nu, uma a̱ nu aza a Isaraila, yotsongu le uye usingai u na o kutono, ka̱ta̱ vu yoꞋo mini a iɗika i na vu nekei uma a̱ nu yo okpo yi uka̱ni u le.
014	2CH	006	028	“Ɗa baci kambulu ka̱ ta̱wa̱i a iɗika ya ko ma̱dukpa̱, ko wunla̱i u gbani-gbani u na u tsu la̱nga̱sa̱ ashina, ko a̱pa̱lu ko uɗekpu ko nta̱ɗa̱ma̱ci ko akyun, ko kpamu ɗa baci irala i uwai a̱ likuci i uma a̱ nu ɗa a kambuki i ɗa, ko icuꞋu i ma̱dukpa̱ n mɓa̱la̱ kakau n na mi punu a̱ likuci ya,
014	2CH	006	029	ɗa baci vuza ko uma ra̱ka̱ a vasai, ko o folonoi nu, adama a na e yevei ta̱ unushi u le ali ɗa a ɗengusa̱i ekiye e le a ku inda A̱Ꞌisa̱ a gbayin a nampa,
014	2CH	006	030	vu pana ɗe gaɗi a̱ ubuta̱ wu ida̱shi i nu, vu cinukpaka le unushi u le, ka̱ta̱ vu tsupa yaba dem wuntsukpi adama a na avu ɗa koci vu yevei ka̱ɗu ka vuma.
014	2CH	006	031	Ta uma a̱ nu a kupana wovon u nu nannai, ka̱ta̱ o tono uye u nu a ayin e le ra̱ka̱ a na o kuyongo a iɗika i na vu nekei ikaya i tsu.
014	2CH	006	032	“Ta feu nannai, ɗa baci komoci vuza na wi a̱ ka̱tsuma̱ uma a̱ nu aza a Isaraila ba, wu uta̱i a iɗika i daꞋin ɗa u ta̱wa̱i adama a na u pana ta̱ kula kugbayin n kukiye ku tsura ku nu, n ulinga wi ili mereve i nu, ɗa baci u ta̱wa̱i ɗa u vasai a kinda A̱Ꞌisa̱ a nampa,
014	2CH	006	033	vu pana ɗe gaɗi a̱ ubuta̱ wu ida̱shi i nu, vu yaꞋan ili dem i na komoci ka ko folonoi nu, adama a na uma aduniyan ra̱ka̱ e yeve kula ku nu, ka̱ta̱ e neke wu tsugbayin, tsu na uma a̱ nu aza a Isaraila a kupana wovon u nu, i ta̱ kpamu e kuyeve a na A̱Ꞌisa̱ a gbayin a na n maꞋi va n maꞋa ta̱ a ɗa n kula ku nu.
014	2CH	006	034	“Ɗa baci uma a̱ nu uta̱i kuyaꞋan kuvon n irala i le, ubuta̱ u na baci dem vu danai le a bana, ɗa baci a vasai a ku inda likuci i nampa i na vu zagbai n A̱Ꞌisa̱ a gbayin a na n maꞋi adama a kula ku nu,
014	2CH	006	035	pana avasa le n ufolu u le ɗe gaɗi, vu yaꞋanka le i na a cigai.
014	2CH	006	036	“Ɗa baci a nusakai nu, adama a na babu vuma lima̱ na u kukpa̱ɗa̱ kunusa, ali ɗa vu yaꞋin wupa n e le vu nekei le ekiye irala i le, kpamu ali vu pura̱i le a kubana a iɗika i yoku daꞋin ko ɗevu,
014	2CH	006	037	ɗa baci a sabai a̱ɗu e le, ɗe a iɗika i na vu bankai le tsugbashi tsa, ɗa o bonoi a̱ shika̱i unushi u le ɗa o folonoi nu ɗe a iɗika i na i a tsugbashi tsa, a danai, ‘Tsu nusa ta̱, ci yaꞋan ta̱ ka gbani-gbani,’
014	2CH	006	038	ɗa baci kpamu a̱ shika̱i unushi u le n a̱ɗu e le ra̱ka̱ a iɗika i na a bankai le tsugbashi tsa, ɗa a vasai a kinda iɗika i le i na vu neke ikaya i le, n likuci i na vu zagbai n A̱Ꞌisa̱ a gbayin a na n maꞋi adama a kula ku nu,
014	2CH	006	039	pana avasa e le n ufolu u le ɗe gaɗi a̱ ubuta̱ wu ida̱shi i nu, vu yaꞋanka le tsu na u yotsoi.
014	2CH	006	040	Gogo na Ka̱shile ka̱ va̱, yaꞋan a̱shi a̱ nu o yongo a̱ ubuta̱ u nampa, ka̱ta̱ vu zuwa atsuvu vu pana avasa a na a kuyaꞋan a̱ ubuta̱ u nampa.
014	2CH	006	041	“Vuzavaguɗu Ka̱shile, ɗa̱nga̱ vu bana a̱ ubuta̱ u kuvuka u nu, avu n akpati a uzuwakpani a utsura a̱ nu. Vuzavaguɗu Ka̱shile yaꞋan anan ganu a̱ nu a̱ ciya̱ wishi u nu, yaꞋan ncigi a̱ nu a yaꞋan ma̱za̱nga̱ n kasingai ka̱ nu.
014	2CH	006	042	Vuzavaguɗu Ka̱shile, ka̱ta̱ vu iwan mazagbi n nu ba. Ciɓa n ucigi u kukpa̱ɗa̱ ku kotso u na vu yaꞋankai kagbashi ka̱ nu Dawuda.”
014	2CH	007	001	Ana Sulemanu u kotsoi kuyaꞋan avasa ɗa akina uta̱i gaɗi o songi alyuka ku kusongu n alyuka o yoku, ɗa tsugbayin tsu Vuzavaguɗu tsu shanai punu A̱Ꞌisa̱ a gbayin a.
014	2CH	007	002	Anan ganu a fuɗa a uwa punu a kpaꞋa ku Vuzavaguɗu ka ba, adama a na tsugbayin tsu Vuzavaguɗu tsu shana ta̱ kpaꞋa ka.
014	2CH	007	003	Ana aza a Isaraila ra̱ka̱ enei akina a̱ cipa̱i n tsugbayin tsu Vuzavaguɗu A̱Ꞌisa̱ a gbayin a, ɗa a̱ za̱lika̱i n aci e le a iɗika, a lyaꞋi kayala ɗa a cikpai Vuzavaguɗu, a danai, “Vuzavaguɗu vuza kasingai ɗa, ucigi u ni u tsu sabaꞋa ba ko wannai.”
014	2CH	007	004	Ɗa mogono koɓolo n uma ra̱ka̱ a yaꞋin alyuka u Vuzavaguɗu.
014	2CH	007	005	Mogono Sulemanu u yaꞋin alyuka n obomburon a̱kpa̱n kamanga n ere nu nkyon nu nraɗika a̱kpa̱n amangatawun n kamanga. Ɗa mogono n uma ra̱ka̱ erengi A̱Ꞌisa̱ a gbayin a̱ Ka̱shile.
014	2CH	007	006	Anan ganu a shamgbai a̱ ubuta̱ u na a zuwai le, aza e Levi feu a shamgbai n ucanuku u tsuwaꞋi n ili yi ilikushi i na mogono Dawuda u yaꞋin adama a ishipa i kucikpa Vuzavaguɗu, n a danai, ucigi u Vuzavaguɗu u na u tsu sabaꞋa ba ko wannai. A yaꞋin ishipa i kucikpa Vuzavaguɗu n ucanuku wu iwashi tsu na Dawuda u danai le, aza a na i a kinda aza e Levi a shamgbai a̱ lika̱i ishari, a makyan ma na aza a Isaraila i kashani.
014	2CH	007	007	Ɗa Sulemanu wu erengi mere mu ulanga mu ma̱ A̱Ꞌisa̱ a gbayin a Vuzavaguɗu, ta ɗe u yaꞋin kuneꞋe ku kusongu n ushuma u kuneꞋe ku ma̱ta̱na̱, u yaꞋan ta̱ nannai adama a na katalikalyuka ka iyum ishili ya ka̱ gusa̱ ta̱, kaꞋa ka ɗika kuneꞋe ku kusongu n kuneꞋe ki ishina n ku ushuma wu nnama ba.
014	2CH	007	008	Ɗa Sulemanu u zuwai a yaꞋin ka̱ɗiva̱ ka ayin e cindere, aza a Isaraila o ɓolongi ra̱ka̱, adama a na ka̱ɗiva̱ ka gbangam kaꞋa, uma uta̱i daꞋin ili i na i ɗikai kuꞋuwatai ku Hamatu n uɓon u kasana a kubana a̱ ka̱ra̱Ꞌa̱ e kureꞋe ka aza a Masar n uɓon u ɗakai.
014	2CH	007	009	A kanna ka̱ kunla̱i a yaꞋan koɓolo kagbayin, adama a na a yaꞋan ta̱ ɗe ayin e cindere a̱ ka̱ɗiva̱ ke kerengu ku katalikalyuka. Ɗa kpamu o doku a yaꞋin ka̱ɗiva̱ ka ayin e cindere.
014	2CH	007	010	A kanna ka kamanga n ka tatsu ko wotoi u cindere, ɗa Sulemanu u ka̱sukpa̱i uma o bono a iꞋuwa i le, n ma̱ta̱na̱ m ma̱za̱nga̱ adama a kasingai ka na Vuzavaguɗu u nekei Dawuda n Sulemanu koɓolo n uma a̱ ni aza a Isaraila.
014	2CH	007	011	Ta Sulemanu u kotsoi kumaꞋa A̱Ꞌisa̱ a gbayin a Vuzavaguɗu n kefeku ko tsugono ka nannai, u ciya̱i ulyaꞋi a ili i na u sheshei kuyaꞋan a̱ ka̱ɗu ka̱ ni A̱Ꞌisa̱ a gbayin a Vuzavaguɗu n kefeku ko tsugono ka̱ ni.
014	2CH	007	012	Ɗa Vuzavaguɗu u doku u yotsongi ka̱ci ka̱ ni u Sulemanu n kayin u danai ni. “M Pana ta̱ avasa a̱ nu kpamu n zagba ta̱ ubuta̱ u nampa wa adama a̱ ka̱ci ka̱ va̱, wo okpo A̱Ꞌisa̱ a kuyaꞋan alyuka.
014	2CH	007	013	Ɗa baci n kpanduki gaɗi ali ɗa a̱ kpa̱ɗa̱i kuyoꞋo mini, ko ɗa baci n suki akyun a takuma ica̱Ꞌa̱shi yi iɗika, ko n suku baci m ma̱dukpa̱ a̱ ubuta̱ u uma a̱ va̱,
014	2CH	007	014	ɗa baci uma a na e ci ɗeke n kula ku va̱, o goyoi ka̱ci ke le, a vasai, a̱ la̱nsa̱i a̱shi a̱ va̱, a̱ ka̱sa̱kpa̱i ukuna u gbani-gbani u le, mi ta̱ a kupanaka le ɗe gaɗi, ka̱ta̱ n cinukpaka le unushi u le, m potsokpo iɗika i le.
014	2CH	007	015	Gogo na a̱shi a̱ va̱ i ta̱ a̱ kuyongo upaɗukpi, ka̱ta̱ n zuwa atsuvu m pana avasa a na a kuyaꞋan a̱ ubuta̱ u nampa.
014	2CH	007	016	Adama a na n zagba ta̱ ɗe A̱Ꞌisa̱ a nampa ɗa kpamu merengi aɗa, adama a na a cikpa kula ku va̱ a̱ ubuta̱ u nampa ko wannai. A̱shi a̱ va̱ n ka̱ɗu ka̱ va̱ i ta̱ o yongo ɗe ko wannai.
014	2CH	007	017	Ama avu, ɗa baci vu tonoi mu tsu na esheku a̱ nu Dawuda u yaꞋin, ɗa kpamu vu yaꞋin ili i na n danai nu vu yaꞋan, vu tonoi wila̱ u va̱ n ili i kutono,
014	2CH	007	018	mi ta̱ a kuzuwa ntsukaya n nu n lyaꞋa kelime n kulyaꞋa tsugono ko wannai tsu na n yaꞋankai n esheku a̱ nu Dawuda uzuwakpani n danai, ‘I a kunamba vuza vu na u kulyaꞋa tsugono a Isaraila ba a kpaꞋa ku nu.’
014	2CH	007	019	“Ama ɗa baci ntsukaya n nu n kpatalai a iwain kutono wila̱ u va̱ n ili i kutono i va̱ i na n tonokoi ɗa̱, ɗa i bonoi i tonoi a̱ ma̱li o yoku ali i cikpai le,
014	2CH	007	020	mi ta̱ a kutakpa ɗa̱ uma a̱ va̱ aza a Isaraila a iɗika i na n nekei ɗa̱. A̱Ꞌisa̱ a gbayin a na merengi adama a na a cikpa kula ku va̱ mi ta̱ a kutakpa a ɗa, n bonoko a ɗa okpo ili i ma̱ka̱n n ili i kadanshi a̱ ubuta̱ u uma ra̱ka̱.
014	2CH	007	021	Ko a na wo okpoi A̱Ꞌisa̱ a gbayin a̱ ciya̱ ta̱ tsugbayin gogo na, makyan ke nu vuza na baci u walai ɗa wu enei wi ta̱ a kunamba ili i kudansa ka̱ta̱ u taɗa ka̱curu u dana, ‘Yiɗa̱i i zuwai ɗa Vuzavaguɗu u yaꞋankai A̱Ꞌisa̱ a gbayin a nampa n iɗika i nampa nannai?’
014	2CH	007	022	Uma i ta̱ a̱ ku ushuku a dana, ‘Adama a na a iwan ta̱ Vuzavaguɗu, Ka̱shile ke le ka na ka̱ utukai le a iɗika i Masar, ɗa o bonoi o tonoi a̱ma̱li o yoku a kucikpa le. Ɗaɗa i zuwai ɗa Vuzavaguɗu u tuka̱i le n atakaci a nampa ra̱ka̱.’”
014	2CH	008	001	A ukocishi u ka̱ya̱ ka kamanga, a na Sulemanu u yaꞋin a̱yi a kumaꞋa A̱Ꞌisa̱ a gbayin a Vuzavaguɗu n kefeku ka̱ ni,
014	2CH	008	002	ɗa Sulemanu u doku u maꞋasakai likuci-likuci i na Hiram u neke ni, ɗa u zuwai aza a Isaraila a̱ da̱sa̱ngu punu a̱ likuci ya.
014	2CH	008	003	Ɗa Sulemanu kpamu u banai u lyaꞋi likuci i Hamatu-zoba n kuvon ɗa wu isai i ɗa.
014	2CH	008	004	Ɗa u maꞋi likuci i Tadamoru u na wi a meremune, koɓolo n likuci i kuzuwa a uɓon u Hamatu ra̱ka̱.
014	2CH	008	005	Ɗa kpamu u maꞋi likuci i Betu-horon vu a ka gaɗi, n Betu-horon vu na vi a̱ ka̱ɗa̱ka̱i, u bonokoi le likuci ni yi ukanji, n asaka a gbagbain n aburakpatsu,
014	2CH	008	006	ɗa kpamu u maꞋi likuci i Balata n likuci yi mpon n ubuta̱ wi ili i kuzuwa i ni ra̱ka̱, n likuci yi ekeke odoku a̱ ni n odoku a̱ ni dem, ɗa u maꞋin ili ra̱ka̱ i na u cikalai a Urushelima n Lebano n uteku wu uɓon u tsugono u ni ra̱ka̱.
014	2CH	008	007	Kumaci ku na ku buwai a iɗika ya, aza a na i aza a Isaraila a ɗa ba, ɗaɗa aza a Hitiya n aza a Amoriya n aza a Periziya n aza a Hiviya n aza a Jebusiya,
014	2CH	008	008	ele ɗa kumaci kuna ku buwai a iɗika ya, aza a na aza a Isaraila unai ba, ɗa Sulemanu u zuwai le ulinga u tsugbashi u na i a kuyaꞋan yi ali anana.
014	2CH	008	009	Ama u zuwa vuza vi Isaraila tsugbashi ba, ɗa u bonokoi le okpo osoji a̱ ni n aza e kelime osoji n aza e kelime e keke odoku n akumbi odoku a̱ ni.
014	2CH	008	010	Ɗa kpamu okpoi aza a̱ gba̱ra̱-gba̱ra̱ o mogono ma Sulemanu, ka̱bunda̱i ka aza a na i o kutono aza a ulinga ele ɗa uma amangatawenre n a tawun.
014	2CH	008	011	Ɗa Sulemanu u tuka̱i n vuka vi ni mekere ma FiriꞋauna ɗe a̱ likuci i Dawuda ɗa u bonoko ni a kpaꞋa ku na u maꞋakai ni, adama a na u dana ta̱, “Vuka vu va̱ vi a kuda̱sa̱ngu e kefeku ka Dawuda mogon mi Isaraila ba, adama a na ubuta̱ u na baci akpati vu uzuwakpani vu Vuzavaguɗu va a uwai dem ubuta̱ u ciɗa u ɗa.”
014	2CH	008	012	Ɗa Sulemanu u yaꞋin kuneꞋe ku kusongu u Vuzavaguɗu a katalikalyuka ka na u maꞋakai Vuzavaguɗu e kelime ka̱ utsutsu ka̱ A̱Ꞌisa̱ a gbayin a,
014	2CH	008	013	U yaꞋin kuneꞋe ku kusongu ku kanna dem tsu na wila̱ u Musa u dansai, i ta̱ e kuneke alyuka a kanna ka Ashibi n kuneꞋe ku wotoi usavu n ka̱ɗiva̱ ka tatsu a̱ ka̱ya̱, ɗaɗa ka̱diva̱ ko boroji vu babu yisiti, n ke kuden n ka̱ a̱pa̱m.
014	2CH	008	014	Tsu na Dawuda esheku a̱ ni o tonoi, ɗa u zagbai anan ganu ka̱tsura̱-ka̱tsura̱ tsu na a kuyaꞋan ulinga u le, ɗa u zuwai aza e Levi adama a kucikpa a̱ ɓa̱nka̱ anan ganu n ulinga u kanna dem. Ɗa kpamu u zuwai aza a kindi ku kefeku a utsutsu dem, adama a na ta Dawuda vuma Ka̱shile u dansai nannai.
014	2CH	008	015	Anan ganu n aza e Levi a yaꞋin nannai, a kpatalai a̱ ka̱sukpa̱i ili i na mogono ma danai a yaꞋan ba, ko a̱ ubuta̱ wu ulinga wu mpon ba.
014	2CH	008	016	Ta Sulemanu u kotsoi ulinga u kumaꞋa ka̱ A̱Ꞌisa̱ ka nannai, ili i na i ɗikai a kanna ka na a varai kumaꞋa ka ali a kubana a ukocishi wa̱ A̱Ꞌisa̱ a gbayin a Vuzavaguɗu. Ta o kotsoi kumaꞋa ka̱ A̱Ꞌisa̱ a gbayin a Vuzavaguɗu nannai.
014	2CH	008	017	Ɗa Sulemanu u banai Eziyon-gebe n Ilatu, likuci i na yi a̱ ka̱kina̱ ka mala, a iɗika i Edom.
014	2CH	008	018	Ɗa Hiram u suꞋuki Sulemanu n antsu a̱ mini n antiki e le, aza a na a fuɗai mini mayin. Aza a ulinga a Hiram n aza a Sulemanu a banai a Ofiri a̱ tuka̱i n mogono Sulemanu n azanariya a na a̱miki e le a yawai kilo a̱kpa̱n kupa n a tawun.
014	2CH	009	001	Ana egbere vu Sheba u panai arabali tsu na Sulemanu wu uta̱i kula, ɗa u ta̱wa̱i a Urushelima adama a na u kondo yi n keci ku gbagbain, u yawai a Urushelima n aza a na o soki ni, n arakuma ucaniki n ili i wali, n azanariya a̱bunda̱i n atali a singai-singai. Ana u yawai u Sulemanu, ɗa u tonokoi ni ili i na yi a̱ ka̱ɗu ka̱ ni ra̱ka̱.
014	2CH	009	002	Ɗa Sulemanu wu ushuki ni keci ku ni ra̱ka̱, babu keci ku na u kpa̱ɗa̱i ku ushuku. Ko ili u sokongi ba.
014	2CH	009	003	Ana egbere vu Sheba wu enei kuyeve ku Sulemanu, n kefeku ka na kpamu u maꞋi,
014	2CH	009	004	n ilikulya i na yi a kirukpa ku ni n tsu na nkoshi m gba̱ra̱-gba̱ra̱ n ni a̱ tsu da̱sa̱ngu, n tsu na i a kuyaꞋanka yi ulinga, n aza a na e ci neke yi ili i kusoꞋo, n icuꞋu yi ntogu ma aza a ulinga a̱ ni, n kuneꞋe ku kusongu ku na u ci neke A̱Ꞌisa̱ a gbayin a Vuzavaguɗu. Ɗa u ka̱na̱i una̱.
014	2CH	009	005	Ɗa u danai mogono, “Mayun ɗa arabali a na m panai a iɗika i va̱ ukuna wu ulinga u nu n kuyeve ku nu,
014	2CH	009	006	mu ushuku n arabali e le ba, ama n ta̱wa̱ ta̱ me ene n a̱shi a̱ va̱. Ko kagimi ka kuyeve ku nu ma a dana mu ba, mayun i na menei i laꞋa ta̱ i na a danai mu.
014	2CH	009	007	Aza a̱ ma̱za̱nga̱ a ɗa uma a̱ nu n agbashi a̱ nu aza a na i a kuyaꞋanka wu ulinga kowanai, adama a na makyan dem i ta̱ a kupana kadanshi ke kuyeve ku nu.
014	2CH	009	008	Cikpa Vuzavaguɗu Ka̱shile ka̱ nu, a̱yi na u panai u yoꞋo u nu ɗa u zuwai nu a kakuba ko tsugono ci Isaraila adama a na vu lyaꞋa tsugono a kula ku ni. Adama a na Ka̱shile ka̱ nu ka ciga ta̱ aza a Isaraila kpamu u ciga ta̱ a tsurukpa kowanai, ɗaɗa i zuwai ɗa u zuwai nu mogono, ciya̱ vu yaꞋan afada a usuɓi n a mayun.”
014	2CH	009	009	Ɗa Egbere u nekei mogono Sulemanu azanariya kilo a̱kpa̱n a̱ na̱shi, n ili i wali yi a̱bunda̱i n atali a singai. A saꞋwa kuciya̱ ili i wali ci ili i na Egbere vu Sheba u nekei mogono Sulemanu ba.
014	2CH	009	010	Antiki a antsu a Hiram koɓolo n aza a ulinga a Sulemanu a̱ tuka̱i n azanariya a Ofiri, ɗa kpamu a̱ tuka̱i n ogboli a nɗanga m mandai n atali a singai.
014	2CH	009	011	Ɗa mogono ma yaꞋin adasukpatsu A̱Ꞌisa̱ a gbayin a Vuzavaguɗu n kpaꞋa ku mogono nu nɗanga ma, ɗa kpamu u yaꞋin umolu n ugogi adama aza a ishipa. A saꞋwa kene icuꞋu yi ili i singai i nanlo a iɗika i Yahuda ba.
014	2CH	009	012	Ɗa mogono Sulemanu feu u nekei Egbere vu Sheba i na u cikalai n ili i na wu ecei ra̱ka̱, ɗa u nekei ni ucanuku u na u laꞋi i na u tuka̱i ni. Ɗa u lazai o kubono a iɗika i ni n aza a na o soki ni.
014	2CH	009	013	A̱ ka̱ya̱ dem mogono Sulemanu u tsu isa ta̱ azanariya kilo a̱kpa̱n kamanga n a tatsu,
014	2CH	009	014	babu biꞋi utafu u na aza a tsulaga a̱ tsu tuka̱, n kodokpotsu ka aza a tsulaga, kpamu ngono ma aza a Arabiya n anan i gomuna a̱ tsu tuka̱ ta̱ mogono azurufa n azanariya.
014	2CH	009	015	Ɗa mogono Sulemanu u yimai nra̱ga̱ m gbagbain amangatawenre, u yaꞋan ta̱ ma̱ra̱ga̱ dem n azanariya a na yawai kilo vu cindere.
014	2CH	009	016	Ɗa kpamu u yimai nra̱ga̱ n kenkeꞋen amangatawantatsu, u yaꞋan ta̱ ma̱ra̱ga̱ dem azanariya a na a yawai kilo vu re. Ɗa mogono ma zuwai le a kefeku ko tsugono ka na u maꞋin nu nɗanga n Lebano.
014	2CH	009	017	Ɗa kpamu mogono ma yaꞋin kakuba ko tsugono ka gbayin n anga kagiwa, ɗa a paɗarai kaꞋa n azanariya koci.
014	2CH	009	018	Kakuba ko tsugono ka ki ta̱ n idasakpatsu i ta̱li, n ubuta̱ u ku zuwa ene wa azanariya, ɗa a gbaɓai a ɗa n kakuba ka, a kakambu dem ka kakuba ka ki ta̱ n ubuta̱ u kuzuwa kukiye ku na a yaꞋin kululu ku ikawu i re kashani,
014	2CH	009	019	Ɗa kpamu Sulemanu u yaꞋin nlulu ma i kawu kupa n re, kete dem kashani a u koci u kadasukpatsu ka kapashi dem. Babu tsugono tsu uduniya tsu nampa tsu na a ku gisangu n tsugono tsu nampa.
014	2CH	009	020	NkokoꞋo ra̱ka̱ n mogono Sulemanu a yaꞋan ta̱ n ɗa n azanariya, n ucanuku wu ulinga u kefeku ka na e ci ɗeke kutsun ku Lebano, a yaꞋan le ta̱ n azanariya koci. A yaꞋan le n azurufa ba adama a na a ayin o tsugono tsu Sulemanu o bonoko azurufa ili ba.
014	2CH	009	021	Mogono mi ta̱ n antsu a̱ mini a na a tsu tono mini uma a Hiram a̱ kula̱nsa̱ka̱ ikebe. A̱ya̱ tatsu dem o tsu bonoko ta̱ azanariya n azurufa n anga agiwa, nu nkalu n omo.
014	2CH	009	022	Mogono Sulemanu u laꞋa ta̱ ngono ma aduniyan ra̱ka̱ uciyi n kuyeve.
014	2CH	009	023	Ngono ma aduniyan ra̱ka̱ a̱ ka̱na̱i kubana sa u Sulemanu adama a na a pana kuyeve ku na Vuzavaguɗu u nekei ni.
014	2CH	009	024	Yaba dem vu le u tsu ta̱wa̱ ta̱ n kuneꞋe ka azurufa n azanariya nu ntogu n ucanuku u kuvon, n ili i wali n odoku nu mkparagi a̱ ka̱ya̱ dem.
014	2CH	009	025	Mogono Sulemanu wi ta̱ n afalaka o odoku a̱kpa̱n a̱na̱shi n ekeke odoku o kuvon a̱ ni, wi ta̱ kpamu n odoku a̱kpa̱n kupa n ere a na u zuwai a̱ likuci ye ekeke o kuvon, o yoku tankpamu n mogono a Urushelima.
014	2CH	009	026	Ɗa u lyaꞋi tsugono tsu ngono m uɓon u na u ɗikai a Yufiretu a kubana a iɗika i Filisitiya, ali a uteku wi iɗika ya aza a Masar.
014	2CH	009	027	Ɗa mogono ma zuwai azurufa okpoi ili i gbani tsa atali a Urushelima, ɗa kpamu u shikpa̱i nɗanga n sida n ka̱bunda̱i okpoi tsu nɗanga m ma̱biri a uɓon wa aginda aza a Yahuda.
014	2CH	009	028	Sulemanu u tsula ta̱ odoku a iɗika i Masar n iɗika kakau kpamu.
014	2CH	009	029	Ulinga u Sulemanu u na u buwai ili i na i ɗikai a ugiti ali a kubana a ukocishi, yi ta̱ uɗani a katagarda ka arabali e keneki Natan, n kene ku Ahija vuza vu Shilo n Ido koboci n kene ku na u yaꞋin adama a Jerobuwam maku ma Nebatu.
014	2CH	009	030	Sulemanu u lyaꞋi tsugono tsa aza a Isaraila ra̱ka̱ a Urushelima a̱ya̱ amangere.
014	2CH	009	031	Ɗa u bankai ukpisa̱ ɗa a̱ ciɗa̱ngi ni a̱ likuci i Dawuda esheku a̱ ni. Ɗa Rehobuwam kolobo ka̱ ni ko okpoi mogono a̱ una̱ u ni.
014	2CH	010	001	Rehobuwam u banai e Shekem, adama a na aza a Isaraila o ɓolongu ta̱ ɗe ra̱ka̱ adama a na a zuwai wo okpo mogono.
014	2CH	010	002	Ana Jerobuwam kolobo ka Nebatu u panai arabali i ta̱ a kuzuwa Rehobuwam wo okpo mogono, ɗa wu uta̱i a Masar a na wi ishi u sumai a̱ a̱shi e Sulemanu ɗa u bonoi.
014	2CH	010	003	Ɗa uma a̱ suki e ɗeke Jerobuwam, ɗa a̱yi n uma a Isaraila ra̱ka̱ a banai u Rehobuwam ɗa a danai.
014	2CH	010	004	“Esheku a̱ nu a zuwaka tsu ta̱ kogboro ka̱ a̱miki n a̱bunda̱i, ama gogo na jebe ke tsu atakaci a ulinga n kogboro ka̱ a̱miki ka, ka̱ta̱ a̱tsu ci yaꞋanka wu tsugbashi.”
014	2CH	010	005	Ɗa Rehobuwam u danai le, “Walai ka̱ta̱ i bono a kanna ka tatsu.” Ɗa uma a, a lazai.
014	2CH	010	006	Ɗa mogono Rehobuwam we ecei nkoshi m gba̱ra̱-gba̱ra̱ n na n yaꞋankai esheku a̱ ni Sulemanu ulinga a ayin a na wi n wuma. U danai, “Odoki e ne a ɗai ya kuneke, adama a na mu ushuku uma a nampa?”
014	2CH	010	007	Ɗa ushuki ni, “Ɗa baci vu panai asuvayali a uma a nampa, ɗa vu yaꞋankai le i na a cigai, kpamu vu bonoko le n kadanshi ka singai, i ta̱ o ko okpo agbashi a̱ nu makyan dem.”
014	2CH	010	008	Ama Rehobuwam u iwain odoki a na nkoshi m gba̱ra̱-gba̱ra̱ ma n nekei ni ɗa u banai u cinakai a̱ɗa̱nga̱ni ele na i ushan u te, ele na gogo na okpoi ni aza a odoki.
014	2CH	010	009	Ɗa we ecei le, “Odoki e ne a ɗai ya kuneke mu? Ciya̱ tsu ushuku uma a nampa a, a na a danai, ‘Sa̱da̱ka̱ tsu a̱miki o kogboro a na esheku a̱ nu a zuwakai tsu.’”
014	2CH	010	010	Ɗa a̱ɗa̱nga̱ni a na a̱ ɗa̱nga̱i ayin e te n a̱yi va a danai, “Dana uma a na a danai nu va, ‘Esheku a̱ nu a zuwaka tsu ta̱ kogboro ka̱ a̱miki, ama avu sa̱da̱kpa̱ tsu kaꞋa,’ Ama dana le, ‘Ka̱jivu ke kenu ka̱ va̱ ka laꞋa ta̱ kukyun ke esheku a̱ va̱ m gba̱ra̱.
014	2CH	010	011	Esheku a̱ va̱ a zuwaka ɗa̱ ta̱ kogboro ka̱ a̱miki ka̱u, mi ta̱ o kudoku aɗa laꞋa tsu na ishi. Esheku a̱ va̱ a faba ɗa̱ ta̱ m mashawuri, ama mpa mi ta̱ a kutakacika ɗa̱ n adyaɓu.’”
014	2CH	010	012	Ana ayin a tatsu a lazai ɗa Jerobuwam n uma a ra̱ka̱ o bonoi u Rehobuwam, tsu na mogono ma danai, “Ayin a tatsu a yaꞋan baci i bono wa̱ va̱.”
014	2CH	010	013	Ɗa Rehobuwam mogono mu ushuki uma a n a suvu usuɗukpi, adama a na wu ushuku n odoki a na nkoshi m gba̱ra̱-gba̱ra̱ ma n nekei ni ba
014	2CH	010	014	u tonoi odoki a na a̱ɗa̱nga̱ni a e nekei ni ɗa u danai, “Esheku a̱ va̱ a zuwaka ɗa̱ ta̱ kogboro ka̱ a̱miki ka̱u, mi ta̱ o kudoku a ɗa a laꞋa tsu na ishi. Esheku a̱ va̱ a takacikai ɗa̱ m mashawuri, ama mpa mi ta̱ a kutakacika ɗa̱ n adyaɓu.”
014	2CH	010	015	Ama mogono ma panaka uma a ba, adama a na kusheshe ku Vuzavaguɗu ku ɗa nannai, ciya̱ u shatangu kadanshi ka na u danai Jerobuwam maku ma Nebatu a̱ una̱ u keneki Ahija vuza va aza a Shilo
014	2CH	010	016	Ana aza a Isaraila ra̱ka̱ e enei mogono ma panaka le ba, ɗa a̱ ushuki mogono ma a danai, “Te ugboku u tsu wi a̱ ubuta̱ u Dawuda, yiɗa̱i ci n i ɗa a̱ ubuta̱ u maku me Jesi? Bonoi a̱ a̱pa̱m a̱ ɗa̱, a̱ɗa̱ aza a Isaraila, la̱na̱i iꞋuwa i ɗa̱, a̱ɗa̱ uma a Dawuda feu i la̱na̱ iꞋuwa i ɗa̱.” Ɗa aza a Isaraila a lazai o bonoi a iꞋuwa i le.
014	2CH	010	017	Ama aza a Isaraila a na i o kuyongo a̱ likuci i Yahuda, Rehobuwam ɗa wi a kulyaꞋaka le tsugono
014	2CH	010	018	Ɗa Rehobuwam mogono u suki Adoram, vuza na wi vuza kelime vu ulinga u tsugbashi, ama ɗa aza a Isaraila ra̱ka̱ a varai ni ali unai. Ana Rehobuwam mogono wu enei nannai, ɗa u yaꞋin gogoꞋo u kumbai keke vo odoku a̱ ni ɗa u sumai a kubana a Urushelima.
014	2CH	010	019	Ili i na i ɗikai a ayin a nanlo ali a̱ kuta̱wa̱ anana aza a Isaraila i a kuyaꞋansaka kpaꞋa ku Dawuda ugbamiwasuvu.
014	2CH	011	001	Ana Rehobuwam u yawai a Urushelima, u ɓolongi eyevi a̱ vishili uma a̱kpa̱n amangatawun n amanga̱na̱shi, a kumaci ku Yahuda n kumaci ku Bayami, adama a na a yaꞋan kuvon n aza a Isaraila ciya̱ o bonoko tsugono tsa u Rehobuwam maku ma Sulemanu.
014	2CH	011	002	Ama ɗa Ka̱shile ka yaꞋin kadanshi n Shemiya vuma vu Ka̱shile, u danai,
014	2CH	011	003	“Dana Rehobuwam maku ma Sulemanu mogono ma Yahuda n aza a Yahuda ra̱ka̱ n aza a Bayami ali n aza a Isaraila a na a buwai dem,
014	2CH	011	004	‘Ili i na Vuzavaguɗu u danai i ɗaɗa na, ka̱ta̱ i bana i shilika̱ n aza n aza a̱ ɗa̱ ba. Yaba dem u bono a kpaꞋa ku ni, na va ukuna u va̱ u ɗa.’” Ɗa o tonoi kadanshi ka Vuzavaguɗu yaba dem u bonoi a kpaꞋa, tsu na Vuzavaguɗu u danai.
014	2CH	011	005	Ɗa Rehobuwam u da̱sa̱ngi asuvu a Urushelima ɗa u maꞋin likuci yi ukanji adama aza a Yahuda,
014	2CH	011	006	m Batalami n Etam n Tekowa,
014	2CH	011	007	m Betu-zuru n Soko n Adulam
014	2CH	011	008	n Gatu n Maresha, n Zifa,
014	2CH	011	009	n Adorayim n Lakishi n Azeka
014	2CH	011	010	n Zora n Ayijalon koɓolo n Heburon. Ele na va e le ɗa likuci yi nshilya ma aza a Yahuda m Bayami.
014	2CH	011	011	U zuwai a maꞋin mashilya ma utsura adama a na a kpada likuci ya, ɗa u zuwakai le ovonshi osoji, a̱ likuci dem a tsu zuwa ta̱ ilikulyaꞋa n maniꞋin ma zaitu m ma̱kya̱n.
014	2CH	011	012	Ɗa u zuwai nra̱ga̱ n abata a̱ likuci ya ra̱ka̱, ɗa u yaꞋin le n utsura ka̱u. Ɗa Yahuda m Bayami okpoi ubuta̱ u ni.
014	2CH	011	013	Ɗa anan ganu n aza e Levi n uɓon wa aza a Isaraila ra̱ka̱ o bonoi wa̱ a̱ ni.
014	2CH	011	014	Ali aza e Levi a̱ ka̱sukpa̱i a kamba a kalina n ucanuku u le, ɗa o bonoi a uɓon u Yahuda a Urushelima adama a na Jerobuwam n olobo a̱ ni a̱ sa̱nka̱ le ta̱ ku okpo anan ganu a Vuzavaguɗu.
014	2CH	011	015	Ɗa u zagbai anan ganu a̱ ni adama a na yaꞋan ulinga a̱ nva̱li, n a̱ma̱li a̱ ululu a̱ nga̱ji nu ndendem a na u yaꞋin.
014	2CH	011	016	Ama aza a na a zuwai ka̱ɗu u Vuzavaguɗu Ka̱shile ki Isaraila, a kumaci dem o tsu tono ta̱ aza e Levi a kubana a Urushelima kuyaꞋan ka alyuka u Vuzavaguɗu, Ka̱shile ka ikaya i le.
014	2CH	011	017	Ɗa a zuwai tsugono tsu Yahuda tsu yaꞋin utsura ɗa kpamu a yaꞋin a̱ya̱ a tatsu a̱ kuɓa̱nka̱ Rehobuwam kolobo ka Sulemanu matsukaya ma Dawuda, a̱ ka̱tsuma̱ ka̱ a̱ya̱ a tatsu a o tonoi uye u Sulemanu n Dawuda.
014	2CH	011	018	Rehobuwam u zuwa ta̱ Mahalatu mekere ma Jerimotu n Abihayi vuka vi ni, mekere ma Eliyabu matsukaya ma Jesi, Jerimotu.
014	2CH	011	019	Ɗa u matsakai ni olobo, Jewushi n Shemariya n Zaham.
014	2CH	011	020	Ɗa kpamu Rehobuwam u zuwai MaꞋaka mekere ma Absalom, vuza na u matsakai ni, Abiya n Atayi n Ziza n Shelomitu.
014	2CH	011	021	Rehobuwam u laꞋa ta̱ n kuciga maꞋaka mekere ma Absalom n a̱ma̱ci a̱ ni n a̱ma̱ci a pulai. A̱ma̱ci a na u zuwai ele ɗa kupa n kunla̱i, a̱ma̱ci a̱ pulai amangatatsu, wi ta̱ n muku mo olobo kamanga n kunla̱i, nu nkere amangatatsu.
014	2CH	011	022	Ɗa Rehobuwam u zagbai Abiya kolobo ka MaꞋaka wo okpoi vuza vu kelime a̱ ka̱tsuma̱ ko otoku a̱ ni, adama na u zuwa yi mogono.
014	2CH	011	023	Rehobuwam u yaꞋin ugboji, ɗa u pecekushi muku mo olobo n yoku n ni ubuta̱ kakau a̱ ka̱tsuma̱ ka̱ likuci i uɓon u Yahuda m Bayami punu a̱ likuci yi nshilya i na u maꞋi ra̱ka̱. U nekei le uciyi n a̱bunda̱i ɗa kpamu ɗikai le a̱ma̱ci n a̱bunda̱i.
014	2CH	012	001	Ana tsugono tsu Rehobuwam ci shamgbai mayin, ɗa kpamu we enei u ciya̱ ta̱ utsura, ɗa a̱yi n aza a Isaraila ra̱ka̱ a vakangi wila̱ u Vuzavaguɗu.
014	2CH	012	002	Adama a unambi wu usuɓi u le u Vuzavaguɗu, ɗa a̱ ka̱ya̱ ka tawun ko tsugono tsu Rehobuwam Shishaka mogono ma Masar ma bankai Urushelima n kuvon.
014	2CH	012	003	U banai n ekeke odoku ka̱kpa̱n n amangatawenre, n akumbi odoku a̱kpa̱n amangatatsu, n ka̱bunda̱i ko osoji a na i kukece ba. A̱ ka̱tsuma̱ ke le osoji a Libiya i ta̱ punu, n osoji a̱ Sukim, n osoji a Itopiya.
014	2CH	012	004	Ɗa u lyaꞋi likuci yi nshilya n Yahuda ali a kubana a Urushelima.
014	2CH	012	005	Ɗa keneki Shemaya u ta̱wa̱i u Rehobuwam koɓolo n aza e kelime a Yahuda aza a na o ɓolongi a Urushelima adama a na i ta̱ a kupana wovon u Shishaka, ɗa u danai le, “Ili i na Vuzavaguɗu u dansai i ɗaɗa na, ‘A̱ɗa̱ i vakangu mu ta̱, adama a nannai mpa feu n vakangu ɗa̱ ta̱ n nekei ɗa̱ ekiye a Shishaka.’”
014	2CH	012	006	Ɗa aza e kelime ka Isaraila m mogono Rehobuwam a̱ shika̱i unushi u le, a danai, “Vuzavaguɗu u yaꞋan ta̱ derere.”
014	2CH	012	007	Ana Vuzavaguɗu we enei a̱ shika̱ ta̱ unushi u le, ɗa Vuzavaguɗu u doku u yaꞋin kadanshi n Shemaya, u danai, “A na wo okpoi a̱ shika̱ ta̱ unushi u le mi ku una le ba, ama mi ta̱ a ku isa le. Mi e kuneke le ekiye a Shishaka u takacika le ba.
014	2CH	012	008	Ama i ta̱ a kuyaꞋanka Shishaka tsugbashi, adama a na e yeve tsu na o kutono mu n tsu na o kutono aza o tsugono tsa aduniyan kau.”
014	2CH	012	009	Ana Shishaka mogono ma Masar ma bankai Urushelima n kuvon, ɗa u pura̱i ucanuku u singai wa̱ A̱Ꞌisa̱ a gbayin a Vuzavaguɗu n u kefeku ko mogono. U pura̱i ili ra̱ka̱, ali nu nra̱ga̱ ma azanariya n na Sulemanu u yaꞋin.
014	2CH	012	010	Ɗa mogono Rehobuwam u doku u yaꞋin nra̱ga̱ n yoku mi iyum i ishili a̱ una̱ wa aza azanariya a, ɗa u nekei n ɗa wa aza e kelime ko osoji a na i a kinda utsutsu u kefeku ko mogono.
014	2CH	012	011	Ayin a na baci de dem mogono mi a kubana A̱Ꞌisa̱ a Vuzavaguɗu, aza a kindi a i ta̱ a kuɗika nra̱ga̱ ma, ka̱ta̱ megeshe o bonoko n ɗa a̱ kunu ku uwoku.
014	2CH	012	012	Adama a na a̱yi Rehobuwam u shika̱ ta̱ unushi u ni, ɗa wupa u Vuzavaguɗu u vaki, ɗa u kpa̱ɗa̱i ku takacika yi ka̱u. Nanai va ɗa a̱ ciya̱i ili i singai i yoku a Yahuda.
014	2CH	012	013	Ɗa mogono Rehobuwam u zuwai tsugono ci ni tsu tsurukpai mayin a Urushelima. Wi ta̱ n a̱ya̱ amangere n kete a ayin a na wo okpoi mogono, ɗa ulyaꞋi tsugono a̱ likuci i Urushelima ali a̱ya̱ kupa n e cindere a̱ likuci i na Vuzavaguɗu u zagbai a̱ ka̱tsuma̱ ka aza a Isaraila adama a na a cikpa kula ku ni ɗe. Kula ka̱ a̱na̱ku a̱ ni ku ɗaɗa NaꞋama, vuza va aza a Amona.
014	2CH	012	014	U yaꞋan ta̱ ka gbani-gbani adama a na u zuwa ka̱ɗu ka̱ ni a̱ ubuta̱ u kutono ku Vuzavaguɗu ba.
014	2CH	012	015	Ulinga u na Rehobuwam u yaꞋin, ili i na i ɗikai a̱ ugiti ali a kubana a ukocishi, yi ta̱ uɗani a katagarda ka arabali e keneki Shemaya n ka keneki Ido. A ayin a nanlo a Rehobuwam n Jerobuwam o yongo ta̱ o kuvon.
014	2CH	012	016	Ɗa Rehobuwam u bankai ukpisa̱ ɗa a̱ ciɗa̱ngi ni a̱ likuci i Dawuda, ɗaɗa Urushelima. Ɗa Abija maku ma̱ ni wo okpoi mogono a̱ una̱ u ni.
014	2CH	013	001	A̱ ka̱ya̱ ka kupa n kunla̱i ko tsugono tsu Jerobuwam maku ma Nebatu, ɗa Abija u gita̱i tsugono a Yahuda,
014	2CH	013	002	ɗa ulyai tsugono tsu Urushelima a̱ya̱ a tatsu. Kula ka̱ a̱na̱ku a̱ ni ku ɗa MaꞋaka, mekere ma Uriyelu vuza va aza a Gibiya. Ɗa vishili vu ɗa̱nga̱i u Abija n Jerobuwam.
014	2CH	013	003	Ɗa a̱yi Abija u banai kuvon ka n ovonshi a̱kpa̱n amangatawa̱na̱shi a na a fuɗai kuvon, ama ɗa a̱yi Jerobuwam tamkpamu u darai ovonshi a̱kpa̱n amangatawunkunla̱i.
014	2CH	013	004	A̱yi Abija u shamgbai a kusan ku gbayin ku Zemarayim ku na ki aginda a̱ likuci i Ifirayimu, ɗa u ɗa̱ngusa̱i ka̱la̱ka̱tsu u danai, “Jerobuwam koɓolo n aza a Isaraila ra̱ka̱ panai.
014	2CH	013	005	A̱ɗa̱ i yeve a na Vuzavaguɗu, Ka̱shile ki Isaraila ke nekei tsugono ci Isaraila u Dawuda nu ntsukaya n ni a̱ ubuta̱ wu uzuwakpani wu mkpaɗi n na mi ali n tsukaya ba?
014	2CH	013	006	Ko n nannai ɗa kpamu Jerobuwam kolobo ka Nebatu, kovonshi ka Sulemanu kolobo ka Dawuda, u yaꞋanka ta̱ vuzagbayin vu ni ugbamukaci.
014	2CH	013	007	Ɗa u ɓolonki ka̱ci ka̱ ni aza a kavama n aza a gbani-gbani adama a na a shilika̱ n Rehobuwam kolobo ko Sulemanu a ayin a na wi biꞋi ka̱ɗa̱nga̱ni, babu utsura n ugboji u na wa kufuɗa ku shilika̱ n e le.
014	2CH	013	008	“Ama gogo na i foɓuso ta̱ a na ya ku iwan tsugono tsu Vuzavaguɗu, tsu na ci ekiye a kumaci ku Dawuda. Mayun ɗa a na yi n ka̱bunda̱i ko ovonshi koɓolo n ululu mo obomburon a azanariya a na Jerobuwam u yaꞋankai ɗa̱, okpo a̱ma̱li a̱ ɗa̱.
014	2CH	013	009	Ama vu loko ta̱ anan ganu a Vuzavaguɗu olobo a Haruna aza e Levi. Ɗa vu zuwai anan ganu a̱ ka̱ci ka nu, tsu uma a̱ likuci o yoku ba. Yaba dem vu na baci de wu erengi ka̱ci ka̱ ni u ta̱wa̱i n kobomburon nu a̱giri n cindere wi ta̱ a̱ ku okpo ganu vu a̱ma̱li ka̱ nu ka na ki Ka̱shile ba.
014	2CH	013	010	Ama a̱tsu, Vuzavaguɗu ɗa Ka̱shile ka̱ tsu, kpamu ci iwan yi ba. Anan ganu a na i a kuyaꞋanka Vuzavaguɗu ulinga olobo a Haruna a ɗa, kpamu aza e Levi koci a̱ tsu ɓa̱nka̱ le.
014	2CH	013	011	Usana n kulivi lakam e ci neke ta̱ alyuka o kusongu n ili ma̱gula̱ni u Vuzavaguɗu. Ka̱ta̱ a dara boroji vu ka̱ɗiva̱ a kirukpa ku ciɗa, ka̱ta̱ a dyaɓa nkuni a kashamkpatsu ka azanariya kulivi lakam. Adama a na a̱tsu ci ta̱ a̱ kutono wila̱ u Vuzavaguɗu Ka̱shile ka̱ tsu. Ama a̱ɗa̱ i ka̱sukpa̱ yi ta̱.
014	2CH	013	012	Ka̱shile ki ta̱ koɓolo n a̱tsu, a̱yi ɗa mogono ma tsu. Anan ganu a̱ ni koɓolo n ishari i le, i ta̱ a kulika̱ i ɗa, i na yi a kuzuwa tsu kuvon n a̱ɗa̱. A̱ɗa̱ aza a Isaraila ka̱ta̱ i yaꞋan vishili n Vuzavaguɗu Ka̱shile ki kaya i ɗa̱ ba, adama a na yi a̱ kuciya̱ ulyaꞋi ba.”
014	2CH	013	013	E le a̱ ka̱tsuma̱ ka ukuna u nampa, ci na ɗe Jerobuwam u foɓuso ovonshi a̱ ka̱ca̱pa̱ ke le, adama a na ayin a na baci a̱yi wi kelime ka aza a Yahuda ka̱ta̱ aza a̱ ni o bopo ka̱ca̱pa̱ ke le.
014	2CH	013	014	Ana aza a Yahuda a̱ la̱na̱i ɗa enei osoji a Jerobuwam a kambuku ku le ta̱. Ɗa o folonoi Vuzavaguɗu, ɗa anan ganu a̱ lika̱i ishari,
014	2CH	013	015	ɗa ovonshi aza a Yahuda a̱ ɗengusa̱i a̱la̱ka̱tsu a yaꞋin isali i kuvon. Ana a yaꞋin nannai, ɗa Ka̱shile ka nekei le ulyaꞋi u Jerobuwam n ovonshi a̱ ni, ɗa u zuwai le a sumai e kelime ka Abija n osoji a̱ ni.
014	2CH	013	016	Ɗa aza a Isaraila a sumai e kelime ka aza a Yahuda, ɗa tana Ka̱shile ke nekei le ekiye osoji a Yahuda.
014	2CH	013	017	Ɗa Abija n ovonshi a̱ ni unai ovonshi a utsura aza a Isaraila a̱kpa̱n amangatawantawun.
014	2CH	013	018	Ta a lyaꞋi aza a Isaraila n kuvon a ayin a nanlo nannai. Ɗa ovonshi a Yahuda a̱ ciya̱i ulyaꞋi adama a na e neke ta̱ a̱ɗu e le u Vuzavaguɗu Ka̱shile ka ikaya i le.
014	2CH	013	019	Ɗa Abija u lokoi Jerobuwam ɗa wu isai likuci i gbayin i Betelu koɓolo n i wawaꞋa, Jeshana n Efuron n likuci i wawaꞋa i na yi uka̱ra̱Ꞌi n a̱yi.
014	2CH	013	020	Jerobuwam u doku u ciya̱ utsura a ayin a tsugono tsu Abija kpamu ba. Ɗa Vuzavaguɗu u lapai Jerobuwam ɗa u kuwa̱i.
014	2CH	013	021	Ama ɗa Abija u gbonguroi n utsura. Ɗa u zuwai a̱ma̱ci kupa n a̱na̱shi ɗa a matsakai ni olobo kamanga n ere n nkere kupa nu n ta̱li.
014	2CH	013	022	Ulinga u na u buwai u Abija n ukuna u ni kadanshi ka̱ ni yi ta̱ uɗani a katagarda ka arabali e keneki Ido.
014	2CH	014	001	Ɗa Abija u bankai ukpisa̱, ɗa a̱ ciɗa̱ngi ni a̱ likuci i Dawuda ɗaɗa Urushelima. Ɗa Asa maku ma̱ ni wo okpoi mogono a̱ una̱ u ni, ɗa iɗika i ciya̱i ma̱ta̱na̱ a̱ya̱ kupa.
014	2CH	014	002	Asa u yaꞋin ili i na yi mejege u Vuzavaguɗu Ka̱shile ka̱ ni.
014	2CH	014	003	Ɗa u muɗa̱i katalikalyuka ko omoci n ubuta̱ wa avasa a na a gaꞋin ba, ɗa u ɓosoi atali a ciɗa ɗa kpamu u kapai ashamkpatsu a̱ ka̱ma̱li ka Ashera.
014	2CH	014	004	Ɗa u danai uma a Yahuda a̱ la̱nsa̱ Vuzavaguɗu Ka̱shile ka ikaya i le, ka̱ta̱ o tono wila̱ u ni n ku yotsongusu ku ni.
014	2CH	014	005	Ɗa u muɗa̱i nva̱li ma̱ ubuta̱ u kucikpa n katalikalyuka a̱ ko kusongu ili i ma̱gula̱ni a̱ likuci yi nshilya ra̱ka̱ i na yi uɓon u Yahuda. Ɗa a̱ ciya̱i ma̱ta̱na̱ a ayin o tsugono tsu Asa.
014	2CH	014	006	Ɗa u maꞋasakai likuci yi nshilya n Yahuda, adama a na iɗika ya yi ta̱ ida̱shi i ma̱ta̱na̱. Babu kuvon a makyan ma, adama a na Vuzavaguɗu u neke ni wuvuki a̱ ubuta̱ wi irala i ni.
014	2CH	014	007	Ɗa Asa u danai aza a Yahuda, “YaꞋan tsu maꞋa likuci i i nanlo ya, tsu ka̱ra̱Ꞌa̱ le nu nshilya, n unu a ugaɗi, n utsutsu u na a ku gbagura n iyum. iɗika i nampa ya i tsu i ɗa ali n gogo na, adama a na tsu la̱nsa̱ ta̱ Vuzavaguɗu Ka̱shile ka̱tsu. Tsu tono yi ta̱ kpamu u nekei tsu wuvuki a̱ ubuta̱ dem.”A̱ ka̱na̱i kumaꞋa ali a yimkpai.
014	2CH	014	008	Asa wi ta̱ n ovonshi a̱kpa̱n amangatawantatsu, eyevi a̱ vishili a ɗa a kumaci ku Yahuda, yaba dem vi le uɓa̱ni m ma̱ra̱ga̱ ma gbayin m masara. Kpamu wi ta̱ n osoji a̱kpa̱n amangatawenre n amanga̱na̱shi, eyevi o kuvon a kumaci ku Bayami, yaba dem uɓa̱ni m ma̱ra̱ga̱ me kenu n utan.
014	2CH	014	009	Ɗa Zera vuza va aza a Itopiya u ta̱wa̱i kuvon n osoji mbana, n ekeke odoku amangatawantatsu, wu uta̱i a iɗika i Maresha adama a na u shilika̱ n e le.
014	2CH	014	010	Ɗa Asa wu uta̱i adama a na u gasa n a̱yi, ɗa a shamgbai a ka̱ra̱Ꞌa̱ ka Zefata ɗevu n Maresha a̱ ubuta̱ u na a darai kuyaꞋan kuvon.
014	2CH	014	011	Ɗa Asa u folonoi Vuzavaguɗu Ka̱shile ka̱ ni u danai, “Vuzavaguɗu, ka̱ɓa̱nki ki lo tsu nu ba ka na ka̱ tsu ɓa̱nka̱ aza a unambi ba. Ɓa̱nka̱ tsu, Vuzavaguɗu Ka̱shile ka̱ tsu, adama a na wu a̱ nu u ɗa tsu zuwai ka̱ɗu Vuzavaguɗu, n kula ku nu ku ɗa tsu ta̱wa̱i kushilika̱ n ka̱bunda̱i ko osoji a nampa. Vuzavaguɗu, avu ɗa Ka̱shile ka̱ tsu, ka̱ta̱ vu ka̱sukpa̱ vuma vi yoku u lyaꞋa utsura u nu ba.”
014	2CH	014	012	Ɗa Vuzavaguɗu wu unai osoji aza a Itopiya a̱ a̱shi Asa n aza a Yahuda. Ɗa osoji aza a Itopiya a sumai,
014	2CH	014	013	ɗa Asa n osoji a̱ ni a guvai le ali a kubana a Gera. A̱ ka̱na̱i ku una osoji a Itopiya ali a fuɗa a gasa a̱ ubuta̱ u te kpamu a na a kuyaꞋan kuvon ba, adama a na Vuzavaguɗu ɗa n osoji a̱ ni wu unai le. Ɗa osoji a Yahuda a̱ pura̱i ucanuku u gbani wa̱ a̱bunda̱i ekiye osoji a Itopiya.
014	2CH	014	014	Ɗa banai a̱ likuci wawaꞋa i na yi uka̱ra̱Ꞌi n Gera ra̱ka̱, unai i ɗa, adama a na Vuzavaguɗu u zuwa ta̱ wovon u ka̱na̱ uma a. Ɗa a̱ pura̱i ili i na a cigai dem n ucanuku u gbani adama a na likuci ya yi ta̱ n uciyi n a̱bunda̱i.
014	2CH	014	015	Ɗa kpamu a banai a talukpai a̱pa̱m a nguɓi, a̱ pura̱i nkyon nu nraɗika n le n arakuma a̱bunda̱i ka̱u. Ɗa o bonoi a Urushelima.
014	2CH	015	001	Ɗa ayinviki a̱ Ka̱shile a̱ cipa̱i u Azariya kolobo ka Odedu.
014	2CH	015	002	Ɗa u banai adama a na u gasa n Asa ɗa u danai ni, “Panaka mu, Asa mogono avu n uma a Yahuda m Bayami ra̱ka̱. Vuzavaguɗu wi ta̱ koɓolo n a̱ɗa̱, makyan ma na baci yi koɓolo n a̱yi. I la̱nsa̱ yi baci, yi ta̱ a̱ kuciya̱ yi, ama ɗa baci i ka̱sa̱kpa̱i ni, a̱yi feu wi ta̱ a̱ ku ka̱sa̱kpa̱ ɗa̱.
014	2CH	015	003	Adama a na aza a Isaraila a yaꞋan ta̱ megeshe babu Ka̱shile ka mayun, a yongoi babu ganu vu na u ku yotsongu le, babu feu wila̱.
014	2CH	015	004	Ama makyan ma na i a̱ ka̱tsuma̱ ka atakaci ɗa o bonoi u Vuzavaguɗu Ka̱shile ki Isaraila, a̱ la̱nsa̱i ni ɗa tana a̱ ciya̱i ni.
014	2CH	015	005	A ayin a nanlo babu ma̱ta̱na̱ wa aza a na i a ku uwa n ku uta̱i, adama a na uduniya ra̱ka̱ wi ta̱ a̱ ka̱tsuma̱ ka atakaci.
014	2CH	015	006	Uma okpoi upecekushi. Iɗika i nampa a̱ vishili n iɗika i nanɗe, likuci feu a̱ vishili n likuci, adama a na Ka̱shile ka̱ suꞋuku le ta̱ ma̱dukpa̱ kakau.
014	2CH	015	007	Ama a̱ɗa̱ gbamai asuvu, ka̱ta̱ kpamu i neke a̱ɗu, adama a na yi ta̱ a kuciya̱ katsupu ka ulinga u ɗa̱.”
014	2CH	015	008	Ana Asa u panai ili i na Vuzavaguɗu u dansai a̱ una̱ u keneki Azariya kolobo ka Odedu, ɗa u gbamai asuvu. Ɗa u takpai a̱ma̱li a unata ra̱ka̱ a̱ likuci i Yahuda n ya aza a Bayami, n likuci i na wu isai ra̱ka̱ a uɓon wa aza a Ifirayimu. Ɗa u lapulasakai katalikalyuka ka Vuzavaguɗu ka na ki e kelime ke kefeku ka kpaꞋa ku Vuzavaguɗu.
014	2CH	015	009	Ɗa u ɓolongi uma a Yahuda n aza Bayami ra̱ka̱, koɓolo n aza a Ifirayimu n aza a Manasa n aza a Simiyon a na i punu a̱ ida̱shi koɓolo n ele, aza a Isaraila n a̱bunda̱i o bonoi n ida̱shi a uɓon u Yahuda, a na enei Vuzavaguɗu Ka̱shile ka Asa ki ta̱ koɓolo n a̱yi.
014	2CH	015	010	O ɓolongi a Urushelima o wotoi u tatsu a̱ ka̱ya̱ ka kupa n ka tawun ko tsugono tsu Asa.
014	2CH	015	011	A kanna ka nanlo ɗa e nekei Vuzavaguɗu alyuka obomburon amangatawencindere, n nlala a̱kpa̱n e cindere, a̱ ka̱tsuma̱ ku ucanuku u gbani u na a̱ pura̱i.
014	2CH	015	012	Ɗa a yaꞋin uzuwakpani a na a̱ kula̱nsa̱ Vuzavaguɗu, Ka̱shile ki ikaya i le n a̱ɗu e le n wuma u le ra̱ka̱.
014	2CH	015	013	Yaba dem vu na baci u iwain kula̱nsa̱ Vuzavaguɗu Ka̱shile ki Isaraila, i ta̱ a ku una yi ko maku ko vuzagbayin, vali ko vuka.
014	2CH	015	014	A yaꞋin akucina u Vuzavaguɗu n ka̱la̱ka̱tsu ku utsura, n kacaꞋa n a̱ lika̱i ishari n avana.
014	2CH	015	015	Aza a Yahuda ra̱ka̱ a yaꞋin ma̱za̱nga̱ n akucina a, adama a na a yaꞋan ta̱ a ɗa n ka̱ɗu kete. A̱ la̱nsa̱ ta̱ Vuzavaguɗu n wuma u le ra̱ka̱, ɗa tana a̱ ciya̱i ni. Adama nannai ɗa Vuzavaguɗu u nekei le wuvuki a̱ ubuta̱ dem.
014	2CH	015	016	Ɗa Asa u cipa̱ka̱i koko ni MaꞋaka o tsugono tsa egbere, adama a na u yaꞋan ta̱ kululu ki ili yi unata ku ka̱ma̱li ka Ashera. Asa u ɓosoi kululu ku nanlo ɗa u songi ku ɗa a̱ Ka̱ra̱Ꞌa̱ ka Kidiron.
014	2CH	015	017	Ama u fa̱da̱ ubuta̱ u kucikpa wa̱ a̱ma̱li aza a Isaraila ra̱ka̱ ba, n nannai dem ka̱ɗu ka Asa ki ta̱ u Vuzavaguɗu a ayin a wuma a̱ ni ra̱ka̱.
014	2CH	015	018	U tuka̱i n azanariya n azurufa n ucanuku u yoku u na a̱yi n esheku a̱ ni e erengi ɗe, punu a̱ A̱Ꞌisa̱ a gbayin a Vuzavaguɗu.
014	2CH	015	019	O doku a yaꞋan kuvon kpamu ba, ali a̱ya̱ kamangankupa n a tawun o tsugono tsu Asa.
014	2CH	016	001	A ka̱ya̱ ka kamangankupa n a̱ta̱li ko tsugono tsu Asa mogono ma Yahuda, ɗa Basha mogono ma aza a Isaraila u banai u shilika̱i n Yahuda, ɗa u maꞋi mashilya ma utsura u ka̱ra̱ka̱i Rama adama a na u sa̱nka̱ uma kuꞋuwa n ku uta̱ punu a uteku u tsugono tsu Asa mogono ma Yahuda
014	2CH	016	002	Ɗa Asa u ɗikai azurufa n azanariya a na i punu o mpon n kuzuwa ma̱ A̱Ꞌisa̱ a gbayin a Vuzavaguɗu n e kefeku ko mogono, ɗa u bankai u Ben-hadadu mogono ma Siriya vu na wi o tsugono tsu Dimaska. U danai
014	2CH	016	003	“YaꞋan tsu gbaɓa kaci mpa n avu, ci yaꞋan tsu na esheku a̱ va̱ n a̱ nu a yaꞋin.” n suꞋuku ta̱ n azurufa n azanariya. Bana vu koɗo uzuwakpani u na vi yaꞋin m Basha mogono mi Isaraila adama a na u ronono u ka̱sa̱kpa̱ iɗika i va̱.
014	2CH	016	004	Ben-hadadu wu ushuki n ili i na mogono Asa u danai, ɗa u suki n kovonshi vo osoji a̱ ni a̱ shilika̱ n likuci ya aza a Isaraila. U lyaꞋi Dan n Ijonu n Ebelu-betu-maka n likuci yi mpon i na yi a uɓon u Nafutali dem
014	2CH	016	005	Ana Basha u panai ka na ki lo, ɗa u ka̱sukpa̱i kumaꞋa nshilya n likuci n Rama ɗa u ka̱sukpa̱i ulinga u na wi a kuyaꞋan.
014	2CH	016	006	Ɗa mogono Asa u banuki aza a Yahuda ra̱ka̱, babu vuza na u buwai, ɗa a̱ pura̱i atali n ogboli a̱ likuci i Rama a na Basha wi ishi a kuyaꞋanka ulinga. A ɗaɗa mogono Asa u maꞋakai likuci i Geba n Mizipa.
014	2CH	016	007	A ayin a nanlo ɗa Hanani keneki ka̱ ta̱wa̱i u mogono Asa u danai ni. “A na wo okpoi vu zuwa ta̱ ka̱ɗu ka̱ nu u mogono ma a Siriya, ba u Vuzavaguɗu Ka̱shile ka̱ nu ba, n tsu nampa ovonshi aza a Siriya i ta̱ a kulaꞋaka ekiye a̱ nu.
014	2CH	016	008	Ovonshi aza a Itopiya n aza Libiya i ta̱ nu utsura n ka̱bunda̱i ka e keke odoku n akumbi, Ama n ka̱bunda̱i ke le dem, a na wo okpoi vu zuwa ta̱ ka̱ɗu ka̱ nu u Vuzavaguɗu, ɗa u nekei le ekiye a̱ nu.
014	2CH	016	009	Adama a na a̱shi a Vuzavaguɗu i ta̱ a kinda ubuta̱ ra̱ka̱ aduniyan, adama a na u neke kadanshi wa aza a na e nekei a̱ɗu e le wa̱ ni. Avu vu yaꞋan ta̱ tsulau, adama a nannai gogo na, vi ta̱ a ku ka̱na̱ kuyaꞋan kuvon ayin tutu.”
014	2CH	016	010	Ɗa Asa u yaꞋin wupa n keneki ka, u zuwai ni a̱ kunu ku ugbashi adama a kadanshi ka na u danai ni va ka̱ la̱nga̱sa̱ yi ta̱ ka̱ɗu. Ɗa u ka̱na̱i ku takacika uma.
014	2CH	016	011	Ulinga u tsugono tsu Asa, ili i na i ɗikai a̱ ugiti ali a ukocishi, yi ta̱ uɗani a katagarda ko ngono ma Yahuda n mi Isaraila.
014	2CH	016	012	A̱ ka̱ya̱ kamangankupa n kuci ko tsugono ci ni, Ɗa Asa u ka̱na̱i mɓa̱la̱ n ene. Ama n nannai dem Asa u la̱nsa̱ uɓa̱nki u Vuzavaguɗu ba, ɗa kucikpa u la̱nsa̱i uɓa̱nki wa aza e kuneke a̱guma̱.
014	2CH	016	013	Ɗa a̱ ka̱ya̱ ka amangere n kete ko tsugono ci ni, ɗa Asa u bankai ukpisa̱.
014	2CH	016	014	Ɗa a̱ ciɗa̱ngi ni a kasaun ka na u ga̱va̱i n ka̱ci ka̱ ni a̱ likuci i Dawuda, ɗaɗa Urushelima. A vaꞋankai ni a ivaꞋamkpatsu i na a shatangi n ili ma̱gula̱ni, ɗa a dyaɓai akina n a̱bunda̱i adama a na e neke yi tsugbayin.
014	2CH	017	001	Ɗa Johoshafatu kolobo ka Asa wo okpoi mogono a̱ una̱ we esheku a̱ ni. Ɗa u zuwai uɓon u Yahuda u tsurukpai ka̱u ali a bankai uɓon wi Isaraila n kuvon.
014	2CH	017	002	U zuwai a̱tsura̱ o osoji a̱ likuci yi ukanji yi uɓon u Yahuda ra̱ka̱, ɗa kpamu u zuwai koɓolo ko osoji aza a kindi a uɓon u Yahuda n likuci-likuci yi uɓon u Ifirayimu likuci i na esheku a̱ ni Asa u lyaꞋi n kuvon.
014	2CH	017	003	Vuzavaguɗu u yongo ta̱ n Johoshafatu adama a na n ugiti u tono ta̱ uye we esheku a̱ ni Dawuda. U tono ka̱ma̱li ka BaꞋalu ba,
014	2CH	017	004	ama ɗa u la̱nsa̱i Ka̱shile ke esheku a̱ ni ɗa u tonoi kadanshi ka̱ ni, u tono kuyongo ka aza a Isaraila ba.
014	2CH	017	005	Adama a nannai ɗa Vuzavaguɗu u nekei ni utsura u tsugono tsa aza a Yahuda. Ɗa aza a Yahuda ra̱ka̱ a̱ tuka̱i n utafu u le u Johoshafatu, ɗa u ciya̱i uciyi n tsugbayin n a̱bunda̱i.
014	2CH	017	006	Johoshafatu u neke ta̱ ka̱ci ka̱ ni kutono uye u Vuzavaguɗu, adama a nannai ɗa u muɗa̱i nva̱li n ashamkpatsu a̱ ka̱ma̱li ka Ashera a iɗika i Yahuda.
014	2CH	017	007	A̱ ka̱ya̱ ka tatsu ko tsugono ci ni, ɗa u suki nkoshi m gba̱ra̱-gba̱ra̱, Ben-hayila n Obodiya n Zakariya n Netanelu koɓolo n Mikaya adama a na a bana o yotsongusu uma a̱ likuci i Yahuda.
014	2CH	017	008	Aza e Levi o yoku Koɓolo n anan ganu e re a banai koɓolo n e le, ele ɗa Shemaya n Netaniya n Zebadiya n Asahelu n Shemiramotu n Jehonatan n Adonija n Tobiya n Toba-adonija. Anan ganu a ele ɗa Elishama n Jehoram.
014	2CH	017	009	Ɗa a ɗikai katagarda ka̱ wila̱ ka Vuzavaguɗu ɗa a̱ ka̱ra̱Ꞌi likuci i Yahuda a̱ ka̱na̱i kuyotsongusu uma, a̱ ka̱ra̱Ꞌi likuci i Yahuda ra̱ka̱ a kuyotsongu uma.
014	2CH	017	010	Ɗa wovon u Vuzavaguɗu u ka̱na̱i uduniya u na wi uka̱ra̱Ꞌi n iɗika i Yahuda, adama a nannai a banka Johoshafatu n kuvon ba.
014	2CH	017	011	Ɗa aza a Filisitiya o yoku a̱ tuka̱i mogono Johoshafatu n utafu u kuneꞋe ku ucanuku n ka azurufa. Ɗa aza a Araba tamkpamu a̱ tuka̱ yi ni nu nkyon a̱kpa̱n e cindere n amangatawencindere, nu nraɗika feu nannai, a̱kpa̱n e cindere n amangatawencindere,
014	2CH	017	012	Ɗa Johoshafatu ulyaꞋi kelime n kuciya̱ utsura, ɗa u maꞋi likuci yi nshilya koɓolo nu mpon a iɗika i Yahuda,
014	2CH	017	013	ɗa u yaꞋin kuzuwa ka̱ a̱bunda̱i a̱ likuci i Yahuda. Ɗa u zuwai osoji eyevi a̱ vishili a Urushelima.
014	2CH	017	014	Na ɗa ka̱bunda̱i ka iꞋuwa yi ikaya i le. KpaꞋa ku Yahuda, aza e kelime osoji a̱kpa̱n-a̱kpa̱n ele ɗa, Adana vuza kelime wi ta̱ n osoji a̱kpa̱n amangatawantatsu.
014	2CH	017	015	Vuza na u tonoi a̱ yi ɗa, Jehohanan vuza kelime, wi ta̱ n osoji a̱kpa̱n amangatawenre n amanga̱na̱shi,
014	2CH	017	016	vuza na u tonoi ni a̱yi ɗa, Amasiya kolobo ka Zikiri, vuza na u nekei ka̱ci ka̱ ni adama a ulinga u Vuzavaguɗu, wi ta̱ n osoji a̱kpa̱n amangatawenre.
014	2CH	017	017	A kpaꞋa ku Bayami, Eliyada ɗa vuza kelime keyevi ko kuvon kaꞋa mayin, wi ta̱ n osoji a̱kpa̱n amangatawenre, Yaba dem uɓa̱ni n utan n ma̱ra̱ga̱
014	2CH	017	018	Vuza na u tonoi ni a̱yi ɗa, Jehozabadu vuza kelime, wi ta̱ n osoji a̱kpa̱n amangatawun n amanga̱na̱shi eyevi a̱ vishili.
014	2CH	017	019	Nava ele ɗa osoji a na a yaꞋankai mogono ulinga a Urushelima babu biꞋi aza a na Jehoshafatu u zuwai a̱ likuci yi nshilya ya aza a Yahuda ra̱ka̱.
014	2CH	018	001	Mogono Johoshafatu wi ta̱ n uciyi n a̱bunda̱i n tsugbayin, ɗa u lyaꞋi cija̱Ꞌa̱ n Ahabu mogono mi Isaraila ɗa u ɗikakai kolobo ka̱ ni mekere ma Ahabu.
014	2CH	018	002	Ana a yaꞋin a̱ya̱ kenu, ɗa Johoshafatu u banai a̱ likuci i Samariya a Isaraila, adama a na we ene mogono Ahabu. Ɗa Ahabu u yaꞋin ka̱ɗiva̱ u zuwai a kiɗikai ni nlala n obomburon n a̱bunda̱i. Ɗa Ahabu u kparasai Johoshafatu u gbaɓa kaci n a̱yi adama a na a banka Ramotu-giliyadu kuvon.
014	2CH	018	003	Ɗa mogono Ahabu we ecei Johoshafatu, u danai, “Ko va kutono mu ta̱ tsu bana ci yaꞋan kuvon n Ramotu-giliyadu?” Ɗa mogono Johoshafatu wu ushuki mogono mi Isaraila u danai, “Mpa, m foɓuso ta̱ tsu na vi ufoɓushi, osoji a̱ va̱ osoji a̱ nu a ɗa, ci ta̱ a kubana kuvon n avu.”
014	2CH	018	004	Ɗa Johoshafatu u doku u danai mogono mi Isaraila, “Ama la̱nsa̱ biꞋi kusheshe ku Vuzavaguɗu.”
014	2CH	018	005	Ɗa Ahabu mogono mi Isaraila mo ɓolongi eneki amangatawa̱na̱shi, ɗa wu ecei le, “Tsu bana tsu shilika̱ n aza a Ramotu-giliyadu, ko tsu ka̱sukpa̱?” Ɗa ra̱ka̱ vu le ushuki a danai wuma u nu u geshe, “Bana, adama a na Ka̱shile ki ta̱ a̱ kuneke wu i ɗa ekiye a̱ nu.”
014	2CH	018	006	Ama ɗa Johoshafatu u doku we ecei, “Keneki ka Vuzavaguɗu ko yoku ki lo ka na tsa ku doku ku ece yi ba?”
014	2CH	018	007	Ɗa Ahabu mogono mi Isaraila ma̱ ushuki mogono Johoshafatu, u danai, “Keneki ke te ki ta̱ lo ka buwai ka na tsa kufuɗa ku ece yi kusheshe ku Vuzavaguɗu, a̱yi ɗa Mikaya kolobo ka Imila. Ama mpa n ciga yi ba, adama a na u ci yaꞋan kene ku singai adama a̱ va̱ ba,” Ɗa mogono Johoshafatu u danai, “Mogono ka̱ta̱ vu dansa nannai ba.”
014	2CH	018	008	Ɗa Ahabu mogono mi Isaraila ma ɗekei vuza te a̱ ka̱tsuma̱ ka nkoshi m gba̱ra̱-gba̱ra̱, u danai, “Tuka̱i mu n Mikaya maku ma Imila na gogoꞋo.”
014	2CH	018	009	Mogono mi Isaraila n mogono Johoshafatu vu Yahuda a ele u ukai n aminya o tsugono e le ɗa a̱ ida̱shi akuba o tsugono ɗevu n ulanga u kulapu ka̱ utsutsu u likuci i Samariya, ɗa eneki ra̱ka̱ a̱ ka̱na̱i kuyaꞋan kene e kelime ke le.
014	2CH	018	010	Vuza te a̱ ka̱tsuma̱ ke le Zedekiya kolobo ka Kenana, u yaꞋin avana a̱ iyum, ɗa u danai, “Ili i na Vuzavaguɗu u dansai i ɗanna. ‘N avana a nampa a ɗa va ku sapa ka aza a Siriya ali a̱ kuwa̱.’”
014	2CH	018	011	Ɗa eneki a ra̱ka̱ a̱ ka̱na̱i kuyaꞋan kene ku te, n a danai, “Gaɗukpa a kubana a Ramotu-giliyadu vi yaꞋan kuvon n e le vi ta̱ a kuciya̱ ulyaꞋi, adama a na Vuzavaguɗu wi ta̱ e kuneke wu e le ekiye a̱ nu.”
014	2CH	018	012	Ɗa vuza vu suki na a̱ suki u bana u ɗeke Mikaya va u danai ni, “La̱na̱ eneki a na a buwai ra̱ka̱, a yaꞋanka ta̱ mogono kene ku na u cigai, avu feu bana vu yaꞋan nanai.”
014	2CH	018	013	Ama ɗa Mikaya u danai, “N kucina ta̱ n kula ku Vuzavaguɗu, ili i na Ka̱shile ka danai mu i ɗaɗa n kudansa koci.”
014	2CH	018	014	Ana u yawai, ɗa mogono ma ecei ni, “Mikaya, tsu bana ci yaꞋan kuvon n aza a Ramotu-giliyadu, ko tsu ka̱sukpa̱?” Ɗa wu ushuki u danai, “Bana vu yaꞋin kuvon n e le, vi ta̱ a kuciya̱ ulyai, adama a na i ta̱ a̱ ku neke le ekiye a̱ nu.”
014	2CH	018	015	Ɗa mogono ma a danai, “Ali kuyain ku ɗai ma kuzuwa wu vu kucina adama a na vu dana mu kamayun adama a Vuzavaguɗu?”
014	2CH	018	016	Ɗa Mikaya wu ushuki, “Me ene ta̱ aza a Isaraila ra̱ka̱ a wacuwai a nsansa tsu nlala n na mi n maguɓi ba, ɗa Vuzavaguɗu u danai, ‘Uma a nampa a i n maguɓi ba. YaꞋan yaba dem u bono a kpaꞋa ku ni n ma̱ta̱na̱.’”
014	2CH	018	017	Ɗa mogono mi Isaraila ma danai Johoshafatu, “N dana wu ba, u ci yaꞋan kene ku singai wa̱ a̱ va̱ ba.”
014	2CH	018	018	Ɗa Mikaya u danai, “Panai kadanshi ka Vuzavaguɗu. Me ene ta̱ Vuzavaguɗu ida̱shi a kakuba ko tsugono ka̱ ni n ili i wuma i gaɗi ra̱ka̱ kashani e kukiye ku singai n ku gula̱ ku ni.
014	2CH	018	019	Ɗa Vuzavaguɗu u danai, ‘Yayi u ku leꞋeshe Ahabu mogono mi Isaraila adama a na u bana u yaꞋan kuvon n aza a Ramotu-giliyadu, a̱ ubuta̱ u na a una yi?’ Ɗa yaba dem u tuka̱i n kusheshe ku ni.
014	2CH	018	020	Ɗa a ukocishi, ayinviki o yoku a̱ ta̱wa̱i e kelime ka Vuzavaguɗu, ɗa a danai, ‘Mpa n ku leꞋeshe yi ta̱.’ Ɗa Vuzavaguɗu u danai, ‘Nini ɗai va kuyaꞋan?’
014	2CH	018	021	Ɗa u danai, ‘Mpa n kubana ta̱ ka̱ta̱ mo okpo ayinviki aꞋuwa, una̱ u eneki a̱ ni. Ɗa Vuzavaguɗu u danai,’ Vi ta̱ a kulyaꞋa, ‘Bana vu yaꞋan nannai.’
014	2CH	018	022	Gogo na Vuzavaguɗu u zuwa ta̱ ayinviki aꞋuwa a̱ una̱ u eneki a̱ nu a nampa. Vuzavaguɗu u sala ta̱ ɗe kawuya adama a̱ nu.”
014	2CH	018	023	Ɗa Zedekiya kolobo ka Kenana ka̱ ɗa̱nga̱i ɗa ka ɓasai Mikaya a maguji. Ɗa u danai, “Uye we enei u ɗai ayinviki a Vuzavaguɗu a o tonoi a na a̱ ka̱sukpa̱i mu ɗa a yaꞋan kadanshi n avu?”
014	2CH	018	024	Ɗa Mikaya wu ushuki, “Vi ta̱ e kuyeve a kanna ka na va kusuma kusheɗeku a̱ kunu ka asuvu.”
014	2CH	018	025	Ɗa mogono Ahabu u zuwai a reme Mikaya a banka u Amon vuzagbayin vu likuci n ubuta̱ u Jowashi kolobo ko mogono,
014	2CH	018	026	Ɗa u danai, “Ili i na mogono ma danai i ɗaɗa na. Zuwa vuma vu nampa va a̱ kunu ku ugbashi nekei boroji m mini koci ali sai ayin a na m bonoi m ma̱ta̱na̱.”
014	2CH	018	027	Ɗa Mikaya u danai, “Ali ɗa baci vu bonoi n ma̱ta̱na̱, Vuzavaguɗu ɗa u yaꞋin kadanshi nu mpa ba.” Ɗa u doku ɗa u danai uma a, “Zuwakai n kadanshi ka̱va̱.”
014	2CH	018	028	Ɗa Ahabu mogono mi Isaraila n Johoshafatu mogono ma Yahuda a lazai a kubana a Ramotu-giliyadu.
014	2CH	018	029	Ɗa mogono mi Isaraila ma danai Johoshafatu, “Mi ta̱ a kusabaꞋa iyoci i va̱ ka̱ta̱ n uwa kuvon, ama avu uka ntogu n tsugono n nu.” Ɗa mogono mi Isaraila ma sabaꞋi iyoci i ni ɗa u uwai kuvon.
014	2CH	018	030	Mogono ma aza a Siriya ma neke ta̱ aza e kelime akumbi e keke odoku kadanshi u danai, “Ka̱ta̱ i shilika̱ n vuza yoku ba, maku ko vuzagbayin sai mogono mi Isaraila koci.”
014	2CH	018	031	Ana aza e kelime ekeke odoku enei Johoshafatu, ɗa a danai, “A̱yi na ɗe va a̱yi ɗa mogono mi Isaraila.” Ɗa a kpatalai adama a na a̱ shilika̱ n a̱yi, ama ɗa Johoshafatu u lapai una̱, ɗa Vuzavaguɗu Ka̱shile ka̱ ɓa̱nka̱i ni. Ɗa Ka̱shile ka zuwai a̱ ka̱sa̱kpa̱ yi ni,
014	2CH	018	032	adama a na aza e kelime ekeke odoku a zuwaka ta̱ a̱yi ɗa mogono mi Isaraila ba, ɗa a̱ ka̱sa̱kpa̱i ni.
014	2CH	018	033	Ama ɗa kosoji ka aza a Siriya ko yoku u talai kaya ɗa u tawai ubuta̱ u gbani u gisanku vuza ba, ɗa tana kaya ka ka̱ ka̱na̱i mogono e mere ma̱ a̱ ubuta̱ u na motogu ma viyum ma̱ ni ma gasai. Ɗa u danai ka antiki ka ekeke vu odoku vu ni, “Kpatala vu uta̱ nu mpa a̱ ubuta̱ u kuvon wa. Adama a na a uka mu ta̱ muna gbani-gbani.”
014	2CH	018	034	A kanna ka nanlo ka ɗa kuvon ku suɗukpai, ama ɗa mogono mi Isaraila ma tsubaki ekeke vu odoku a̱ ni, a kinda aza a Siriya, ana kanna ko kotsoi ɗa ku kuwa̱i.
014	2CH	019	001	Ana Johoshafatu mogono m a Yahuda mo bonoi a kpaꞋa ku ni a Urushelima n ma̱ta̱na̱,
014	2CH	019	002	ɗa Jehu keneki, kolobo ka Hanani ka̱ uta̱i ka gasai n a̱yi ɗa u danai mogono ma, “U gaꞋan ta̱ vu ɓa̱nka̱ uma a gbani-gbani ka̱ta̱ vu ciga aza a na a iwain Vuzavaguɗu? Adama a ili i nampa, wupa u Vuzavaguɗu wi ta̱ a̱ kuta̱wa̱ wa̱ nu.
014	2CH	019	003	Ko n nannai, a̱ ciya̱ ta̱ ili i singai wa̱ nu, adama a na vu muɗa̱ ta̱ kashamkpatsu ka̱ ka̱ma̱li ka Ashera a iɗika ka, ɗa kpamu vu zuwai ka̱ɗu ka̱ nu a̱ ubuta̱ u kula̱nsa̱ Ka̱shile.”
014	2CH	019	004	Johoshafatu u da̱sa̱ngu ta̱ a Urushelima, ama u ka̱na̱ ta̱ kubansa a̱ ubuta̱ u uma a̱ ni a Beyersheba n uɓon wa akamba aza a Ifirayimu, adama a na u bonoko le u Vuzavaguɗu Ka̱shile ki Isheku i le.
014	2CH	019	005	Ɗa u zagbai ayaꞋinfada a iɗika yi ukanji ya aza a Yahuda ra̱ka̱.
014	2CH	019	006	Ɗa udanai le, “Ka̱ta̱ i yeve i na yi a kuyaꞋan, adama a na afada a na yi a kuyaꞋan a vuma ɗa ba, ama a Vuzavaguɗu a ɗa. U tsu yongo ta̱ n a̱ɗa̱ a ayin a na yi a kuyaꞋan afada.
014	2CH	019	007	Gogo na yaꞋan wovon u Vuzavaguɗu u yongo koɓolo n a̱ɗa̱. YaꞋin afada a singai, adama a na u Vuzavaguɗu Ka̱shile ka̱ tsu babu ukuna wa uwa n kazagba ko modoruko.”
014	2CH	019	008	A̱ likuci i Urushelima feu, ɗa Johoshafatu u zagbai aza e Levi o yoku n anan ganu n aza e kelime a iꞋuwa ya aza a Isaraila, adama a na a piꞋisaka uma wila̱ u Vuzavaguɗu, ka̱ta̱ kpamu a lapula kadanshi. Kpamu a Urushelima ɗa a̱ ku da̱sa̱ngu.
014	2CH	019	009	Ɗa u nekei le kadanshi ka nampa: “Ka̱ta̱ i yaꞋan ulinga u ɗa̱ n usuɓi n ka̱ɗu kete, kpamu n wovon u Ka̱shile.
014	2CH	019	010	Ayin a na baci aza a̱ ɗa̱ aza a na i a ida̱shi a̱ likuci a̱ tuka̱i ɗa̱ n kadanshi. Yoku ukuna u munuka ko kpamu ukuna u wila̱ u Musa ko wila̱ ko ili i kutono ko kadanshi. A makyan ma na baci de dem a̱ tuka̱i n kadanshi ka i ɓarangu le ka̱ta̱ o ronoko ka̱ci ke le unushi u Vuzavaguɗu ba, ta baci nannai ba wupa u Vuzavaguɗu wi ta̱ a̱ kuta̱wa̱ wa̱ a̱ ɗa̱ n otoku a̱ ɗa̱, i yaꞋan baci nannai yi o ku ronoko ka̱ci ka̱ ɗa̱ unushi ba.
014	2CH	019	011	La̱na̱i, Amariya ganu vu gbayin a̱yi ɗa u kuɓa̱nka̱ ɗa̱ a ukuna u Vuzavaguɗu dem, ka̱ta̱ a̱yi Zebadiya kolobo ka IsumaꞋilu vuza kelime a kumaci ku Yahuda u ɓa̱nka̱ ɗa̱ n ukuna u mogono ra̱ka̱. Ka̱ta̱ aza e Levi tamkpamu okpo aza a̱ gba̱ra̱-gba̱ra̱ a̱ kuɓa̱nka̱ ɗa̱. Gbamai asuvu a̱ ka̱tsuma̱ ka ulinga u ɗa̱. YaꞋan Vuzavaguɗu u yongo koɓolo n aza a na o tonoi mejege.”
014	2CH	020	001	Ana ka nampa ko kotsoi, ɗa aza a Mowabu n aza a Amona n aza a Meyuniya o yoku a̱ tuka̱i Johoshafatu n kuvon.
014	2CH	020	002	Ɗa uma o yoku a̱ ta̱wa̱i ɗa a danai Johoshafatu, “Osoji aza a Edom n a̱bunda̱i a ɗa ɗe upashi u mala ma mkpaɗi a̱ kuta̱wa̱ kuvon n avu. Gogo na a yawa ta̱ ɗe a Hazazon-tamaru, ɗaɗa Enu-gedi.”
014	2CH	020	003	Ɗa Johoshafatu u panai wovon, ɗa u la̱nsa̱i kusheshe ku Vuzavaguɗu, ɗa u zuwai a dana yaba dem u yaꞋan kakuli a̱ likuci i Yahuda ra̱ka̱.
014	2CH	020	004	Ɗa aza a Yahuda ra̱ka̱ o ɓolongi a̱ ubuta̱ ute a̱ likuci i Urushelima adama a na a̱ la̱nsa̱ uɓa̱nki u Vuzavaguɗu.
014	2CH	020	005	Ɗa Johoshafatu u ɗa̱nga̱i e keteshe e mere mo koɓolo ma aza a Yahuda n aza a Urushelima e kelime ka ulanga wa asuvu A̱Ꞌisa̱ a gbayin a Vuzavaguɗu,
014	2CH	020	006	ɗa u danai, “Vuzavaguɗu Ka̱shile ka ikaya i tsu, avu ɗa Ka̱shile ka na ki gaɗi va ba? Avu ɗa vi a kulyaꞋa tsugono tsa aduniyan ra̱ka̱. Utsura n tsugbayin ci ta̱ ekiye a̱ nu, kpamu yayi u kufuɗa kushilika̱ n avu.
014	2CH	020	007	Vuzavaguɗu Ka̱shile avu ɗa vu lokoi uma a iɗika i nampa a̱ a̱shi aza a Isaraila ba? Ɗa vu nekei iɗika ya a kumaci ka aza a Ibirahi ka̱ja̱Ꞌa̱ ka̱ nu adama a na yi okpo ili yi uka̱ni i ko wannai?
014	2CH	020	008	Ɗa a̱ da̱sa̱ngi a iɗika ya ali ɗa a maꞋi A̱Ꞌisa̱ a gbayin adama a na a cikpa kula ku nu.
014	2CH	020	009	A danai, ‘Ɗa baci u kawuya ka̱ ta̱wa̱ ko kuvon ko afada ko ma̱dukpa̱ ko kambulu. Ili i nanlo i ta̱wa̱ tsu baci, ci ta̱ a̱ kuta̱wa̱ wa̱ a̱ nu A̱Ꞌisa̱ a gbayin a nampa a na e ɗekei n kula ku nu ka̱ ta̱ tsu folono wu adama atakaci a̱ tsu, vi ta̱ a kupana ka̱ta̱ vu isa tsu.’
014	2CH	020	010	Ama gogo na, na ɗa ili i na osoji aza a Amona n Mowabu n Edom i a kuyaꞋan. Ele ɗa aza a na vu sa̱nka̱i aza a Isaraila ku una a ayin a na uta̱i a Masar. Ɗa a kpatalai o tonoi n kakambu ɗa a̱ kpa̱ɗa̱i ku una le.
014	2CH	020	011	La̱na̱, tsu na a cigai kuyaꞋanka tsu, ele ɗa a cigai kuloko tsu a iɗika i na vu nekei tsu yi okpo yi uka̱ni i tsu.
014	2CH	020	012	Ka̱shile ka̱ tsu, va ku yaꞋanka le afada ba? Adama a na ci n utsura u na tsa kufuɗa ku shilika̱ n osoji a̱ bunda̱i a na i a̱ kuta̱wa̱ tsu na ba. Ci yeve i na tsa kuyaꞋan ba, ama a̱shi a ɗa zuwai wa̱ a̱ nu vu ɓa̱nka̱ tsu.”
014	2CH	020	013	Aza a Yahuda ra̱ka̱ a shamgbai kashani e kelime ka Vuzavaguɗu n muku n wawaꞋa n le n a̱ma̱ci e le n muku n le.
014	2CH	020	014	A̱ ka̱tsuma̱ ka aza a na i kashani ka, ɗa a ayinviki a Vuzavaguɗu a̱ cipa̱i u Jahaziyelu kolobo ka Zakariya, ma tsukaya ma Beniya, kolobo ka Jeyiyelu, maku ma Mataniya vuza va aza e Levi a kumaci ku Asafa.
014	2CH	020	015	Ɗa Jahaziyelu u danai, “Pana avu mogono Johoshafatu n yaba dem vu na wi a̱ ida̱shi a Yahuda n Urushelima. Ili i na Vuzavaguɗu u danai i ɗaɗa na, ‘Ka̱ta̱ i pana wovon ba ko a̱ɗu a̱ ɗa̱ a̱ muɗa̱ adama ka̱bunda̱i ko osoji a na yi e kene na. Kuvon ka ku ɗa̱ ku ɗa ba, ama ku Ka̱shile ku ɗa.’
014	2CH	020	016	MakpaꞋa i bana i yaꞋan kuvon n ele. I ta̱ a̱ kuta̱wa̱ n kuꞋuwatai ku Ziza. Ka̱ta̱ i cina le a̱ ka̱ga̱Ꞌin ka̱ ka̱ra̱Ꞌa̱ ka na ka banai akamba a Jeruyelu.
014	2CH	020	017	Ama yi a kuyaꞋan kuvon ka ba. A̱ɗa̱ de i foɓuso kuyaꞋan kuvon koci, i zama ubuta̱ i shamgba ka̱ta̱ yi ene tsu na Vuzavaguɗu u kuciya̱ ulyaꞋi adama a̱ ɗa̱. A̱ɗa̱ aza a Yahuda n aza a Urushelima ka̱ta̱ i pana wovon ko a̱ɗu a̱ ɗa̱ a̱ muɗa̱ ba, adama a na Vuzavaguɗu wi ta̱ koɓolo n a̱ɗa̱. MkpaꞋa yi uta̱ i yaꞋan kuvon n ele.”
014	2CH	020	018	Ɗa mogono Johoshafatu u kuɗa̱ngi u lyaꞋi kayala, ɗa a za Yahuda n aza a Urushelima feu ra̱ka̱ a̱ kuɗa̱ngi a cikpai Vuzavaguɗu.
014	2CH	020	019	Ɗa aza e Levi a na uta̱i a̱ ka̱tsuma̱ ka aza a Kohatu n aza Kora, a̱ ɗa̱nga̱i a cikpai Vuzavaguɗu Ka̱shile ki Isaraila, n ka̱la̱ka̱tsu kagbayin.
014	2CH	020	020	Ɗa osoji aza a Yahuda a̱ ɗa̱nga̱i n usana a lazai a kubana a kakamba ka aza a Tekowa. Ele a ukuna u na a̱ ku uta̱, ɗa Johoshafatu u ɗa̱nga̱i u danai, “Panakai mu a̱ɗa̱ aza a Yahuda n aza a Urushelima. Nekei a̱ɗu a̱ ɗa̱ u Vuzavaguɗu ka̱shile ka̱ ɗa̱, yi ta̱ tana a̱ kuciya̱ ulyaꞋi, ushuki n eneki a̱ ni, yi ta̱ a̱ kuciya̱ ulyaꞋi.”
014	2CH	020	021	Ana u kotsoi kadanshi n uma a, ɗa Johoshafatu u zagbai uma a na a ku yaꞋanka Vuzavaguɗu ishipa, kpamu ka̱ta̱ a cikpa Vuzavaguɗu adama a ugain u tsugbayin u kula ku ciɗa ku ni, a na a lyaꞋi kelime ko osoji a ɗa a̱ ka̱ni kudana, “Cikpai Vuzavaguɗu, adama a na ucigi u ni wi n uteku ba.”
014	2CH	020	022	Ana a̱ gita̱i ishipa n a cikpai Vuzavaguɗu, ɗa Vuzavaguɗu u zuwai ovonshi aza a Amona m Mowabu n aza a kusan ku Siyaru, aza a na o bopoi adama a aza a Yahuda a, o bonoi a̱ shilika̱ n aza a̱ le.
014	2CH	020	023	Osoji aza a Amona n aza a Mowabu a kucikpa o bonoi kushilika̱ n aza a kusan ku Siyaru adama a na una le ka̱ta̱ a̱ pura̱ngu le ra̱ka̱. Ana o kotsoi ku una aza a Siyaru ɗa ovonshi aza a Amona n aza a Mowabu a̱ ka̱na̱i kpamu vishili uteku le.
014	2CH	020	024	Ana aza a Yahuda a yawai a kusan ka, a̱ ubuta̱ u na irala i le ya yi va, ɗa a cinai even a ikyamba osoji n a̱bunda̱i a iɗika, ko vu za te u laꞋa ba.
014	2CH	020	025	Ɗa Johoshafatu n uma a̱ ni a banai a dama a na a̱ pura̱ ucanuku wu irala i le ya, ɗa a cinai ucanuku u kuvon wa n a̱bunda̱i, ili i kuzuwa n ucanuku usingai. Ucanuku wa u yimkpai ali a yaꞋin ayin a tatsu e le a̱ kupura̱ u ɗa ali a̱ kpa̱ɗa̱i.
014	2CH	020	026	A kanna ka̱ na̱shi ɗa osoji aza a Yahuda a gasai a̱ ka̱ra̱Ꞌa̱ ka Beraka, ɗa a cikpai Vuzavaguɗu. Ɗa i zuwai ɗa e ci ɗeke ubuta̱ wa KA̱RA̱ꞋA̱ KA BERAKA ɗaɗa ka̱ra̱Ꞌa̱ ka una̱singai ali n anana.
014	2CH	020	027	Ɗa aza a Yahuda n aza a Urushelima ra̱ka̱ o bonoi a kpaꞋa. Mogono Johoshafatu ɗa u walai kelime o kubono a Urushelima n ma̱za̱nga̱ adama a na Vuzavaguɗu u neke le ta̱ ulyaꞋi a̱ ubuta̱ wi irala i le.
014	2CH	020	028	A uwai a Urushelima ɗa a banai A̱Ꞌisa̱ a gbayin a Vuzavaguɗu a kuwaꞋa umolu n ugogi n a̱ lika̱ ishari.
014	2CH	020	029	Ana uduniyan u na u buwai ra̱ka̱ a panai arabali ili i na Vuzavaguɗu u yaꞋankai irala ya aza Isaraila, ɗa wovon u ka̱na̱i le.
014	2CH	020	030	Adama a nannai ɗa tsugono tsu Johoshafatu ci yongoi m ma̱ta̱na̱ babu kuvon, adama a na Ka̱shile ke neke yi ta̱ wuvuki n iɗika i na yi uka̱ra̱Ꞌi n a̱yi dem.
014	2CH	020	031	Johoshafatu u lyaꞋi tsugono tsu Yahuda. A̱yi n a̱ya̱ kamangankupa n a tawun a na u gita̱i tsugono. Ɗa u lyaꞋi tsugono a Urushelima a̱ya̱ kamanga n a tawun. Kula ka̱ a̱na̱ku a̱ ni ku ɗa Azuba mekere ma Shilihi.
014	2CH	020	032	Ɗa u tonoi kuyotsongusu ke esheku a̱ ni Asa, a̱yi u kpatala ba, u yaꞋin ili i na i gaꞋin u Vuzavaguɗu.
014	2CH	020	033	N nanai dem u fa̱da̱ ubuta̱ wa̱ a̱ma̱li wa ba, tana aza a Yahuda o doku a zuwa a̱ɗu e le u Ka̱shile ki ikaya i le ba.
014	2CH	020	034	Ulinga u na u buwai u Johoshafatu, ili i na i ɗikai a̱ ugiti ali a ukocishi, yi ta̱ uɗani a katagarda ka arabali a Jehu kolobo ka Hanani, yi ta̱ kpamu uɗani a katagarda ka tsumani tsu ngono mi Isaraila.
014	2CH	020	035	N ka̱ca̱pa̱, ɗa Johoshafatu mogono ma Yahuda ma lyaꞋi cija̱Ꞌa̱ n Ahaziya mogono mi Isaraila. Vuma vu gbani-gbani.
014	2CH	020	036	A gbaɓai ekiye, ɗa a yaꞋin antsu a tsulaga a na a tsu bana Tarishi. A̱ ubuta̱ u kuzuwa ku antsu ka aza a Eziyon-gebe u ɗa a yaꞋin antsu a.
014	2CH	020	037	Ɗa Eliyaza kolobo ka Dodavahu vuza va aza a Maresha u ɓarangi Johoshafatu u danai, “A na vu gbaɓai kaci n Ahaziya, Vuzavaguɗu wi ta̱ a ku la̱nga̱sa̱ antsu a na i yaꞋin va.” Adama a nannai ɗa antsu a oɓosoi a fuɗa a wala kpamu a kubana a Tarishi ba.
014	2CH	021	001	Ɗa Johoshafatu u bankai ukpisa̱, ɗa a̱ ciɗa̱ngi ni a̱ likuci i Dawuda. Ɗa kolobo ka̱ ni Jehoram u wokpoi mogono a̱ una̱ u ni.
014	2CH	021	002	Otoku a Jehoram olobo ele ɗa, Azariya n Jehiyelu n Zakariya n Azariya n Makelu n Shefatiya. Na va dem muku n Johoshafatu mogono mi Isaraila n ɗa.
014	2CH	021	003	Esheku le e neke le ta̱ kuneꞋe ka azurufa n azanariya n a̱bunda̱i koɓolo n ucanuku wu ikebe, n likuci yi ukanji a̱ ka̱tsuma̱ ka Yahuda, ama u neke ta̱ tsugono u Jehoram adama a na a̱yi ɗa maku ma ugiti ma̱ ni.
014	2CH	021	004	Ana Jehoram u da̱sa̱ngi a kakuba ko tsugono ke esheku a̱ ni, u tsurukpai mayin ɗa wu unai amgbu a̱ ni ra̱ka̱ nu nkoshi m gba̱ra̱-gba̱ra̱ n yoku a Isaraila.
014	2CH	021	005	Jehoram wi ta̱ n a̱ya̱ kamangankupa n e re ana wo okpoi mogono, ɗa u lyaꞋi tsugono a Urushelima a̱ya̱ kunla̱i.
014	2CH	021	006	Ɗa u tonoi uye wu ngono mi Isaraila u yaꞋin ka gbani-gbani a̱ a̱shi a Vuzavaguɗu tsu na Ahabu u yaꞋin, adama a na u zuwa ta̱ mekere ma Ahabu.
014	2CH	021	007	N nannai dem Vuzavaguɗu u ciga ku una ntsukaya n Dawuda ba, adama a na u yaꞋan ta̱ uzuwakpani n Dawuda u danai, ntsukaya n ni mi ta̱ a kulyaꞋa kelime n kulyaꞋa tsugono ko wannai.
014	2CH	021	008	A ayin a na Jehoram wi a kulyaꞋa tsugono a iɗika i Yahuda, ɗa aza a Edom a yaꞋankai ni ugbamiwasuvu ɗa a zuwai mogono me le.
014	2CH	021	009	Ɗa Jehoram u banai a Edom n osoji a̱ ni n ekeke o doku a̱ ni. Ɗa aza a Edom a kambuki ni n akumbi e keke odoku a̱ ni, ama n kayin u sumai ɗa u lakai.
014	2CH	021	010	Ili i na i ɗikai a ayin a nanlo ali a̱ kuta̱wa̱ anana aza a Edom i ta̱ a kuyaꞋansaka tsugono tsa aza a Yahuda ugbamiwasuvu. A makyan ma ɗaɗa feu aza a Libina a yaꞋankai aza a Yahuda ugbamiwasuvu, adama a na Jehoram u zuwaka ta̱ Vuzavaguɗu Ka̱shile ka ikaya i ni kucina̱.
014	2CH	021	011	U maꞋa ta̱ feu nva̱li ma̱ a̱ma̱li a ginda aza a Yahuda, a na a zuwai aza a Urushelima tsugbani tsu na tsu vakangi le.
014	2CH	021	012	Ɗa keneki Iliya u ɗanakai ni katagarda ka akaka u danai. “Ili i na Vuzavaguɗu Ka̱shile ke esheku a̱ nu Dawuda ka dansai i ɗaɗa na, ‘Vu walaka tsu na esheku a̱ nu Johoshafatu a walakai ba, ko tsu na akaya a̱ nu Asa mogono ma Yahuda u yaꞋin ba.
014	2CH	021	013	Ɗa kucikpa vu tonoi uye wu ngono mi Isaraila, ɗa vu zuwai aza a Yahuda n aza a Urushelima tsugbani, tsu na kpaꞋa ku Ahabu ku yaꞋin. Ɗa kpamu vu unai amgbu a̱ nu, aza a̱ nu aza a kpaꞋa ke esheku a̱ nu, aza a na a lyaꞋi nu ma̱riki.
014	2CH	021	014	Gogo na la̱na̱, mpa Vuzavaguɗu wi ta̱ a̱ kusuꞋuku wu n ma̱dukpa̱ adama na u lapa uma a̱ nu n muku n nu n a̱ma̱ci a̱ nu n ili i na vi n i ɗa ra̱ka̱.
014	2CH	021	015	Avu feu vi ta̱ a̱ kuka̱na̱ mɓa̱la̱ n ka̱tsuma̱ m gbani-gbani, mi ta̱ a̱ kuka̱na̱ ku lyaꞋa wu kanna dem ali ciꞋin tsu nu tsu uta̱ pulai.’”
014	2CH	021	016	Ɗa Vuzavaguɗu u zuwai aza a Filisitiya n aza a Araba a na i a̱ ida̱shi ɗevu n Itopiya vishili n Jehoram.
014	2CH	021	017	Ɗa a lyaꞋi Yahuda n kuvon, ɗa a̱ pura̱i uciyi u na a cinai punu e kefeku ko mogono a lazakai, ɗa kpamu a̱ pura̱i muku n ni n a̱ma̱ci a̱ ni. Ko vuza a buwaka ba, maku a ukocishi ma̱ ni maꞋa koci a̱ ka̱sukpa̱i a̱yi ɗa Ahaziya.
014	2CH	021	018	Ana ka nampa ko kotsoi, ɗa Vuzavaguɗu u tsunki Jehoram m ma̱dukpa̱ ma̱ mɓa̱la̱ n ka̱tsuma̱ n na u kupotso ba.
014	2CH	021	019	Ana a̱ya̱ ere a lazai, ɗa ciꞋin ci ni tsu uta̱i pulai adama atakaci a mɓa̱la̱ ma. Ɗa̱ u kuwa̱i a̱ ka̱tsuma̱ ka atakaci a̱ mɓa̱la̱ ma, aza a̱ ni a dyaɓa akina adama a na a cikpa yi tsu na a yaꞋankai esheku a̱ ni ba.
014	2CH	021	020	Jehoram wi ta̱ n a̱ya̱ kamangankupa n ere n umaci a na u gita̱i tsugono, ɗa u lyaꞋi tsugono a Urushelima a̱ya̱ kunla̱i. Ɗa u kuwa̱i, ko vuza u yaꞋan kpalu adama a̱ ukpa̱ u ni ba, ɗa a̱ ciɗa̱ngi ni a̱ likuci i Dawuda, ama ba ubuta̱ u na a̱ tsu ciɗa̱ngu ngono ba.
014	2CH	022	001	Ɗa aza a Urushelima a zuwai Ahaziya, maku mu ukocishi mo mogono Jehoram wo okpoi mogono ma Yahuda a̱ una̱ u ni, adama a na koɓolo ka aza a Araba a na a̱ ta̱wa̱i kuvon a̱ ka̱tsura̱ ka aza a Isaraila ka una ta̱ otoku a Ahaziya a na a buwai ra̱ka̱. Ɗa Ahaziya kolobo ka Jehoram mogono ma Yahuda ma̱ gita̱i tsugono.
014	2CH	022	002	Ahaziya wi ta̱ n a̱ya̱ kamanga n e re a na wo okpoi mogono, ɗa u lyaꞋi tsugono a Urushelima ka̱ya̱ ke te. Kula ka̱ a̱na̱ku a̱ ni ku ɗa Ataliya matsukaya ma Omiri.
014	2CH	022	003	A̱yi feu ɗa u tonoi tsu mogono Ahabu, adama na a̱na̱ku a̱ ni a ka̱na̱ ta̱ ku nekei odoki tsu na u kuyaꞋan ka gbani-gbani.
014	2CH	022	004	Ɗa u yaꞋin ka gbani-gbani u Vuzavaguɗu, tsu kpaꞋa ku Ahabu, ama a na esheku ni a kuwa̱i, ɗa aza a kpaꞋa ku a̱ ka̱na̱ ta̱ ku neke yi odoki a na a zuwai ni kuyaꞋan nannai.
014	2CH	022	005	Ɗa u tonoi odoki e le, u gbaɓai kaci n Joram kolobo ka Ahabu mogono mi Isaraila ɗa a bankai Haziyelu mogono ma aza a Siriya a Ramotu-gileyadu kuvon. Ɗa aza a Siriya a ukai Joram muna,
014	2CH	022	006	ɗa u sumai u bonoi a Jezireyelu adama a na a̱ la̱na̱ muna ma na a ukai ni va a Ramotu-giliyadu a na wi o kuvon n Haziyelu mogono ma Siriya. Ɗa Ahaziya kolobo ka Jehoram mogono ma Yahuda u banai a Jezireyelu adama a na we ene Joram kolobo ka Ahabu adama a muna ma na a ukai ni.
014	2CH	022	007	Ama Ka̱shile ka zuwai nwalu n Ahaziya adama a na we ene Joram wo okpoi ni uyikpi. A makyan ma na Ahaziya wi koɓolo n Joram ɗa uta̱i adama a na a gasa n Jehu kolobo ka Nimishi. A̱yi ɗa vuza na Vuzavaguɗu u we erengi adama a na wu una kpaꞋa ku Ahabu.
014	2CH	022	008	Ana Jehu wi a kuyaꞋanka kpaꞋa ku Ahabu afada, ɗa u cina muku mu ngono n Yahuda koɓolo n muku n kumaci ku Ahaziya aza a na i a kuyaꞋanka yi ulinga, ɗa wu unai le ra̱ka̱.
014	2CH	022	009	Ɗa a̱ ka̱na̱i kula̱nsa̱ Ahaziya, ɗa a cina ni usheɗeki a̱ likuci i Samariya. Ɗa a̱ tuka̱i ni u Jehu ɗa wu unai ni. Ɗa a̱ ciɗa̱ngi ni, adama na a dana ta̱, “A̱yi va matsukaya ma Johoshafatu ma a, mogono ma na ma tonoi Vuzavaguɗu n ka̱ɗu ka̱ ni dem.” Ko vuza te a buka a̱ ka̱tsuma̱ ka kpaꞋa ku Ahaziya vuza na u kulyaꞋa tsugono ba.
014	2CH	022	010	Ana Ataliya a̱na̱ku a Ahaziya we enei maku ma̱ ni ma̱ kuwa̱ ta̱, ɗa u wu unai aza a kpaꞋa ku mogono ma a Yahuda ra̱ka̱.
014	2CH	022	011	Ama Jehosheba mekere mo mogono Jehoram vutaku Ahaziya, u ɗika ta̱ Jowashi kolobo ka Ahaziya a̱ ka̱tsuma̱ ka̱ muku n mogono n na a cigai ku una, u sokongi ni a̱ kunu ku ni, ɗa u zuwakai ni vuza vu kindi. Ta Jehosheba mekere mo mogono Jehoram vuka vu ganu Jehoyida wu isai Jowashi nannai ekiye a Ataliya, ali u kpa̱ɗa̱i kuciya̱ ku unai.
014	2CH	022	012	Ɗa Jowashi u yaꞋin a̱ya̱ a̱ ta̱li usongi punu A̱Ꞌisa̱ a gbayin a̱ Ka̱shile, ayin a na Egbere Ataliya wi o tsugono ci iɗika ya.
014	2CH	023	001	Ama a̱ ka̱ya̱ ke cindere ko tsugono tsu Ataliya, ɗa Jehoyida ganu u gbamai asuvu. Ɗa u yaꞋin uzuwakpani n kovonshi va amangatawun-amangatawun. Azariya kolobo ka Jeroham, n IshimaꞋilu kolobo ka Jehohanan, n Azariya kolobo ka Obedu, n MaꞋaseya kolobo ka Adayiya, n Elishafatu kolobo ka Zikiri.
014	2CH	023	002	Ɗa a̱ ka̱ra̱Ꞌi likuci i Yahuda ra̱ka̱ o ɓolongi aza e Levi a na i a̱ likuci i Yahuda, n aza e kelime ka iꞋuwa yi ikaya yi Isaraila a̱ ta̱wa̱i a Urushelima.
014	2CH	023	003	ɗa ra̱ka̱ vi le o ɓolongi A̱Ꞌisa̱ a gbayin a̱ Ka̱shile a yaꞋin uzuwakpani n mogono. Ɗa Jehoyida ganu u danai, “Maku mo mogono maꞋa na, yaꞋan wu okpo mogono, tsu na Vuzavaguɗu u yaꞋin uzuwukpani u danai, ntsukaya n Dawuda n ɗa koci a kulyaꞋa tsugono.
014	2CH	023	004	Ili i na ya kuyaꞋan i ɗanna, ayin a na baci anan ganu n aza e Levi a̱ ta̱wa̱i kuyaꞋan ulinga a kanna ka kuvuka, ka̱tsura̱ ke te a̱ ka̱tsuma̱ ka tatsu inda utsutsu wa̱ A̱Ꞌisa̱ a gbayin a̱ Ka̱shile.
014	2CH	023	005	Ka̱tsura̱ ke te a̱ ka̱tsuma̱ ka tatsu a̱ ka̱tsuma̱ ka̱ ɗa̱, a bana e kefeku ko mogono, ka̱ta̱ ka̱tsura̱ ke te ka na ka buwai a̱ ka̱tsuma̱ ka tatsu a shamgba a utsutsu u na e ci ɗeke ugiti. Uma na a buwai tamkpamu o ɓolongu a ulanga wa̱ A̱Ꞌisa̱ a gbayin a Vuzavaguɗu.
014	2CH	023	006	Ka̱ta̱ i ka̱sukpa̱ vuza u uwa A̱Ꞌisa̱ a gbayin a Vuzavaguɗu ba, anan ganu a ɗa n aza e Levi a na i a kuyaꞋan ulinga koci a kuꞋuwa, adama a na erengu le ta̱, ama aza n a buwai ra̱ka̱ o tono wila̱ u na Vuzavaguɗu u zuwakai le.
014	2CH	023	007	Aza e Levi i ta̱ a̱ ku ka̱ra̱Ꞌa̱ mogono ma, yaba dem wi ta̱ a̱ kuɓa̱na̱ kotokobi e kukiye ku ni, i ta̱ o kuyongo ɗevu n mogono wi baci a kuꞋuwa n ku uta̱. Vuza na baci u ta̱wa̱i kuꞋuwa a kpaꞋa ka, ka̱ta̱ una yi.”
014	2CH	023	008	Ɗa aza e Levi koɓolo n aza Yahuda ra̱ka̱ a yaꞋin tsu na Jehoyida ganu u danai. Ɗa aza e kelime aza a kindi a, a shamgbatangi aza a na a̱ ɗa̱nga̱i ulinga n aza a na a̱ ta̱wa̱i kuka̱na̱ ulinga a kanna ka Ashibi. Adama a na Jehoyida ganu u ka̱sukpa̱ vuza u bana a kpaꞋa ba.
014	2CH	023	009	Jehoyida u nekei ovonshi nsara nu nra̱ga̱ n na mogono Dawuda ma yaꞋin ulinga nu n ɗa, n na a zuwai a kpaꞋa ku Ka̱shile.
014	2CH	023	010	Ɗa u zuwai uma ra̱ka̱ inda mogono, yaba dem n ucanuku u kuvon e kukiye ku ni, ili i na i ɗikai a kakambu ka uɓon u ɗakai a kubana a kakambu ka uɓon u gaɗi ka̱ A̱Ꞌisa̱ a gbayin a, ɗevu n katalikalyuka.
014	2CH	023	011	Ɗa Jehoyida ganu wu tuka̱i n Jowashi kolobo ko mogono, u ukai ni oroliko. Ɗa u neke ni katagarda ka uzuwakpani ka, ɗa a salai a̱yi ɗa mogono. Ɗa Jehoyida n muku n ni olobo erengi ni, ɗa a danai, “Wuma u nu u geshe mogono.”
014	2CH	023	012	Ana Ataliya u panai kacaꞋa ka uma a kubana n o bonoi n a ciɓalai mogono, ɗa u banai A̱Ꞌisa̱ a gbayin a Vuzavaguɗu a̱ ubuta̱ u uma wa.
014	2CH	023	013	U la̱na̱ki ɗa tana we enei mogono ma savu kashani a̱ ubuta̱ u na mogono ma ci shamgba ɗevu n mashilya mu utsutsu u kpaꞋa ka. Ovonshi n aza a̱ kulika̱ ishari uka̱ra̱Ꞌi n a̱yi, uma a̱ ubuta̱ kakau a̱ ma̱za̱nga̱ n a̱ lika̱i ishari, aza a ishipa n ucanuku u tsuwaꞋi u o kutono n ka̱ɗiva̱ ka. Ana Egbere Ataliya we enei nanai, ɗa u karai aminya a̱ ni ɗa u ɓosoi ka̱da̱uri n u danai, “Ugbamukaci! ugbamukaci!”
014	2CH	023	014	Ɗa Jehoyida u zuwai kovonshi ka̱ ka̱tsura̱ ka amangatawun, “Kabana ka̱ tuka̱ n Egbere Ataliya ka̱ta̱ o tono n a̱yi a̱ mere m ovonshi, ka̱ta̱ una yaba dem vu na u tonoi ni.” Adama a na ganu u dana ta̱, “Ka̱ta̱ yi una Egbere Ataliya a̱ ubuta̱ wa̱ A̱Ꞌisa̱ a gbayin a̱ Ka̱shile ba.”
014	2CH	023	015	Ɗa e reme ni a̱ utsutsu wo odoku a ulanga u kefeku, ta ɗe unai ni.
014	2CH	023	016	Ɗa ganu Jehoyida u yaꞋin uzuwukpani u danai, a̱yi n uma ra̱ka̱ n mogono i ta̱ o ko okpo uma a Vuzavaguɗu.
014	2CH	023	017	Ɗa uma a ra̱ka̱ a banai a kpaꞋa ku Balu ɗa o ɓosoi ku ɗa. Ɗa a̱ fa̱da̱i katalikalyuka n a̱ma̱li a̱ ni, ɗa a u nai Matan ganu vu ka̱ma̱li ka e kelime ka katalikalyuka ka.
014	2CH	023	018	Ɗa Jehoyida u nekei aza e Levi a na i anan ganu a̱ la̱na̱ A̱Ꞌisa̱ a gbayin a Vuzavaguɗu. Ele ɗa mogono Dawuda u zuwai yaꞋan kuneꞋe ka alyuka o kusongu u Vuzavaguɗu, tsu na wi uɗani a katagarda ka̱ wila̱ u Musa, i ta̱ kpamu a kuyaꞋan ishipa n ma̱za̱nga̱ tsu na Dawuda u danai.
014	2CH	023	019	Ɗa kpamu u zuwai aza a kindi a̱ utsutsu wa̱ A̱Ꞌisa̱ a gbayin a Vuzavaguɗu, adama a na ka̱ta̱ vuza na wi nu nshinda̱ u uwa ba.
014	2CH	023	020	Ɗa ganu Jehoyida u zuwai ovonshi osoji amangatawun, n aza gbagbain n aza e kelime a̱ likuci n uma a iɗika ya ra̱ka̱, utuka̱i mogono A̱Ꞌisa̱ a gbayin a Vuzavaguɗu o tonoi n utsutsu u na wi a̱ ubuta̱ u na u laꞋi n ugaɗi ɗa a uwai a kpaꞋa ku mogono, ɗa a zuwai mogono ma̱ da̱sa̱ngi a kakuba ko tsugono.
014	2CH	023	021	Ɗa uma a iɗika ra̱ka̱ a yaꞋin ma̱za̱nga̱. Likuci i Urushelima kpamu i ciya̱i ida̱shi i ma̱ta̱na̱, adama a na una ta̱ Ataliya n kotokobi.
014	2CH	024	001	Jowashi wi ta̱ n a̱ya̱ e cindere a na u lyaꞋi tsugono, ɗa u lyaꞋi tsugono tsu Urushelima a̱ya̱ amangere. Kula ka̱ a̱na̱ku a̱ ni ku ɗa Zibiya, vuza vu Biyasheba.
014	2CH	024	002	Ɗa Jowashi u yaꞋin i na i gaꞋin a̱ a̱shi a Vuzavaguɗu a ayin a na ganu Jehoyida u yongoi n wuma ra̱ka̱.
014	2CH	024	003	Ɗa Jehoyida u zamakai Jowashi a̱ma̱ci e re, ɗa a matsakai ni nkere n olobo.
014	2CH	024	004	Kanna ko yoku ɗa Jowashi u sheshei a na wa ku lapulusuka A̱Ꞌisa̱ a gbayin a Vuzavaguɗu.
014	2CH	024	005	Ɗa u ɗekei anan ganu n aza e Levi ra̱ka̱ u danai le, “Banai a̱ likuci ya Yahuda, ka̱ta̱ yi isa ikebe yi utafu i ka̱ya̱ dem wa aza a Isaraila, adama a na i lapula A̱Ꞌisa̱ a gbayin a̱ Ka̱shile ka̱ ɗa̱. I yaꞋan kaꞋa gogo na.” Ama ɗa aza e Levi a iwain kuyaꞋan kaꞋa gogo lo.
014	2CH	024	006	Ɗa mogono Jowashi u ɗekei Jehoyida ganu vu gbayin u dana ni, “Yiɗa̱i i zuwai ɗa vu kpa̱ɗa̱i kuzuwa aza e Levi a bana a̱ likuci i Urushelima n ya aza a Yahuda isa utafu ba? U na Musa kagbashi ka Vuzavaguɗu ka danai, kpamu aza a Isaraila ushuku ta̱ o ɓolongu ikebe adama a na lapula ma̱va̱li mu uzuwakpani.”
014	2CH	024	007	A̱ya̱ a na a lazai muku n vuka vu gbani-gbani vu nampa Ataliya o ɓoso ta̱ A̱Ꞌisa̱ a gbayin a̱ Ka̱shile ɗa a̱ pura̱i ucanuku u na erengi adama a kpaꞋa ku Ka̱shile, a yaꞋankai ulinga a̱ ubuta̱ u kucikpa ka̱ma̱li ka Balu.
014	2CH	024	008	Ɗa mogono Jowashi u zuwai a yaꞋin akpati o yoku adama a na o ɓolongu ikebe, ɗa a yaꞋin akpati va a zuwai a̱ utsutsu wa̱ A̱Ꞌisa̱ a gbayin a Vuzavaguɗu.
014	2CH	024	009	Ɗa a salai ukuna wa a Yahuda n Urushelima, a danai le a̱ tuka̱ Vuzavaguɗu n utafu u na Musa kagbashi ka̱ Ka̱shile ka danai aza a Isaraila a̱ tuka̱ a makyan ma na i e meremune.
014	2CH	024	010	Ɗa nkoshi m gba̱ra̱-gba̱ra̱ n uma ra̱ka̱ a ka̱na̱i kutuka̱ n utafu u le n a zuwai punu akpati va n ma̱za̱nga̱ ali a shanai.
014	2CH	024	011	A makyan ma na baci akpati a shanai, aza e Levi a ci ɗika ta̱ a ɗa a banka a̱ ubuta̱ u vuza vu kelime vu na mogono ma zuwai u la̱na̱ a ɗa, a cina baci akpati a a shanai, ka̱ta̱ kaɗani ko mogono koɓolo n ganu vu gbayin a̱ tsuwa̱n i ɗa ka̱ta̱ a ɗika kaꞋa o bonoko n kaꞋa ɗe a̱ ubuta̱ wa. Ɗa a̱ ka̱na̱i kuyaꞋan nannai ayin dem, ali o ɓolongi ikebe n a̱bunda̱i.
014	2CH	024	012	Ɗa mogono Jowashi n Jehoyida e nekei aza a̱ kula̱na̱ ulinga wa̱ A̱Ꞌisa̱ a gbayin a Vuzavaguɗu ikebe ya. Ɗa a ɗikai esheꞋwi atali n esheꞋwi a nɗanga adama a na a lapulusuka A̱Ꞌisa̱ a gbayin a Vuzavaguɗu, ɗa kpamu a ɗikai awakana a iyum i lima̱ n aza a iyum i shili adama a na a lapula A̱Ꞌisa̱ a gbayin a Vuzavaguɗu.
014	2CH	024	013	Ɗa aza a na a̱ kula̱na̱ ulinga wa a yaꞋin u ɗa n ka̱ɗu ke te, ɗa tana ulinga wa u lyaꞋi kelime mayin. Ɗa a maꞋasakai A̱Ꞌisa̱ a gbayin a̱ Ka̱shile a tsu na a ɗa ishi ɗa o doki a ɗa utsura.
014	2CH	024	014	Ana o kotsoi kulapulu ka, ɗa o bonokoi n kagimi ki ikebe ka u mogono n Jehoyida ganu, n ikebe i ɗaɗa a yaꞋankai ucanuku wa̱ A̱Ꞌisa̱ a gbayin a Vuzavaguɗu, ucanuku wu ulinga adama e kuneke alyuka, ataꞋan n apara a na a yaꞋin n azanariya n azurufa. A̱ ka̱na̱i kuyaꞋan alyuka o kusongu a kpaꞋa ku Vuzavaguɗu makyan dem a ayin a Jehoyida ganu.
014	2CH	024	015	Ɗa Jehoyida ganu u kutsai ka̱u, ɗa u kuwa̱i a̱yi n a̱ya̱ amangatawun n kamangankupa,
014	2CH	024	016	Ɗa a̱ ciɗa̱ngi ni a̱ likuci i Dawuda a̱ ubuta̱ u na a̱ tsu ciɗa̱ngu ngono, adama a na u yaꞋan ta̱ kasingai adama a Isaraila m kpaꞋa ku Ka̱shile.
014	2CH	024	017	Ana Jehoyida u kuwa̱i, ɗa nkoshi m gba̱ra̱-gba̱ra̱ ma aza a Yahuda a̱ ta̱wa̱i ku kya̱sa̱ mogono Jowashi, ɗa a̱ kuɗa̱ngi a lyaꞋakai ni kayala adama a na u yaꞋanka le ili i na a cigai ɗa tana mogono ma panakai le.
014	2CH	024	018	Ɗa a̱ ka̱sukpa̱i A̱Ꞌisa̱ a gbayin a Vuzavaguɗu Ka̱shile ka ikaya i le. ɗa o bonoi kutono a̱ma̱li a Ashera n a̱ma̱li a na a buwai. Ɗa Ka̱shile ka yaꞋin wupa n aza a Yahuda n Urushelima adama a unushi u le.
014	2CH	024	019	Ko n nannai Vuzavaguɗu u suꞋuku le ta̱ n eneki adama a na a ɓarangu le, ama ɗa a iwain kupana.
014	2CH	024	020	Ɗa ayinviki a̱ Ka̱shile a̱ cipa̱i u Zakariya kolobo ka Jehoyida ganu. Ɗa u shamgbai e mere ma uma ɗa u danai, “Na ɗa ili i na Ka̱shile ka danai, ‘Yiɗa̱i i zuwai ɗa i kpa̱ɗa̱i kutono kadanshi ka Vuzavaguɗu? Adama nanai yi a kulyaꞋa kelime ba. Adama a na i ka̱sukpa̱ ta̱ kutono Vuzavaguɗu, ɗa a̱yi feu u ka̱sukpa̱i ɗa̱.’”
014	2CH	024	021	Ama ɗa mogono Jowashi u gbaɓai kaci nu nkoshi m gba̱ra̱-gba̱ra̱ una Zakariya. Mogono ma zuwai a varai ni punu a ulanga wa̱ A̱Ꞌisa̱ a gbayin a Vuzavaguɗu.
014	2CH	024	022	Mogono Jowashi u ciɓa n kasingai ka na Jehoyida ganu esheku a Zakariya a yaꞋanka yi ni ba, ama ɗa wu unai kolobo ka̱ ni, Zakariya a ku kasa ukpa̱ ɗa u danai, “YaꞋan Vuzavaguɗu wu indana ili i na yi a kuyaꞋan ka̱ta̱ u tsupa ka mu.”
014	2CH	024	023	Ana ilo a ukocishi u ka̱ya̱ wa, ɗa osoji aza a Siriya a̱ tuka̱i Jowashi n kuvon. A̱ ta̱wa̱i a Yahuda n Urushelima ɗa unai nkoshi m gba̱ra̱-gba̱ra̱ ra̱ka̱. Ɗa a̱ pura̱i ucanuku u uma n a̱bunda̱i ɗa a̱ suꞋuku yi mogono me le a Dimaska.
014	2CH	024	024	Ko a na wo okpoi osoji a Siriya a̱ ta̱wa̱ n a̱bunda̱i ba, ama Vuzavaguɗu u neke le ta̱ ulyaꞋi wo osoji aza a Yahuda n a̱bunda̱i. Adama a na aza a Yahuda a̱ ka̱sukpa̱ ta̱ Vuzavaguɗu Ka̱shile ka ikaya i le, ta Jowashi u takacikai nannai.
014	2CH	024	025	Ana aza a Siriya a lazai, a̱ ka̱sukpa̱ ta̱ Jowashi n muna gbani-gbani. Ɗa aza e kelime ovonshi a gbaɓai kaci unai ni a kajiba ka̱ ni adama a na wu una ta̱ kolobo ka Jehoyida ganu. Ana u kuwa̱i ɗa a̱ ciɗa̱ngi ni a̱ likuci i Dawuda, ama a̱ ciɗa̱ngi a̱ ubuta̱ wu ngono ba.
014	2CH	024	026	Aza a na a gbaɓai unai ni ele ɗa, Zabadu kolobo ka vuka vi yoku vuza va aza a Amona vuza kula Shimeyatu, koɓolo n Jehozabadu kolobo ka vuka vu na e ci ɗeke Shimiritu mekere vuza va aza a Mowabu.
014	2CH	024	027	Arabali a̱ muku mo olobo n Jowashi, n kene ku na a yaꞋin adama a̱ ni, n arabali a ulinga u kulapula ka̱ A̱Ꞌisa̱ a gbayin a Vuzavaguɗu a na u yaꞋin, i ta̱ uɗani a katagarda ka arabali a ngono. Ɗa Amaziya kolobo ka̱ ni ko okpoi mogono a̱ una̱ u ni.
014	2CH	025	001	Amaziya wi ta̱ n a̱ya̱ kamanga n a tawun a na wo okpoi mogono, ɗa u lyaꞋi tsugono a Urushelima a̱ya̱ kamanga n kuci. Kula ka̱ a̱na̱ku a̱ ni ku ɗa Jehowadin vuza va aza a Urushelima ɗa.
014	2CH	025	002	U yaꞋan ta̱ ili i na i gaꞋin a̱ a̱shi a Vuzavaguɗu, ama n ka̱ɗu ka̱ ni ra̱ka̱ ba.
014	2CH	025	003	Ana we enei tsugono ci ni tsu shamgba ta̱ mayin, ɗa wu unai aza a na unai esheku a̱ ni mogono Jowashi.
014	2CH	025	004	Ama wu una muku n le ba, u tonoi i na a ɗanai a̱ wila̱, u na wi a katagarda ka Musa, u danai, “Kesheku ki a̱ ku kuwa̱ adama a unushi u maku ma̱ ni ba, maku kpamu feu mi a̱ kukuwa̱ adama a unushi u kesheku ba, yaba dem wi ta̱ a̱ ku kuwa̱ adama a unushi u ni.”
014	2CH	025	005	Ɗa Amaziya u ɓolongi aza a Yahuda, u nekei le ulinga tsu na i a kumaci ku le, u nekei ovonshi a̱kpa̱n-a̱kpa̱n n ovonshi amangatawun-amangatawun wa aza a Yahuda n aza a Bayami ra̱ka̱. Ɗa kpamu u ɓolongi aza a a̱ya̱ kamanga n umaci ko a laꞋi nannai, ɗa u ciya̱i uma a̱kpa̱n amangatawantatsu, aza a na i ufoɓushi adama a ulinga u tsusoji ɗa a yawai kpamu kuɓa̱na̱ nsara nu nra̱ga̱.
014	2CH	025	006	Ɗa u doku u tsupai osoji aza a Isaraila o yoku ikebe uma a̱kpa̱n amangatawun, a̱ una̱ u kilo va azurufa a̱kpa̱n a tatsu n amangatawa̱na̱shi,
014	2CH	025	007	Ama ɗa vuma u Ka̱shile u ta̱wa̱i wa̱ ni u danai, “Mogono, ka̱ta̱ vu ka̱sukpa̱ osoji a Isaraila a bana koɓolo n avu ba. Adama a na Vuzavaguɗu wi koɓolo n aza a Isaraila ba, Wi a̱ kuɓa̱nka̱ aza a Ifirayimu ba.
014	2CH	025	008	Kucikpa vu bana vu yaꞋan kuvon ka endeꞋen nu, ko vu gbama baci asuvu a̱ ubuta̱ u kuvon wa, Ka̱shile ki ta̱ a kuvaruku a̱ a̱shi a irala i nu, adama a na Vuzavaguɗu wi ta̱ n utsura u ɓa̱nka̱ wu ko u varuku.”
014	2CH	025	009	Ɗa Amaziya we ecei vuma Ka̱shile va, “Nini ɗai tamkpamu n kuyaꞋansa n ukuna wi ikebe i na n nekei osoji a Isaraila azurufa kilo a̱kpa̱n a tatsu n amangatawa̱na̱shi a.”. Ɗa vuma vu Ka̱shile va wu ushuki, “Vuzavaguɗu wi ta̱ a kufuɗa kuneke wu ili i na i laꞋi i nampa.”
014	2CH	025	010	Ɗa Amaziya u danai osoji aza a Ifirayimu a na u nekei le ikebe ya o bono a kpaꞋa. Ɗa a yaꞋin wupa n aza a Yahuda ɗa a lazai o kubono a kpaꞋa n wupa ka̱u.
014	2CH	025	011	Ɗa Amaziya u gbamai asuvu u lazai n osoji a̱ ni a kubana a̱ ka̱ra̱Ꞌa̱ ka mkpaɗi, ta ɗe osoji a̱ ni unai aza a Siyaru a̱kpa̱n kupa,
014	2CH	025	012	Ɗa osoji a Yahuda a e remei uma a̱kpa̱n kupa n wuma, ɗa a ɗikai le a kubana a kusan ka ugaɗi ku Sela. Ɗa a taɗuki le a̱ yikpa̱i o ɓosoi aci e le.
014	2CH	025	013	Ama osoji aza a Ifirayimu a na Amaziya u sa̱nka̱i le kubana kuvon ka, a bankai likuci ya aza a Yahuda n kuvon, ili i na i ɗikai a Samariya ali a kubana a Betu-horon. Unai uma a̱kpa̱n a tatsu, ɗa a̱ pura̱i ucanuku wa̱ a̱bunda̱i we e le.
014	2CH	025	014	Ana Amaziya wu uta̱i a̱ ubuta̱ u na wu unai aza a Edom, ɗa u bonoi n a̱ma̱li e le a na u ɗikai, u zuwai le okpoi a̱ma̱li a̱ ni, u cikpai le ɗa u yaꞋankai le alyuka.
014	2CH	025	015	Adama a nannai ɗa Ka̱shile ka yaꞋin wupa n Amaziya, ɗa u suꞋuki ni n keneki ko yoku u dana ni, “Yiɗa̱i i zuwai ɗa vu ɗikai a̱ma̱li a uma a na i a kufuɗa ku isa uma e le ekiye a̱ nu ba?”
014	2CH	025	016	A̱yi a kadanshi, ɗa mogono Amaziya wu ushuki we ecei ni, “Wana ɗai tsu zagbai nu vuza na u kuneke mogono odoki? Vu paɗa bini ko una wu.” Ɗa keneki ka ka paɗai bini, ama ɗa u danai, “N yeve ta̱ Ka̱shile ke sheshe ta̱ ku una wu, adama a ili i gbani-gbani i na vu yaꞋin, kpamu vu iwain kupana odoki a̱ va̱.”
014	2CH	025	017	Ana Amaziya mogono ma a Yahuda ma dansai n aza a na e ci neke yi odoki, ɗa u suꞋuki Jowashi kolobo ka Jehowahazu matsukaya ma Jehu mogono mi Isaraila n akaka, u danai ni, “Ta̱wa̱ tsu gasa muku n a̱shi.”
014	2CH	025	018	Ama ɗa Jowashi mogono mi Isaraila wu ushuki Amaziya mogono ma Yahuda, u danai. “Maɗanga ma awana me ne maꞋin a Lebano ma̱ suꞋuki maɗanga ma gbayin ma sida a Lebano n akaka, u danai, ‘Neke mu mekere ma̱ nu mo olo kolobo ka̱ va̱.’ Ama a na manama ma kakamba mo yoku mi a kupasamgbanai, ɗa u dasai awana a n ene.
014	2CH	025	019	Avu ɗa na a̱ra̱ɗi a kudana, ‘N lyaꞋa ta̱ Edom,’ ɗa kpamu vi a tsugbangam. Ama odoki a na n kuneke wu ɗaɗa da̱sa̱ngu a kpaꞋa. Yiɗa̱i zuwai ɗa vi a kuciga ku zamaka ka̱ci ka̱ nu kadama ka na ka kulyaꞋa wu n aza a Yahuda?”
014	2CH	025	020	Ama ɗa Amaziya u iwain kupana, adama a na Ka̱shile kaꞋa ka zuwai kakuna ka ko okpo nannai, adama a na wu una le, adama a na o bono ta̱ kutono a̱ma̱li a Edom.
014	2CH	025	021	Ɗa Jowashi mogono mi Isaraila ma bankai Amaziya mogono ma a Yahuda n kuvon ɗa tana a gasai e Betu-shemeshi a uɓon u Yahuda.
014	2CH	025	022	Ɗa aza a Isaraila a lyaꞋi aza a Yahuda, ali yaba dem u sumai a kubana a kpaꞋa ku ni.
014	2CH	025	023	Ɗa Jowashi mogono mi Isaraila me remei Amaziya mogono ma a Yahuda, kolobo ka Jowashi matsukaya ma Ahaziya e Betu-shemeshi. Ɗa Jowashi u tuka̱i ni a Urushelima ɗa u fa̱da̱i mashilya ma Urushelima ili i na i ɗikai a̱ utsutsu u Ifirayimu ali a kubana a utsutsu u mogon, ma na ma yawai udashi amangatawa̱nta̱li,
014	2CH	025	024	Ɗa u pura̱i azanariya n azurufa ra̱ka̱ koɓolo n ucanuku u na a cinai punu A̱Ꞌisa̱ a gbayin a̱ Ka̱shile, u na ishi e nekei muku n Obedu-edom kuzuwa, ɗa kpamu wu isai ucanuku u singai u kefeku ko mogono n agbashi. Ɗa yeve u bonoi a Samariya.
014	2CH	025	025	Ɗa Amaziya kolobo ka Jowashi mogono ma Yahuda mo yongoi n wuma ali a̱ya̱ kupa n a tawun, a na Jehowashi kolobo ka Jehowahazu mogono mi Isaraila u kuwa̱i.
014	2CH	025	026	Ulinga u na u buwai u Amaziya n ili i na u yaꞋin a ayin o tsugono ci ni, ili i na i ɗikai a̱ ugiti a kubana ukocishi, yi ta̱ uɗani a katagarda ko ngono n Yahuda n mi Isaraila.
014	2CH	025	027	A ayin a na Amaziya u ka̱sukpa̱i kutono Vuzavaguɗu, ɗa aza a Urushelima a gbaɓai kaci adama a na una yi. Ɗa u sumai a kubana a Lakishi, ama ɗa a̱ suki uma a banai una ni ɗe.
014	2CH	025	028	Ɗa a ɗikai keven ki ikyamba ka̱ ni odoku, ɗa a̱ ciɗa̱ngi ni a̱ ubuta̱ u na a̱ ciɗa̱ngi esheku a̱ ni a̱ likuci i Yahuda.
014	2CH	026	001	Ɗa aza a Yahuda ra̱ka̱ a ɗikai Uziya vuza va a̱ya̱ kupa n a̱ta̱li, ɗa a zuwai ni wo okpoi mogono a̱ una̱ we esheku a̱ ni Amaziya.
014	2CH	026	002	U maꞋasakai likuci i Ilatu ɗa u bonokoi i ɗa a iɗika i Yahuda, a na Amaziya u kuwa̱i.
014	2CH	026	003	Uziya wi ta̱ n a̱ya̱ kupa n a̱ta̱li ayin a na wo okpoi mogono, ɗa u lyaꞋi tsugono a Urushelima a̱ya̱ amangerenkupa n ere. Kula ka̱ a̱na̱ku a̱ ni ku ɗa Jekoliya, a̱yi vuza va aza a Urushelima ɗa.
014	2CH	026	004	Ɗa u yaꞋin i na i gaꞋin u Vuzavaguɗu, tsu na esheku a̱ ni Amaziya u yaꞋin.
014	2CH	026	005	U bonoko ta̱ ka̱ɗu ka̱ ni a̱ ubuta̱ u kula̱nsa̱ Ka̱shile, a ayin e keneki Zakariya vuza na u yotsongi ni kutono wila̱ u Ka̱shile. A makyan ma na baci u tonoi Vuzavaguɗu mayin, Ka̱shile ki ta̱ e kuneke yi ulyaꞋi.
014	2CH	026	006	Ɗa u banai u yaꞋin kuvon n aza a Filisitiya, u ɓosoi nshilya n Gatu n Jabune n Ashidodu. Ɗa u maꞋi likuci a uɓon u Ashidodu n ubuta̱ u yoku kpamu a̱ ka̱tsuma̱ ka Filisitiya.
014	2CH	026	007	Ɗa Ka̱shile ka̱ ɓa̱nka̱i Uziya u lyaꞋi aza a Filisitiya, n aza a Araba aza a na i a̱ ida̱shi a̱ likuci i Guru-baꞋalu n aza a Meyuniya.
014	2CH	026	008	Ɗa aza a Amona a tsupai utafu le u Uziya. Ɗa kula ku Uziya ku ka̱ra̱Ꞌi a kubana a iɗika i Masar ra̱ka̱, adama a na u tsurukpa ta̱ ka̱u.
014	2CH	026	009	Na lo ɗa koci ba, Uziya u maꞋi nshilya mu ugaɗi a Urushelima, a̱ utsutsu u mogon n utsutsu u ka̱ra̱Ꞌa̱ derere o mogon ma mashilya ma, ɗa u kanzai le.
014	2CH	026	010	Ɗa kpamu u maꞋin asaka gbagbaꞋin a kakamba koɓolo n ayinva a̱ mini n a̱bunda̱i, adama a na wi ta̱ n ilikuzuwa ya̱ a̱bunda̱i aginda n a̱ra̱Ꞌa̱. Wi ta̱ kpamu n aza a zamalinga a na i a kuyaꞋanka yi ulinga ashina a itacishi a̱ ni a na i aginda n a na i a̱ ka̱ra̱Ꞌa̱, adama a na a̱yi kacimbi kaꞋa mayin.
014	2CH	026	011	Uziya wi ta̱ n ka̱tsura̱ ko ovonshi eyevi o kuvon, a na i lo ka̱tsura̱-ka̱tsura̱ tsu na Jeyiyelu kaɗani n kovonshi vo osoji MaꞋaseya e kecei le. A yaꞋan ta̱ nannai n utsura u tsugono tsu Hananiya kovonshi kagbayin ko mogono.
014	2CH	026	012	Ka̱bunda̱i ko ovonshi a na a fuɗai kuvon tsu na i a iꞋuwa yi ikaya i le i ta̱ uma a̱kpa̱n e re n amangatawa̱nta̱li,
014	2CH	026	013	A̱ kucina̱ ko ovonshi a nampa, osoji a̱kpa̱n amangatawantatsu n e cindere n amangatawantawun, i ta̱ lo eyevi o kuvon a na i n utsura u na a̱ ɓa̱nka̱ mogono a̱ ubuta̱ wi irala i ni.
014	2CH	026	014	Ɗa Uziya u la̱nsa̱i nra̱ga̱ nu nsara, nu nkun mi iyum nu ntogu mi iyum n utan n atali a̱ ka̱vimgba̱tsu n a̱bunda̱i.
014	2CH	026	015	Punu a Urushelima ɗa u yaꞋin i ucanuku u na aza uyevi a yaꞋin, i na a kuzuwa ɗe gaɗi va asaka n ubuta̱ wa akambu wa asaka adama na a taɗuku aya n atali a bunda̱i. Adama ili nampa, ɗa kula ku ni ku ka̱ra̱i uduniya dem, adama a na u ciya̱ ta̱ uɓa̱nki wa a̱bunda̱i, ɗa tana wo okpoi vuza vu tsura.
014	2CH	026	016	Ama a na Uziya we enei u tsurakpa ta̱ mayin, ɗa u gita̱i a̱ra̱ɗi, ɗa tana a zamaka ni kadama. Adama a na u yaꞋan ta̱ unambi wu usuɓi a̱ a̱shi a Vuzavaguɗu Ka̱shile ka̱ ni, ali u uwai A̱Ꞌisa̱ a gbayin a Vuzavaguɗu adama a na u songu ili i ma̱gula̱ni a katalikalyuka n ka̱ci ka̱ ni.
014	2CH	026	017	Ɗa Azariya ganu koɓolo n anan ganu a Vuzavaguɗu uma amangatawa̱na̱shi o tonoi ni punu A̱Ꞌisa̱ a gbayin a.
014	2CH	026	018	Ɗa a dana ni, “U gaꞋan avu Uziya n ka̱ci ka̱ nu vu songu ili i ma̱gula̱ni u Vuzavaguɗu ba. Na lo va ulinga u anan ganu u ɗa kumaci ku Haruna, ele na erengi adama a na a yaꞋan ulinga u nanlo koci. Uta̱ punu o mololo ma ciɗa ma, adama a na vu yaꞋan ili i singai ba. Nanai va vi a̱ kuciya̱ tsugbayin u Vuzavaguɗu Ka̱shile ba.”
014	2CH	026	019	Ɗa Uziya u yaꞋin wupa, a̱yi kashani ɗevu n katalikalyuka adama a na u songu ili i ma̱gula̱ni punu A̱Ꞌisa̱ a Vuzavaguɗu, a̱yi uɓa̱ni m mevene mo kusongu ili i ma̱gula̱ni ekiye a̱ ni n wupa, ɗa mɓa̱la̱ mu ukutu n ka̱na̱i ni a̱ kuca̱n a̱ a̱shi a anan ganu punu A̱Ꞌisa̱ a gbayin a Vuzavaguɗu e kelime ka katalikalyuka ko kusongu ili i ma̱gula̱ni.
014	2CH	026	020	Ana Azariya ganu vu gbayin n anan ganu a na a buwai indanai ni, ɗa enei mɓa̱la̱ mu ukutu n ka̱na̱ yi ta̱ a̱ kuca̱n, ɗa utuka̱ ni pulai n moloko, a̱yi feu o moloko wu uta̱ adama a na Vuzavaguɗu u lapa yi ta̱.
014	2CH	026	021	Ɗa Uziya u yongoi nu mɓa̱la̱ mu ukutu ali a kanna ka na u kuwa̱i. U yongoi endeꞋen ni, u doku u uwa punu A̱Ꞌisa̱ a gbayin a Vuzavuguɗu, adama a na wi ta̱ n ukutu. Ɗa Jotam kolobo ka̱ ni ka̱ la̱na̱i kpaꞋa ku mogono ka, kpamu a kulyaꞋa tsugono tsu uma a̱ likuci a.
014	2CH	026	022	Ulinga u Uziya u na u buwai ili i na i ɗikai a̱ ugiti ali a kubana a ukocishi, keneki Ishaya kolobo ka Amozu ɗa u ɗanai i ɗa.
014	2CH	026	023	Ɗa Uziya u bankai ukpisa̱ ɗa a̱ ciɗa̱ngi ni ɗevu n ubuta̱ u na a̱ tsu ciɗa̱ngu ngono, ama a̱ ciɗa̱ngi punu ba, adama a na uma a dana ta̱ “A̱yi vuza vu ukutu ɗa.” Ɗa Jotam kolobo ka̱ ni ko okpoi mogono a̱ una̱ u ni.
014	2CH	027	001	Jotam wi ta̱ n a̱ya̱ kamanga n a tawun a na wo okpoi mogono, ɗa u lyai tsugono a Urushelima a̱ya̱ kupa n a̱ta̱li. Kula ka̱ a̱na̱ku a̱ ni Jerusha mekere ma Zadoku.
014	2CH	027	002	Ɗa Jotam u yaꞋin ili i na i gaꞋin u Vuzavaguɗu, tsu na esheku a̱ ni Uziya u yaꞋin, ama a̱yi u uwa A̱Ꞌisa̱ a gbayin a Vuzavaguɗu adama a na u songu ili i ma̱gula̱ni tsu a̱ ni ba. Ama ɗa uma a lyaꞋi kelime n ka gbani-gbani ke le.
014	2CH	027	003	A̱yi ɗa u maꞋasakai utsutsu u gaɗi wa̱ A̱Ꞌisa̱ a gbayin a vuzavaguɗu u na wi a̱ ubuta̱ u na u laꞋi n ugaɗi ɗa kpamu u yaꞋin kumaꞋa ka̱ a̱bunda̱i a mashilya ma na mo tonoi n tsu kaginda ka Ofelu.
014	2CH	027	004	Ɗa u maꞋansai likuci yi uɓon wa aginda a Yahuda, ɗa kpamu u maꞋin nshilya mu gaɗi a̱ ubuta̱ u na wi kutsun.
014	2CH	027	005	Jotam kpamu u yaꞋan ta̱ kuvon n aza a Amona ɗa u ciya̱i ulyaꞋi. A̱ ka̱ya̱ ka nanlo ka, ɗa u zuwai aza a Amona a tsupai utafu wa azurufa kilo a̱kpa̱n a tatsu n amangatawa̱na̱shi, n aburuma a alkama ka̱kpa̱n, n aburuma a Bale feu ka̱kpa̱n. Ta aza Amona a̱ ka̱na̱i kutsupa nanai a̱ ka̱ya̱ ka̱ i re n ka̱ya̱ ka tatsu.
014	2CH	027	006	Ɗa Jotam u ka̱na̱i kutsurukpa adama na u yaꞋan ta̱ ili i na i gaꞋin a̱ a̱shi a Vuzavaguɗu Ka̱shile ka̱ ni.
014	2CH	027	007	Ulinga u na u buwai u Jotam n kuvon ku na u yaꞋin n tsu na u yaꞋin tsugono ci ni, yi ta̱ uɗani a katagarda ka arabali ko ngono mi Isaraila n Yahuda.
014	2CH	027	008	Jotam wi ta̱ n a̱ya̱ kamanga n a tawun a na wo okpoi mogono, ɗa u lyaꞋi tsugono a Urushelima a̱ya̱ kupa n a̱ta̱li.
014	2CH	027	009	Jotam u bankai ukpisa̱ ɗa a̱ ciɗa̱ngi ni a̱ likuci i Dawuda. Ɗa Ahazu kolobo ka̱ ni ko okpoi mogono a una̱ u ni.
014	2CH	028	001	Ahazu wi ta̱ n a̱ya̱ kamanga a na wo okpoi mogono, ɗa u lyaꞋi tsugono a Urushelima a̱ya̱ kupa n a̱ta̱li. Ama u yaꞋan ili i singai u Vuzavaguɗu tsu na akaya a̱ ni Dawuda u yaꞋin ba.
014	2CH	028	002	Ama ɗa u tonoi uye wu ngono mi Isaraila. ali ɗa u yimai ululu a̱ma̱li a Balu a dama a na u yaꞋanka le tsugbashi.
014	2CH	028	003	ɗa kpamu u songi kuneꞋe ka alyuka a̱ ka̱ra̱Ꞌa̱ ka Beni vu Hinomu, ɗa u songi muku n ni tsu kuneꞋe ka alyuka akina, o kutono uye wu ili yi unata wu uduniyan u na Vuzavaguɗu u lokoi adama aza a Isaraila.
014	2CH	028	004	Ɗa u yaꞋin alyuka n kuneꞋe ku kusongu ki ili i ma̱gula̱ni a̱ ubuta̱ wa̱ nva̱li aginda n na n gaꞋin ba, n ulu a̱miꞋin a nɗanga dem.
014	2CH	028	005	Adama a nannai ɗa Vuzavaguɗu Ka̱shile ka̱ ni ka neke ni ekiye o mogono Haram. Ɗa aza a Haram a lyaꞋi ni n kuvon ɗa a̱ pura̱i aza a̱ ni n a̱bunda̱i a bankai tsugbashi ɗa a bankai le a iɗika i Dimaska. Ɗa kpamu Ka̱shile ko doku ke neke ni ekiye a Peka mogono mi Isaraila, ɗa unai osoji aza a Yahuda n a̱bunda̱i.
014	2CH	028	006	A kanna kete Peka kolobo ka Ramaliya ka unai osoji a̱kpa̱n amangatawun n kamanga, aza a Yahuda. Adama a na aza a Yahuda a̱ ka̱sukpa̱ ta̱ Vuzavaguɗu Ka̱shile ki isheku i le.
014	2CH	028	007	Zikiri kovonshi ka gbayin ka aza a Ifirayimu ka unai MaꞋaseya kolobo ko mogono Ahazu, n Azirikam vuza kula̱na̱ kpaꞋa ku mogono n Elikana ka̱ɓa̱nki ko mogono.
014	2CH	028	008	Ɗa aza a Isaraila a pura̱i agbashi a na e remei, uma a̱kpa̱n amangatawenre, a̱ma̱ci n olobo nu nkere ma aza a Yahuda. Ɗa kpamu a̱ pura̱i ucanuku u gbani a kubanka a Samariya.
014	2CH	028	009	Ama keneki ka Vuzavaguɗu ko yoku ki ta̱ lo vuza kula Odedu. Ɗa wu uta̱i u gasai n osoji a Isaraila a na o bonoi a Samariya. Ɗa u danai le, “Vuzavaguɗu, Ka̱shile ki ikaya i ɗa̱ ke neke ta̱ aza a Yahuda ekiye a̱ ɗa̱ adama a na wi ta̱ a wupa n e le, ɗa u nekei le e kiye a̱ ɗa̱. Ama ɗa yi unai le n wupa u na u yawai gaɗi Ka̱shile.
014	2CH	028	010	Kpamu gogo na yi ta̱ ukuna u na i bonoko a na ya aza a Yahuda n aza Urushelima ali n a̱ma̱ci okpo agbashi a̱ ɗa̱. Ama i cinukpa ta̱ a na i nusakai Vuzavaguɗu Ka̱shile ka̱ ɗa̱?
014	2CH	028	011	Gogo na panakai mu. Bonokoi n aza a na i pura̱i va, ele feu aza a̱ ɗa̱ a ɗa, Adama a na Vuzavaguɗu wi ta̱ a wupa n a̱ ɗa̱.”
014	2CH	028	012	Ɗa aza e kelime o yoku a kumaci ku Ifiraimu, Azariya kolobo ka Jehohanan m Berekiya maku ma Meshilemotu, n Jehezekiya maku ma Shalum n Amasa kolobo ka Hadalayi, a̱ ushuki n kadanshi ko Odedu. Ɗa a dansukai aza a na o bonoi n ubuta̱ u kuvon wa.
014	2CH	028	013	A danai, “Ka̱ta̱ i uka n aza a na i remei a̱ ubuta̱ u kuvon wa punu na ba, adama a na yi ta̱ a kuzamaka tsu kadama u Vuzavaguɗu. Ko i ciga ta̱ i doku unushi n ka gbani-gbani u Vuzavaguɗu? Ko gogo na u yaꞋan ta̱ ɗe wupa ka̱u n aza a Isaraila.”
014	2CH	028	014	Ɗa osoji a a̱ ka̱sukpa̱i agbashi a na a̱ pura̱i va n ucanuku wa e kelime ka uma n aza a gbagbain.
014	2CH	028	015	Ɗa aza a gbagbain a na e ɗekei ula e le a̱ ɗa̱nga̱i e peciki ucanuku u na osoji a a̱ pura̱i ɗa o bonokoi agbashi a na i oshomboɗi. E nekei le akashi n ataka n ilikulyaꞋa n i kusoꞋo, ɗa a̱ za̱Ꞌi untsu e le n maniꞋin ma zaitu. Ɗa a ɗikai aza a na i n utsura ba a gaɗi vu njaki, o soki le o kubonoko e Jeriko, likuci yi nshuwa n dabino a̱ ubuta̱ u na aza e le i. Ɗa yeve o bonoi a Samariya.
014	2CH	028	016	A makyan ma nanlo mogono Ahazu u la̱nsa̱ ta̱ uɓa̱nki u mogono ma aza Asiriya.
014	2CH	028	017	Adama a na osoji aza a Edom o doku ta̱ a banka aza a Yahuda n kuvon, ɗa a̱ pura̱i agbashi a lazakai.
014	2CH	028	018	Ɗa aza a Filisitiya tankpamu a bankai likuci i wa waꞋa i na yi a uɓon wu nsasan n na mi a uɓon ɗakai wa aza a Yahuda, ɗa isai likuci i Betu-shemeshi n Ayijalon n Gederotu, Soko n likuci i wawaꞋa i ni, Timina n likuci i wawaꞋa i ni, Gimuzo feu n likuci i wawaꞋa i ni. Ɗa aza a Filisitiya a̱ da̱sa̱ngi punu a̱ likuci ya.
014	2CH	028	019	Ɗa Vuzavaguɗu u zuwai aza a Yahuda a̱ ciya̱i ugoyi adama Ahazu mogono ma Yahuda, adama a na u zuwa ta̱ aza a Yahuda a yaꞋan u nushi, ɗa kpamu u yaꞋin ili yi unambi wu usuɓi u Vuzavaguɗu.
014	2CH	028	020	Kucikpa ɗa Tigilatu-pelisa mogono ma Asiriya ma tuka̱i ni kuvon, ɗa u takacikai ni a na wa̱ kuɓa̱nka̱ yi.
014	2CH	028	021	Ɗa Ahazu u pura̱i ucanuku u ciɗa n a̱bunda̱i u wa̱ A̱Ꞌisa̱ a gbayin a Vuzavaguɗu n kpaꞋa ku mogono n iꞋuwa ya aza a gbagbaꞋin a̱ likuci, ɗa u nekei mogono ma Asiriya, ama n nanai dem na lo u ɓa̱nka̱ yi ba.
014	2CH	028	022	Ama n atakaci a na mogono Ahazu wi e ku ene a makyan ma nanlo, ɗa u doku u lyaꞋi kelime n unambi wu usuɓi u Vuzavaguɗu.
014	2CH	028	023	Ɗa u yaꞋin alyuka wa̱ a̱ma̱li aza a Dimaska aza a na lyaꞋi ni n kuvon, ɗa u danai, “Adama a na a̱ma̱li a a̱ ɓa̱nka̱ ta̱ ngono ma aza Asiriya ali a lyaꞋi mu n kuvon, mpa feu n ku neke le ta̱ alyuka adama a na a̱ ɓa̱nka̱ mu.” Ama a na a̱ ɓa̱nka̱i ɗa kucikpa a zamaka ni kadama, a̱yi n aza a Isaraila ra̱ka̱.
014	2CH	028	024	Ɗa Ahazu kpamu u doku u ɓolongi ucanuku u wa̱ A̱Ꞌisa̱ a gbayin a̱ Ka̱shile ra̱ka̱ a̱ ubuta̱ u te ɗa u u ɓosoi u ɗa. ɗa u gbagurai utsutsu wa̱ A̱Ꞌisa̱ a gbayin a Vuzavaguɗu a, ɗa u makai ka̱ci ka̱ ni atalialyuka a̱ ubuta̱ dem a Urushelima.
014	2CH	028	025	Likuci dem a Yahuda, Ahazu u maꞋin nva̱li ma̱ a̱ma̱li adama a kuyaꞋanka le alyuka o kusongu. Ɗa u zuwai Vuzavaguɗu Ka̱shile ki ikaya i ni kuyaꞋan wupa ka̱u.
014	2CH	028	026	Ulinga u na u buwa u Ahazu, n tsu na u lyaꞋi tsugono ci ni ili i na i ɗikai a̱ ugiti ali a kubana a ukocishi, yi ta̱ uɗani a katagarda ko ngono n Yahuda n mi Isaraila.
014	2CH	028	027	Ɗa mogono Ahazu u bankai ukpisa̱ ɗa a̱ ciɗa̱ngi ni a̱ likuci i Urushelima. Ama a̱ ciɗa̱ngi a̱ ubuta̱ u na a̱ ciɗa̱ngi ngono mi Isaraila ba. Ɗa Hezekiya kolobo ka̱ ni ko okpoi mogono a̱ una̱ u ni.
014	2CH	029	001	Hezekiya u gita̱i tsugono a̱yi n a̱ya̱ kamanga n a tawun, ɗa u lyaꞋi tsugono a Urushelima a̱ya̱ kamanga n kuci. Kula ka̱ a̱na̱ku a̱ ni ku ɗa Abija, mekere ma Zakariya.
014	2CH	029	002	Ɗa u yaꞋin ili i na i gaꞋin u Vuzavaguɗu, tsu na Dawuda esheku a̱ ni a yaꞋin.
014	2CH	029	003	A̱ ka̱ya̱ ku ugiti ko tsugono tsu Hezekiya, o wotoi u iyain ɗa Hezikaya u ɓa̱yuwa̱i utsutsu wa̱ A̱Ꞌisa̱ a gbayin a Vuzavaguɗu u lapulasakai a ɗa ra̱ka̱.
014	2CH	029	004	Ɗa u ɗekei anan ganu n aza e Levi a bana a gasa n a̱yi a ulanga u na wi uɓon u kasana.
014	2CH	029	005	ɗa udani le. “Panakai mu a̱ɗa̱ aza e Levi, gogo na erengi ka̱ci ka̱ ɗa̱ ciɗa, ka̱ta̱ kpamu yi erengu kpaꞋa ku Vuzavaguɗu Ka̱shile ki ikaya i ɗa̱, yi utuka̱ ili yi unata i na yi punu ra̱ka̱ a̱ ubuta̱ u ciɗa wa.
014	2CH	029	006	Adama a na ikaya i tsu i yaꞋan ta̱ unambi wu usuɓi, a yaꞋan ta̱ ka gbani-gbani u Vuzavaguɗu Ka̱shile ka̱ tsu. A̱ ka̱sukpa̱ yi ta̱ ɗa a vadalukpakai A̱Ꞌisa̱ a gbayin a Vuzavaguɗu kucina̱,
014	2CH	029	007	A gbagurai utsutsu wa̱ A̱Ꞌisa̱ wa ɗa a̱ kima̱sa̱i nkuni, ɗa a̱ ka̱sukpa̱i ku songu ili i ma̱gula̱ni n kuyaꞋan kuneꞋe ku kusongu a̱ ubuta̱ u ciɗa u Ka̱shile ki Isaraila.
014	2CH	029	008	Adama nannai ɗa Vuzavaguɗu u yaꞋin wupa n aza a Yahuda n aza a Urushelima. Ɗa u zuwai le okpoi n wovon ili i mereve n ma̱ka̱n tsu na yi e kene n a̱shi a̱ ɗa̱.
014	2CH	029	009	Adama a ili nampa una ta̱ ikaya i tsu n kotokobi, muku n tsu n a̱ma̱ci a̱ tsu a bankai le ugbashi.
014	2CH	029	010	Anana n sheshe ta̱ n yaꞋan uzuwakpani n Vuzavaguɗu Ka̱shile ki Isaraila, adama a na wupa wa̱ a̱bunda̱i u na wi a kuyaꞋan n a̱tsu u vaku.
014	2CH	029	011	Muku mo olobo n va̱, ka̱ta̱ i yaꞋan ugulani n kakuna ka nampa ba. Adama a na Vuzavaguɗu u zagba ta̱ i shamgba e kelime ka̱ ni, i yaꞋanka yi ulinga, i yaꞋanka yi kuneꞋe ku kusongu ki ili i ma̱gula̱ni.”
014	2CH	029	012	Ɗa aza e Levi a nampa a̱ gita̱i ulinga gogolo, a kumaci ku Kohatu: ele ɗa Mahatu maku ma Amasayi n Juwelu maku ma Azariya. A kumaci ku Merari, Kishu maku ma Abudi, n Azariya maku ma Jehalele. A kumaci ku Geshon, Jowa maku ma Zima, n Adini maku ma Jowa.
014	2CH	029	013	A kumaci ku Elizafan ɗa a ɗikai Shimiri n Jeyiyelu. A kumaci ku Asafa a ɗikai Zakariya n Mataniya.
014	2CH	029	014	A kumaci ku Heman a ɗikai Jehiyelu n Shimeyi. A kumaci ku Jedutun a ɗikai Shemaya n Uziyelu.
014	2CH	029	015	Uma a nampa o ɓolongi aza e le aza e Levi ɗa a takpakai ka̱ci ke le nshinda̱, tsu na mogono ma danai, o kutono kadanshi ka Vuzavaguɗu, adama a na a takpa nshinda̱ A̱Ꞌisa̱ a gbayin a Vuzavaguɗu
014	2CH	029	016	Ɗa anan ganu a uwai A̱Ꞌisa̱ a gbayin a Vuzavaguɗu adama erengu a ɗa ka̱ta̱ utuka̱ ili yi unata i na a cinai punu dem. Ana utuka̱i i ɗa, ɗa a zuwai u ɗa a ulanga wa̱ A̱Ꞌisa̱ a gbayin a Vuzavaguɗu, ɗa aza e Levi a̱ pura̱i u ɗa a̱ va̱ma̱i a̱ ka̱ra̱Ꞌa̱ ka Kidiron.
014	2CH	029	017	A kanna ka iyain ko wotoi u iyain, ɗa a̱ gita̱i ukuna u kerengu. Ɗa a kanna ka̱ kunla̱i a yawai e keteshe ka ulanga wu u pulai u kpaꞋa wa. Ɗa o doki ayin kunla̱i e ku erengu A̱Ꞌisa̱ a gbayin a Vuzavaguɗu a, ɗa o kotsoi a kanna ka kupa n ka̱ta̱li ko wotoi u iyain.
014	2CH	029	018	Ɗa aza e Levi a banai u mogono Hezekiya ɗa a danai, “Tsu erengu ta̱ A̱Ꞌisa̱ a gbayin a Vuzavaguɗu a ra̱ka̱, n katalikalyuka o kusongu n ucanuku u ni dem, n kirukpa ku boroji vu ciɗa n ucanuku u ni ra̱ka̱.
014	2CH	029	019	Ucanuku u na mogono Ahazu u la̱nga̱sa̱i a ayin o tsugono a̱ ni, a ayin a na wi a unambi wu usuɓi, tsu lapula ta̱ u ɗa, ɗa kpamu tsu erengi le. Gogo na ucanuku wa wi ta̱ ɗe e kelime ka katalikalyuka ka Vuzavaguɗu.”
014	2CH	029	020	Ɗa mogono Hezekiya u ɗa̱nga̱i m kpasani u ɓolongi nkoshi m gba̱ra̱-gba̱ra̱ n likuci ma, ɗa a lazai a kubana A̱Ꞌisa̱ a gbayin a Vuzavaguɗu.
014	2CH	029	021	Ɗa a̱ tuka̱i n obomburon e cindere, n a̱giri e cindere, nu ngiri n cindere nu nga̱ji n cindere. Nnama n nampa ra̱ka̱ e neke ta̱ n ɗa adama e kuneꞋe ku unushi u tsugono n ku uma a iɗika i Yahuda n ku ubuta̱ u ciɗa. Ɗa mogono Hezekiya u zuwai anan ganu kumaci ku Haruna, a yaꞋan alyuka a katalikalyuka ka Vuzavaguɗu.
014	2CH	029	022	Ɗa a kiɗai obomburon a, ɗa anan ganu isai mpasa ma, a vishangi n ɗa a katalikalyuka ka. Ɗa kpamu a kiɗai a̱giri a vishangi mpasa ma a katalikalyuka ka. Ɗa kpamu a kiɗai ngiri a vishangi mpasa n le a katalikalyuka ka.
014	2CH	029	023	Ɗa a̱ tuka̱i nu nga̱ji adama e kuneꞋe ku unushi u mogono Hezekiya n ka uma, ɗa a kiyangi ki le ekiye.
014	2CH	029	024	Ɗa anan ganu a kiɗai nga̱ji ma, ɗa a yaꞋin alyuka e kuneꞋe ku unushi, ɗa a vishangi mpasa ma a katalikalyuka ka, adama a kutakpa unushi wa aza a Isaraila, mogono Hezekiya ɗa u nekei kadanshi u danai, a yaꞋan alyuka o kusongu n kuneꞋe ku unushi a adama aza a Isaraila ra̱ka̱.
014	2CH	029	025	Ɗa mogono ma zuwai aza e Levi A̱Ꞌisa̱ a gbayin a Vuzavaguɗu, a waꞋi ugogi n aza a umolu n aza agundari. U yaꞋin tsu na Vuzavaguɗu u dansai a̱ una̱ u Dawuda n Gadu vuza kene ku mogono n Natan keneki.
014	2CH	029	026	Ɗa aza e Levi a shamgbai n ucanuku u tsuwaꞋi n wi ilikushi u Dawuda, anan ganu tamkpamu n igbala.
014	2CH	029	027	Ɗa Hezekiya u zuwai a yaꞋan alyuka o kusongu a katalikalyuka ka. Ana a̱ gita̱i kuyaꞋan alyuka o kusongu a, ɗa a cananai ishipa i kucikpa Vuzavaguɗu, a̱ lika̱i igbala n ucanuku wi ilikushi i na i buwai ucanuku wi waꞋashi i Dawuda mogono mi Isaraila.
014	2CH	029	028	Ɗa koɓolo ka uma ka ra̱ka̱ a cikpai Vuzavaguɗu, aza a ishipa a kuyaꞋan ishipa, aza a ilikushi a̱ kulika̱ igbala. A̱ ka̱na̱i kuyaꞋan nanai ali ayin a na o kotsoi kuyaꞋan alyuka o kusongu a.
014	2CH	029	029	Ana o kotsoi kuyaꞋan alyuka a, ɗa mogono n aza a na i koɓolo n a̱yi a̱ kuɗa̱ngi a cikpai Ka̱shile.
014	2CH	029	030	Ɗa mogono Hezekiya nu nkoshi m gba̱ra̱-gba̱ra̱ a zuwai aza e Levi a̱ ka̱na̱ kuyaꞋan ishipa i kucikpa Vuzavaguɗu n kadanshi ka Dawuda n ka Asafu keneki. Ɗa a yaꞋin ishipa i kucikpa n ma̱za̱nga̱ ɗa a̱ kuɗa̱ngi a cikpai Vuzavaguɗu.
014	2CH	029	031	Ɗa Hezekiya u danai, “Gogo na a̱ ɗa̱ aza a Yahuda a na yi erengi ka̱ci ka̱ ɗa̱ u Vuzavaguɗu, ta̱wa̱i ɗevu i neke alyuka n kuneꞋe ku kucikpa A̱Ꞌisa̱ a gbayin a Vuzavaguɗu.” Ɗa koɓolo ka uma ka a̱ tuka̱i n alyuka n kuneꞋe ku kucikpa. N yaba dem vu na ka̱ɗu ka̱ ni ka cikalai a̱ tuka̱i n kuneꞋe ku kusongu.
014	2CH	029	032	Ka̱bunda̱i ka alyuka a na uma a̱ tuka̱i ka ɗaɗa, obomburon amangatatsunkupa, n a̱giri amangatawun, nu nkyon amangatawenre. Nnama n nampa ra̱ka̱ adama e kuneꞋe ku kusongu u Vuzavaguɗu.
014	2CH	029	033	Nnama n na erengi adama alyuka a, ɗaɗa obomburon amangatawa̱nta̱li, n nkyon nu nraɗika a̱kpa̱n a tatsu,
014	2CH	029	034	Ama anan ganu i n a̱bunda̱i ba, a̱ gusa̱i adama a na fuɗa a minya nnama ma alyuka o kusongu a ra̱ka̱ ba, ɗa otoku e le aza e Levi a̱ ɓa̱nka̱ le ali o kotsoi ulinga wa, anan ganu a na a buwai erengi ka̱ci ka̱ le. Aza e Levi a fuɗa ta̱ a̱ ɓa̱nka̱ anan ganu ulinga wa, adama a na a laꞋa ta̱ anan ganu ku erengu ka̱ci ke le n ka̱ɗu ke te.
014	2CH	029	035	Babu biꞋi kuneꞋe ku kusongu ka̱ a̱bunda̱i ka, kuneꞋe ki ili i kusoꞋo ki ta̱ lo n kuneꞋe ku ushuma adama ida̱shi i ma̱ta̱na̱. Ta o bonokoi a̱ga̱nda̱ A̱Ꞌisa̱ a gbayin a Vuzavaguɗu nannai.
014	2CH	029	036	Ɗa Hezekiya n koɓolo ka uma ra̱ka̱ a yaꞋin ma̱za̱nga̱ adama ili i na Ka̱shile ka yaꞋankai uma a̱ ni. Adama a na a yaꞋan ta̱ ili ra̱ka̱ n ku te.
014	2CH	030	001	Hezekiya u suꞋuki aza a Isaraila n akaka n aza a Yahuda ra̱ka̱, ɗa kpamu u ɗanakai kumaci ku Ifiraimu n ku Manasa katagarda ka akaka. U banuki yaba dem vu le a̱ ta̱wa̱ a kpaꞋa ku Vuzavaguɗu a Urushelima adama a na a yaꞋin ka̱ɗiva̱ ka kupasamgbanai u Vuzavaguɗu Ka̱shile ki Isaraila.
014	2CH	030	002	Adama a na mogono nu nkoshi m gba̱ra̱-gba̱ra̱ n koɓolo ka uma a zuwa ta̱ kadanshi a na a kuyaꞋan ka̱ɗiva̱ ka kupasamgbanai ka o wotoi u ire.
014	2CH	030	003	Adama a na a fuɗa a yaꞋan ka̱ɗiva̱ ka a makyan ma na a kiwanai ba, adama a na anan ganu a na erengu ka̱ci ke le ka a yawa ba, kpamu uma o ɓolongu a Urushelima ba.
014	2CH	030	004	E kene ku mogono Hezekiya n koɓolo ka uma ka enei kakuna ka yaꞋan ta̱ mayin.
014	2CH	030	005	Ɗa a zuwai a sala wila̱ a Isaraila ra̱ka̱, a Biyasheba a kubana a Dan, e kuɗeke uma a̱ ta̱wa̱ a Urushelima a yaꞋan ka̱ɗiva̱ ku pasamgbanai u Vuzavaguɗu, Ka̱shile ki Isaraila. Adama a na ka̱ta̱ a saꞋwa kuyaꞋan ka̱ɗiva̱ n uma n a̱bunda̱i tsu nanlo ba tsu na wi a uɗani.
014	2CH	030	006	Tsu na mogono ma danai, ɗa muku mu usuki n ka̱ra̱Ꞌi iɗika yi Isaraila n Yahuda n atagarda akaka a na i a kudansa. “A̱ɗa̱ uma a Isaraila, bonoi u Vuzavaguɗu Ka̱shile ki Ibirahi n ki Ishaku n ki Isaraila ɗaɗa Yakubu. Bonoi adama a na Ka̱shile ko bono ta̱ wa̱ ɗa̱, a̱ɗa̱ na i buwai i lakai ekiye aza Asiriya.
014	2CH	030	007	Ka̱ta̱ yi okpo ci ikaya i ɗa̱ n aza a̱ ɗa̱ ba, ele na a yaꞋankai Vuzavaguɗu unambi wu usuɓi Ka̱shile ki ikaya i le, ɗa u bonokoi le agali tsu na yi e kene n ka̱ci ka̱ ɗa̱.
014	2CH	030	008	Ka̱ta̱ i yaꞋan ugbamukaci tsu na ikaya i ɗa̱ i yaꞋin ba, ama nekei ka̱ci ka̱ ɗa̱ u Vuzavaguɗu. Ta̱wa̱i A̱Ꞌisa̱ a agbayin a Vuzavaguɗu a̱ ubuta̱ u na wu erengi ko wannai. I cikpa Vuzavaguɗu adama a wupa wa̱ a̱bunda̱i u na wi nu ɗa adama a̱ ɗa̱ u vaku.
014	2CH	030	009	Adama a na i kpatalai baci i bonoi u Vuzavaguɗu, aza a̱ ɗa̱ n muku n ɗa̱ i ta̱ a̱ kuciya̱ mapasa ma singai wa aza a na e remei le, ka̱ta̱ a̱ ka̱sukpa̱ le o bono a iɗika ya, adama a na Vuzavaguɗu Ka̱shile ka̱ ɗa̱ vuza kasingai ɗa vuza va asuvayali. Ɗa baci i bonoi wa̱ ni, wi a kutakpaka ɗa̱ a̱shi ba.”
014	2CH	030	010	Ɗa tana muku mu usuki ma a bankai n akaka a, a̱ ubuta̱ dem, a̱ ka̱ra̱Ꞌi likuci-likuci a uɓon wa aza a Ifiraimu n Manasa, ali a kubana ɗe a Zabaluna, ama ɗa uma a o zoꞋoshi le n kugoyi le.
014	2CH	030	011	Ama dem n nanai, uma o yoku a Asheru n aza a Manasa n aza a Zabalun o goyoi ka̱ci ka̱ le ɗa a banai Urushelima.
014	2CH	030	012	A makyan ma nanlo kukiye ku Ka̱shile ki ta̱ wa aza a Yahuda, ɗa u nekei le ka̱ɗu kete adama a na o tono kadanshi ko mogono nu nkoshi m gba̱ra̱-gba̱ra̱ a danai, ɗa kpamu o kutonoi kadanshi ka Vuzavaguɗu.
014	2CH	030	013	O wotoi u i re, ɗa koɓolo ka uma n a̱bunda̱i o ɓolongi a Urushelima adama a na a yaꞋan ka̱ɗiva̱ ko boroji vu babu yisiti.
014	2CH	030	014	Ɗa uma a̱ ɗa̱nga̱i a̱ muɗa̱i atalialyuka a na i punu a Urushelima n atalialyuka o kusongu ili i ma̱gula̱ni ɗa a banai a̱ va̱ma̱i a ɗa a̱ ka̱ra̱Ꞌa̱ ka Kidiron.
014	2CH	030	015	Ɗa a kiɗai ma̱giri ma̱ ka̱ɗiva̱ ka kupasamgbanai a kanna ka kupa n ka̱ na̱shi ko wotoi u ire. Ɗa anan ganu n aza Levi a na erengi ka̱ci ka̱ le ba a panai wono ɗa erengi ka̱ci ka̱ le ɗa a̱ tuka̱i n kuneꞋe ku kusongu A̱Ꞌisa̱ a gbayin a Vuzavaguɗu.
014	2CH	030	016	Ɗa e remei ulinga u le A̱Ꞌisa̱ a gbayin a Vuzavaguɗu, tsu na wila̱ u Musa u dansai vuma vu Ka̱shile. Ɗa anan ganu a vishangi mpasa n na aza e Levi e nekei le.
014	2CH	030	017	Ana uma n a̱bunda̱i o koɓolo ka erengu ka̱ci ke le ba, nannai va wo okpo ta̱ mayun a aza e Levi a kiɗaka yaba dem ngiri n ka̱ɗiva̱ ka kupasamgbanai adama aza a na i ciɗa ba. adama a na erengu n ɗa u Vuzavaguɗu.
014	2CH	030	018	Ko a na wo okpoi uma a na uta̱i kumaci ku Ifiraimu n ku Manasa n ku Isaka n ku Zabalun erengu ka̱ci ka̱ le ba, n nanai dem a lyaꞋa ta̱ ili i ka̱ɗiva̱ ka kupasamgbanai, ko a na wo okpoi derere ɗa ba tsu na wila̱ u Musa u dansai. Ama mogono Hezekiya u yaꞋanka le ta̱, avasa u danai, “YaꞋan Vuzavaguɗu vuza kasingai u cinukpaka yaba dem unushi u ni,
014	2CH	030	019	vuza na baci u nekei ka̱ɗa̱ ka̱ ni, kula̱nsa̱ Vuzavaguɗu Ka̱shile ki ikaya i tsu, ko a na wu erengu ka̱ci ka̱ ni ciɗa tsu na wila̱ wa̱ A̱Ꞌisa̱ a gbayin a Vuzavaguɗu o tonoi ba.”
014	2CH	030	020	Ɗa tana Vuzavaguɗu u panai avasa a Hezekiya ɗa u potsotongi uma a.
014	2CH	030	021	Ɗa aza a Isaraila a banai a Urushelima a yaꞋin ka̱ɗiva̱ ka boroji vu babu yisiti ali ayin e cindere m ma̱za̱nga̱ magbayin, aza e Levi n anan ganu a cikpai Vuzavaguɗu kanna lakam, n a yaꞋin ishipa n ucanuku u tsuwaꞋi u Vuzavaguɗu.
014	2CH	030	022	Ɗa Hezekiya u nekei aza e Levi ra̱ka̱ kadanshi, adama tsu na e nekei ka̱ci ke le a̱ ubuta̱ u kucikpa Vuzavaguɗu. A ka̱tsuma̱ ka ayin e cindere a nampa a lyaꞋi ilikulyaꞋa i ka̱ɗiva̱ i na erengi adama e le n nekei alyuka a̱ ma̱ta̱na̱ n a cikpai Vuzavaguɗu Ka̱shile ki ikaya i le.
014	2CH	030	023	Ɗa koɓolo ka uma ka ra̱ka̱ a̱ ushuki kudoku kuyaꞋan ka̱ɗiva̱ ka ayin e cindere kpamu. Ɗa a lyaꞋi kelime n kuyaꞋan ka̱ɗiva̱ ka n ma̱za̱nga̱ ali ayin e cindere.
014	2CH	030	024	Ɗa Hezekiya mogono ma Yahuda u nekei koɓolo ka uma ka obomburon ka̱kpa̱n, nkyon nu nraɗika a̱kpa̱n e cindere, adama alyuka. Ɗa nkoshi m gba̱ra̱-gba̱ra̱ feu e nekei o bomburon ka̱kpa̱n, nkyon nu nraɗika a̱kpa̱n kupa, Ɗa anan ganu n a̱bunda̱i erengi ka̱ci ke le.
014	2CH	030	025	Ɗa koɓolo ka aza a Yahuda ra̱ka̱, anan ganu n aza e Levi n koɓolo ka uma ra̱ka̱ aza a na uta̱i a Isaraila, n omoci a na u uta̱i a iɗika yi Isaraila, aza a uduma n omoci a na i a̱ ida̱shi a Yahuda, a yaꞋin ma̱za̱nga̱.
014	2CH	030	026	A yaꞋin ma̱za̱nga̱ ma̱ a̱bunda̱i a Urushelima, adama a na ili i na i ɗikai a ayin a Sulemanu kolobo ka Dawuda mogono mi Isaraila, a saꞋwa kuyaꞋan ka̱ɗiva̱ tsu nanlo a Urushelima ba.
014	2CH	030	027	Ɗa anan ganu n aza e Levi a̱ ɗa̱nga̱i a zuwakai uma una̱singai, ɗa tana Vuzavaguɗu u panaka avasa e le ɗe gaɗi a̱ ubuta̱ wi ida̱shi u ciɗa u ni.
014	2CH	031	001	Ana o kotsoi ka̱ɗiva̱ ka, ɗa aza a Isaraila a na a banai a Urushelima ra̱ka̱ a̱ ka̱ra̱Ꞌi likuci-likuci i Yahuda n i Bayami n i Ifirayimu n i Manasa. Ɗa o ɓosoi a̱ma̱li a Ashera, ɗa a̱ fa̱da̱i nva̱li n atalialyuka. Ɗa aza a Isaraila o bonoi a̱ likuci i le n iꞋuwa i le.
014	2CH	031	002	Ɗa mogono Hezekiya u peciki anan ganu koɓolo n aza e Levi ka̱tsura̱-ka̱tsura̱, tsu na a kuyaꞋan ulinga. Aza e kuneꞋe ku kusongu n aza e kuneꞋe ku ma̱ta̱na̱, a yaꞋan a̱ga̱nda̱ a cikpa Vuzavaguɗu a̱ utsutsu wa̱ A̱Ꞌisa̱ a gbayin.
014	2CH	031	003	Ɗa mogono feu ma̱ ɓa̱nka̱i le nu nnama ma alyuka o kusongu, a na a ci yaꞋan n usana n kulivi n a kanna ka Ashibi n ko wotoi u savu, n ayin a̱ ka̱ɗiva̱ a na a zuwai, tsu na wila̱ u Vuzavaguɗu u dansai.
014	2CH	031	004	Ɗa mogono ma danai aza a na i a̱ ida̱shi a Urushelima e neke anan ganu n aza e Levi ugboku u le, ciya̱ e neke ka̱ci ke le a̱ ubuta̱ u kutono wila̱ u Vuzavaguɗu.
014	2CH	031	005	Ana uma a panai kadanshi ka ka̱ ka̱ra̱Ꞌi a̱ ubuta̱ dem, ɗa aza a Isaraila a̱ tuka̱i n ili i na i gita̱i kugeꞋwe ya ashina e le, ma̱kya̱n n maniꞋin n ishigi n ili ya ashina ra̱ka̱. A̱ tuka̱i ili i te a̱ ka̱tsuma̱ ka kupa yi ili dem.
014	2CH	031	006	Aza Isaraila n aza a Yahuda a na i a̱ ida̱shi a̱ likuci-likuci i Yahuda feu a̱ tuka̱i n ili i te a̱ ka̱tsuma̱ ka kupa ke le ka anaka nu nkyon n ili i te a̱ ka̱tsuma̱ ka kupa ki ili i na erengi adama a ulinga u Vuzavaguɗu Ka̱shile ke le, ɗa a zuwai i ɗa oɓolo-oɓolo.
014	2CH	031	007	A̱ gita̱i kuɓolongusu ucanuku wa o wotoi u tatsu ɗa o kotsoi o wotoi u cindere.
014	2CH	031	008	Ana Hezekiya nu nkoshi m gba̱ra̱-gba̱ra̱ a̱ ta̱wa̱ enei koɓolo ku ucanuku wa, ɗa a cikpai Vuzavaguɗu n uma a̱ ni aza a Isaraila.
014	2CH	031	009	Ɗa Hezekiya we ecei anan ganu n aza e Levi u danai, te ɗai koɓolo ku ucanuku ka nampa ka̱ uta̱i?
014	2CH	031	010	Ɗa Azariya ganu vu gbayin vuza vu kpaꞋa ku Zadoku wu ushuki Hezekiya u danai, “Ili i na i ɗikai a ayin a na uma a̱ gita̱i kutuka̱ n kuneꞋe ku le A̱Ꞌisa̱ a gbayin a Vuzavaguɗu, tsu ci ciya̱ ta̱ ilikulyaꞋa ba̱ri ali i buwa, adama a na Vuzavaguɗu u zuwaka ta̱ uma a̱ ni una̱singai, ɗaɗa i zuwai ɗa tsu buwai n ili n a̱bunda̱i.”
014	2CH	031	011	Ɗa Hezekaya u zuwai a lapula mpon A̱Ꞌisa̱ a gbayin a Vuzavaguɗu, ɗa tana a yaꞋin nannai.
014	2CH	031	012	Ɗa a̱ tukai n kuneꞋe ku le, n ili i te a̱ ka̱tsuma̱ ka kupa n ili i na erengi n ka̱ɗu ke te. Ɗa zuwai vuza na u kula̱na̱ ucanuku wa vuza kula Konaniya vuza va aza e Levi ɗa, toku ni Shimeyi tamkpamu wo okpoi ka̱ɓa̱nki ka̱ ni,
014	2CH	031	013	aza a na a̱ ɓa̱nka̱i le ulinga wa kpamu ele ɗa, Jehiyelu n Azaziya n Nahatu n Asahelu n Jerimotu n Jozabadu n Eliyelu n Isamakiya m Mahatu m Benaya. Mogono Hezekiya n Azariya ganu vu gbayin va̱ A̱Ꞌisa̱ a gbayin a Vuzavaguɗu a ɗa a zagbai uma nampa a.
014	2CH	031	014	Kore kolobo ka Imuna vuza va aza e Levi vuza kindi ku utsutsu u kasana, a̱yi ɗa a zuwai u la̱na̱ kuneꞋe ku ucigi u ka̱ɗu, ku na a̱ tuka̱i Ka̱shile, a̱yi ɗa kpamu u kupecuku kuneꞋe ku na erengi u Vuzavaguɗu n alyuka a na a laꞋi n ciɗa.
014	2CH	031	015	Aza a na a̱ kuɓa̱nka̱ Kore ele ɗa, Eden m Miniyamin, Jesuwa n Shemaya n Amariya n Shekaniya. N ka̱ɗu ke te kaꞋa a̱ ka̱na̱i kupeceke aza e le anan ganu ucanuku ka̱tsura̱-ka̱tsura̱ ke le derere vuza gbayin n maku.
014	2CH	031	016	Ɗa kpamu o doku e pecekei muku n ali ma̱ a̱ya̱ a tatsu a kubana gaɗi, aza a na a ɗanai ula e le a katagarda ka kumaci ka aza e Levi, ele na a kuꞋuwa A̱Ꞌisa̱ a gbayin a Vuzavaguɗu adama a na a yaꞋan ulinga u kanna dem u na e pecekei ka̱tsura̱ ke le.
014	2CH	031	017	Ɗa e pecekei anan ganu kuneꞋe, tsu na i a tsumani ci iꞋuwa yi ikaya i le. Aza e Levi a na a yawai a̱ya̱ kamanga n kapashi, e ci neke le ta̱ feu tsu na ulinga u ka̱tsura̱ ke le ki.
014	2CH	031	018	Ɗa e peciki ilikulya o koɓolo ka uma ka na a cinai ula e le uɗani a katagarda ka tsumani tsu anan ganu n aza e Levi, n a̱ma̱ci e le n muku n le n wawaꞋa n aza a̱ gba̱ra̱-gba̱ra̱. Adama a na erengu ka̱ci ke le n ka̱ɗu ke te.
014	2CH	031	019	Anan ganu tamkpamu, kumaci ku Haruna ku na ki ida̱shi uka̱ra̱Ꞌi n likuci-likuci, a zagba ta̱ ali tsu kula ku likuci dem, a̱ ka̱na̱ kupecuku le ucanuku wa. ali ra̱ka̱ a na ula e le i punu a uɗani a katagarda ka aza e Levi, ɗa e nekei le upeci wu ucanuku u le.
014	2CH	031	020	Ta Hezekiya u yaꞋin nannai a iɗika i Yahuda. U yaꞋin ili i na yi derere n usuɓi u Vuzavaguɗu Ka̱shile ka̱ ni.
014	2CH	031	021	A̱ ka̱tsuma̱ ku ulinga u na Hezekiya u yaꞋin punu A̱Ꞌisa̱ a gbayin a Vuzavaguɗu, n tsu na wila̱ u Musa n kuyotsongusu ku Vuzavaguɗu, u la̱nsa̱ ta̱ Ka̱shile ka̱ ni n ka̱ɗu ka̱ ni ra̱ka̱. Adama a nannai ɗa u ciya̱i ulyaꞋi u kelime.
014	2CH	032	001	Ana mogono Hezekiya u kotsoi kakuna ku usuɓi ka na u yaꞋin, ɗa mogono Senekeribu vuza va aza a Asiriya u bankai aza a Yahuda n kuvon. A̱yi n osoji a̱ ni a kambuki likuci yi nshilya adama o kuvon, e kusheshe ku ni wi ta̱ a kulyaꞋa le n kuvon, ka̱ta̱ wi isa le okpo aza a̱ ni.
014	2CH	032	002	Ana Hezekiya we enei Senekeribu u tuka̱ ta̱ Urushelima kuvon n,
014	2CH	032	003	ɗa u yaꞋin kadanshi nu nkoshi m gba̱ra̱-gba̱ra̱ n likuci n aza e kelime osoji a̱ ni. Ɗa a zuwai kadanshi i ta̱ a̱ ciɗa̱ngu a̱shi a̱ mini a na i uka̱ra̱Ꞌi u likuci. Ɗa tana a̱ ɓa̱nka̱i mogono ma.
014	2CH	032	004	Uma n a̱bunda̱i o ɓolongi a̱ ciɗa̱ngi a̱shi a̱ mini a nu nyeneke n na mi e kuyene a kubana a̱pula̱ka̱. Ɗa a danai, “Adama a̱ yiɗa̱i ɗa tsa̱ kuka̱sukpa̱ mogono ma aza Asiriya u ta̱wa̱ u cina mini ma̱ a̱bunda̱i punu na?”
014	2CH	032	005	Ɗa mogono ma yaꞋin ka̱ɗu ma lapulai nshilya ma a̱ ubuta̱ u na n yikpa̱i. Ɗa u maꞋi nshilya mu ugaɗi ma. Ɗa kpamu u umaꞋi mashilya mo yoku u ka̱ra̱Ꞌi n ma̱ ugiti ma. Ɗa kpamu u lapulasakai a̱ ubuta̱ u kindi u na a shatangi n kayala n uɓon u kasana n Urushelima. Ɗa kpamu u yaꞋin ucanuku u kuvon nu nra̱ga̱ ma̱ a̱bunda̱i.
014	2CH	032	006	Ɗa u zagbai ovonshi osoji u tono n uma, u ɓolongi le wa̱ ni a̱ ka̱ba̱nga̱ ka na ki a̱ utsutsu u likuci, ɗa u nekei le kadanshi u danai,
014	2CH	032	007	“Tsurukpai i gbamai asuvu. Ka̱ta̱ i pana wovon ko i rikpa̱ adama mogono ma Asiriya n ka̱bunda̱i ko ovonshi ka̱ ni ba, adama a na utsura u na ci n u ɗa u laꞋa ta̱ u ni.
014	2CH	032	008	Wi ta̱ n osoji a̱bunda̱i, ama utsura u ni u uma u ɗa, ama a̱tsu ci ta̱ n Vuzavaguɗu Ka̱shile ka̱ tsu ka na ka̱ kuɓa̱nka̱ tsu, a̱yi ɗa vuza na wa̱ kushilika̱ adama a̱ tsu.” Ɗa uma a panai u yoꞋo u kadanshi ka na Hezekiya mogono ma Yahuda u yaꞋin.
014	2CH	032	009	M megeshe kenu ɗa Senekaribu mogono ma Asiriya vuza na u kambuki Lakishi n osoji a̱ ni ra̱ka̱ adama o kuvon, u suki aza a usuki a̱ ni a kubana a Urushelima u Hezekiya mogono ma Yahuda n aza a Yahuda ra̱ka̱. U danai.
014	2CH	032	010	“Ili i na Senekeribu mogono m Asiriya m a dansai i ɗanna, ‘U yayi tamkpamu i nekei katsura ka̱ ɗa̱, ali ɗa yi a kusheshe yi ta̱ a ku laꞋaka n wuma punu a̱ likuci i ɗa̱ Urushelima vu na n kambuki n kuvon?
014	2CH	032	011	Ili i na Hezekiya ɗa wi a̱ kuripula̱sa̱ ɗa̱, adama a na u zuwa ɗa̱ i kuwa̱ n kambulu n kakuli, ɗaɗa i zuwai u danai, “Vuzavaguɗu Ka̱shile ka̱ ɗa̱ ki ta̱ a ki isa ɗa a̱ ubuta̱ u mogono ma Asiriya.”
014	2CH	032	012	Hezekiya ɗa u fa̱da̱i ubuta̱ u kucikpa u Vuzavaguɗu n atalialyuka a ba, ɗa u danai aza a Yahuda n aza a Urushelima, “A yaꞋan alyuka a katalikalyuka ke te”?
014	2CH	032	013	A̱ɗa̱ i yeve ili i na mpa n ikaya i va̱ ci yaꞋankai uma a iɗika kakawu ba? Likuci yi ene i ɗa i na Ka̱shile ke le ka fuɗai ka̱ ɓa̱nka̱i le ekiye a̱va̱?
014	2CH	032	014	Ya yi a̱ ka̱tsuma̱ ka̱ a̱ma̱li ra̱ka̱ ki iɗika i nampa i na ikaya i va̱ i la̱nga̱sa̱i u fuɗai wi isai uma a̱ ni e kiye a̱ va̱?
014	2CH	032	015	Gogo na ka̱ta̱ i ka̱sukpa̱ Hezekiya u doro ɗa̱ ko u varuku ɗa̱ ba, Ka̱ ta̱ yi ushuku n a̱yi ba. adama a na babu Ka̱shile ka̱ likuci ko tsugono tsu na tsu fuɗai ci isai uma a̱ ni ekiye a̱ va̱. Nini ɗai Ka̱shile ka̱ ɗa̱ ka kufuɗa ku isa ɗa̱ ekiye va̱.’”
014	2CH	032	016	Ɗa aza a ulinga a Senekeribu o doku a yaꞋin kavama u Vuzavaguɗu Ka̱shile n kagbashi ka̱ ni Hezekiya.
014	2CH	032	017	Ɗa kpamu mogono ma ɗanai katagarda u shikai Vuzavaguɗu Ka̱shile ki Isaraila, u danai punu a katagarda ka. “Tsu na a̱ma̱li a iɗika o yoku a fuɗa a isa uma e le ekiye a̱ va̱ ba, ta feu Ka̱shile ka Hezekiya ka̱ kukpa̱ɗa̱ kufuɗa ku isa uma a̱ ni e kiye a̱ va̱ nannai.”
014	2CH	032	018	Ɗa azusuki a yaꞋin kadanshi n ka̱la̱ka̱tsu ka gbayin n kelentsu ka aza a Ibirahi adama a na a̱ rikpa̱sa̱ aza a Urushelima a na i a̱ ku la̱nuku n mashilya ma̱ likuci ma, a yaꞋan ta̱ nannai adama a na isa likuci ya.
014	2CH	032	019	Ɗa a̱ ka̱na̱i kadanshi ka̱ Ka̱shile ka Urushelima adanshi ki ta̱ derere n a̱ma̱li a uma aduniyan, a na uma a yaꞋin n ekiye.
014	2CH	032	020	Ɗa mogono Hezekiya ele n keneki Ishaya kolobo ka Amozu a yaꞋin avasa u Vuzavaguɗu adama a kadanshi ka.
014	2CH	032	021	Ɗa Ka̱shile ka suki kalingata ka unai ovonshi eyevi o kuvon n ovonshi osoji n aza e kelime a̱ ka̱tsura̱ ko mogono ma Asiriya. Adama nanai ɗa Senekeribu u bonoi a̱ likuci i ni n wono. Kanna ko yoku ana u uwai a̱ ma̱va̱li ma̱ ka̱ma̱li ka̱ ni, ɗa muku mo olobo n ni n yoku a uwa unai ni punu n kotokobi.
014	2CH	032	022	Ta Vuzavaguɗu wi isai Hezekiya koɓolo n uma a Urushelima ekiye e Senekeribu mogono ma Asiriya n irala i le i na i buwai. Ɗa u nekei le ida̱shi i ma̱ta̱na̱ a iɗika ra̱ka̱ i na yi uka̱ra̱Ꞌi n e le.
014	2CH	032	023	Ɗa uma n a̱bunda̱i a̱ tuka̱i Vuzavaguɗu n kuneꞋe a Urushelima ɗa kpamu a̱ tuka̱i n ucanuku u singai u Hezekiya mogono ma Yahuda. Ili i na i ɗikai a ayin a nanlo ɗa Hezekiya u ciya̱i tsugbayin n a̱bunda̱i a̱ ubuta̱ uma aduniyan ra̱ka̱.
014	2CH	032	024	A ayin nanlo a ɗa Hezekiya u yaꞋin n mɓa̱la̱ adanshi wi ta̱ a̱ kukuwa̱. Ɗa u yaꞋin avasa u Vuzavaguɗu, ɗa u panai avasa a̱ ni, ɗa u nekei ni urotu a na u kupotso.
014	2CH	032	025	Ama adama a̱ra̱ɗi a̱ ni, Hezekiya u bono u cikpa Vuzavaguɗu adama a kasingai ka na a yaꞋankai ni ba, adama a nannai ɗa Vuzavaguɗu u yaꞋin wupa n a̱yi n aza a Yahuda n aza Urushelima.
014	2CH	032	026	Ɗa Hezekiya u shika̱i unushi adama a̱ra̱ɗi a̱ ni, ɗa aza a Urushelima feu a yaꞋin nannai, adama a nannai Vuzavaguɗu u takacika le a ayin a na Hezekiya wi n wuma ba.
014	2CH	032	027	Hezekiya tana wi ta̱ n uciyi wa a̱bunda̱i n tsugbayin, ɗa u maꞋakai ka̱ci ka̱ ni mpon adama o kufoɓo azurufa n azanariya n ubuta̱ wa atali a singai n ili i wali nu nra̱ga̱ n ili i singai ra̱ka̱.
014	2CH	032	028	Ɗa kpamu u maꞋin mpon n kufoɓo ishina m ma̱kya̱n masavu n maniꞋin ma zaitu. Ɗa kpamu u yaꞋin afalaka adama a icuꞋu yi anaka kakau n ushiga wu nlala.
014	2CH	032	029	Ɗa kpamu u maꞋakai ka̱ci ka̱ ni likuci i kenkeꞋen n a̱bunda̱i, kpamu wi ta̱ n ushiga wu nkyon n wa anaka, adama a na Ka̱shile ka neke yi ta̱ uciyi n a̱bunda̱i.
014	2CH	032	030	Hezekiya ɗa vuza na u votsuki mini ma na mi e kuyene a kubana a Gihon, ɗa u zuwai mini ma bonoi e kuyene a kubana a uɓon u ka̱livi a̱ likuci i Dawuda. Ɗa Hezekiya u ciya̱i ulyaꞋi u kelime a̱ ka̱tsuma̱ ka ili i na u yaꞋin dem.
014	2CH	032	031	Ama ana aza a̱ usuki uta̱i a Babila a̱ ta̱wa̱ ece yi ukuna wu urotu wi ili mereve i na yi a iɗika ya, Ɗa Ka̱shile ka̱ ka̱sukpa̱i ni adama a na u kondo yi ka̱ta̱ u yeve ili i na yi a̱ ka̱ɗu ka̱ ni.
014	2CH	032	032	Ulinga u na u buwai u Hezekiya n ili i singai i na u yaꞋin. Yi ta̱ uɗani a katagarda ka kene ki Ishaya maku ma Amozu n a katagarda ko ngono n Yahuda n mi Isaraila.
014	2CH	032	033	Ɗa Hezekiya u bankai ukpisa̱ ɗa a̱ ciɗa̱ngi ni a kaginda ka asaun a̱ muku mo olobo n Dawuda. Aza a Yahuda ra̱ka̱ n aza a Urushelima e nekei ni tsugbayin a Makyan ma na u kuwa̱i. Ɗa Manasa kolobo ka̱ ni ko okpoi mogono a̱ una̱ u ni.
014	2CH	033	001	Manasa wi ta̱ n a̱ya̱ kupa n e re a na wo okpoi mogono, ɗa u lyaꞋi tsugono a Urushelima a̱ya̱ amangerenkupa n a tawun.
014	2CH	033	002	Ɗa u yaꞋankai ka gbani-gbani u Vuzavaguɗu, u tonoi uye wu unata wu uduniya u na Vuzavaguɗu u lokoi adama a aza a Isaraila.
014	2CH	033	003	Adama a na u maꞋasaka ta̱ nva̱li n na esheku a̱ ni Hezekiya u ɓosoi, ɗa u maꞋakai ka̱ma̱li ka BaꞋalu atalikalyuka, ɗa kpamu u maꞋi nlulu n ka̱ma̱li ka Ashera tsu na Ahabu mogono mi Isaraila ma yaꞋin. Ɗa kpamu u kuɗa̱nki wotoi n azangata u cikpai le.
014	2CH	033	004	Ɗa u maꞋi atalialyuka A̱Ꞌisa̱ a gbayin a Vuzavaguɗu, a̱ ubuta̱ u na Vuzavaguɗu u danai, “Kula ku va̱ ki ta̱ o kuyongo a Urushelima ayin tutu.”
014	2CH	033	005	A ulanga u re wa̱ A̱Ꞌisa̱ a gbayin a Vuzavaguɗu u maꞋi atalialyuka adama a na u cikpa kanna n wotoi n azangata.
014	2CH	033	006	Ɗa Manasa u nekei muku n ni alyuka akina a̱ ka̱ra̱ ka Hinomu. Ɗa kpamu u ka̱na̱i kuyaꞋan kula̱na̱ n a̱da̱bu n tsuboci nu nkunu u tonoi aza a na a tsu gbaɓa kaci n a̱kpisa̱. Ɗa u yaꞋin ka gbani-gbani u Vuzavaguɗu, ka na ka zuwai Vuzavaguɗu wupa ka̱u
014	2CH	033	007	Ɗa u ɗikai kululu ku na u sheꞋwei ɗa u zuwai A̱Ꞌisa̱ a gbayin a̱ Ka̱shile, ubuta̱ u na Ka̱shile ka danai Dawuda n kolobo ka̱ ni Sulemanu u danai, “Punu A̱Ꞌisa̱ a gbayin nampa a, n a Urushelima ubuta̱ u na n zagbai a ka̱tsuma̱ ka kumaci ka aza a Isaraila ra̱ka̱, ta punu a kucikpa kula ku va̱ ayin tutu.
014	2CH	033	008	Ɗa baci aza a Isaraila o coꞋokoi ɗa a yaꞋin ili ra̱ka̱ i na n danai le, wila̱ n kadanshi n ili i kutono i na e nekei ɗa̱ ekiye a Musa. Mi a̱ kuka̱sukpa̱ u doku a ɗika le a kubanka tsugbashi a iɗika i yoku ba.”
014	2CH	033	009	Ama ɗa Manasa u zuwai aza a Yahuda n aza a na i a̱ ida̱shi a Urushelima a yaꞋin ka gbani-gbani, ali a laꞋi uduniya u na Vuzavaguɗu u lokoi adama aza a Isaraila.
014	2CH	033	010	Ɗa Vuzavaguɗu u yaꞋin kadanshi m Manasa n uma a̱ ni, ama ɗa a̱ kpa̱ɗa̱i kupana.
014	2CH	033	011	Adama a nanai ɗa Vuzavaguɗu u zuwai ovonshi osoji aza Asiriya e remei Manasa a bankai tsugbashi, ɗa a ukai ni makawani a̱ vunu, ɗa a shiyai ni n ikani yi iyum ishili ɗa a bankai ni a Babila.
014	2CH	033	012	Ama ana wi a̱ ka̱tsuma̱ ka atakaci ɗa Manasa u la̱nsa̱i uɓa̱nki u Vuzavaguɗu Ka̱shile ka̱ ni, ɗa u shika̱i unushi u ni u Ka̱shile ki ikaya i ni.
014	2CH	033	013	Ɗa Vuzavaguɗu u panai avasa a̱ ni, ɗa u bonokoi ni a Urushelima a kakuba ko tsugono ci ni. Ta lo Manasa u yevei a na mayun Vuzavaguɗu a̱yi ɗa Ka̱shile.
014	2CH	033	014	Ana ka nampa ko kotsoi, ɗa u maꞋasakai mashilya ma pulai ma̱ likuci i Dawuda, ma na mi a uɓon u ka̱livi ka kuyene ku Gihon punu a̱ ka̱ra̱Ꞌa̱ ka, ɗa u lapai a kubana a̱ utsutsu wa Adan, ɗa u lazai u ka̱ra̱i kaginda ka Ofelu, ka na u maꞋi n kashani ka̱u. Ɗa u zuwai ovonshi osoji a̱ likuci yi ukanji ra̱ka̱ a Yahuda.
014	2CH	033	015	Ɗa Manasa u takpai omoci a̱ma̱li. Wu uta̱ka̱i kululu ku na u zuwai A̱Ꞌisa̱ a gbayin a Vuzavaguɗu, ɗa u fa̱da̱i atalialyuka a na u maꞋi aginda a̱ A̱Ꞌisa̱ a gbayin a Urushelima, u taɗuki le a uka̱ra̱Ꞌi u likuci.
014	2CH	033	016	Ɗa u bonokoi katalikalyuka ka Vuzavaguɗu ɗa u yaꞋin alyuka a kuneꞋe ku ma̱ta̱na̱ n kuneꞋe ku kucikpa ɗe, ɗa u danai uma Yahuda o tono Vuzavaguɗu Ka̱shile ki Isaraila.
014	2CH	033	017	N nannai dem ɗa uma a lyaꞋi kelime n kuyaꞋan alyuka a̱ nva̱li ma, ama u Vuzavaguɗu Ka̱shile ke le koci.
014	2CH	033	018	Ulinga u na u buwai u Manasa n avasa a̱ ni u Ka̱shile n kadanshi ka na eneki a yaꞋansakai ni n kula ku Vuzavaguɗu Ka̱shile ki Isaraila, yi ta̱ uɗani a katagarda ko ngono mi Isaraila.
014	2CH	033	019	Avasa o mogono n tsu na Vuzavaguɗu wu ushuki ufolu u ni, yi ta̱ uɗani a katagarda ke eneki. A ɗana ta̱ kpamu unushi u ni n unambi wu usuɓi u ni n ubuta̱ u na u maꞋansai nva̱li n ka̱ma̱li ka Ashera ka na u shikpa̱i n a̱ma̱li a na u tonoi babu u shika̱ unushi u ni.
014	2CH	033	020	Ɗa Manasa u bankai ukpisa̱ ɗa a̱ ciɗa̱ngi ni a kpaꞋa ku mogono. Ɗa kolobo ka̱ ni Amon wo okpoi mogono a̱ una̱ u ni.
014	2CH	033	021	Amon wi ta̱ n a̱ya̱ kamanga n e re a na wo okpoi mogono, ɗa u lyaꞋi tsugono a Urushelima a̱ya̱ e re.
014	2CH	033	022	Ɗa u yaꞋankai ka gbani-gbani u Vuzavaguɗu, tsu esheku a̱ ni Manasa. Amon u ka̱na̱i kuyaꞋanka a̱ma̱li a na esheku a̱ ni Manasa a maꞋi ra̱ka̱ alyuka.
014	2CH	033	023	Ama a̱yi u neke ka̱ci ka̱ ni u Vuzavaguɗu tsu esheku a̱ ni Manasa ba, ɗa kucikpa Amon u lyaꞋi kelime n kuyaꞋan unushi.
014	2CH	033	024	Ɗa nkoshi m gba̱ra̱-gba̱ra̱ gbaɓai kaci ke le ɗa uni ni asuvu a kpaꞋa ku ni.
014	2CH	033	025	Ama ɗa uma a iɗika i Yahuda ra̱ka̱ uni aza a na a gbaɓai kaci unai mogono Amon, ɗa a zagbai Josaya kolobo ka̱ ni wu okpo mogono a̱ una̱ u ni.
014	2CH	034	001	Josaya wi ta̱ n a̱ya̱ kunla̱i a na wo okpoi mogono, ɗa ulyaꞋi tsugono a Urushelima a̱ya̱ kamangankupa n kete.
014	2CH	034	002	Ɗa u yaꞋin ili i na i gaꞋin u Vuzavaguɗu, u tonoi uye wa akaya a̱ ni Dawuda, u kpatala usingai ko ugula̱ ba.
014	2CH	034	003	A̱ ka̱tsa̱ma̱ ka ka̱ya̱ ka kunla̱i ka tsugono ci ni, a̱yi biꞋi maku, ɗa u gita̱i kula̱nsa̱ Ka̱shile ka akaya ni Dawuda. A ka̱ya̱ ka kupa n ke i re ɗa u gita̱i kuɓoso ubuta̱ nva̱li ma aza a Yahuda n Urushelima n a̱ma̱li a Ashera nu nlulu n na e sheꞋwei nu n na a̱ a̱luwi.
014	2CH	034	004	Ɗa u zuwai o ɓosoi atalialyuka a BaꞋalu, ɗa u kapai atalialyuka o kusongu ili i ma̱gula̱ni i na yi gaɗi vu le miri-miri, ɗa u ɓosoi ka̱ma̱li ka Ashera nu nlulu n na e sheꞋwei, n aza a na a̱ luwa̱i. Ɗa u wu iruwai le tsu kubuta̱ ɗa u bula̱ngi le gaɗi va asaun aza a na a yaꞋanka le alyuka.
014	2CH	034	005	Ɗa u songi etele anan ganu vu a̱ma̱li e le gaɗi va atalialyuka. Nannai ɗa we erengi likuci i Yahuda n Urushelima.
014	2CH	034	006	U yaꞋin nanai a̱ likuci i Manasa dem n i Ifirayimu n i Simeyon ali a kubana a kumaci ku Nafutali.
014	2CH	034	007	U ɓosoi atalialyuka e le, ɗa wu iruwai ka̱ma̱li ka Ashera nu nlulu ma̱ a̱ma̱li ma okpoi kubuta̱. Ɗa kpamu u ɓosoi ataliayuka o kusongu ili i ma̱gula̱ni ya aza a Isaraila ra̱ka̱. Ɗa yeve u bonoi a Urushelima.
014	2CH	034	008	A̱ ka̱ya̱ ka kupa n kunla̱i ko tsugono tsu Josaya, a na u kotsoi kerengu iɗika n A̱Ꞌisa̱ a gbayin a, ɗa u zuwai Shafa kolobo ka Azaliya n MaꞋaseya gomuna vu Urushelima n Jowa kaɗani kolobo ka Jowahazu, adama a na a lapula A̱Ꞌisa̱ a gbayin a Vuzavaguɗu Ka̱shile ka̱ ni.
014	2CH	034	009	Uma tatsu a nampa a, a banai u Hilikiya ganu vu gbayin, ɗa e nekei ni ikebe i na aza e Levi a na i kinda utsutsu wa̱ A̱Ꞌisa̱ a gbayin a Vuzavaguɗu o ɓolongi ekiye a kumaci ku Manasa n ku Ifirayimu n wa aza a Isaraila a na a buwai n uma Yahuda m Bayami n aza a na i a̱ ida̱shi a Urushelima ra̱ka̱.
014	2CH	034	010	Ɗa e nekei ikebe ya u uma a na a zagbai a̱ la̱na̱ ulinga u kulapula A̱Ꞌisa̱ a gbayin a Vuzavaguɗu a. Ɗa a tsupai aza a ulinga u kulapu A̱Ꞌisa̱ a gbayin a, adama a na o bonoko A̱Ꞌisa̱ a gbayin a tsu na a ɗa ishi.
014	2CH	034	011	Ɗa kpamu e nekei e sheꞋwei n amaꞋin ikebe adama na a tsula atali a usheꞋwi, n ogboli adama ashamkpatsu n aburakpatsu a lapula asaka a na ngono n Yahuda a̱ ka̱sukpa̱i a̱ na̱mgba̱i.
014	2CH	034	012	Ɗa aza a ulinga wa a yaꞋin u ɗa mayin, ɗa a zuwai aza e Levi a na a̱ kula̱na̱ ulinga wa, ele ɗa: Jahatu n Obodiya vuza va aza a Merari n Zakariya n Meshulamu a kumaci ku Kohatu. Aza e Levi nampa ra̱ka̱ eyevi a ishipa a ɗa n awashi.
014	2CH	034	013	Ele ɗa kpamu i a̱ kula̱na̱ aza a kuɗika ucanuku. Ele ɗa kpamu aza a na a kudana yaba dem ulinga u na u kuyaꞋan. Aza Levi o yoku kpamu aɗani a ɗa, aza yoku kpamu aza e kelime a ɗa, aza o yoku kpamu aza a kindi ku utsutsu a ɗa.
014	2CH	034	014	Ayin ana i a̱ utuka̱ n ikebe ya punu o mopon ma̱ A̱Ꞌisa̱ a gbayin a̱ ka̱shile a, ɗa Hilikiya ganu u ciya̱i katagarda ka̱ wila̱ ka Vuzavaguɗu ka na Musa u ɗanai.
014	2CH	034	015	Ɗa Hilikiya u danai Shafan kaɗani ko mogono, “N cina ta̱ katagarda ka̱ wila̱ u Musa A̱Ꞌisa̱ a gbayin a Vuzavaguɗu.” Ɗa u nekei Shafan katagarda ka.
014	2CH	034	016	Ɗa Shafan u ɗikai katagarda ka̱ uka̱ta̱li ka u bankai mogono, u danai ni. “A̱tsu nkoshi m gba̱ra̱-gba̱ra̱ n nu ci yaꞋan ta̱ tsu na vu danai tsu.
014	2CH	034	017	Tsu utuka̱ ta̱ n ikebe i na tsu ciya̱i A̱Ꞌisa̱ a gbayin a Vuzavaguɗu ɗa tsu nekei aza a̱ kula̱na̱ aza a ulinga wa.”
014	2CH	034	018	Ɗa Shafan kaɗani u danai mogono, “Hilikiya ganu u neke mu ta̱ katagarda.” Ɗa shafan u kecei kaꞋa e kelime ko mogono.
014	2CH	034	019	Ana mogono ma panai kadanshi ka na ki a̱ wila̱ wa, ɗa u karai motogu ma̱ ni adama a̱ una̱mgbi u ka̱tsuma̱.
014	2CH	034	020	Ɗa u ɗekei Hilikiya, n Ahikam kolobo ka Shafan, n Abadon kolobo ka Mika, n Shafan kaɗani ko mogono, n Asaya vuza vu odoki o mogono. Ɗa u danai le,
014	2CH	034	021	“Banai i la̱nsa̱ kusheshe ku Vuzavaguɗu, adama a̱ va̱ n adama aza a Isaraila n Yahuda adama a ukuna wu ili i na a ɗanai punu a katagarda ka. Wupa u Vuzavaguɗu wi ta̱ a̱ kuta̱wa̱ wa̱ a̱tsu, adama a na ikaya i tsu i tono kadanshi ka Vuzavaguɗu ba, ci a kuyaꞋan ili i na yi punu uɗani a katagarda ka nampa ba.”
014	2CH	034	022	Ɗa Hilikiya n aza a na mogono ma suki a bana yaꞋan kadanshi n keneki Huluda. A̱yi ɗa vuka vu Shalum kolobo ka Tokahatu matsukaya ma Hasara. A̱yi ɗa vuka vu na wi a̱ kula̱na̱ ntogu mu ulinga ma̱ A̱Ꞌisa̱ a gbayin a Vuzavaguɗu. Huluda va wi ta̱ ida̱shi a Urushelima a uɓon u i re. Ɗa a danai ni ili i na i gita̱i.
014	2CH	034	023	Ɗa u danai le, “Ili i na Vuzavaguɗu Ka̱shile ki Isaraila ka danai i ɗanna, banai i dana vuma na u suki ɗa̱ wu a̱ va̱ wa.
014	2CH	034	024	Mpa Vuzavaguɗu n dana ta̱. Mi ta̱ a̱ kutuka̱ n kawuya a̱ likuci i nampa n uma a na i punu ida̱shi. Una̱ u wuya u na a ɗanai punu a katagarda ka na e kecei e kelime ko mogono ma Yahuda ma, ki ta̱ a kushana.
014	2CH	034	025	Adama a na aza a Yahuda a̱ ka̱sukpa̱ mu ta̱, ɗa o bonoi a̱ ka̱na̱i kusongu ku a̱ma̱li o yoku ili i ma̱gula̱ni. Ɗa a zuwai mu kuyaꞋan wupa adama a ili i na a yaꞋin n ekiye e le ra̱ka̱, mi ta̱ a̱ kuyaꞋan wupa n e le, kpamu babu vuza na u kuvaꞋanka n u ɗa.
014	2CH	034	026	Banai i dana mogono ma Yahuda a̱yi na u suki ɗa̱ i bana i la̱nsa̱ kusheshe ku Vuzavaguɗu i dana yi, ‘Ili i na Vuzavaguɗu Ka̱shile ki Isaraila ka dansai adama a ukuna wa akaka a na i panai gogo na.
014	2CH	034	027	Ana wo okpoi vi ta̱ n ka̱ɗu ka̱ kushika̱ unushi, kpamu vu goyoi ka̱ci ka̱ nu u Ka̱shile, a na vu panai kadanshi ka̱ ni adama a̱ likuci ya n uma a̱ ni. Ɗa kpamu vu goyoi ka̱ci ka̱ nu wa̱ a̱ va̱, vu karai ntogu n nu vu shika̱i wa̱ a̱ va̱ mpa feu m panaka wu ta̱.
014	2CH	034	028	Adama nannai, mi ta̱ a kuzuwa wu vu kuwa̱, vu tono ikaya i nu m ma̱ta̱na̱. A̱shi a̱ nu i e kene kawuya ka na n kutuka̱ likuci ya n uma a na i punu ida̱shi ya ba.’” Ɗa tana o bonokoi mogono n kadanshi ka.
014	2CH	034	029	Ɗa mogono ma ɗekei nkoshi m gba̱ra̱-gba̱ra̱ n Yahuda n Urushelima ra̱ka̱.
014	2CH	034	030	Ɗa u banai A̱Ꞌisa̱ a gbayin a Vuzavaguɗu n aza a Yahuda n aza a Urushelima, n anan ganu n aza e Levi koɓolo n uma ra̱ka̱, maku n vuzagbayin. Ɗa u e kecei katagarda ka uzuwakpani ka na a̱ ciya̱i A̱Ꞌisa̱ a gbayin a Vuzavaguɗu a.
014	2CH	034	031	Ɗa mogono ma̱ ɗa̱nga̱i ma shamgbai kashani a̱ ubuta̱ u ni, ɗa u yaꞋansakai uzuwakpani e kelime ka Vuzavaguɗu. U danai, wu ushuku ta̱ kutono Vuzavaguɗu n wila̱ u ni n kadanshi ka̱ ni, n ka̱ɗu ke te n wuma u ni ra̱ka̱. Wi ta̱ kpamu o kutono kadanshi ka̱ wila̱ ka na ki punu uɗani a katagarda ka.
014	2CH	034	032	Ɗa u zuwai yaba dem a Urushelima n aza a Bayami a yaꞋin feu a yaꞋansakai uzuwakpani u Ka̱shile, Ka̱shile ki ikaya i le.
014	2CH	034	033	Ɗa Josaya wu utuka̱i ili yu unata ra̱ka̱ punu a iɗika yi Isaraila. Ɗa u zuwai kpamu uma a na i punu n e le ra̱ka̱ o tono Ka̱shile ke le. A ayin a wuma a̱ ni ra̱ka̱ uma a̱ ka̱sukpa̱ ku tono Vuzavaguɗu Ka̱shile ka ikaya i le ba.
014	2CH	035	001	Mogono Josaya u yaꞋin ka̱ɗiva̱ ka kupasamgbanai u Vuzavaguɗu a Urushelima. A kanna ka kupa n ka̱ na̱shi ko wotoi u iyain, a kiɗai ma̱giri ma̱ ka̱ɗiva̱ ka kupasamgbanai.
014	2CH	035	002	Ɗa mogono Josaya u zuwai anan ganu a yaꞋan ulinga u le, ɗa kpamu u nekei le kadanshi a yaꞋan ulinga wa̱ A̱Ꞌisa̱ a gbayin a Vuzavaguɗu mayin.
014	2CH	035	003	Ɗa u nekei aza e Levi a na a tsu piꞋisaka aza a Isaraila ra̱ka̱, n aza a na kpamu erengi adama a ulinga u Vuzavaguɗu, u danai “Zuwai akpati vu uzuwakpani vu ciɗa a kpaꞋa ku Vuzavaguɗu ku na Sulemanu kolobo ka Dawuda mogono mi Isaraila u maꞋin. Ka̱ta̱ i lyaꞋa kelime n kuɗika vu ɗa avangatsu a̱ ɗa̱ a̱ kuka̱ra̱Ꞌa̱ka̱ ubuta̱ dem ba. Ka̱ta̱ i neke ka̱ci ka̱ ɗa̱ a̱ ubuta̱ u kutono Vuzavaguɗu Ka̱shile ka̱ ɗa̱ n uma a̱ ni aza a Isaraila.
014	2CH	035	004	I Pecuku ka̱ci ka̱ ɗa̱ tsu iꞋuwa yi ikaya i ɗa̱ ka̱tsura̱-ka̱tsura̱, tsu na a ɗanai n tsu na mogono Dawuda n kolobo ka̱ ni Sulemanu a dansai.
014	2CH	035	005	I shamgba a̱ ubuta̱ u ciɗa tsu na yi ka̱tsura̱-ka̱tsura̱ a kumaci ki ikaya ka̱ aza a̱ ɗa̱. Ciya̱ i ɓa̱nka̱ a kumaci ku na e nekei ɗa̱ a makyan ma na i a̱ ku tuka̱ n kuneꞋe ku le A̱Ꞌisa̱ a gbayin.
014	2CH	035	006	Yi ta̱ kpamu a kukiɗa ma̱giri ma̱ ka̱ɗiva̱ ka kupasamgbanai, ka̱ta̱ yi erengu ka̱ci ka̱ ɗa̱ ciɗa, tsu na Vuzavaguɗu u danai Musa.”
014	2CH	035	007	Ɗa Josaya u nekei ngiri a̱kpa̱n kamangankupa, A kiɗa n ɗa adama a̱ ka̱ɗiva̱ ka kupasamgbanai. Ɗa kpamu u nekei obomburon a̱kpa̱n a tatsu. Nnama n nampa dem a ushiga u mogono u ɗa a ɗikai le.
014	2CH	035	008	Nkoshi m gba̱ra̱-gba̱ra̱ feu a̱ tuka̱i n kuneꞋe ku ucigi u ka̱ɗu ku le u anan ganu n aza e Levi. Ɗa Hilikiya n Zakariya n Jehiyelu, aza a kindi ka̱ A̱Ꞌisa̱ a gbayin a Vuzavaguɗu e nekei anan ganu ngiri a̱kpa̱n e re n amangatawa̱nta̱li, adama a̱ ka̱ɗiva̱ ka kupasamgbanai n obomburom amangatawantatsu.
014	2CH	035	009	Ɗa aza e kelime aza e Levi, Konaniya n Shemaya n Netanelu n Hashabiya n Jeyiyelu n Jozabadu e nekei ngiri nu ngaji a̱kpa̱n a tawun n obomburon amangatawantawun.
014	2CH	035	010	Ana o foɓusoi ili ra̱ka̱ i ka̱ɗiva̱ ka kupasamgbanai, ɗa anan ganu a shamgbai a̱ ubuta̱ u le, a shamgbai tsu na i kumaci-kumaci tsu na mogono ma danai.
014	2CH	035	011	Ɗa aza e Levi a kiɗai ngiri n ka̱ɗiva̱ ka kupasamgbanai, ɗa e nekei anan ganu mpasa ma a vishangi a katalikalyuka. Aza e Levi tamkpamu a kuminya nnama ma.
014	2CH	035	012	Ɗa a takpai kuneꞋe ku kusongu ka adama a na e peceke uma tsu na i ka̱tsura̱-ka̱tsura̱ tsu na i kumaci-kumaci ki ikaya i le, adama a na a yaꞋanka Vuzavaguɗu kuneꞋe, tsu na a ɗanai a katagarda ka Musa. Nannai ɗa feu a yaꞋin n obomburon a.
014	2CH	035	013	Ɗa aza e Levi a̱ zungi nnama n ka̱ɗiva̱ ka kupasamgbanai ka tsu na a danai. Ɗa a suꞋwain kuneꞋe ku ciɗa a mgbodo, ebelyu nu nvene. Gogo lo ɗa utuka̱i a bankai uma ra̱ka̱ a takuma.
014	2CH	035	014	Ana o kotsoi ra̱ka̱, ɗa yeve aza e Levi a yaꞋankai ka̱ci ke le n anan ganu ilikulyaꞋa, adama a na anan ganu muku n Haruna i ta̱ ulinga ili yi usana ali a kubana kayin, a kuyaꞋan alyuka o kusongu n ushuma wu nnama ma.
014	2CH	035	015	Aza a ishipa, ntsukaya n Asafa tamkpamu lo a̱ ubuta̱ u na a zuwai le, tsu na Dawuda u dansai. Asafa n Heman n Jedutun keneki ko mogono, n aza kindi a utsutsu dem, a̱ ka̱sukpa̱ ubuta̱ wu ulinga u le ba, adama aza e le aza e Levi a yaꞋanka le ta̱ ɗe ilikulyaꞋa i ka̱ɗiva̱ ka kupasamgbanai ka.
014	2CH	035	016	Ta o foɓusoi ukuna u ka̱ɗiva̱ ka Vuzavaguɗu a kanna ka nanlo ka, adama a na a yaꞋan ka̱ɗiva̱ ka kupasamgbanai, kpamu a yaꞋan lyuka a katalikalyuka ka Vuzavaguɗu, tsu na mogono Josaya u danai.
014	2CH	035	017	Aza a Isaraila a na i a Urushelima a yaꞋan ta̱ ka̱ɗiva̱ ka kupasamgbanai ka n ele, n ka̱ɗiva̱ ko boroji vu babu Yisiti ali ayin e cindere.
014	2CH	035	018	Ili i na i ɗikai a ayin a Samaila a saꞋwa kuyaꞋan ka̱ɗiva̱ ka kupasamgbanai tsu nampa ba. A saꞋwa kuciya̱ mogono mi Isaraila ma na ma yaꞋin ka̱ɗiva̱ ka kupasamgbanai tsu na Josaya n anan ganu n aza e Levi n aza na i punu ida̱shi a Urushelima n uma a Yahuda n Isaraila ra̱ka̱ a yaꞋin ba.
014	2CH	035	019	A ka̱ya̱ ka kupa n kunla̱i ko tsugono tsu Josaya ɗa a yaꞋin ka̱ɗiva̱ ka kupasamgbanai ka.
014	2CH	035	020	Ana ka nampa ko kotsoi dem, ana Josaya u kotsoi kulapula A̱Ꞌisa̱ a gbayin a Vuzavaguɗu, ɗa Neko mogono ma Masar u ɗa̱nga̱i n osoji a̱ ni adama a na u banka Karikemishi vu uɓon u kuyene ku Yufiretu kuvon. Ɗa Josaya wu uta̱i adama a na u shilika̱ n a̱yi.
014	2CH	035	021	Ama ɗa mogono Neko u suki azusuki n akaka a kubana u mogono Josaya, u danai, “Yiɗa̱i i burai nu, nu mpa avu mogono ma Yahuda? Mpa n ta̱wa̱ kuyaꞋan vishili n avu a makyan ma nampa ba. Ama mi ta̱ a kubana kuyaꞋan vishili n iɗika i na yi a tsurala nu mpa ɗa. Kpamu Ka̱shile ka dana mu ta̱ n yaꞋan moloko. Adama a nannai ka̱ta̱ vu yaꞋan tsurala n Ka̱shile ka na ki koɓolo nu mpa ba, adama a na ka̱ta̱ u una wu ba.”
014	2CH	035	022	Ama n nannai dem Josaya u iwain kupana kadanshi ka na Ka̱shile kadansai a̱ una̱ u mogono Neko. Ɗa kucikpa u banai n osoji a̱ ni kuvon a uɓon wa̱ a̱pula̱ka̱ a̱ likuci i Magido. Ɗa u foɗoi motogu mo tsugono ma̱ ni u zuwai adama a na e yeve yi ba, ɗa u uwai kuvon.
014	2CH	035	023	Ele a̱ ka̱tsuma̱ ko kuvon, ɗa kayaꞋa ko kosoji ka aza a Masar ka tawai mogono Josaya. ɗa u danai ovonshi a̱ ni, “Uta̱ka̱i mu punu na, adama a na a uka mu ta̱ muna wuya-wuya.”
014	2CH	035	024	Ɗa ovonshi a̱ ni utuka̱i ni ekeke vo kodoku ka̱ ni, ɗa a zuwa ni ekeke vu kodoku ko yoku. Ɗa o bono n a̱yi a Urushelima ɗa u kuwa̱i. Ɗa a̱ ciɗa̱ngi ni a̱ ubuta̱ u na a ci ciɗa̱ngu ngono. Ɗa aza a Yahuda ra̱ka̱ n aza a Urushelima a yaꞋin kpalu adama a Josaya.
014	2CH	035	025	Ɗa keniki Irimiya u zuɓa̱i vishipa vu kpalu adama a Josaya, vu na ali anana ali n a̱ma̱ci a ci yaꞋansa adama a̱ ukpa̱ u ni. Vishipa vu na mpa va, vo okpo le ta̱ ili i kuyaꞋan a Isaraila, vu ɗa vi ta̱ uɗani a katagarda ka kpalu.
014	2CH	035	026	Ulinga u na u buwai u Josaya n ulinga wu usuɓi u na u yaꞋin tsu na wi uɗani a̱ wila̱ u Ka̱shile,
014	2CH	035	027	Ulinga u ni ili i na i ɗikai a̱ ugiti ali a kubana a ukocishi, yi ta̱ uɗani a katagarda ko ngono mi Isaraila n ma Yahuda.
014	2CH	036	001	Aza a Yahuda a ɗikai Jehowahazu kolobo ko mogono ɗa a zuwai ni tsugono a̱ una̱ we esheku a̱ ni a Urushelima.
014	2CH	036	002	Jehowahazu wi ta̱ n a̱ya̱ kamanga n a tatsu a na wo okpoi mogono, Ɗa u lyai tsugono a Urushelima wotoi u tatsu.
014	2CH	036	003	Ɗa Neko mogono ma̱ Masar ma̱ cipa̱ka̱i ni, ɗa u zuwai uma iɗika i Yahuda a tsupa utafu wa azurufa kilo a̱kpa̱n a tatsu n amangatawa̱na̱shi, n azanariya kpamu kilo kamangankupa n a̱na̱shi.
014	2CH	036	004	Ɗa mogono ma Masar u zuwai Eliyakimu vangu vu Jehowahazu, wo okpoi mogono ma Urushelima n Yahuda ɗa u sabaꞋa ni kula, Jehoyakim. Ɗa u ɗikai Jehowahazu u bankai a Masar.
014	2CH	036	005	Jehoyakim wi ta̱ n a̱ya̱ kamanga n a tawun a na wo okpoi mogono. Ɗa u lyaꞋi tsugono a Urushelima a̱ya̱ kupa n kete. Ama u yaꞋan ta̱ ka gbani-gbani u Vuzavaguɗu Ka̱shile ka̱ ni.
014	2CH	036	006	Ɗa kpamu Nebukanezaru mogono ma Babila mo doku ma bankai Jehoyakim n kuvon, ɗa ushiyi ni n ikani yi iyum ishili u bankai ni a Babila.
014	2CH	036	007	Ɗa Nebukaneza kpamu u pura̱i ucanuku wa̱ A̱Ꞌisa̱ a gbayin a Vuzavaguɗu u bankai a Babila, u zuwai u ɗa a kpaꞋa ku mogono ma Babila.
014	2CH	036	008	Ulinga u na u buwai u Jehoyakim n ili yi unata ukuna u kavama u na u yaꞋansai, n unushi u na a̱ remei ni n uɗa, yi ta̱ uɗani a katagarda ko ngono mi Isaraila n ma Yahuda. Yeve ɗa kolobo ka̱ ni Jehoyakini wo okpoi mogono a̱ una̱ u ni.
014	2CH	036	009	Jehoyakini wi ta̱ n a̱ya̱ kunla̱i a na wo okpoi mogono. Ɗa u lyaꞋi tsugono a Urushelima wotoi u tatsu n ayin kunla̱i. A̱yi feu ɗa u yaꞋin ka gbani-gbani n a̱bunda̱i a̱ a̱shi a Vuzavaguɗu.
014	2CH	036	010	Ana ka̱ya̱ ko bonoi ɗa mogono Nebukanezaru u suki a bana a̱ tuka̱i ni a Babila n ucanuku u singai wa̱ A̱Ꞌisa̱ a gbayin a Vuzavaguɗu. Ɗa u zuwai Zedekiya esheku e keꞋen a Jehoyakini wo okpoi mogono ma Yahuda n Urushelima.
014	2CH	036	011	Zedekiya wi ta̱ n a̱ya̱ kamanga n ke te a na wo okpoi mogono. Ɗa ulyaꞋi tsugono a Urushelima a̱ya̱ kupa n kete.
014	2CH	036	012	Ɗa u yaꞋin ka gbani-gbani a̱ a̱shi a Vuzavaguɗu Ka̱shile ka̱ ni, u kpa̱ɗa̱i kugoyo ka̱ci ka̱ ni e kelime ka keneki Irimiya a makyan ma na wi a kudana yi kadanshi ka na Vuzavaguɗu u dansai.
014	2CH	036	013	Ɗa kpamu u yaꞋankai mogono Nebukanezaru ugbamukaci, ali ɗa u gutsai ni u kucina n kula ku Vuzavaguɗu a na wa kuyaꞋanka yi kasingai. Ama ɗa Zedekiya u yaꞋin ugbamukaci, u iwain kushika̱ unushi u ni u bono u Vuzavaguɗu Ka̱shile ki Isaraila.
014	2CH	036	014	Ta feu nannai aza e kelime a anan ganu n uma okpoi aza a unambi wu usuɓi, o kutono ili yi unata wu uduniya. Ɗa a̱ natukpai A̱Ꞌisa̱ a gbayin a Vuzavaguɗu a na we erengi a Urushelima.
014	2CH	036	015	Ɗa Vuzavaguɗu Ka̱shile ki ikaya i le ka ka̱na̱i ku suꞋuku le n eneki, adama a na wi ta̱ a kupana asuvayali a uma a̱ ni n ubuta̱ wi ida̱shi i ni.
014	2CH	036	016	Ama ɗa a̱ ka̱na̱i ku zoꞋoso alingata a Vuzavaguɗu, o goyoi kadanshi ka Vuzavaguɗu, ɗa a̱ ka̱na̱i ku zoꞋoso eneki a̱ ni, ɗa Vuzavaguɗu u yaꞋin wupa n uma a̱ ni, u na babu vuza na u ka̱na̱sa̱ yi.
014	2CH	036	017	Adama nannai ɗa Ka̱shile ka zuwai mogono ma Babila ma bankai le n kuvon, ɗa wu unai olobo u tsura e le n otokobi punu A̱Ꞌisa̱, u pana asuvayali o kolobo ko mekere ko mokoshi, ko aza babu utsura. Ka̱shile ke nekei le ra̱ka̱ ekiye a Nebukaneza mogono ma Babila.
014	2CH	036	018	Ɗa u pura̱i ucanuku u na wi punu A̱Ꞌisa̱ a gbayin a̱ Ka̱shile u gbagbain n kenkeꞋen n uciyi u na wi punu A̱Ꞌisa̱ a gbayin a Vuzavaguɗu n u mogono nu nkoshi m gba̱ra̱-gba̱ra̱ ra̱ka̱ u bankai a Babila.
014	2CH	036	019	Ɗa osongi A̱Ꞌisa̱ a gbayin a Vuzavaguɗu, ɗa a̱ fa̱da̱i mashilya ma Urushelima, ɗa o songi iꞋuwa i mogono ra̱ka̱, n ucanuku u singai u ni ra̱ka̱.
014	2CH	036	020	Aza a na a laꞋakai, mogono ma̱ pura̱i le a kubanka ugbashi a Babila. Ɗa okpoi agbashi a̱ ni n agbashi a̱ muku n ni, ali a ayin a na iɗika i Pashiya i ciya̱i tsugono,
014	2CH	036	021	Ili i nampa i gita̱ ta̱ adama a na a shatangu kadanshi ka Vuzavaguɗu ka na u yaꞋin a̱ una̱ u keneki Irimiya. Ɗa iɗika ya i ciya̱i wuvuki wu ayin Ashibi a̱ ni, ida̱shi ya atakaci, ali a kubana a̱ya̱ amangatatsunkupa a na o kotsoi,
014	2CH	036	022	A̱ ka̱ya̱ ka iyain ko tsugono tsu Sayirus mogono ma Pashiya, Ɗa Vuzavaguɗu u zuwai ka̱ɗu ko mogono Sayiru u zuwa yi ni u usala ka a a uɓon u tsugono u ni ra̱ka̱, adama a na a shatangu kadanshi ka Vuzavaguɗu ka na u yaꞋin a̱ una̱ u Irimiya. ka̱ta̱ kpamu a ɗanai kaꞋa.
014	2CH	036	023	“Ili i na Sayiru mogono ma Pashiya ma salai i ɗanna, u danai, ‘Vuzavaguɗu Ka̱shile ka zuva, ke neke mu ta̱ tsugono tsu aduniyan ra̱ka̱, ɗa u zagbai n maꞋaka yi a A̱Ꞌisa̱ a gbayin a Urushelima a iɗika i Yahuda. Ka̱sukpa̱ yaba dem na wi vuma vu Ka̱shile a̱ ka̱tsuma̱ ka̱ ɗa̱, yaꞋan Vuzavaguɗu u yongo koɓolo n a̱yi.’”
#
# BOOK	015	EZR	Ezra	Ezira
015	EZR	001	001	A̱ ka̱ya̱ ka̱ ugiti ko tsugono tsu Sayiru mogono ma iɗika i Pashiya, ɗa Vuzavaguɗu u shatangi kadanshi ka na u danai a̱ una̱ u keneki Irimiya a̱ ubuta̱ u kusaꞋwa ka̱ɗu ko mogono Sayiru u nekei kadanshi aza a Yahuda o bono. Ɗa mogono ma zuwai a salai ukuna wa ka̱ta̱ kpamu a ɗana u ɗa a uɓon u tsugono ci ni.
015	EZR	001	002	“Ukuna u na mogono Sayiru ma Pashiya u salai u ɗa na, Vuzavaguɗu Ka̱shile ka gaɗi, ke neke mu ta̱ tsugono tsa aduniyan ra̱ka̱, ɗa kpamu u nekei mu ulinga u kumaꞋaka yi kpaꞋa a Urishelima a iɗika i Yahuda.
015	EZR	001	003	Yayi a̱ ka̱tsuma̱ ka̱ ɗa̱ wu uta̱i a uma a̱ Ka̱shile ki Isaraila? YaꞋan u bono a Urishelima vu na wi a iɗika i Yahuda, u doku u maꞋasaka KpaꞋa ku Vuzavaguɗu Ka̱shile ki Isaraila, Ka̱shile ka na ki a Urishelima. YaꞋan Ka̱shile ka̱ ni ko yongo koɓolo n a̱yi.
015	EZR	001	004	A̱ ubuta̱ u na baci de dem vuza Yahuda u buwai, aza a na i lo ida̱shi ɗevu n a̱yi, a̱ ɓa̱nka̱ yi n azurufa n azanariya, n ucanuku n ili i kuzuwa, n kuneꞋe ku ucigi u ka̱ɗu adama a kpaꞋa ku Ka̱shile ku na ki a Urishelima.”
015	EZR	001	005	Ɗa anan ganu n aza e Levi n aza e kelime ka iꞋuwa i Yahuda m Bayami, aza a na Ka̱shile ka sawai a̱ɗu e le ɗa kpamu ushuki ku bono a Urishelima a maꞋasaka KpaꞋa ku Vuzavaguɗu ku na ki a Urishelima.
015	EZR	001	006	Aza a na i a̱ ida̱shi ɗevu n aza a Yahuda, a̱ ɓa̱nka̱i le n ucanuku u na a yaꞋin n azurufa n azanariya, n ucanuku u yoku n ili kuzuwa, koɓolo n ki ili i singai n kuneꞋe ku uneki u ka̱ɗu.
015	EZR	001	007	Mogono Sayiru u tuka̱i n ucanuku u na wi u KpaꞋa ku Vuzavaguɗu, u na mogono Nebukadnezaru wishi u pura̱i a Urishelima ɗa u zuwai a kpaꞋa ka̱ a̱ma̱li a̱ ni.
015	EZR	001	008	Ɗa Sayiru mogono ma Pashiya u nekei ucanuku wa ekiye a Mitiredatu kazuwi ku kpaꞋa ku mogono, ɗa u kecei u ɗa. U nekei Sheshibazaru vuza vu kelime va aza a Yahuda.
015	EZR	001	009	Na ɗa ucanuku u na Mogono Sayirus u nekei. Asasu a gbagbain a azanariya kamangankupa n Asasu a gbagbain a na a yaꞋin n azurufa, ka̱kpa̱n nu Nsasu ma azurufa kamanga n kuci.
015	EZR	001	010	Apara azanariya kamangankupa N apara o yoku a azurufa, amangatawa̱na̱shi n kupa n Ucanuku u yoku ka̱kpa̱n.
015	EZR	001	011	Ucanuku wa azanariya n wa azurufa a yawa ta̱ a̱kpa̱n a tawun n amangatawa̱na̱shi. Sheshibazaru u ta̱wa̱i n ucanuku wa ra̱ka̱ u na a̱ pura̱i aza a na a bankai ugbashi a Babila ɗa o bonokoi u ɗa a Urishelima.
015	EZR	002	001	Nava ɗaɗa ka̱bunda̱i ka uma a na a̱ ka̱sukpa̱i uɓon wu iɗika i Babila ɗa o bonoi a Urishelima n Yahuda. Yaba dem vu le u bono ta̱ a̱ likuci i ni. Ele ɗa aza a na mogono Nebukadnezaru wishi u ɗikai ikaya le a kubana ugbashi. Ɗa muku n le n yongoi a Babila.
015	EZR	002	002	Aza e kelime a na o bonoi n e le, ele ɗa, Zerubabelu n Jesuwa n Nehemiya n Seraya n Relaya n Modikaya m Bilishan, n Misaferetu m Bigawai n Rehum m BaꞋanahu, nava ɗaɗa ula aza a na ishi a banai tsugbashi n ka̱bunda̱i ke le.
015	EZR	002	003	Ntsukaya m Paroshi ele ɗa uma a̱kpa̱n e re n amangatawun n amangatatsunkupa n e re,
015	EZR	002	004	n Shefatiya ele ɗa, uma amangatawantatsu n amangatatsunkupa n e re,
015	EZR	002	005	ntsukaya n Ara, ele ɗa uma amangatawencindere n amangatatsunkupa n a tawun,
015	EZR	002	006	ntsukaya n Pahatu-mowabu a kumaci ku Jesuwa n Jowabu ele ɗa uma a̱kpa̱n e re n amangatawunkunla̱i n kupa n e re.
015	EZR	002	007	Ntsukaya n Elam, ele ɗa uma ka̱kpa̱n n amangatawenre n amangerenkupa n a̱na̱shi.
015	EZR	002	008	Ntsukaya n Zatu ele ɗa uma amangatawunkuci n amangere n a tawun.
015	EZR	002	009	Ntsukaya n Zakai, ele ɗa uma amangatawencindere n amangatatsu.
015	EZR	002	010	Ntsukaya m Bani ele ɗa uma amangatawa̱nta̱li n amangere n e re.
015	EZR	002	011	Ntsukaya m Bebayi, ele ɗa uma amangatawa̱nta̱li n kamanga n a tatsu.
015	EZR	002	012	Ntsukaya n Azagada ele ɗa, uma ka̱kpa̱n n amangatawenre n kamanga n e re.
015	EZR	002	013	Ntsukaya n Adonikam, ele ɗa uma amangatawa̱nta̱li n amangatatsu n a̱ta̱li.
015	EZR	002	014	Ntsukaya m Bigawai, ele ɗa uma a̱kpa̱n e re n amangerenkupa n a̱ta̱li.
015	EZR	002	015	Ntsukaya n Adini, ele ɗa uma amangatawa̱na̱shi n amangerenkupa n a̱na̱shi.
015	EZR	002	016	Ntsukaya n Ataru n vuza na e ci ɗeke Hezekiya, ele ɗa uma amanga̱na̱shinkupa n kula̱i
015	EZR	002	017	Ntsukaya m Bezayi ele ɗa, uma amangatawantatsu n kamanga n a tatsu.
015	EZR	002	018	Ntsukaya n Jora ele ɗa, uma amangatawun n kupa n e re.
015	EZR	002	019	Ntsukaya n Hashum ele ɗa uma amangatawun n kamanga n a tatsu.
015	EZR	002	020	Ntsukaya n Gibiyon, ele ɗa uma amanga̱na̱shinkupa n a tawun.
015	EZR	002	021	Na ɗa uma a na ikaya i le i da̱sa̱ngi likuci-likuci i nampa ele feu o bonoi. Aza a Batalami, ele ɗa uma amangatawun n kamanga n a tatsu.
015	EZR	002	022	Aza a Netofa, ele ɗa uma amangerenkupa n a̱ta̱li.
015	EZR	002	023	Aza a Anatotu ele ɗa uma amangatawun n kamanga n kunla̱i.
015	EZR	002	024	Aza a Betu-azamavetu ele ɗa, uma amangere n e re.
015	EZR	002	025	Aza a Kiriyatu-jerim n Kepira m Beyarotu ele ɗa, uma amangatawencindere n amangere n a tatsu.
015	EZR	002	026	Aza a Rama n Geba ele ɗa, uma amangatawa̱nta̱li n kamanga n ke te.
015	EZR	002	027	Aza a Mikamashi ele ɗa, uma amangatawun n kamanga n e re.
015	EZR	002	028	Aza a Betelu n Ai, ele ɗa uma amangatawenre n kamanga n a tatsu.
015	EZR	002	029	Aza a Nebo, ele ɗa uma amangerenkupa n e re.
015	EZR	002	030	Muku n Magabishi ele ɗa, uma amangatawun n amangerenkupa n a̱ta̱li,
015	EZR	002	031	Aza a Elam vu yoku, ele ɗa uma ka̱kpa̱n n amangatawenre n amangerenkupa n a̱na̱shi.
015	EZR	002	032	Aza a Harim, ele ɗa uma amangatawantatsu n kamanga.
015	EZR	002	033	Aza a Lodu n Hadida n Ono ele ɗa uma amangatawencindere n kamanga n a tawun.
015	EZR	002	034	Aza a Jeriko ele ɗa uma amangatawantatsu n amangere n a tawun.
015	EZR	002	035	Aza a SenaꞋaha ele ɗa uma a̱kpa̱n a tatsu n amangatawa̱nta̱li n kamangankupa.
015	EZR	002	036	Na ɗa ula a anan Ganu a na o bonoi n ugbashi. Muku n Jedaya vu kpaꞋa ku Jesuwa ele ɗa uma amangatawunkuci n amangatatsunkupa n a tatsu.
015	EZR	002	037	Ntsukaya n Imeru ele ɗa uma ka̱kpa̱n n amangerenkupa n e re.
015	EZR	002	038	Ntsukaya n Pashuru ele ɗa uma ka̱kpa̱n n amangatawenre n amangere n e cindere.
015	EZR	002	039	Ntsukaya n Harim ele ɗa uma ka̱kpa̱n n kupa n e cindere.
015	EZR	002	040	Na ɗa ula aza e Levi a na o bonoi n ugbashi. Ntsukaya n Jesuwa n Kadimiyelu, vu kpaꞋa ku Hodeva, ele ɗa uma amangatatsunkupa n a̱na̱shi.
015	EZR	002	041	Aza a ishipa ntsukaya n Asafa ele ɗa uma amangatawun n kamanga n kunla̱i.
015	EZR	002	042	Aza a̱ kula̱na̱ utsutsu wa̱ A̱Ꞌisa̱ a gbayin a̱ ka̱tsuma̱ ka ntsukaya n Shalum nu ntsukaya n Ateru nu ntsukaya n Talumon nu ntsukaya n Akubu nu ntsukaya n Hatita koɓolo nu ntsukaya n Shobayi, ele ɗa uma amangatawun n kamangankupa n kuci.
015	EZR	002	043	Na ɗa ula aza a na i a kuyaꞋan ulinga A̱Ꞌisa̱ a gbayin aza a na o bonoi n ugbashi. Ntsukaya n Ziha nu n Hasufa nu n Tabuwatu,
015	EZR	002	044	nu n Kerosu, nu n Siyaha nu n Padon,
015	EZR	002	045	nu n Lebana nu n Hagaba nu n Akubu,
015	EZR	002	046	nu n Hagabu nu n Shalumayi nu n Hanana,
015	EZR	002	047	nu n Gidelu nu n Gaharu nu n Reyaya,
015	EZR	002	048	nu n Rezin nu n Nekoda nu n Gazamu,
015	EZR	002	049	nu n Uza nu n Pasiya nu n Besayi,
015	EZR	002	050	nu n Asana nu n MeꞋunim nu n Nefusim,
015	EZR	002	051	nu n Babuku nu n Hakufa nu n Harihuru,
015	EZR	002	052	nu n Bazilatu nu n Mehida nu n Harisha,
015	EZR	002	053	nu n Barakosu nu n Sisera nu n Tema,
015	EZR	002	054	nu n Neziya, nu n Hatifa.
015	EZR	002	055	Na ɗa ula aza a na i a kuyaꞋanka Sulemanu ulinga aza a na o bonoi. Ntsukaya n Sotayi nu n Hasoferetu nu n Peruda,
015	EZR	002	056	nu n JaꞋala nu n Darukon nu n Gidelu,
015	EZR	002	057	nu n Shefatiya nu n Hatilu nu n Pokeretu-hazebayim nu n Ami.
015	EZR	002	058	Ntsukaya ma aza a ulinga wa̱ A̱Ꞌisa̱ a gbayin ra̱ka̱ n aza a na i a kuyaꞋanka Sulemanu ulinga a na o bonoi n ugbashi. Ele ɗa uma amangatawantatsu n amanga̱na̱shinkupa n e re.
015	EZR	002	059	Na ɗa ula aza a na uta̱i a̱ likuci i Telu-mela n Telu-haresha n Kerebu n likuci i Adon n Imeru. Ama a fuɗa e yeve iꞋuwa i le ko ikaya i le aza a Isaraila ɗa ba.
015	EZR	002	060	Ntsukaya n Delaya nu n Tobiya nu n Nekoda, ele ɗa uma amangatawa̱nta̱li n amangerenkupa n e re.
015	EZR	002	061	A̱ ka̱tsuma̱ ka kumaci ku anan Ganu, ntsukaya n Hobaya nu n Hakozu nu m Barizilayi vuza vu na u zuwai mekere ma Barizilayi vuza vu Giliyadu, ɗa u ɗikai kula ka akaya a̱ ni
015	EZR	002	062	Uma a nampa a ɗa a̱ la̱nsa̱i ula ele a katagarda ka tsumani ka ikaya i le, ama a̱ ciya̱ ula ele ba. Adama a nannai ɗa bonokoi le aza a unata, ɗa utukai le ulinga u tsuganu.
015	EZR	002	063	Ɗa gomuna vi iɗika ya u danai le i a kulyaꞋa ilikulyaꞋa i ciɗa i na e nekei Ka̱shile alyuka ba, sai Ganu u yaꞋan ulinga n Yurim n Tumi u la̱nsa̱ kuyeve ku Vuzavaguɗu adama a ka nanlo ka.
015	EZR	002	064	Ka̱bunda̱i ka uma ka na ko bonoi a iɗika i Yahuda, ele uma a̱kpa̱n amangere n e re n amangatawantatsu n amangatatsu.
015	EZR	002	065	Kpamu o yongo ta̱ n aza a ulinga ali n a̱ma̱ci a̱kpa̱n e cindere n amangatawantatsu n kamangankupa n e cindere, n aza a ishipa ali n a̱ma̱ci uma amangatawenre.
015	EZR	002	066	Ɗa a banai n odoku e le amangatawencindere n kamangankupa n a̱ta̱li, nu mkparagi amangatawenre n amangere n a tawun.
015	EZR	002	067	Arakuma e le kpamu amangatawa̱na̱shi n kamangankupa n a tawun, ka̱bunda̱i ka njaki n le ɗaɗa a̱kpa̱n a̱ta̱li n amangatawencindere n kamanga.
015	EZR	002	068	Ana a yawai a kpaꞋa ku Vuzavaguɗu a̱ likuci i Urushelima, ɗa aza e kelime a iꞋuwa o yoku a yaꞋin kuneꞋen ku ucigi u ka̱ɗu adama a na a maꞋasaka KpaꞋa ku Ka̱shile a̱ uba̱ta̱ u na kishi.
015	EZR	002	069	Yaba dem vu le u nekei uteku wu utsura u ni adama u linga wa. Ɗa o ɓolongi azanariya a na a yawai a̱miki kilo amangatawantawun, n azurufa kilo a̱kpa̱n e re n amangatawunkunla̱i nu ntogu n anan ganu amangatawun.
015	EZR	002	070	Anan Ganu n aza e Levi n uma a na a buwai n aza a ishipa n aza a a kindi ku utsutsu n aza ulinga a KpaꞋa ku Vuzavaguɗu ɗa a̱ da̱sa̱ngi a̱ likuci i le. Ɗa aza Isaraila a na a buwai o bonoi a̱ likuci i na ikaya i le i da̱sa̱ngi.
015	EZR	003	001	Ana wotoi u cindere u shamgbai, ci na ɗe aza Isaraila a̱ da̱sa̱ngu su a̱ likuci i le, ɗa o ɓolongi ra̱ka̱ a̱ ubuta̱ u te a Urushelima.
015	EZR	003	002	Ɗa Jesuwa maku ma Jozadaku n aza a̱ ni anan ganu, n Zerubabelu maku ma Shiyatiyelu koɓolo n otoku ni, a̱ gita̱i kumaꞋasaka katalikalyuka ka̱ Ka̱shile ki Isaraila. A maꞋi katalikalyuka ka adama e kuneꞋen ka alyuka o kusongu, tsu na ka ki uɗani a̱ wila̱ u Musa vuma vu Ka̱shile.
015	EZR	003	003	Ɗa a maꞋasakai katalikalyuka ka a̱ ubuta̱ u na ka kishi, adama a na i ta̱ a kupana wovon wa aza a iɗika ya. Ɗa a yaꞋin kuneꞋen ku kusongu u Vuzavaguɗu usana n kulivi,
015	EZR	003	004	ɗa kpamu a yaꞋin Ka̱ɗiva̱ ka̱ A̱pa̱m tsu na ka ki uɗani. Nu e nekei kuneꞋen ku kusongu ku kanna dem tsu ka̱bunda̱i ka alyuka ka, tsu na a zuwai.
015	EZR	003	005	Ana ka nanlo ko kotsoi ɗa a lyaꞋi kelime n kuneꞋen alyuka o kusongu a kanna dem, n kuneꞋen ku ka̱ɗiva̱ ko wotoi u savu, n ku ka̱ɗiva̱ ka Vuzavaguɗu ka na a zuwai kanna, n ku kuneꞋen kakau ku ucigi u ka̱ɗu u Vuzavaguɗu ku na uma e ci neke.
015	EZR	003	006	Ili i na i ɗikai a kanna ka ugiti ko wotoi u cindere ɗa a̱ gita̱i kuneke kuneꞋe ku kusongu u Vuzavaguɗu. Ama babu na a vara ku kumaꞋa ka̱ A̱Ꞌisa̱ a gbayin a Vuzavaguɗu.
015	EZR	003	007	Ɗa uma e nekei ikebe adama a na a tsupa amaꞋi n esheꞋwi. Ɗa kpamu e nekei aza a Sidon n aza a Taya ilikulyaꞋa, n ili i kusoꞋo n maniꞋin ma zaitu, adama a na a̱ tuka̱ n nɗanga n sida a Lebano a mala a kubana a̱ ubuta̱ u na antsu a tsu shamgba a Jopa. A yaꞋan ta̱ ili i nanlo ra̱ka̱ tsu na Sayiru mogono ma pashiya me nekei le una̱.
015	EZR	003	008	A̱ a̱ ka̱tsuma̱ ko wotoi u ire a̱ ka̱ya̱ ka i re ana a yawai a kpaꞋa ku Ka̱shile a Urushelima, Zerubabelu maku ma Shiyatiyelu n Jesuwa maku ma Jozadaku koɓolo n aza ni anan ganu n aza Levi n aza na o bonoi a Urushelima a ubuta̱ u tsugbashi. Ɗa a̱ gita̱i ulinga u kumaꞋa ka a zuwai aza e Levi aza na a yawai a̱ya̱ kamanga a kubana gaɗi, adama a na a̱ la̱na̱ ulinga u kumaꞋasaka KpaꞋa ku Vuzavaguɗu.
015	EZR	003	009	Jesuwa koɓolo n muku n ni olobo n aza a̱ ni, Kadimiyelu n muku mo olobo n ni, n muku n Hodaviya n muku n Henadadu aza e Levi a ɗa a̱ la̱na̱i ulinga u kumaꞋa ku KpaꞋa ku Ka̱shile ka.
015	EZR	003	010	Ana a maꞋin a a varai kumaꞋa ka̱ A̱Ꞌisa̱ a Vuzavaguɗu, ɗa anan ganu uta̱i a shamgbai lo nu ntogu n le u uki, yaba dem vu le uɓa̱ni n ishari. Ɗa aza e Levi a na uta̱i a kumaci ku Asafa ele feu uta̱i a shamgbai, yaba dem vu le uɓa̱ni n ugogi. Uta̱ ta̱ adama a na a cikpa Vuzavaguɗu, tsu na a zuwai ali a makyan Dawuda mogono.
015	EZR	003	011	Ɗa aza o yoku a cananai ishipa i kucikpa Vuzavaguɗu, aza o yoku a̱ ku ushuku n a danai, “Vuzavaguɗu vuza kasingai ɗa, ucigi u ni u na u tsu sabaꞋa ba ko wannai wa aza a Isaraila.” Ɗa uma ra̱ka̱ a̱ ɗa̱ngusa̱i a̱la̱ka̱tsu n utsura a cikpai Vuzavaguɗu Adama a na a vara ta̱ kumaꞋa ku KpaꞋa ku Vuzavaguɗu.
015	EZR	003	012	Ama a̱ ka̱tsuma̱ ka nkoshi m gba̱ra̱-gba̱ra̱, n anan ganu n aza e Levi n aza e kelime ka iꞋuwa a na enei KpaꞋa ku Ka̱shile ku ugiti, ɗa o ɓosoi ka̱da̱wuri ana enei kumiꞋi ku kpaꞋa ka. Aza o yoku tankpamu a̱ ɗa̱ngusa̱i a̱la̱ka̱tsu adama a̱ ma̱za̱nga̱.
015	EZR	003	013	Ali vuza u kufuɗa kuyeve a̱la̱ka̱tsu a̱ ma̱za̱nga̱ n a̱ ma̱shi ba, adama a na uma a̱ ɗa̱ngusa̱ ta̱ a̱la̱ka̱tsu n utsura ka̱u ali uma a na i daꞋin a panai.
015	EZR	004	001	Ana irala ya aza a Yahuda n ya aza a Bayami a panai uma a na bonoi n ugbashi wa i ta̱ a kumaꞋasaka A̱Ꞌisa̱ a Vuzavaguɗu Ka̱shile ki Israila,
015	EZR	004	002	ɗa a banai u Zerubabelu n aza e kelime a iꞋuwa a danai, “YaꞋan tsu tsu gbaɓai kaci ci yaꞋan kumaꞋa ka koɓolo, adama a na a̱ tsu feu ci ta̱ o kutono Ka̱shile ka̱ ɗa̱ tsu na yi a kuyaꞋan. Tsu geshe ta̱ ɗe a kuyaꞋanka yi alyuka, ali a ayin o mogono Esarahadon vuza vu Asiriya, a̱yi na u tuka̱i tsu punu na n ida̱shi.”
015	EZR	004	003	Ama ɗa Zerubabelu n Jesuwa, koɓolo n aza e kelime a iꞋuwa ya aza Israila a danai le, “Ili i bura ɗa̱ n kumaꞋa ka̱ A̱Ꞌisa̱ a Vuzavaguɗu Ka̱shile ka̱ tsu ba. A̱tsu ɗa koci tsa kuyaꞋanka Vuzavaguɗu Ka̱shile ki Isaraila kumaꞋa, tsu na Sayiru mogono ma Pashiya u danai,”
015	EZR	004	004	Ɗa uma a iɗika ya a yaꞋin tsu na a kuyaꞋan a̱ sa̱nka̱ aza a Yahuda a, ɗa kpamu e nekei le wovon adama a na ka̱ta̱ a yaꞋan kumaꞋa ka ba,
015	EZR	004	005	ɗa e nekei aza odoki o mogono ma Pashiya kalyaꞋa adama a na a̱ la̱nga̱sa̱ kusheshe aza a yahuda, a ayin o tsugono tsu Sayiru mogono ma Pashiya, ali a kubana a ayin o tsugono tsu Dariyu mogono.
015	EZR	004	006	A̱ ugiti u tsugono tsu Ahasuru, irala i ɗanai katagarda a bankai azafada adama aza a na i a̱ ida̱shi a Yahuda n Urushelima.
015	EZR	004	007	Ɗa kpamu a makyan mo tsugono tsu Atazesu, ɗa Bishalam n Mitiredatu n Tabiyelu koɓolo n aza a na a buwai a ɗanakai Atazesu mogono ma Pashiya Katagarda n kelentsu ka aza Aramiya, ɗa e kecekei mogono kaꞋa.
015	EZR	004	008	Ɗa Rehum kovonshi vo osoji n Shimashayi kaɗani, a ɗanai katagarda ka̱ kula̱nga̱su adama a Urushelima a kubana u mogono Atazesu.
015	EZR	004	009	Ɗa kpamu Rehum kovonshi vo osoji n Shimashayi kaɗani n aza e le, azafada nu nkoshi n a̱gba̱ra̱-gba̱ra̱ n i gomuna yi uɓon u yoku, uma a Pashiya n aza a Ereku n aza a Babila n aza a Susa vu na vi a iɗika i Elam,
015	EZR	004	010	n kagimi ku uduniya u na vuzagbayin Osanaparu u pura̱i ɗa u zuwai le a̱ da̱sa̱ngu a̱ likuci i Samariya, n kagimi ka uɓon wu upashi u kuyene ku Yufiretus.
015	EZR	004	011	Na ɗa ili i na a ɗanai punu a katakarda ka akaka a, “Ikya̱shi a kubana u mogono Atazesu. A̱tsu agbashi a na i a̱ ida̱shi a uɓon wu upashi u kuyene ku Yufiretu.
015	EZR	004	012	Ci ciga ta̱ vuzagbayin mogono vu yeve, a na aza a Yahuda a na uta̱i wa̱ nu a̱ kuta̱wa̱ wa̱ a̱tsu, a laza ta̱ a kubana a Urushelima. A maꞋasaka ta̱ ɗe a likuci i gbani-gbani n yi ugbamiwasuvu i nanlo, i ta̱ ɗe o ku kotso kumaꞋa mashilya ma, n a lapulai kumiꞋi ku mashilya ma̱ likuci ma.
015	EZR	004	013	Gogo na, yaꞋan mogono me yeve, ɗa baci uma a nampa o kotsoi kumaꞋasaka mashilya ma, i o doku ku kutsupa utafu ko ikebe i kuꞋuwaka n ku uta̱ka̱ n ucanuku, ko ikebe yi uye ba, nannai va wi ta̱ e kujebe ikebe i na a̱ tsu tuka̱ a kpaꞋa ku tsugono.
015	EZR	004	014	A na wo okpoi ci ta̱ a kulyaꞋasa ili i kefeku ko tsugono, u gaꞋan o goyo mogono a̱ tsu a kinda ba. Ɗaɗa i zuwai ɗa tsu ɗanakai mogono,
015	EZR	004	015	adama a na vu la̱na̱ a katagarda ka tsumani ki ikaya i nu, vi ta̱ a kucina punu a katagarda ka tsumani tsa, na lo va likuci yi ugbamiwasuvu i ɗa. Ali n ayin a cau likuci i nampa ya yi ta̱ a yaꞋansaka ngono n uɓon le ugbamukaci. makyan dem uma a a̱ tsu ka̱na̱ ta̱ mavura, ili i nampa i ɗa i zuwai ɗa a̱ la̱nga̱sa̱i likuci ya.
015	EZR	004	016	Adama a nannai mogono ci ta̱ a kudana wu, ɗa baci vu ka̱sa̱kpa̱i a maꞋasakai likuci ya, ali o kotsoi mashilya ma vi a̱ kuciya̱ upecu u nu u na wi a uɓon wu upashi u kuyene ku Yufiretu ba.”
015	EZR	004	017	Ɗa mogono ma̱ ushuki le, u danai, “Ikya̱shi a kubana u Rehum kovonshi vo osoji, n Shimashayi kaɗani ka uɓon u nanlo wa, koɓolo n aza e le a na a buwai i a̱ ida̱shi a Samariya, n aza a na a ubuwai i a uɓon wu upashi u kuyene ku Yufiretu.
015	EZR	004	018	Katagarda ka akaka a na i suꞋuki tsu va e keceke tsu ta̱ kaꞋa kpamu a dana ta̱ ili i na yi punu ra̱ka̱ mpa a kupana.
015	EZR	004	019	Ɗa n nekei kadanshi a̱ la̱na̱, ɗa a cinai likuci i nampa ya i yaꞋanka ta̱ ngono ugbamukaci, kpamu o yongo so ta̱ a mavura n vishili a̱ likuci ya.
015	EZR	004	020	A yaꞋan ta̱ ngono n gbagbaꞋin n na a lyaꞋi tsugono a Urushelima, n uɓon u na wi a upashi u kuyene ku Yufiretu, isasai utafu n ikebe i ku uwaka n i ku uta̱ka̱ n ucanuku, n ikebe yi uye.
015	EZR	004	021	Adama a nanai nekei kadanshi ka na a̱ kusa̱nka̱ uma a nampa kulyaꞋa kelime kumaꞋasaka likuci ya, ali a makyan ma na n nekei kadanshi.
015	EZR	004	022	Zukai ka̱ta̱ i la̱nga̱sa̱ makyan ba, adama a na ka̱ta̱ o doku a yaꞋan kula̱nga̱su ku na ka kuzuwa mogono ku namba ili ba.”
015	EZR	004	023	Gogo lo a na e kecei katagarda ka akaka o mogono Atazesu e kelime ka Rehum n Shimashayi kaɗani n aza e le a na a buwai, ɗa a yaꞋin moloko a kubana wa aza a Yahuda a Urushelima, ɗa a̱ sa̱nka̱i le kuyaꞋan ulinga u kumaꞋa ka n utsura.
015	EZR	004	024	Ta a shamgbatangi ulinga u kumaꞋa ku KpaꞋa ku Ka̱shile a Urushelima nannai, ali a kubana a̱ ka̱ya̱ ke i re ko tsugono tsu Dariyu mogono ma Pashiya.
015	EZR	005	001	A makyan ma nanlo, keneki Hagai n keneki Zakariya maku ma Ido, a yaꞋin kene n kula ku Ka̱shile a kubana wa aza a Yahuda a na i a̱ ida̱shi a iɗika i Yahuda n Urushelima. Ka̱shile ki Isaraila vuza na wi o tsugono ci le.
015	EZR	005	002	Ɗa Zerubabelu maku ma Shiyatiyelu n Jesuwa maku ma Jozadaku a̱ ɗa̱nga̱i a̱ gita̱i kumaꞋasaka KpaꞋa ku Ka̱shile ku na ki a Urushelima. Eneki a̱ Ka̱shile a tana o yongoi koɓolo n e le, n a̱ ɓa̱nka̱i le.
015	EZR	005	003	A makyan ma nanlo kpamu ɗa Tatenayi Gomuna vu uɓon wu upashi u kuyene ku Yufiretu, n Shetaru-bozenayi, n aza e le a̱ ta̱wa̱i a Urushelima ɗa ecei a danai, “Yayi u nekei ɗa̱ kadanshi i maꞋa KpaꞋa ku nampa, ali i ɓolongu ucanuku u nampa?”
015	EZR	005	004	Ɗa kpamu ecei le a danai “Teɗai ula a uma a na i a kuciga kuɗa̱ngusa̱ kumaꞋa ka?”
015	EZR	005	005	Ama utsura u Ka̱shile ka aza a Yahuda wi ta̱ a nkoshi m gba̱ra̱-gba̱ra̱ n le. Adama a nannai gomuna n aza a̱ ni a fuɗa a̱ sa̱nka̱ ulinga u kumaꞋa ka ba, ali arabali a yawai u mogono Dariyu, kpamu ushuku le ta̱ punu a katagarda ka akaka a.
015	EZR	005	006	Na ɗa ili i na yi punu akaka a na Tatenayi Gomuna vu uɓon u kapashi ke kuyene ku Yufiretu, n Shetaru-bozenayi n aza a̱ ni nu nkoshi m gba̱ra̱-gba̱ra̱ n na mi uɓon u kapashi ke kuyene ku Yufiretu a̱ suꞋuki mogono Dariyu.
015	EZR	005	007	A̱ suꞋuki ni uɗani a danai, “Ma̱ta̱na̱ a kubana wa̱ nu mogono Dariyu.
015	EZR	005	008	Tsu ciga ta̱ mogono me yeve, a na tsu banai uɓon wa aza Yahuda n ubuta̱ u KpaꞋa ku Ka̱shile ka gbayin. I ta̱ a kumaꞋa ka n atali a gbagbaꞋin a na a lapulai, ɗa kpamu a zuwai nɗanga a kasaka ka. Ulinga wa wi ta̱ a kulyaꞋa kelime kpamu i a kuyaꞋan ɗa n ka̱ɗu kete.
015	EZR	005	009	Ɗa tsu ecei nkoshi m gba̱ra̱-gba̱ra̱ n le tsu danai, ‘Yayi u nekei ɗa̱ kadanshi i lyaꞋa kelime n ulinga wa ali ɗa i ɓolongi ucanuku u nampa?’
015	EZR	005	010	Ɗa kpamu tsu ecei le ula e le, adama a na tsu ɗana ka̱ta̱ tsu dana wu aza a na i aza e kelime e le.
015	EZR	005	011	Ushuki tsu a danai, ‘A̱ tsu aza a ulinga a̱ Ka̱shile ka na ka yaꞋin gaɗi n iɗika ɗa, kpamu ci ta̱ a kumaꞋasaka KpaꞋa ku na a maꞋi ɗe n a̱ya̱ a̱bunda̱i a na a lazai, kpaꞋa ku na mogono ma gbayin mo yoku mi Isaraila ma maꞋi ali u kotsoi.
015	EZR	005	012	Ama adama a na ikaya i tsu i zuwa ta̱ Ka̱shile wupa, ɗa u nekei le ekiye a Nebukanezaru mogono ma Babila, vuza vu Kalidiya. A̱yi ɗa vuza na u la̱nga̱sa̱i kpaꞋa ka, ɗa u pura̱i uma a kubana ugbashi a iɗika i Babila.
015	EZR	005	013	Ama a̱ ka̱ya̱ ka̱ ugiti ko tsugono tsu mogono Sayiru mogono ma Babila, u nekei kadanshi a maꞋasaka KpaꞋa ku Ka̱shile ka.
015	EZR	005	014	Na lo koci ba, Mogono Sayiru ɗa u bonokoi n ucanuku wa azanariya n wa azurufa u na mogono Nebukadnezaru u pura̱i a KpaꞋa ku Ka̱shile a Urushelima u banai u zuwai u ɗa a̱ ma̱va̱li ma̱ a̱ma̱li a Babila. Ɗa mogono Sayiru u zuwai ucanuku wa ekiye a Sheshibazaru, vuza na a zuwai gomuna vu Yahuda.
015	EZR	005	015	Ɗa Sayiru mogono ma dana ni, “Pura̱ ucanuku u nampa, vu bonoko u ɗa a KpaꞋa ku Ka̱shile a Urushelima, ka̱ta̱ a maꞋasaka KpaꞋa ku Ka̱shile ka a̱ ubuta̱ u na ki ishi.”
015	EZR	005	016	Ɗa Sheshibazaru u banai u varai kumaꞋa ku KpaꞋa ku Ka̱shile a Urushelima. Ili i na i ɗikai a makyan ma nanlo ali n gogo na i ta̱ lo ulinga u kumaꞋa wa, tana o kotso ba.’
015	EZR	005	017	Adama a nanai, a̱ ubuta̱ u na baci u gaꞋin mogono, yaꞋan a̱ la̱na̱ punu a̱ kunu ka atagarda a tsumani a Babila, ko i ta̱ e kene ubuta̱ u na mogono Sayiru u ɗanai u nekei kadanshi a maꞋasaka KpaꞋa ku Ka̱shile a Urushelima ko ta nanai ba. YaꞋan mogono ma̱ suꞋuku tsu n kusheshe ku ni, a ukuna u kadanshi ka nampa.”
015	EZR	006	001	Ɗa mogono Dariyu u nekei kadanshi, a bana a̱ la̱na̱ a̱ kunu ka atagarda a tsumani a na i a Babila a̱ ubuta̱ u na a zuwai atagarda a tsumani o tsugono.
015	EZR	006	002	Ama a Ekabatana likuci i gbayin i na yi uɓon u Midiya ta ɗe a ciya̱i katagarda ka̱ uka̱ta̱li ko yoku n iɗani i nampa ya, “Ili i kuciɓasa.
015	EZR	006	003	A̱ ka̱ya̱ ka̱ ugiti ko tsugono tsu Sayiru, u nekei kadanshi adama a KpaꞋa ku Ka̱shile ku na ki a Urushelima. U nekei kadanshi o doku a maꞋasaka KpaꞋa ka, ubuta̱ u na a kuyaꞋansa alyuka. YaꞋan a vara kumiꞋi ku kumaꞋa ka, uɗa̱ngi u kumaꞋa wa u yawa udashi amanga̱na̱shinkupa washi u ni kpamu u yawa amanga̱na̱shinkupa.
015	EZR	006	004	Na ɗa tsu na a kumaꞋa kasaka ka. I ta̱ e kukiyangu atali gbagbain a na a sheꞋwei uwalaki ku tatsu, ka̱ta̱ a kiyangu nɗanga uwalaki ku te. A̱ ubuta̱ u kazuwi ka kpaꞋa ku mogono maꞋa a kutakpa ikebe i kutsupa ulinga wa.
015	EZR	006	005	Kpamu ucanuku wa azanariya n azurufa u na Nebukadnezaru u pura̱i A̱Ꞌisa̱ a gbayin a na i a Urushelima ɗa u tuka̱i a Babila. I ta̱ o kubonoko n uɗa a̱ ubuta̱ u na wi ishi A̱Ꞌisa̱ a gbayin a Urushelima. I ta̱ a ku zuwa uɗa a KpaꞋa ku Ka̱shile.”
015	EZR	006	006	“Ɗa mogono Dariyu ushuki u danai, akaka a kubana u Tatenayi gomuna vu uɓon wu upashi u kuyene ku Yufiretu n Shetaru-bozenayi n a̱ɗa̱ na yi a̱ja̱Ꞌa̱ e le, nkoshi n gba̱ra̱-gba̱ra̱ mu uɓon kapashi ka kuyene ku Yufiretu, a̱ ɗa̱nga̱ lo.
015	EZR	006	007	Takpai ekiye a̱ɗa̱ a̱ ubuta̱ wu ulinga u KpaꞋa ku Ka̱shile ka adama a na ulinga wa u lyaꞋa kelime. Ka̱sukpa̱i gomuna vu Yahuda nu nkoshi m gba̱ra̱-gba̱ra̱ n le a maꞋasaka KpaꞋa ku Ka̱shile ka a̱ ubuta̱ u na ku ɗa ki ishi.
015	EZR	006	008	Nannai ɗa koci ba, n neke ta̱ kadanshi i yaꞋan tsu na i kuyaꞋan dem i ɓa̱nka̱ nkoshi m gba̱ra̱-gba̱ra̱ ma aza a Yahuda adama a na a maꞋasaka KpaꞋa ku Ka̱shile ka. A tsupa uma a nanlo ikebe yi ulinga i le uta̱ka̱ punu ikebe ya a̱ ubuta̱ u kuzuwa ku kpaꞋa ku mogono, ikebe yi utafu i na isai uɓon kapashi ke kuyene ku Yufiretu. A tsupa le mayin ka̱ta̱ a ɗika makyan ba.
015	EZR	006	009	I neke anan ganu a na i a Urushelima ili i na a cigai a kanna dem ka̱ta̱ i taɗa ba. I neke le mbomburon ko a̱giri ko nkyon adama a alyuka o kusongu a̱ Ka̱shile ka gaɗi. I neke le alkama ko mkpaɗi ko ma̱kya̱n ko maniꞋin ma zaitu.
015	EZR	006	010	Adama a na a yaꞋan alyuka asingai u Ka̱shile ka gaɗi, ka̱ta̱ kpamu a yaꞋan avasa adama o mogono n muku n ni.
015	EZR	006	011	Kpamu n dana ta̱ vuza na baci u kpa̱ɗa̱i kutono wila̱ u nampa, i ta̱ a kutakpa maɗanga a kpaꞋa ku ni, ka̱ta̱ e sheꞋwe maꞋa, ka̱ta̱ o sovo yi n maꞋa ali ma uta̱i n tsu nan ɗe a i kyamba i ni. Kpamu i ta̱ a ku na kpaꞋa ku ni ra̱ka̱-ra̱ka̱.
015	EZR	006	012	YaꞋan Ka̱shile ka na ka zuwai kula ku ni a Urushelima, u takpa mogono dem ko uma a na i a kuciga ku sabaꞋa wila̱ u nampa ko a̱ la̱nga̱sa̱ KpaꞋa ku Ka̱shile a Urushelima. Mpa mogono Dariyu n zuwa ta̱ wila̱ u nampa, yaꞋan yaba dem u tono u ɗa mayin.”
015	EZR	006	013	Ɗa Tatenayi gomuna vu uɓon kapashi ke kuyene ku Yufiretu, n Shetaru-bozenayi n a̱ja̱Ꞌa̱ e le o tonoi wila̱ u na mogono Dariyu u zuwakai le mayin.
015	EZR	006	014	Ta nkoshi m gba̱ra̱-gba̱ra̱ n Yahuda a lyaꞋi kelime n kumaꞋa n ciya̱i utsura u ka̱ɗu adama e kene ku na Hagai n Zakariya maku Ido a yaꞋin. O kotsoi kumaꞋa ka tsu na Ka̱shile ki Isaraila ka danai Sayiru n Dariyu n Atazesu kpamu, ngono m Pashiya.
015	EZR	006	015	O kotsoi kumaꞋa ka̱ A̱Ꞌisa̱ a gbayin ka a kanna ka tatsu ko wotoi u tatsu, a̱ ka̱ya̱ ka̱ ta̱li ko tsugono tsu Dariyu mogono.
015	EZR	006	016	Ɗa aza a Isaraila, n anan ganu n aza e Levi n kagimi ka uma a na o bonoi n ugbashi a yaꞋin ka̱ɗiva̱ ke kerengu ku KpaꞋa ku Ka̱shile n ma̱za̱nga̱.
015	EZR	006	017	A̱ ka̱ɗiva̱ ke kerengu ku KpaꞋa ku Ka̱shile ka, uma a yaꞋin alyuka n obomburon amangatawun, n a̱giri amangatawenre, n muku mu nkyon amangatawuna̱na̱shi. Ɗa kpamu e nekei nga̱ji kupa n re adama e kuneꞋe ku kutakpa unushi a̱ ka̱ɗu ka yaba dem a Isaraila.
015	EZR	006	018	Ɗa e peciki anan ganu n aza e Levi ka̱tsura̱-ka̱tsura̱ adama a ulinga u Ka̱shile a Urushelima, tsu na wi a uɗani a katagarda ka Musa.
015	EZR	006	019	A kanna ka kupa n ka̱ na̱shi ko wotoi u iyain, ɗa uma o bonoi n ugbashi a yaꞋin Ka̱ɗiva̱ ka Kupasamgbanai.
015	EZR	006	020	Adama a na anan ganu n aza e Levi ra̱ka̱ a takpaka ta̱ ɗe ka̱ci ke le nshinda̱, ra̱ka̱ vi le okpoi ciɗa. Ɗa aza e Levi a kiɗai ma̱giri ma̱ Ka̱ɗiva̱ ka Kupasamgbanai adama a aza a na o bonoi n ugbashi, n adama aza e le anan ganu n adama a̱ ka̱ci ke le kpamu.
015	EZR	006	021	Uma a Isaraila a na o bonoi n ugbashi, koɓolo n aza a na e pecei ka̱ci ke le n ukuna wu unata wu uduniyan u na wi ida̱shi a iɗika ya, adama a na o tono Vuzavaguɗu Ka̱shile ki Isaraila a takumai ma̱giri ma̱ Ka̱ɗiva̱ ka Kupasamgbanai ka.
015	EZR	006	022	Ɗa kpamu a yaꞋin ka̱ɗiva̱ ko Boroji vu na vi n yisiti ba ali ayin e cindere ele a̱ ma̱za̱nga̱, adama a na Vuzavaguɗu u zuwa le ta̱ a yaꞋan ma̱za̱nga̱ a na u vadalukpai ka̱ɗu ko mogono ma Asiriya we e le, adama a na u ɓa̱nka̱ le ta̱ ulinga u kumaꞋa KpaꞋa ku Ka̱shile, Ka̱shile ki Isaraila.
015	EZR	007	001	Ana ka nanlo ko kotsoi, a̱ ka̱tsuma̱ ka ayin tsugono tsu Atazesu mogono ma Pashiya, ɗa Ezira u yevei kumaci ku ni, a na a̱yi maku ma Seraya maꞋa a kpaꞋa ku Azariya maku ma Hilikiya,
015	EZR	007	002	Hilikiya maku ma Shalum, Shalum maku ma Zadoku, Zadoku maku ma Ahitubu,
015	EZR	007	003	Ahitubu maku ma Amariya, Amariya maku ma Azariya, Azariya maku ma Marayotu,
015	EZR	007	004	Marayotu maku ma Zerahiya, Zerahiya maku ma Uzi, Uzi maku ma Buki,
015	EZR	007	005	Buki maku ma Abishuwa, Abishuwa maku ma Finihasu, Finihasu maku ma Eliyaza, n Haruna ganu vu gbayin.
015	EZR	007	006	Ezira vu nampa va a̱yi ɗa wu uta̱i a Babila. A̱yi kaɗani kaꞋa, u yeve ta̱ wila̱ u Musa u na Vuzavaguɗu Ka̱shile ki Isaraila ke nekei keniki Musa. Ɗa mogono tana me nekei ni i na u folonoi ra̱ka̱, adama a na Vuzavaguɗu wi ta̱ koɓolo n a̱yi.
015	EZR	007	007	A̱ ka̱ya̱ ke cindere ko tsugono tsu mogono Atazesu, ɗa Ezira wu uta̱i a iɗika i Babila a kubana a Urushelima koɓolo ka̱tsura̱ ka aza a Isaraila, n anan ganu o yoku n aza e Levi n aza a ishipa n aza a kindi n aza a ulinga a KpaꞋa ku Ka̱shile.
015	EZR	007	008	Ezira u yawai a Urushelima o wotoi u tawun a̱ ka̱ya̱ ke cindere ko tsugono tsu mogono Atazesu.
015	EZR	007	009	A kanna ka iyain ko wotoi u iyain u ka̱sukpa̱i Babila, ɗa u yawai a Urushelima a kanna ka iyain ko u tawun, adama a na kukiye ku singai ku Ka̱shile ki ta̱ n a̱yi.
015	EZR	007	010	Adama a na Ezira u neke ta̱ ka̱ci ka̱ ni u yeve wila̱ u Vuzavaguɗu n kutono u ɗa, kpamu n u piꞋisakai aza a Isaraila ili i kutono n kadanshi.
015	EZR	007	011	Na ɗa katagarda ka wila̱ ka na mogono Atazesu u nekei Ezira ganu kaɗani kpamu. Wi ta̱ n kuyeve mayin a ukuna u wila̱ n kadanshi ka Vuzavaguɗu wa aza a Isaraila. U danai,
015	EZR	007	012	“Atazesu mogono mo ngono, ikya̱shi a kubana u Ezira ganu kaɗani ka̱ wila̱ u Ka̱shile ka gaɗi,
015	EZR	007	013	Gogo na n neke ta̱ kadanshi a na vuma vi Isaraila dem ko anan ganu n aza e Levi a na i punu a̱ ka̱tsuma̱ ko tsugono tsu va̱, vuza baci u cigai kubana a Urushelima. U bana a koɓolo n avu.
015	EZR	007	014	Adama a na mogono ma a n uma e cindere aza a odoki a̱ ni a ɗa a̱ suki nu, vu bana vu la̱na̱ tsu na uma a Yahuda n aza a Urushelima i a ida̱shi tsu na kuyotsongusu ku wila̱ u Ka̱shile ka̱ nu, ku na wi ekiye a̱ nu.
015	EZR	007	015	Ka̱ta̱ kpamu vu ɗika azurufa n azanariya a na mogono n aza a odoki a̱ ni e nekei Ka̱shile ki Isaraila n ucigi wa̱ a̱ɗu e le, vuza na ubuta̱ wi ida̱shi i ni yi a Urushelima,
015	EZR	007	016	n azurufa n azanariya ra̱ka̱ a na va kuɓolongu a uɓon u Babila, koɓolo n kuneꞋe ku ucigi wa̱ a̱ɗu a na uma a Isaraila n anan ganu e nekei adama a KpaꞋa ku Ka̱shile ke le a Urushelima.
015	EZR	007	017	N ikebe i nampa i ɗa va kutsula obomburon n a̱giri nu ngiri, koɓolo n kuneꞋe ki ishina ku le n ki ili i kusoꞋo, ka̱ta̱ vu lyuka le a gaɗi vu katalikalyuka ka KpaꞋa ku Ka̱shile ka̱ nu a Urushelima.
015	EZR	007	018	Ka̱ta̱, kagimi ka azurufa n azanariya a na a buwai, avu n aza a̱ nu i yaꞋan i na yi enei i gaꞋin ɗa̱, tsu na Ka̱shile ka̱ ɗa̱ ka cigai.
015	EZR	007	019	Ucanuku u na e nekei nu adama a ulinga u KpaꞋa ku Ka̱shile, vu banka u ɗa a̱ ubuta̱ Ka̱shile a Urushelima.
015	EZR	007	020	Ili i na baci i a kuciga dem adama a ulinga KpaꞋa ku Ka̱shile ka̱ nu, n ili i na avu feu i yotsoi vi neke. Vu takpa ikebe ya a̱ ubuta̱ u kuzuwa ku mogono.
015	EZR	007	021	“Mpa mogono Atazesu, n neke ta̱ kadanshi a̱ ubuta̱ wa azuwi a ikebe yi uɓon kapashi ke kuyene ku Yufiretu, n danai e neke Ezira ganu, kaɗani ka̱ wila̱ u Ka̱shile ka gaɗi, ili ra̱ka̱ i na u cigai wa̱ ɗa̱, i neke yi i ɗa n ka̱ɗu ke te.
015	EZR	007	022	Ka̱ta̱ i neke yi azurufa a na a yawai kilo a̱kpa̱n a tatsu n amangatawa̱na̱shi n aburuma a alkama amangatawun, n edele a̱ ma̱kya̱n a̱kpa̱n e re, n edele a maniꞋin ma zaitu a̱kpa̱n e re, n ka̱bunda̱i ka mkpaɗi n na a kuciga dem.
015	EZR	007	023	Ili ra̱ka̱ i na Ka̱shile ka gaɗi ka danai adama a KpaꞋa ku ni, ka̱ta̱ a yaꞋan i ɗa n ka̱ɗu ke te, adama a na ka̱ta̱ Ka̱shile ka yaꞋan wupa n tsugono tsu mogono koɓolo n muku n ni ba.
015	EZR	007	024	Ci ta̱ kpamu a kudana ɗa̱, ka̱ta̱ yi isa ikebe yi utafu, ko ikebe i kuꞋuwa n i kuta̱ka̱ n ucanuku n ikebe yi uye, ekiye a anan ganu n aza e Levi n aza a ishipa n aza a kindi koɓolo n aza a ulinga a kpaꞋa ku Ka̱shile ku nampa ba.
015	EZR	007	025	“Avu Ezra tamkpamu, vu yaꞋan ulinga n kuyeve ku na Ka̱shile ke nekei nu, vu zagba azafada n ayaꞋinfada adama a na o tono n aza a na i a upashi u kuyene ku Yufiretu, aza a na e yevei wila̱ u Ka̱shile ka̱ nu. Ka̱ta̱ kpamu vu piꞋisaka aza a na e yevei u ɗa ba.
015	EZR	007	026	Vuza na baci u iwain kutono wila̱ u Ka̱shile ka̱ nu n u mogono, mayun ɗa a kiɗaka yi afada, a̱ ukpa̱ ko kuloko n a na a ki isa uciyi u ni ko kpamu a gbagura yi a̱ kunu ku ugbashi.”
015	EZR	007	027	Ɗa Ezira u danai, ucikpi u Vuzavaguɗu Ka̱shile ki ikaya i tsu, a̱yi vuza na u zuwai kusheshe ku nampa a̱ ka̱ɗu ko mogono adama a na u neke KpaꞋa ku Vuzavaguɗu ku na ki a Urushelima tsugbayin a̱ ubuta̱ u kumaꞋasaka ku ɗa.
015	EZR	007	028	N kasingai ka̱ ni kaꞋa n ciya̱i mapasa ma singai u mogono n aza a odoki a̱ ni nu nkoshi m gba̱ra̱-gba̱ra̱. Ɗa n ciya̱i utsura u ka̱ɗu adama a na kukiye ku Vuzavaguɗu Ka̱shile ka̱ va̱ ki ta̱ koɓolo n mpa, ali ɗa n fuɗai n ɓolongi aza e kelime ka Isaraila o bono koɓolo n mpa.
015	EZR	008	001	Na ɗa ula aza e kelime ka iꞋuwa yi ikaya i le, n ka̱bunda̱i ka aza a na o bonoi n ugbashi a iɗika i Babila koɓolo n Ezira a kubana a Urushelima, a ayin o tsugono tsu mogono Atazesu.
015	EZR	008	002	A ntsukaya n Finihasu, Geshon ɗa vuza vu kelime. A ntsukaya n Itama, Daniyelu ɗa vuza vu kelime.
015	EZR	008	003	A ntsukaya n Dawuda, Hatushi maku ma Shekaniya ɗa vuza vu kelime. A ntsukaya n Paroshi, Zakariya ɗa vuza vu kelime. Ɗa u bonoi n ali amangatawun n amangerenkupa a ntsukaya n ni. A̱ ciya̱ ta̱ ula e le a̱ ka̱tsuma̱ ka tsumani ci ikaya i le.
015	EZR	008	004	A ntsukaya n Pahatu-mowabu, Eliyahona maku ma Zerahiya ɗa vuza vu kelime. U bonoi n ali amangatawenre.
015	EZR	008	005	A ntsukaya n Zatu, Shekaniya maku ma Jahaziyelu ɗa vuza vu kelime. U bonoi n ali amangatawantatsu.
015	EZR	008	006	A ntsukaya n Adini, Ebedu maku ma Janata ɗa vuza vu kelime. Ɗa u bonoi n ali amangerenkupa.
015	EZR	008	007	A ntsukaya n Elam, Jeshaya maku ma Ataliya ɗa vuza vu kelime. Ɗa u bonoi n ali amangatatsunkupa.
015	EZR	008	008	A ntsukaya n Shefatiya, Zebadiya maku ma Mikayelu ɗa vuza vu kelime. Ɗa u bonoi n ali amanga̱na̱shi.
015	EZR	008	009	A ntsukaya n Jowabu, Obodiya maku ma Jehiyelu ɗa vuza vu kelime. Ɗa u bonoi n ali amangatawenre n kupa n kula̱i.
015	EZR	008	010	A ntsukaya m Bani, Shelomitu maku ma Josifiya ɗa vuza vu kelime. Ɗa u bonoi n ali amangatawun n amangatatsu.
015	EZR	008	011	A ntsukaya m Bebayi, Zakariya maku ma Bebayi ɗa vuza vu kelime. U bonoi n ali kamanga n kula̱i.
015	EZR	008	012	A ntsukaya n Azagada, Johanan maku ma Hakatan ɗa vuza vu kelime. Ɗa u bonoi n ali amangatawun n kupa.
015	EZR	008	013	A ntsukaya n Adonikam, aza a na a̱ ta̱wa̱i n ka̱ca̱pa̱, Elifeletu n Jeyiyelu n Shemaya ele ɗa aza e kelime. Ɗa o bonoi n ali amangatatsu.
015	EZR	008	014	A ntsukaya n Bigawai, Utayi n Zabuda ele ɗa aza e kelime. Ɗa o bonoi n ali amangatatsunkupa.
015	EZR	008	015	Ɗa n ɓolongi uma a nampa a̱ ka̱kina̱ ke kuyene ku tsu yene a kubana a̱ likuci i Ahava, ta lo tsu da̱sa̱ngi ayin a tatsu. Ɗa n la̱na̱i uma n anan ganu, ama n ciya̱ aza Levi punu ba.
015	EZR	008	016	Ɗa n zuwai e ɗekei mu Eliyaza n Ariyelu n Shemaya n Elinatan n Jaribu n Elinatan n Natan n Zakariya n Meshulam, e le na i aza e kelime. Ɗa kpamu n zuwai e ɗekekei mu Joyaribu n Elinatan adama a na ele va eyevi a ɗa.
015	EZR	008	017	Ɗa n suki le a bana u Ido vuza vu kelime vu Kasifiya, n danai le ili i na a kudana Ido n aza a̱ ni a na i a kuyaꞋan ulinga a KpaꞋa ku Ka̱shile. Aza a na i a ida̱shi a Kasifiya, adama a na a̱ suꞋuku tsu n aza a ulinga a KpaꞋa ku Ka̱shile ka̱ tsu a Urushelima.
015	EZR	008	018	A na wokpoi kukiye ku singai ku Ka̱shile ki ta̱ koɓolo n a̱tsu. Ɗa a̱ suꞋuki tsu n Sherebiya keyevi, a kumaci ku Mali maku ma Levi maku mi Isaraila. Ɗa u ta̱wa̱i n muku mo olobo n ni n aza a̱ ni. Ele ɗa uma kupa n kula̱i.
015	EZR	008	019	Ɗa kpamu a̱ suꞋuki tsu n Hashabiya koɓolo n Jeshaya a kumaci ku Merari, n aza a̱ ni n muku n le. Ele ɗa uma kamanga.
015	EZR	008	020	Na lo ɗa koci ba, a̱ suꞋuki tsu kpamu n uma amangatawenre n kamanga, aza a ulinga a KpaꞋa ku Ka̱shile a na Dawuda mogono nu nkoshi m gba̱ra̱-gba̱ra̱ a zagbai adama a na a̱ ɓa̱nka̱ aza e Levi. Ɗa e kecei ka̱bunda̱i ka le ra̱ka̱ n ula e le.
015	EZR	008	021	Lo e kuyene ku Ahava ka, ɗa n salai a yaꞋan kakuli, adama a na tsu goyo ka̱ci ka̱ tsu a̱ ubuta̱ u Ka̱shile ka̱ tsu, kpamu tsu folono yi u tono n a̱tsu a uye wu nwalu n tsu, n muku n tsu n ucanuku u tsu.
015	EZR	008	022	Adama a na m pana ta̱ wono a na mo folono mogono me neke tsu osoji a iɗika n akumbi odoku, adama a na isa tsu a̱ ubuta̱ wi irala i tsu a uye. Adama a na n dana ta̱ ɗe mogono, kukiye ku singai ku Ka̱shile ki ta̱ koɓolo n yaba dem vu na u nekei ka̱ɗu wa̱ a̱ ni, Ama wupa u ni wi ta̱ u vuza na u vadalukpa ka ni kucina̱.
015	EZR	008	023	Adama a nanai ɗa ci yaꞋin kakuli, tsu folonoi Ka̱shile ka̱ tsu ko tono n a̱tsu, ɗa tana ushuki avasa a̱ tsu.
015	EZR	008	024	Ɗa n takpai uma kupa n e re a̱ aza e kelime a̱ ka̱tsuma̱ ka anan ganu, ele ɗa Sherebiya n Hashabiya n aza a̱ e le uma kupa.
015	EZR	008	025	Ɗa n gisanki le azurufa n azanariya n ucanuku, kuneꞋen adama a KpaꞋa ku Ka̱shile ka̱ tsu, ku na mogono n aza odoki a̱ ni nu nkoshi m gba̱ra̱-gba̱ra̱ n ni n aza Isaraila ra̱ka̱ a na i lo a̱ ubuta̱ wa e nekei.
015	EZR	008	026	Na ɗa ili i na n gisangi ɗa n nekei anan ganu ekiye. Kagisamkpatsu ka azurufa ka na a̱miki a̱ ni a yawai kamanga n e re. Ucanuku u na a yaꞋin n azurufa amangatawun, u na a̱miki e le a yawai kilo amangatatsunkupa. N Azanariya a na a̱miki e le a yawai a̱kpa̱n a tatsu n amangatawa̱na̱shi.
015	EZR	008	027	N ebelyu azanariya kamanga, a na a̱miki e le a yawai kilo ka̱kpa̱n. N ebelyu e re a iyim i shili a na a lapulai, tsuloboi ci le derere ɗa n azanariya.
015	EZR	008	028	Ɗa n danai le, “A̱ɗa̱ n ucanuku u nampa me erengu ɗa̱ ta̱ ciɗa u Vuzavaguɗu. Azurufa n azanariya tankpamu n kuneꞋen ku ucigi wa̱ a̱ɗu u Vuzavaguɗu Ka̱shile ki ikaya i le.
015	EZR	008	029	Yi inda u ɗa, ka̱ta̱ kpamu i la̱na̱ u ɗa ali a ayin a na i gisangu u ɗa anunu a KpaꞋa ku Ka̱shile e kelime ka anan ganu n aza e Levi n aza e kelime ka aza a Isaraila a Urushelima.”
015	EZR	008	030	Ɗa anan ganu n aza e Levi isai azurufa n azanariya n ucanuku u na a gisangi a̱miki e le, adama a na a banka n u ɗa a KpaꞋa ku Ka̱shile ka̱ tsu a Urushelima.
015	EZR	008	031	Ɗa tsu ɗa̱nga̱i a̱ ka̱kina̱ ke kuyene ku Ahava a kanna ka kupa n ke ire ko wotoi u iyain, adama a na tsu bana a Urushelima. Kukiye ku Ka̱shile ka̱ tsu ki ta̱ koɓolo n a̱tsu, ɗa kpamu wi isai tsu ekiye a irala i tsu n aza a̱ ma̱ga̱la̱ka̱ a uye.
015	EZR	008	032	Ta ci yawai a Urushelima nannai, ɗa tsu uvukai lo ayin a tatsu.
015	EZR	008	033	A kanna ka̱ na̱shi, ɗa tsu banai a KpaꞋa ku Ka̱shile ka̱ tsu, taɗe tsu gisangi azurufa n azanariya n ucanuku, ɗa tsu nekei ganu Meremotu kolobo ka Uriya. Koɓolo n Eliyaza kolobo ka Finihasu n aza e Levi o yoku, ele ɗa Jozabadu kolobo ka Jesuwa n Nowadiya kolobo ka Binuyi.
015	EZR	008	034	Ɗa e kecei ili ra̱ka̱ ɗa kpamu a gisangi i ɗa, ɗa a ɗanai ka̱bunda̱i ka̱ a̱miki a na a gisangi va.
015	EZR	008	035	Ɗa aza a na o bonoi n ugbashi, e nekei alyuka o kusongu u Ka̱shile ki Isaraila. A lyukai obomburom kupa n e re adama aza a Isaraila dem, n a̱giri amanga̱na̱shinkupa n a̱ta̱li, nu ngiri amangatatsunkupa n cindere. Ɗa kpamu a yaꞋain alyuka a kutakpa unushi nu nga̱ji kupa n re. Ɗa e nekei alyuka kusongu a nampa ra̱ka̱ u Vuzavaguɗu.
015	EZR	008	036	Ɗa e nekei katagarda ka̱ wila̱ u mogono Atazesu wa aza o tsugono n i gomuna yi uɓon upashi kuyene ku Yufiretu. Ɗa ele feu a̱ ɓa̱nka̱i uma n KpaꞋa ku Ka̱shile.
015	EZR	009	001	Ana ka nampa ko kotsoi, ɗa nkoshi m gba̱ra̱-gba̱ra̱ ma aza a Isaraila a̱ ta̱wa̱i a danai mu, “Uma a Isaraila n anan ganu n aza e Levi a takpa ka̱ci ke le kau n ukuna wu unata u uma a iɗika ya ba, aza KanaꞋana n aza a Hitiya n aza a Periziya n aza Jebusiya n aza Amona n aza a Mowabu n aza a Masar n aza a Amoriya ba.
015	EZR	009	002	Adama a na ali a Isaraila a ɗikaka ta̱ ka̱ci ke le a̱ma̱ci a uma a iɗika ya, ali a ɗikaka feu muku le a̱ma̱ci a̱ ka̱tsuma̱ ke le. Ta a satarai kumaci ku ciɗa n uma a iɗika ya. Kpamu aza e kelime n nkoshi m gba̱ra̱-gba̱ra̱ i ta̱ n kukiye punu a ukuna wi ili i wono i nampa.”
015	EZR	009	003	Ana m panai ukuna u nanlo ɗa n karai ntogu n va̱ n muɗa̱i ka̱nji ka kaci ka̱ va̱ n ntsa̱ka̱ n va̱, ɗa n da̱sa̱ngi n nambai ili i na ma kudansa.
015	EZR	009	004	Ɗa yaba dem vu na u jeꞋekei ikyamba adama a kadanshi ka̱ Ka̱shile ki Isaraila, n adama a ukuna wu unambi wu usuɓi wa aza a na o bonoi n ugbashi, o ɓolongi a̱ uka̱ra̱Ꞌi nu mpa a makyan ma na n yongoi una̱mgbi u ka̱tsuma̱, ali a makyan ma alyuka a̱ kulivi ma yawai.
015	EZR	009	005	Ana makyan ma alyuka ma̱ kulivi ma yawai, ɗa n ɗa̱nga̱i a̱ una̱mgbi u ka̱tsuma̱ u va̱ u uki n akari a ntogu n va̱. Ɗa n kuɗa̱ngi a iɗika, ɗa n ɗa̱ngusa̱i ekiye a̱ va̱ u Vuzavaguɗu Ka̱shile ka̱ va̱,
015	EZR	009	006	ɗa n vasai. “Ka̱shile ka̱va̱, wono u kimba̱ mu ta̱ ali n fuɗa n ɗa̱ngusa̱ kaci ka̱ va̱ wa̱ a̱nu ba. Adama a na unushi u tsu u laꞋa ta̱ utsura u tsu, ali u yawai gaɗi.
015	EZR	009	007	Ili i na i ɗikai a ayin a ikaya i tsu ali a̱ kuta̱wa̱ anana, ci yaꞋan ta̱ unushi u gbayin. Adama unushi u tsu, a̱tsu nu ngono n tsu n anan ganu a̱ tsu, ɗa tsu yikpa̱i ekiye ngono ma aza a̱ ka̱yimbi. Ɗa a unai tsu, ɗa a̱ pura̱i tsu a kubana ugbashi n ucanuku u tsu, ɗa a zuwai tsu a̱ ka̱tsuma̱ ko wono tsu na ci anana.
015	EZR	009	008	Ama makyan kenu, Vuzavaguɗu Ka̱shile ka̱tsu u yotsongu tsu ta̱ kasingai ana u ka̱sukpa̱i kagimi ka uma a̱tsu n wuma, ana kpamu u nekei tsu ubuta̱ wi ida̱shi u ciɗa, adama a na u jebeke tsu atakaci a tsugbashi, ka̱ta̱ kpamu u zuwa a̱shi a̱ tsu akana.
015	EZR	009	009	Ko ana wo okpoi a̱tsu agbashi a ɗa. Ka̱shile ka̱tsu ka cinukpa n a̱tsu a̱ ubuta̱ u tsugbashi u tsu ba. Ama ɗa u zuwai ngono ma aza Pashiya a yaꞋankai tsu ukuna u ma̱riki ali ɗa e nekei ili na tsu cigai adama a na tsu maꞋasaka KpaꞋa ku Ka̱shile, ka̱ta̱ kpamu tsu lapula ubuta̱ u na wi ishi u yikpa̱i adama a na tsu ci ya̱ mashilya mana ma ku keɗe tsu aza a Yahuda n Urushelima.
015	EZR	009	010	Ama gogo na, Ka̱shile ka̱va̱, yiɗa̱i tsa ku dansa a ukuna u nampa? Adama a na tsu iwan ta̱ kutono wila̱ u nu.
015	EZR	009	011	U na vu nekei tsu a̱ ubuta̱ u eneki aza a na i a kuyaꞋanka wu ulinga, a na vu danai tsu, ‘Iɗika i na ci a kuꞋuwa ci lyaꞋa uka̱ni wi i ɗa, iɗika ya yi ta̱ nu nshinda̱. Uma a iɗika ya i ta̱ tukpa n kagbanigbani.
015	EZR	009	012	Adama a nannai ka̱ta̱ tsu ka̱sukpa̱ nkere n tsu mo olo le ba, ko kpamu olobo a̱ tsu a zuwa nkere n le ba, ka̱ta̱ kpamu tsu ɓa̱nka̱ le, ko tsu la̱nsa̱ ida̱shi i ma̱ta̱na̱ n i le ba. Ta tsa ku tsurakpa nannai ka̱ta̱ kpamu tsu pana uyoꞋo wi iɗika ya, ka̱ta̱ a̱tsu tsu ka̱sukpa̱ka̱ muku iɗika ya yo okpo ili yi uka̱ni i le ko wannai.’
015	EZR	009	013	Ana ili i nampa i ciya̱i tsu ra̱ka̱ adama ulinga u gbani-gbani u tsu nu unushi wa̱ bunda̱i tsu, ci yeve ta̱ n nannai dem avu Ka̱shile ka̱tsu vu neke tsu atakaci a̱bunda̱i adama u nushi u tsu ba, ali vu ka̱sukpa̱ka̱i tsu kagimi ka uma tsu nampa ba.
015	EZR	009	014	Nini ɗai tsu ku doku ku koɗo wila̱ u nu a̱ ubuta̱ u ku nekpenei yolo n uma a na i a kuyaꞋan ili yi unata i nampa? Ci yaꞋan baci nannai, vi ta̱ a kuyaꞋan wupa n a̱tsu ali vu una tsu ra̱ka̱-ra̱ka̱, babu aza a na a kubuwa kpamu babu aza a na a kulaꞋa.
015	EZR	009	015	Vuzavaguɗu Ka̱shile ki Isaraila, avu vuza vu usuɓi ɗa, a̱tsu tsu laꞋaka tsu kagimi ka uma a na a buwai, tsu na ci anana. A̱tsu ɗa na e kelime ka̱ nu a̱ ka̱tsuma̱ ka̱ unushi u tsu, ko ana wokpoi adama a ili i nampa babu vuza vu na wa kufuɗa kushamgba e kelime ka̱ nu.”
015	EZR	010	001	Ana Ezira wi a kuyaꞋan avasa, a̱ kushika̱ unushi nu shika̱i, a u kuɗa̱ngi e kelime ka̱ A̱Ꞌisa̱ a gbayin a̱ Ka̱shile, ɗa ka̱bunda̱i ka uma ali n a̱ma̱ci n muku a Isaraila o ɓolongi wa̱ a̱ ni. Ɗa uma a̱ shika̱i gbani-gbani.
015	EZR	010	002	Ɗa Shekaniya maku ma Jehiyelu matsukaya ma Elam u danai Ezira, “Ci yaꞋanka ta̱ Ka̱shile ka̱tsu unambi wu usuɓi a̱ ubuta̱ u kuzuwa omoci a̱ma̱ci a uma a iɗika ya. Ama n nannai dem a̱pa̱Ꞌa̱ a buwa ta̱ wa aza a Isaraila.
015	EZR	010	003	Adama a nannai yaꞋan ci yaꞋan uzuwakpani n Ka̱shile ka̱ tsu, tsu loko a̱ma̱ci a nanlo a n muku n le tsu na avu n aza e kelime a na yi o kutono kadanshi ka̱ Ka̱shile i nekei tsu odoki. Ci ta̱ o kutono ili i na kadanshi ka̱ Ka̱shile ka danai.
015	EZR	010	004	Ɗa̱nga̱ adama a na kakuna ka nampa ki ta̱ ekiye a̱ nu. A̱tsu ci ta̱ a̱ kucina̱ ku nu. Adama a nannai yaꞋan utsura u ka̱ɗu, ka̱ta̱ vu yaꞋan ili i na i yotsoi vi yaꞋan.”
015	EZR	010	005	Ɗa Ezira u ɗa̱nga̱i u zuwai aza e kelime a anan ganu n aza e Levi n uma a Isaraila ra̱ka̱ a kucinai a danai, ci ta̱ a kuyaꞋan ili i na Shekaniya u danai. A ɗikai akucina.
015	EZR	010	006	Ɗa Ezira u ɗa̱nga̱i a̱ ubuta̱ u na wi ɗevu n KpaꞋa ku Ka̱shile, u lazai a kubana a̱ kunu ku Jehohanan maku ma Eliyashibu. Punu a̱ kunu ka u lyaꞋa ba u soꞋo ba, adama a na wi ta̱ a̱ una̱mgbi u ka̱tsuma̱ adama a unambi wu usuɓi wa aza a na o bonoi n ugbashi.
015	EZR	010	007	Ɗa a salai a̱ ubuta̱ dem a Urushelima n uɓon u Yahuda a dana aza na obonoi n ugbashi ra̱ka̱ o ɓolongu a Urushelima,
015	EZR	010	008	vuza na baci u kpa̱ɗa̱i kubana ali ayin a tatsu, tsu na aza e kelime nu nkoshi m gba̱ra̱-gba̱ra̱ e nekei kadanshi, wi ta̱ a kunamba ucanuku u ni, kpamu i ta̱ a̱ ku uta̱ka̱ yi a̱ ka̱tsuma̱ ko koɓolo ka uma a na obonoi n ugbashi.
015	EZR	010	009	Kafu ayin a tatsu a ɗa ali a na i a̱ ida̱shi a uɓon u Yahuda nu n Bayami ra̱ka̱ o ɓolongi a Urushelima. A kanna ka kamanga o wotoi u kuci ɗa uma ra̱ka̱ a̱ disa̱ngushi e kelime ka ulanga u na wi e kelime ka KpaꞋa ku Ka̱shile. Ɗa yaba dem u jeꞋekei ikyamba adama ukuna u nanlo, kpamu n mini ma̱ a̱bunda̱i ma na Ka̱shile ko yoꞋi.
015	EZR	010	010	Ɗa Ezira ganu u ɗa̱nga̱i kashani u yaꞋankai le kadanshi u danai, “I yaꞋan ta̱ ukuna wu unambi wu usuɓi a̱ ubuta̱ u kuzuwa omoci a̱ma̱ci aza a na i aza a Yahuda ba. Tsu nanlo tsu ɗa i doki unushi wa aza Isaraila.
015	EZR	010	011	Gogo i dana Vuzavaguɗu Ka̱shile ki ikaya i ɗa̱ unushi u ɗa̱. Ka̱ta̱ kpamu i yaꞋin ili na u cigai. I pece ka̱ci ka̱ ɗa̱ a kumaci ki iɗika ya n omoci a̱ma̱ci a na i zuwai aza a na i aza a Yahuda ba.”
015	EZR	010	012	Ɗa ka̱bunda̱i ka uma ra̱ka̱ ushuki n ka̱la̱ka̱tsu ka gbayin a danai, “Ta nanai. Mayun ɗa ci yaꞋan tsu na vu danai.
015	EZR	010	013	Ama uma a tana i ta̱ n a̱bunda̱i, kpamu ayin a̱ mini a ɗa n a̱bunda̱i. Adama a nannai ci a kufuɗa ku shamgba e keteshe ba. Ulinga wa tana ulinga u kana kete u ɗa ko u ayin e re ba, adama a na aza o yoku n a̱bunda̱i a̱ ka̱tsuma̱ ka̱ tsu ci yaꞋan ta̱ unushi wu uyevi a kakuna ka nampa.
015	EZR	010	014	YaꞋan aza e kelime a̱ tsu a bana a Urushelima a̱ la̱na̱ kakuna ka adama o koɓolo ka uma dem. Ka̱ta̱ uma a̱ likuci-likuci aza na a zuwai omoci a̱ma̱ci, a̱ ta̱wa̱ a makyan ma na a zuwakai le derere, koɓolo nu nkoshi m gba̱ra̱-gba̱ra̱ n ayaꞋinfada a̱ likuci dem. Ci ta̱ a kuyaꞋan nannai adama a na Ka̱shile ka̱ tsu ka̱ ka̱sukpa̱ wupa adama a kakuna ka nampa.”
015	EZR	010	015	Babu vuza na u yaꞋin tsurala n ukuna u nampa wa, Janata ɗa koci maku ma Asahelu n Jahazeya maku ma Tikuwa n Meshulam n Shabetayi vuma vu kumaci ku Levi a̱ ɓa̱nka̱i le.
015	EZR	010	016	Ɗa aza a na o bonoi n ugbashi a yaꞋin ili i na a danai. Ɗa Ezra ganu u zagbai ali, aza a na ele ɗa aza e kelime ka kumaci ku le, tsu na i n ula e le. A gasai a kanna ka ugiti o wotoi u kupa adama a na a̱ la̱na̱ ukuna wa.
015	EZR	010	017	A̱ ka̱tsuma̱ ko wotoi u tatsu, kafu a kanna ka iyain ko wotoi u iyain, ɗa o kotsoi kula̱na̱ ukuna u ali a na a zuwai omoci a̱ma̱ci a.
015	EZR	010	018	Na ɗa ula a anan ganu a na i a̱ ka̱tsuma̱ ka aza a na a zuwai omoci a̱ma̱ci. A ntsukaya n Jesuwa maku ma Jozadaku n aza a̱ ni, MaꞋaseya wi ta̱ punu n Eliyaza n Jaribu n Gedaliya.
015	EZR	010	019	A yaꞋin akucina i ta̱ o kuloko a̱ma̱ci e le, yaba dem vu le u nekei ka̱giri adama e kuneꞋe ku kutakpa unushi u le.
015	EZR	010	020	A ntsukaya n Imeru n Hanani n Zebadiya.
015	EZR	010	021	A ntsukaya n Harim MaꞋaseya n Iliya, koɓolo n Shemaya n Jehiyelu n Uziya.
015	EZR	010	022	A ntsukaya n Pashuru, Eliyoni wi ta̱ punu n MaꞋaseya n IsumaꞋilu n Netanelu n Jozabadu n Eliyasa.
015	EZR	010	023	A̱ ka̱tsuma̱ ka aza e Levi, ele ɗa, Jozabadu n Shimeyi n Kelaya vu na kpamu e ci ɗeke yi Kelita n Petahiya n Yahuda n Eliyaza.
015	EZR	010	024	A̱ ka̱tsuma̱ ka aza a ishipa, Eliyashibu wi ta̱ punu. Aza a kindi ku utsutsu wa̱ A̱Ꞌisa̱ a gbayin Shalum wi ta̱ punu, n Telem n Uri.
015	EZR	010	025	Ula aza a Isaraila a na a yaꞋin unushi wa ele ɗa, Paroshi, n Ramiya n Iziya n Malikiya n Mijamin n Eliyaza n Malikiya, n Benaya.
015	EZR	010	026	A ntsukaya n Elam, ele ɗa Mataniya n Zakariya n Jehiyelu, n Abudi n Jeremotu n Iliya.
015	EZR	010	027	A ntsukaya n Zatu, ele ɗa Eliyoni n Eliyashibu n Mataniya n Jeremotu n Zabadu n Aziza.
015	EZR	010	028	A ntsukaya m Bebai, ele ɗa Jehohanan n Hananiya n Zabayi n Atala.
015	EZR	010	029	A ntsukaya m Bani, ele ɗa Meshulam n Maluka n Adaya n Jashubu n Sheyala n Jeremotu.
015	EZR	010	030	A ntsukaya n Pahatu-mowabu, ele ɗa, Adana n Kela n Benaya n MaꞋaseya n Mataniya m Bezale m Binuyi n Manasa.
015	EZR	010	031	A ntsukaya n Harim, ele ɗa, Eliyaza n Ishiya n Malikiya, n Shemaya n Simiyon,
015	EZR	010	032	n Bayami n Maluka n Shemariya.
015	EZR	010	033	A ntsukaya n Hashum, ele ɗa, Matenayi n Matata n Zabadu n Elifeletu n Jeremayi n Manasa n Shimeyi.
015	EZR	010	034	A ntsukaya m Bani, ele ɗa, MaꞋadayi n Amuram n Uwelu,
015	EZR	010	035	m Benaya m Bediya n Kela,
015	EZR	010	036	m Beniya n Meremotu n Eliyashibu,
015	EZR	010	037	n Mataniya n Matata n JaꞋasu.
015	EZR	010	038	A ntsukaya m Binuyi, ele ɗa, Bani n Shimeyi,
015	EZR	010	039	n Shelemiya n Natan n Adaya,
015	EZR	010	040	n Makanadeba n Shashayi n Sharayi,
015	EZR	010	041	n Azarelu n Shelemiya n Shemariya,
015	EZR	010	042	n Shalum n Amariya n Isufu.
015	EZR	010	043	A ntsukaya n Nebo, ele ɗa, Jeyiyelu n Matitiya n Zabadu n Zebina n Jadayi n Juwelu n Benaya.
015	EZR	010	044	Uma a nampa a ra̱ka̱ a zuwa ta̱ omoci a̱ma̱ci. Ɗa kpamu o lokoi a̱ma̱ci a, ali n muku n le ra̱ka̱.
#
# BOOK	016	NEH	Nehemiah	Nehemiya
016	NEH	001	001	Na ɗa arabali e Nehemiya maku ma Hakaliya. A̱ ka̱tsuma̱ ko wotoi u Kishilebu ɗaɗa wotoi u kuci a̱ ka̱ya̱ ka kamanga ka na Atazesu wi a kulyaꞋa tsugono tsu Pashiya, mpa Nehemiya a̱ ubuta̱ u mashilya a Susa, a̱ likuci i gbayin yi iɗika ya.
016	NEH	001	002	Ɗa Hanani vuza te a̱ ka̱tsuma̱ ka̱ aza a̱ va̱ koɓolo n uma o yoku a na uta̱i a̱ likuci i Yahuda, a̱ ta̱wa̱i adama a na ene mu. Ɗa me ecei le arabali a Urushelima n arabali aza a Yahuda a na uta̱i a̱ ubuta̱ u tsugbashi na ɗe a Babila.
016	NEH	001	003	Ɗa a danai mu, “Kagimi ka uma a na uta̱i a̱ ubuta̱ u tsugbashi o bonoi, a na i a uɓon u Yahuda, i ta̱ a̱ ka̱tsuma̱ ka atakaci ka̱u. Ɗa kpamu a danai mu a̱ fa̱da̱ ta̱ mashilya ma Urushelima ɗa kpamu o songi agbaguratsu a̱ utsutsu a̱ ni.”
016	NEH	001	004	Ana m panai ukuna u nampa, ɗa n da̱sa̱ngu n shika̱i. Ayin n a̱bunda̱i mpa a̱ una̱mgbi u ka̱tsuma, ɗa n yaꞋin kakuli n avasa u Ka̱shile ka gaɗi.
016	NEH	001	005	Ɗa n danai, “Vuzavaguɗu Ka̱shile ka gaɗi, vuzagbayin Ka̱shile ili i wovon. Avu na vu tsu shatangu uzuwakpani, vuza vu ucigi u na u tsu kpa̱ɗa̱ kusabaꞋa wa aza a na i a kuciga wu, ɗa kpamu i e kere wila̱ u nu,
016	NEH	001	006	mi ta̱ ufolu u nu zuwaka mu atsuvu, ka̱ta̱ kpamu vu la̱na̱ mu, vu pana avasa a kagbashi ka̱ nu, a na mi a kuyaꞋan kanna n kayin adama agbashi a̱ nu aza a Isaraila. Mi ta̱ a̱ kushika̱ unushi u na a̱tsu aza a Isaraila ci yaꞋankai nu. Mayun mpa ni ikaya i va̱ ci yaꞋanka wu ta̱ unushi.
016	NEH	001	007	Tsu nusaka wu ta̱ gbani-gbani a na tsu kpa̱ɗa̱i kuyaꞋan ili i na vu cigai. Ɗa kpamu tsu kpa̱ɗa̱i kutono kadanshi ka̱ nu n ili i kutono i nu n wila̱ u na vu neke kagbashi ka̱ nu Musa.
016	NEH	001	008	Ciɓa n kadanshi ka na vu danai kagbashi ka̱ nu Musa. ‘Ɗa baci i kpa̱ɗa̱i kutono wila̱ u va̱, mi ta̱ a kuwacuwa ɗa̱ a̱ ka̱tsuma̱ ka uduniya.
016	NEH	001	009	ama i bono baci wa̱ a̱va̱ ɗa i tonoi wila̱ uva̱ u na n nekei ɗa̱, mi ta̱ o kuɓolongu ɗa̱ ko yi ishi baci i yawa uteku wa aduniyan, mi ta̱ o kubonoko ɗa̱ a̱ ubuta̱ u na n zagbai adama a na i cikpa kula ku va̱.’
016	NEH	001	010	Ele agbashi a̱ nu aɗa, n uma a̱ nu kpamu. Aza a na vu shiba̱i n utsura u gbayin u nu.
016	NEH	001	011	Vuzavaguɗu, pana avasa a̱ va̱ kagbashi ka̱ nu n avasa agbashi a̱ nu a na buwai aza a na i a kupana uyoꞋo u tsugbayin tsu kula ku nu. N folono wu ta̱ neke kagbashi ka̱ nu ulyaꞋi anana, ka̱ta̱ vu zuwa u ciya̱ mapasa ma singai a̱ ubuta̱ u mogono.” A makyan ma nanlo ma mpa ɗa vuza na u tsu neke mogono ili i kusoꞋo.
016	NEH	002	001	Ana wotoi u Nisan u lazai ɗaɗa wotoi u na̱shi a̱ ka̱ya̱ ka kamanga ko tsugono tsu Atazesu mogono. Ana a̱ tuka̱i ni m ma̱kya̱n, ɗa n ɗikai maꞋa m bankai mogono. Mogono tana ma saꞋwa kene una̱mgbi u ka̱tsuma̱ u va̱ ba sai makyan ma nampa.
016	NEH	002	002	Ɗa mogono me ecei mu, “Yiɗa̱i i zuwai ɗa vi una̱mgbi u ka̱tsuma̱ tsu nampa? Tana vi nu mɓa̱la̱ ba. Babu ili i na ya kuzuwa wu vu yongo tsu nampa sai vi a̱ una̱mgbi u ka̱tsuma̱.” Ɗa m panai wovon ka̱u.
016	NEH	002	003	Ɗa mu ushuki mogono n danai, “Wuma u nu u geshe mogono. Yiɗa̱i i kusa̱nka̱ mu una̱mgbi u ka̱tsuma̱? Likuci i na a̱ ciɗa̱ngi ikaya i va̱ i ɗa yokpo ta̱ agali, ɗa kpamu o songi a̱ɓa̱ya̱ntsu a̱ utsutsu u likuci wa n akina.”
016	NEH	002	004	Ɗa mogono ma danai mu, “Yiɗa̱i vu cigai n yaꞋanka wu?” Ɗa n yaꞋin kavasa a kubana a̱ Ka̱shile ka gaɗi.
016	NEH	002	005	Ɗa n danai mogono, “U gaꞋan baci mogono, ɗa kpamu mpa kagbashi ka̱ nu n ciya̱i mapasa ma singai wa̱ nu, mi ta̱ a kuciga vu suku mu a kubana a̱ likuci i Yahuda, a̱ likuci i na a̱ ciɗa̱ngi ikaya i va̱, adama a na m maꞋasaka likuci ya.”
016	NEH	002	006	A makyan ma tana Egbere wi ta̱ lo ida̱shi ɗevu n mogono, ɗa mogono me ecei mu, “Ayin a yaꞋin a ɗai ma kuyaꞋan? Wana ɗai kpamu mo kubono?” Ana n danai ni. Ɗa wu ushuki ufolu uva̱, ɗa n danai ni makyan ma nwalu ma̱ va̱.
016	NEH	002	007	Ɗa n danai mogono, “U gaꞋan baci mogono, yaꞋan u ɗanaka mu katagarda ka na n kuneke i Gomuna yi uɓon u ɗakai e kuyene ku Yufiretu adama a na a̱ ka̱sukpa̱ mu n wala ali n yawa a̱ likuci i Yahuda babu kadama.
016	NEH	002	008	Ka̱ta̱ kpamu vu neke mu katagarda ka na n kuneke Asafa vuza na wi a̱ kula̱na̱ kutsun ku mogono, u dana yi u neke mu nɗanga n na ma kuyaꞋanka aburakpatsu a utsutsu una u kuka̱na̱ a̱Ꞌisa̱ a, koɓolo n nshilya n likuci ma, kpamu n kpaꞋa ku na mpa n kuda̱sa̱ngu.” Ɗa mogono me nekei mu ili ra̱ka̱ i na me ecei ni, adama a na kukiye ku Ka̱shile ki ta̱ koɓolo nu mpa.
016	NEH	002	009	Ɗa mogono ma̱ suki ovonshi osoji koɓolo n ka̱bunda̱i ko odoku a bana koɓolo nu mpa, ɗa n yaꞋin nwalu ma a kubana a kapashi ke kuyene ku Yufiretu ɗa n nekei i gomuna i le atagarda akaka o mogono a.
016	NEH	002	010	Ama ana Sanbala vuza vu Horon n Tobiya vuza kelime vu iɗika ya aza a Amona a panai vuma vu yoku u ta̱wa̱ ta̱ adama a na u lapula ida̱shi i ma̱ta̱na̱ ya aza a Isaraila, ɗa a̱ na̱mgbi ka̱tsuma ka̱u.
016	NEH	002	011	Ana n yawai a Urushelima, ɗa n yongoi biꞋi lo ali ayin a tatsu.
016	NEH	002	012	Ɗa n ɗa̱nga̱i n kayin, mpa n uma o yoku kenu. N dana ko vuza te ili na Ka̱shile ka zuwai a̱ ka̱ɗu ka̱va̱ n yaꞋan adama a Urushelima ba. Babu manama ma na n ɗikai sai majaki ma na n kumbai koci.
016	NEH	002	013	Mu uta̱i n utsutsu u ka̱ra̱Ꞌa̱ a kubana a̱ a̱shi a̱ mini e kuyene ku Ka̱di n tsutsu u ka̱kiza̱, ɗa me enei mashilya ma Urushelima ma na ma̱ yikpa̱i n a̱ɓa̱ya̱ntsu a̱ utsutsu a na akina o songi va.
016	NEH	002	014	Ɗa m banai a̱ utsutsu u ka̱shi ka̱ mini n kuɗolu ku mogono, ama majaki ma na n kumbai va ma̱ ciya̱ ubuta̱ u kutono ba.
016	NEH	002	015	Nannai ɗa n tonoi punu a̱ ka̱ra̱Ꞌa̱ ka nu n la̱na̱i mashilya ma n kayin ka. Ɗa n kpatalai m bonoi n uye u na mu utuka̱i, m bonoi a̱ likuci n utsutsu u ka̱ra̱Ꞌa wa.
016	NEH	002	016	Babu vuza te a̱ ka̱tsuma̱ ka nkoshi m gba̱ra̱-gba̱ra̱ u yevei ubuta̱ u na mu uta̱i ko u yeve ili i na mi a kuciga kuyaꞋan. Ka̱ta̱ kpamu n dana uma a̱va̱ aza a Yahuda ukuna ba, ko tana anan ganu, ko aza e kelime, ko nkoshi m gba̱ra̱-gba̱ra̱ ko aza a na i a kuyaꞋan ulinga wa.
016	NEH	002	017	Ɗa n danai le, “Yene ta̱ atakaci a na tsu uwai, niniɗai Urushelima wo kokpo agali n tsu na akina o songi a̱ɓa̱ya̱ntsu a̱ ni. Ta̱wa̱i, tsu maꞋasakai mashilya ma Urushelima ma, adama a na ka̱ta̱ ci lyaꞋa kelime n kupana wono ba.”
016	NEH	002	018	Ɗa tana n danai le tsu na kukiye ku Ka̱shile ka̱ va̱ ki koɓolo nu mpa n ili na mogono ma danai mu. Ɗa ushuki, “Ɗa̱nga̱i tsu gita̱ kumaꞋasaka mashilya ma.” Ɗa tana a̱ ciya̱i ka̱ɗu ka kuyaꞋan ulinga u singai.
016	NEH	002	019	Ama ana Sanbala vuza vu Horon, n Tobiya vuza kelime vu iɗika i Amona n Gesheru vuza vu Araba a panai ili na ci sheshei kuyaꞋan, ɗa a givai tsu n o zosoi. A danai, “Yiɗa̱i yi a kuyaꞋan? Yi ta̱ a kuciga kuyaꞋanka mogono ugbamukaci?”
016	NEH	002	020	Ɗa mu ushuki le n danai, “Ka̱shile ka gaɗi ki ta̱ e kuneke tsu ulyaꞋi u na tsa kuyaꞋan u ɗa. A̱tsu aza a na ci a kuyaꞋanka yi tsugbashi ci ta̱ a̱ kugita̱ kumaꞋa ka. Ama a̱ɗa̱ yi n upecu, ko ili na a kuciɓasa n a̱ɗa̱ a Urushelima ba.”
016	NEH	003	001	Ɗa ganu vu gbayin vuza kula Eliyashibu koɓolo n aza a̱ ni anan ganu a na a buwai, ɗa a̱ ɗa̱nga̱i a maꞋasakai utsutsu wu ushiga wu nkyon. Ɗa a̱ shikpai ukungulu, ɗa erengi n ɗa. ɗa kpamu a maꞋi mashilya ma ɗa erengi maꞋa ili i na i ɗikai a kumaꞋa ku na ugaɗi u ni u yawai amangatawun a kubana a kumaꞋa ku ugaɗi ku Hananelu.
016	NEH	003	002	Ɗa aza e Jeriko feu a̱ gita̱i kuyaꞋan kumaꞋa ka a̱ ubuta̱ u na kumaꞋa ku Eliyashibu ku shamgbai. Ɗa kpamu Zakuru maku ma Imiri feu u gita̱i kumaꞋa ka a̱ ubuta̱ u na aza e Jeriko a shamgbai.
016	NEH	003	003	Ntsukaya n Hasena a maꞋin Utsutsu wa Adan. Ɗa a zuwakai u ɗa aburakpatsu, ɗa a yaꞋin iga̱Ꞌin yi utsutsu u kuꞋuwaka n agbaguratsu a iyim a kusaɓamgu utsutsu wa.
016	NEH	003	004	Meremotu maku ma Uriya vashi vu Hakozu, u gita̱i ku lapula ubuta̱ u na kumaci ku Hasena ku shamgbai n kumaꞋa ku le. Meshulamu maku ma Berekiya, vashi vu Meshezabelu u gita̱i a̱ ubuta̱ u na Meremotu u shamgbai, vuza na u tonoi a̱yi ɗa Zadoku maku ma BaꞋana.
016	NEH	003	005	Aza Tekowa ele ɗa aza a na a̱ gita̱i kulapula mashilya ma a̱ ubuta̱ u na Zadoku u shamgbai. Ama ɗa aza a̱ gba̱ra̱-gba̱ra̱ e le a iwain kuyaꞋan ulinga n aza e kelime a kumaꞋa ka.
016	NEH	003	006	Joyida maku ma Pashiya n Meshulamu maku ma Besodiya ele ɗa a lapulai Kakuci ka̱ Utsutsu ka. Ɗa a ukai kaburakpatsu a̱ utsutsu, ɗa a zuwai agbaguratsu a̱ iyum a̱ utsutsu u ni.
016	NEH	003	007	Melatiya vuza vu Gibiyon n Jadon vuza vu Meronotu koɓolo n uma a Gibiyon n aza a Mizipa, aza a na i a̱ ka̱tsuma̱ ko tsugono tsu gomuna vu uɓon ka̱livi ka upashi u kuyene ku Yufiretu, ɗa a̱ gita̱i kulapula mashilya ma a̱ ubuta̱ u na Joyida n Meshulamu a shamgbai n ulinga.
016	NEH	003	008	Ɗa Uziyelu maku ma Harahiya kayimi ka azanariya, u yaꞋin kulapulu ku ni. Hananiya vuza te a̱ ka̱tsuma̱ ka aza a na a ci yaꞋan ili ma̱gula̱ni a̱yi feu u gita̱i kumaꞋa mashilya ma a̱ ubuta̱ u na Uziyelu u shamgbai. Ɗa uma a maꞋasakai mashilya ma Urushelima ma ali a kubana a Mashilya ma n Washi.
016	NEH	003	009	Refaya maku ma Huru, vuza tsugono vu kagimi ka̱ likuci i Urushelima, ɗa u gita̱i kulapula mashilya ma a̱ ubuta̱ u na Hananiya u shamgbai.
016	NEH	003	010	Jedayiya maku ma Haruma, a̱yi feu u lapulai mashilya ma ɗevu n kpaꞋa ku ni, a̱ ubuta̱ u na Refaya u shamgbai. Hatushi maku ma Hashabeniya a̱yi feu ɗa u lapulai mashilya ma a uteku u na Jedayiya u shamgbai.
016	NEH	003	011	Malakija maku ma Harim n Hashubu maku ma Pahatu-mowabu ele ɗa a lapulai kapashi ko yoku ka mashilya n kumaꞋa ku ugaɗi ubuta̱ u na a ci yaꞋan boroji.
016	NEH	003	012	Shalum maku ma Haloshi, vuza kelime vu kagimi ka kapashi ko yoku ka Urushelima, ɗa u gita̱i kulapula mashilya ma a̱ ubuta̱ u na Malakija n Hashubu a shamgbai. muku mu n kere n ni feu a̱ ɓa̱nka̱ yi ta̱ a̱ ubuta̱ wu ulinga wa.
016	NEH	003	013	Hanun n aza a na a ida̱shi a Zanowa ele ɗa a lapulai Utsutsu u Ka̱ra̱Ꞌa̱. Ɗa a maꞋasakai u ɗa, kpamu a̱ shikpai ukungulu u ni, ɗa a zuwai agbaguratsu n aburakpatsu a̱ iyum koɓolo ni ili i na ya kuka̱na̱ utsutsu wa. Ɗa kpamu a lapulai mashilya ma ugaɗi ka̱u ma na ma yawai udashi ka̱kpa̱n n amangatawantawun ili na i gita̱i a̱ Utsutsu u Ka̱ra̱Ꞌa̱ ali a kubana utsutsu u ka̱kiza̱.
016	NEH	003	014	Malakija maku ma Rekabu, vuza na wi o tsugono tsu Betu-hakeremu, ɗa u lapulai Utsutsu u Ka̱kiza̱. Ɗa u maꞋasakai u ɗa. U zuwai ukungulu n ni n aburakpatsu n agbaguratsu a̱ Utsutsu wa.
016	NEH	003	015	Shalum maku ma Kolo-hoze, vuza kelime vu kapashi ka Mizipa, ɗa u lapulai Utsutsu u ka̱shi ka̱ mini. Ɗa u maꞋasakai u ɗa, ali ɗa u palai u ɗa. Ɗa u ukai ni Utsutsu u ni, na̱ a̱ka̱na̱tsu a̱ ni aza a na a̱ ku ka̱na̱ Utsutsu wa. Ɗa kpamu u maꞋasakai mashilya ma kadaɓa ka Shela, a tsu ɗekushe ta̱ kaꞋa Siluwamu, vu kashina ko mogono, koɓolo n ka na ka walai a kubana a̱ likuci i Dawuda.
016	NEH	003	016	Nehemiya maku ma Azabuku, vuza kelime vu kapashi ka Betu-zuru, ɗa a̱yi feu u ka̱na̱i kulapula mashilya ma a̱ ubuta̱ u na Shalum u shamgbai. Ɗa u yaꞋin kulapulu ali a kasaun ka Dawuda, a uɓon u na a̱ ga̱va̱i kadaɓa, koɓolo n uɓon u na a maꞋin iꞋuwa ya aza gbagbain osoji.
016	NEH	003	017	Na ɗa aza e Levi a na a̱ gita̱i kulapula mashilya ma a̱ ubuta̱ u na Nehemiya u shamgbai. Rehum maku ma Bani ɗa u gita̱i kulapula mashilya ma. Ɗa Hashabiya vuza kelime vu kapashi ka Kayila u gita̱i kulapula mashilya ma a̱ ubuta̱ u na Rehum u shamgbai.
016	NEH	003	018	Na ɗa aza e le a na a̱ ɓa̱nka̱i le kulapula mashilya ma, ele ɗa Bawai maku ma Henadadu, vuza kelime vu kapashi ka Kayila, u gita̱i kulapula mashilya ma a̱ ubuta̱ u na Hashabiya u shamgbai.
016	NEH	003	019	Ezaru maku ma Jesuwa, vuza kelime vu kapashi ka Mizipa, u gita̱i kulapula uɓon u yoku u mashilya ma a̱ ubuta̱ u na Bawai u shamgbai. Uɓon u nanlo u ɗaɗa u pasamgbanai e kelime ka̱ ubuta̱ u na a zuwai ucanuku u kuvon a uɓon u na mashilya ma mo kondorukpoi.
016	NEH	003	020	Baruku maku ma Zabayi, u gita̱i kulapula kapashi ko yoku n utsura u ka̱ɗu a̱ ubuta̱ u na Ezaru u shamgbai. Ɗa u lapulai ali a kubana a̱ utsutsu u kpaꞋa ku Eliyashibu Ganu vu gbayin.
016	NEH	003	021	Meremotu maku ma Uriya, vashi vu Hakozu, u gita̱i kulapula kapashi ko yoku ka mashilya ma a̱ ubuta̱ u na Baruku u shamgbai, ali a kubana uteku u kpaꞋa ku Eliyashibu.
016	NEH	003	022	Ɗa a nan Ganu a na uta̱i a uɓon u na wi uka̱ra̱Ꞌi n Urushelima a̱ gita̱i kulapula mashilya ma a̱ ubuta̱ u na Meremotu u shamgbai.
016	NEH	003	023	Bayami koɓolo n Hashubu ɗa a maꞋin mashilya ma na mi a kinda kpaꞋa ku le, ɗa Azariya maku ma Masaya matsukaya ma Ananiya u lapulai uɓon u kpaꞋa ku ni.
016	NEH	003	024	Binuyi maku ma Henadadu u gita̱i kulapula uɓon u na Azariya u shamgbai ɗevu n kpaꞋa ku ni a̱ ubuta̱ u na mashilya ma mo kondorokpoi.
016	NEH	003	025	Palalu maku ma Uzayi u gita̱i kulapula mashilya ma a uɓon u na mashilya ma mo kondorokpoi n uɓon u na mashilya ma ugaɗi ma kpaꞋa ku mogono a ulanga wa aza a kindi. Ɗa Pedaya maku ma Paroshi u gita̱i kulapula mashilya ma a̱ ubuta̱ u na Palalu u shamgbai.
016	NEH	003	026	Pedaya u yaꞋan ta̱ ulinga koɓolo n aza a na a ci yaꞋan ulinga wa̱ A̱Ꞌisa̱ a gbayin aza a na i a̱ ida̱shi a nsasan n Ofelu. Ɗa a lapulai mashilya ma ali a kubana a utsutsu gbayin u mini ma na mi a uɓon u kasana, kpamu n kumaꞋa ku ugaɗi ku na ki ɗevu n mashilya ma.
016	NEH	003	027	Ɗa aza a Tekowa a̱ gita̱i kulapula kapashi ko yoku ka mashilya ma a̱ ubuta̱ u na Pedaya u shamgbai a uɓon kumaꞋa kugbayin ugaɗi ali a kubana a mashilya ma Kaginda ka Ofelu.
016	NEH	003	028	Ɗa anan ganu o yoku a lapulai mashilya ma na ma lazai a kubana a utsutsu wo odoku, ɗa yaba dem u lapulai mashilya ma na mi e kelime ku kpaꞋa ku ni.
016	NEH	003	029	Ɗa Zadoku maku ma Imeru u gita̱i kulapula mashilya ma a̱ ubuta̱ u na anan ganu a shamgbai. Ɗa u lapulai uɓon mashilya ma kpaꞋa ku ni. Shemaya maku ma Shikaniya, vuza kindi ku Utsutsu u Kasana, u gita̱i kulapula mashilya ma a̱ ubuta̱ u na Zadoku u shamgbai.
016	NEH	003	030	Ɗa Hananiya maku ma Shelemiya n Hanun, maku ma̱ ta̱li ma Zalafu, a̱ gita̱i kulapula mashilya ma a uɓon u na Shemaya u shamgbai. Meshulamu maku ma Berekiya u gita̱i kulapula mashilya ma a uɓon u na Hananiya n Hanun a shamgbai n ulinga. Ɗa u lapulai mashilya ma na mi e kelime ku kpaꞋa ku ni.
016	NEH	003	031	Malikiya, vuza te a̱ ka̱tsuma̱ ka aza a na a tsu yima azanariya, u gita̱i kulapula mashilya ma a̱ ubuta̱ u na Meshulam u shamgbai. Ɗa u lapulai mashilya ma ali a kubana a kpaꞋa ka aza a ulinga wa̱ A̱Ꞌisa̱ a gbayin n aza a tsulaga, ma na mi a kinda utsutsu u kunu ku gaɗi ku na o tsu ɓolongu, ɗevu n kunu ku na ki a uɓon u na mashilya ma mo kondorokpoi.
016	NEH	003	032	Awakana a azanariya n aza a tsulaga tsa, a̱ gita̱i kulapula mashilya ma a uɓon u na Malikiya u shamgbai. Ɗa a lapulai mogon mu ukocishi ali a kubana uɓon wu tsutsu wu nkyon.
016	NEH	004	001	Ana Sanbalatu u panai a̱tsu aza a Yahuda ci gita̱ ta̱ kumaꞋasaka mashilya ma, ɗa u yaꞋin wupa ka̱u u zoꞋoshi tsu.
016	NEH	004	002	Ɗa kpamu u dansai e kelime ka aza a̱ ni n osoji a aza Samariya, u danai, “Yiɗa̱i uma a Yahuda aza a unambi wu utsura a nampa i a kuyaꞋan? Ene ta̱ i ta̱ a kufuɗa kumaꞋasaka mashilya ma n ka̱ci ke le? Ko i ta̱ a kuyaꞋan alyuka ɗa? I ca ni a kuciga kukotso ulinga wa kanna kete? Ko ene i ta̱ a kufuɗa o bonoko kaginga ka atali a na a̱ kula̱i va n wuma tsu na ishi?”
016	NEH	004	003	Ɗa Tobiya vuza vu Amona vuna wi kashani ɗevu n a̱yi u danai, “Mashilya ma na i a kumaꞋa va mesheꞋe ma kakamba ma kumba baci maꞋa mi ta̱ a̱ kuyikpa̱.”
016	NEH	004	004	Ɗa mpa Nehemiya n yaꞋin avasa n danai, pana tsu na o goyoi tsu Ka̱shile ka̱ tsu, yaꞋan ishikushi i na i a kuyaꞋanka tsu i bono a kaci ke le. Ka̱ta̱ a̱ pura̱ le a banka tsugbashi a iɗika i yoku ci ili i gbani i na a̱ pura̱i a̱ ubuta̱ u ku.
016	NEH	004	005	Ka̱ta̱ vu cinukpaka le unushi u na a yaꞋin ba, ka̱ta̱ kpamu vu takpaka le unushi u na a yaꞋankai nu ba, adama a na a shika tsu ta̱ a̱tsu a maꞋin.
016	NEH	004	006	Ɗa tsu lyaꞋi kelime n kumaꞋa mashilya ma ali ma yawai kagimi ka ugaɗi ka̱ ni, tsu gasakai likuci ya ra̱ka̱, adama a na uma a yaꞋan ta̱ ulinga wa n a̱ɗu ra̱ka̱.
016	NEH	004	007	Ama a na Sanbalatu n Tobiya n aza Arabiya n Amona n Ashidodu a panai ulinga u kulapulu ku mashilya ma Urushelima ma wi ta̱ a kulyaꞋa kelime, kpamu uɓon una a̱ la̱nga̱sa̱i va u ɗa u yaꞋan ta̱ u lapuli, ɗa a yaꞋin wupa ka̱u.
016	NEH	004	008	Ɗa ra̱ka̱ vu le a gbaɓai kaci adama a na a bana a yaꞋan kuvon n aza Urushelima, ka̱ta̱ a̱ tuka̱ nu nripula̱.
016	NEH	004	009	Ama ɗa ci yaꞋin kavasa u Ka̱shile ka̱ tsu, ɗa tsu zuwai aza a kindi inda le kanna n kayin.
016	NEH	004	010	Ɗa aza a Yahuda a danai, “Utsura wa aza a ulinga wa wi ta̱ a̱ kugusa̱, kaginga ka atali n kayala ka buwa ta̱ n a̱bunda̱i. Nini ɗai tsa kufuɗa kumaꞋa mashilya ma?”
016	NEH	004	011	Ɗa Irala i tsu i danai, “Kafu e yeve i na i lo ko ene tsu, ci ta̱ a kuꞋuwa wu e le tsu una le, ka̱ta̱ tsu shamgbatangu ulinga u kumaꞋa wa.”
016	NEH	004	012	Ama makyan n a̱bunda̱i aza a Yahuda a na i a̱ ida̱shi ɗevu n irala i tsu, a̱ tsu ta̱wa̱ ta̱ n a danai kusheshe ku na irala i tsu i a yaꞋanka tsu.
016	NEH	004	013	Ta n zuwai uma a o foɓuso nannai, n peciki le tsu na i a kumaci ku le a̱ ubuta̱ u na ka̱ta̱ o kotso kumaꞋa mashilya ma ba. Uɓa̱ni n ucanuku u kuvon u le otokobi n ayaꞋa nu njiki.
016	NEH	004	014	Ana menei tsu na kakuna ka ki, ɗa n ɗa̱nga̱i n ɓolongi aza gbagbain n nkoshi n gba̱ra̱-gba̱ra̱ n aza a na a buwai n danai, “Ka̱ta̱ i pana wovon wi irala i tsu ba. Ciɓai Vuzavaguɗu wi ta̱ n tsugbayin kpamu ili i wovon, yaꞋin kuvon adama a̱ muku n ɗa̱ olobo nu nkere n ɗa̱ n a̱ma̱ci a̱ ɗa̱, n iꞋuwa i ɗa̱.”
016	NEH	004	015	Ana irala i tsu a̱ ciya̱i kuyeve tsu yeve ta̱ kusheshe ku le, ɗa kpamu Ka̱shile ka̱ sa̱nka̱i le kushatangu kusheshe ku le. Ɗa ra̱ka̱ vu tsu tsu bonoi a̱ ubuta̱ u maꞋasaka mashilya ma.
016	NEH	004	016	Ili i na i ɗikai a kanna ka nanlo, aza o yoku a kuyaꞋan ulinga u kumaꞋa mashilya ma aza o yoku tamkpamu uɓa̱ni n ucanuku u kuvon, nsara n nra̱ga̱ nu njiki nu ntogu mi iyim. Ɗa aza kelime e peciki ka̱ci ke le a shamgbai a̱ ka̱ca̱pa̱ ka aza a Yahuda.
016	NEH	004	017	Aza a na i a kumaꞋa mashilya ma n aza a na i a kuɗika ucanuku a̱ ka̱na̱i kuɗika u ɗa n kukiye ku te, kukiye ku te tankpamu uɓa̱ni n ucanuku u kuvon.
016	NEH	004	018	KamaꞋi dem ki ta̱ u woki n kotokobi ka̱ ni a makyan ma na wi a kumaꞋa. Ama vuza na wa̱ kulika̱ kavana wi ta̱ ɗevu nu mpa.
016	NEH	004	019	Ɗa n danai nkoshi n gba̱ra̱-gba̱ra̱ n aza a gbagbain n uma a na a buwai, n danai, “Ulinga wa u gbayin u ɗa, kpamu u ɗa wi ta̱ u pecekushi, a̱tsu feu cita̱ upecekushi dadaꞋin n vu toku a̱ ubuta̱ u kumaꞋa mashilya ma.
016	NEH	004	020	Ɗa baci i panai ciliki tsu kavana, ka̱ta̱ i ɓolongu ɗe a̱ ubuta̱ wa, Ka̱shile ka̱ tsu ki ta̱ a kuyaꞋan vishili adama a̱ tsu.”
016	NEH	004	021	Ta ci lyaꞋi kelime n kuyaꞋan ulinga u kumaꞋa wa nannai a kanna lakam n usana ali ubuta̱ u yimba̱na̱, kagimi ka̱ tsu a ulinga u mashilya, kagimi ka̱ tsu ko yoku tankpamu uɓa̱ni nu nsara.
016	NEH	004	022	A makyan ma nanlo n dana ta̱ uma a, “YaꞋan vuma dem koɓolo n ka̱ɓa̱nki ka̱ ulinga ka̱ ni a̱ da̱sa̱ngu a Urushelima, adama a na a̱ la̱na̱ likuci ya n kayin, ka̱ta̱ kpamu a yaꞋan ulinga n kana.”
016	NEH	004	023	Adama nannai mpa ko aza a̱ va̱, ko agbashi a̱ va̱, n aza a kinda a na i koɓolo nu mpa, babu vuza na u foɗoi motogu ma̱ ni. Yaba dem uɓa̱ni n ucanuku u kuvon u ni.
016	NEH	005	001	A na i lo ɗa uma o yoku a̱ma̱ci n ali, a̱ ka̱na̱i kuyaꞋanka aza e le aza a Yahuda mololo.
016	NEH	005	002	Adama a na aza o yoku a dana ta̱, “A̱tsu n muku n tsu olobo nu nkere ci ta̱ n a̱bunda̱i, ci ta̱ a kuciga ilikulyaꞋa i na tsa kulyaꞋa adama a na tsu ciya̱ wuma.”
016	NEH	005	003	Ɗa kpamu aza o yoku a danai, “Tsu neke ta̱ ashina a̱ tsu, n ashina a itacishi, n iꞋuwa i tsa aguta, adama a na tsu ciya̱ ili kulyaꞋa ta lo tsa̱ ku kuwa̱ n kambulu.”
016	NEH	005	004	Aza o yoku kpamu a dana ta̱, “Tsu kopuku ta̱ ikebe adama a na tsu tsupa mogono utafu wa ashina a̱ tsu n ashina a itacishi a̱ tsu.
016	NEH	005	005	A̱ tsu ta na vuza ɗa n vutoku mpasa n te. Muku n tsu nu n le ili i te i ɗa. N nannai dem ɗa a zuwai tsu tsu zuwa muku n tsu olobo nu nkere n tsu okpo agbashi. Muku mu n kere n tsu n yoku e denge le ta̱ ɗe ɗa okpoi agbashi, ama ci n utsura u na ci yaꞋan ili i yoku ba, adama a na isa ta̱ ashina n ashina a itacishi a̱ tsu.”
016	NEH	005	006	Ana mpa Nehemiya n panai mololo ma n kadanshi ka, ɗa n na̱mgba̱i ka̱tsuma̱ ka̱u.
016	NEH	005	007	Ana n sheshei a̱ ka̱ɗu ka̱va̱, ɗa n nekei aza a gbagbaꞋin nu nkoshi n gba̱ra̱-gba̱ra̱ unushi. Ɗa n danai le, “Yi ta̱ o kuɗoro aza a̱ ɗa̱ a̱ ubuta̱ wa okopu ana yi e kunekeshe le, ali ɗa yi a ku isa i pasatangu i na i nekei le,” Ɗa n ɓolongi ka̱bunda̱i ka uma adama a kakuna ka.
016	NEH	005	008	Ɗa n danai le, “Ci yaꞋan ta̱ tsu na tsa kufuɗa adama a na ci shiba̱ aza a̱ tsu aza a Yahuda a na e dengei wa aza a na i aza a Yahuda ba. Ama ali n gogo na yi ta̱ e kudenge aza a̱ ɗa̱, ali kuyain kuɗai tsa ku tsulasaka le?” Ɗa a paɗai bini, adama a na a̱ ciya̱ ili i kudansa ba.
016	NEH	005	009	Ɗa n danai le, “Ili i na yi a kuyaꞋan i ɗa i gaꞋan ba. U gaꞋan ta̱ i yongo n wovon u Ka̱shile, adama a na ka̱ta̱ irala i tsu ele na i aza a Yahuda ba, a̱ ciya̱ i na a kuyaꞋanka tsu ma̱ka̱n ba.
016	NEH	005	010	Mpa n aza a̱ va̱ n agbashi a̱ va̱ feu ci ta̱ e kunekeshe uma okopu ikebe n ilikulyaꞋa. Ama gogo na yaꞋan tsu ka̱sukpa̱ kuneke kutan n ci isai tsu pasatangu i na tsu nekei.
016	NEH	005	011	Anana i bonoko le ashina e le n ashina itacishi e le n ashina a nɗanga n Zaitu n le n iꞋuwa i le n ili i na yi isai i pasatangi va dem, ugboku u te a̱ ka̱tsuma̱ ka amangatawun a ikebe n ilikulyaꞋa n ma̱kya̱n, n maꞋin ma zaitu.”
016	NEH	005	012	Ɗa aza e kelime a ushuki a danai, “Ci ta̱ a kuyaꞋan tsu na vu dansai. Ci ta̱ o kubonoko le n ucanuku le, ci kpamu o kudoku ku isa ili i yoku we le ba.” Ɗa n ɗekushei anan Ganu ɗa n zuwai nkoshi n gba̱ra̱-gba̱ra̱ a kucuna e kelime ke le ka anan ganu a dana i ta̱ a kushatangu i na a dansai.
016	NEH	005	013	Ɗa n za̱ka̱tsa̱i motogu ma̱ va̱ ɗa n danai, “Tsu nampa tsu ɗa Ka̱shile ka̱ za̱ka̱tsa̱ vuza na baci u kpa̱ɗa̱i kushatangu uzuwakpani u ni. YaꞋan kpamu Ka̱shile ka̱ pura̱ngu ili kpaꞋa ku ni ra̱ka̱, ka̱ta̱ kpamu u ka̱sukpa̱ babu i li.” Ɗa ka̱bunda̱i ka uma kana ko ɓolongi va kucukpai ka danai, “Wokpo nannai” Ɗa a cikpai Vuzavaguɗu. Ɗa aza gbagbain a shatangi uzuwakpani u na a yaꞋin.
016	NEH	005	014	Ko n tsu nannai, makyan ma na a zuwai mu Gomuna a̱ likuci i Yahuda, a̱ya̱ kupa n e re a na a lazai, a̱ ka̱ya̱ kamanga ko tsugono tsu mogono Atazesu, ali a kubana a̱ ka̱ya̱ ka kamangankupa n e re, mpa ko tana aza a̱ va̱ babu vuza na wi isai ilikulyaꞋa tsu mogono.
016	NEH	005	015	Anan Gomuna a na a lyaꞋi tsugono kafu mpa a takacika ta̱ uma ka̱u a̱ ubuta̱ u ku isa ilikulyaꞋa n ma̱kya̱n we le, babu biꞋi ikebe ya azurufa amangere. Ali olobo aza a na i a kuyaꞋanka le ulinga a kuyaꞋanka uma a̱ra̱ɗi. Ama mpa n yaꞋan tsu le ba, adama a na mpa mi ta̱ a kupana wovon u Ka̱shile.
016	NEH	005	016	Adama a nannai ɗa n nekei utsura u va̱ a̱ ubuta̱ u kumaꞋasaka mashilya ma. Ɗa olobo a na i a kuyaꞋanka mu ulinga a gbaɓai kaci adama a ulinga u kumaꞋa ka, ra̱ka̱ vu tsu tsu tsula ashina ba.
016	NEH	005	017	Ko n nannai aza a Yahuda nu nkoshi n gba̱ra̱-gba̱ra̱ ele uma amangatawun n amangerenkupa ɗa a lyaꞋi koɓolo nu mpa, babu biꞋi uma a na a̱ ta̱wa̱i wa̱ a̱tsu aza a na a̱ ida̱shi u ka̱ra̱Ꞌi n a̱tsu.
016	NEH	005	018	Tsu nampa tsu ɗa a ci yaꞋanka mu ilikulyaꞋa a kana lakam. A tsu kiɗa ta̱ kanaka kete n nlala n ta̱li n na mi n tsuloboi, nu ntoku n a̱bunda̱i, a kanna dem a̱ tsu tuka̱ ta̱ edele a̱ ma̱kya̱n ma savu. Ama ko n tsu nannai mi isa ilikulyaꞋa tsu gomuna ba, adama a na uma i ta̱ a̱ ka̱tsuma̱ katakaci n a̱bunda̱i.
016	NEH	005	019	Ka̱shile ka̱ va̱, ciɓa vu yaꞋanka mu kasingai adama ili i na n yaꞋankai uma a nampa a.
016	NEH	006	001	Ana i lo ɗa Sanbalatu n Tobiya koɓolo n Geshem vuza vu Araba n irala i tsu i na i buwai a panai tsu kotso ta̱ kumaꞋasaka mashilya ma ɗa kpamu tsu maꞋi ubuta̱ u na ishi a̱ la̱nga̱sa̱i. Ko an wo okpoi ka̱ta̱ tsu shikpa̱ a̱ɓa̱ya̱ntsu ba,
016	NEH	006	002	ɗa Sanbalatu n Geshem a̱ suꞋuki mu n akaka, a danai, “Ta̱wa̱ tsu gasa a̱ likuci i kenu i yoku e Keteshe ko Ono.” Ama i ta̱ e kusheshe adama a na a̱ ciya̱ a takacika mu.
016	NEH	006	003	Ɗa n suki aza a usuki a bana dana le. “Mi ta̱ pa ulinga ma̱ kuciya̱ ku bana ɗe ba. Adama a yiɗa̱i ma̱ ku ka̱sukpa̱ ulinga u gbayin va̱ n gida̱la̱ a̱ kuta̱wa̱ wa̱ a̱ɗa̱?”
016	NEH	006	004	Ɗa a̱ ka̱na̱i kusuꞋuku mu n akaka e te e te ali kuna̱shi mpa kpamu nu n danai le kadanshi kete kete.
016	NEH	006	005	Akaka a tawun a ɗa Sanbalatu u suki kagbashi ka̱ ni n katagarda ka akaka ka uɓa̱yuwi n kadanshi kete kete.
016	NEH	006	006	Ili i na a ɗanai punu a katagarda ka i ɗaɗa. “Tsu ciya̱ ta̱ arabali a̱ ubuta̱ wa aza a na i a ida̱shi uka̱ra̱Ꞌi n a̱tsu a danai avu n aza a Yahuda yi ta̱ e kusheshe kugbanigbani. I ɗaɗa i zuwai ɗa yi a kumaꞋa mashilya ma, kpamu Geshem feu u dana tsu ta̱ mayu ɗa. Na lo ɗa koci ba tsu pana ta̱ kpamu vu danai vi ciga ta̱ vu okpo mogono me le.
016	NEH	006	007	Ali vu zuwai eneki a sala adama a̱ nu a Urushelima, ka̱ta̱ a dana mogono mi ta̱ lo a Yahuda. Mayu mogono Atazesu wi ta̱ a kupana arabali a nampa a, ɗaɗa i zuwai n danai u ku gaꞋan ta̱ mpa n avu tsu gasa tsu dansa ukuna u nampa wa.”
016	NEH	006	008	Ɗa m bonokoi Sanbalatu n akaka a n danai, “Ukuna u nanlo mayu ɗa ba, avu ɗa vu sheshei ka nanlo ra̱ka̱ a̱ ka̱ɗu ka̱ nu.”
016	NEH	006	009	Ra̱ka̱ vu le a ciga ta̱ e neke tsu wovon ɗa, i ta̱ e kene a danshi ikyamba i tsu yi ta̱ a̱ kukuwa̱ ka̱ta̱ tsu ka̱sukpa̱ ulinga u kumaꞋa wa. Ɗa n yaꞋin kavasa n danai, “Ka̱shile, neke mu utsura u ka̱ɗu.”
016	NEH	006	010	Ɗa kanna kete m banai adama a na me ene Shemaya maku ma Delaya vashi vu Mehetabelu vuza na wi uɓa̱ya̱ngi a kpaꞋa ku ni ba. Ɗa u danai mu, “YaꞋan tsu bana tsu sheɗeku A̱Ꞌisa̱ a gbayin a̱ Ka̱shile, a̱ ubuta̱ u ciɗa wa̱ A̱Ꞌisa̱ a gbayin a, ka̱ta̱ tsu ɓa̱ya̱ngu utsutsu, adama a na i ta̱ lo a̱ kuta̱wa̱ ku una wu, i ta̱ a kufuɗa kuta̱wa̱ ku una wu n kayin.”
016	NEH	006	011	Ɗa mu ushuki n danai, “Mpa vuma tsu va̱ ɗa n kusuma? Vuma tsu va̱ ɗa u kuꞋuwa a̱ A̱Ꞌisa̱ a gbayin adama a na u laꞋaka? Ko ubuta̱ mi a kubana ba.”
016	NEH	006	012	Ana n sheshei, ɗa n yevei Ka̱shile ka yaꞋan kadanshi n Shemaya ba, ama Tobiya n Sanbalatu e neke yi ta̱ ikebe adama a na u yaꞋanka mu kene ku nampa.
016	NEH	006	013	A tsupa yi ta̱ adama a na u neke mu wovon n yaꞋan u nushi a̱ ubuta̱ u kuyaꞋan ili i na a dansai, tsu nanlo tsu ɗa a̱ kula̱nga̱sa̱ mu kula adama a na a̱ ciya̱ ili yi ishikushi.
016	NEH	006	014	Ɗa n yaꞋin kavasa n danai, “Ka̱shile ka̱ va̱, ciɓa n kagbanigbani ka na Tobiya n Sanbalatu a yaꞋankai tsu. ka̱ta̱ kpamu vu ciɓa n keneki ka vuka Nowadiya n eneki a na a buwai ra̱ka̱ a cigai kuneke mu wovon.”
016	NEH	006	015	A̱ ka̱tsuma̱ ka ayin amangerenkupa n e re a ɗa o kotsoi ulinga u kumaꞋa mashilya ma a kanna ka kamanga n a tawun o wotoi u Elu.
016	NEH	006	016	Ana irala i tsu n uma a na i a̱ ida̱shi u ka̱ra̱Ꞌi n a̱tsu a panai, ɗa wovon u ka̱na̱i le ikyamba i le i kuwa̱i. Adama a na e yeve ta̱ ulinga wa n utsura u Ka̱shile ka̱ tsu kaꞋa ci yaꞋin u ɗa.
016	NEH	006	017	A̱ ka̱tsuma̱ ka ayin a nanlo a aza a gbagbain a Yahuda a̱ ka̱na̱i kuɗanaka Tobiya atagarda akaka, a̱yi feu n u ɗanakai le.
016	NEH	006	018	Adama a na uma n a̱bunda̱i a̱ ka̱tsuma̱ ka aza a Yahuda a kucuna ta̱ i ta̱ a̱ kuɓanka̱ Tobiya, adama a na a̱yi kototo ka Shekaniya kolobo ka Ara kaꞋa vuza vu Yahuda. Ko n nannai ba, Jehohanan maku ma Tobiya u zuwa ta̱ mekere ma Meshulam kolobo ka Berekiya.
016	NEH	006	019	Ɗa uma a a̱ ka̱na̱i kudana mu ukuna wu usuɓi u Tobiya, kpamu o tsu bonoko yi ta̱ ili ra̱ka̱ i na mpa n dansai. Ɗa tana u ka̱na̱i ku suꞋuku mu n akaka adama a na mpa n pana wovon.
016	NEH	007	001	Ana o kotsoi kumaꞋa mashilya ma, ɗa a̱ shikpa̱i ukungulu a̱ utsutsu wa ra̱ka̱, ɗa a zuwai aza a kinda ku utsutsu wa n aza a ishipa n aza e Levi.
016	NEH	007	002	Ɗa n zuwai aza a̱ va̱ a̱ la̱na̱ likuci i Urushelima, Hanani n Hananiya vuza vu kelime vu kula̱na̱ mashilya, adama a na Hananiya u laꞋa ta̱ aza a na a buwai usuɓi n wovon u Ka̱shile.
016	NEH	007	003	Ɗa n danai le ka̱ta̱ a̱ ɓa̱yuwa̱ utsutsu u Urushelima wa n usana ba ali kana ka̱ uta̱. Ka̱ta̱ kpamu a gbagura u ɗa kafu aza a na i a kinda utsutsu wa a laza n kulivi. A̱ la̱nsa̱ aza a kindi a Urushelima ka̱ta̱ a zuwa le a̱ ubuta̱ u na u yotsoi, aza o yoku tankpamu a kinda mashilya ma a uɓon wu iꞋuwa i le.
016	NEH	007	004	Likuci i Urushelima yi ta̱ n wanshi nu mgbayin ka̱u, ama aza a na i a ida̱shi punu i n a̱bunda̱i ba, kpamu ka̱ta̱ a maꞋa iꞋuwa ka̱u ba.
016	NEH	007	005	Ɗa Ka̱shile ka̱va̱ ka danai mu n ɓolongu uma nu nkoshi n gba̱ra̱-gba̱ra̱ n uma a na a buwai adama a na a ɗana ula e le tsu na i a kumaci ku le. Ɗa n ciya̱i katagarda ka tsumani ka na a ɗanai ula aza na a̱ gita̱i kubono a ubuta̱ u tsugbashi. I na n cinai punu i ɗa na.
016	NEH	007	006	Nava ɗaɗa uma a na o bonoi n ubuta̱ wu ugbashi aza a na Nebukanezaru mogono ma Babila u pura̱i a kubana ugbashi. Ɗa o bonoi a iɗika i Urushelima n iɗika i Yahuda, yaba dem u bonoi a̱ likuci i ni.
016	NEH	007	007	Aza e kelime a ele ɗa Zerubabelu n Jesuwa n Nehemiya n Seraya n RaꞋamiya n Nahamani n Modikaya n Bilishan n Misaferetu n Bigawai n Nehum, koɓolo m BaꞋanahu. Nava ɗaɗa ula aza a Isaraila a na o bonoi n ugbashi n ka̱bunda̱i ke le.
016	NEH	007	008	Ntsukaya m Paroshi, ele ɗa uma a̱kpa̱n ere n amangatatsukupa n ere
016	NEH	007	009	Ntsukaya n Shefatiya, ele ɗa uma amangatawantatsu n amangatatsukupa n e re,
016	NEH	007	010	Ntsukaya n Ara, ele uma amangatawa̱nta̱li n amangerenkupa n e re.
016	NEH	007	011	Ntsukaya n Pahatu-mowabu, a kumaci ku Jesuwa n Jowabu, ele ɗa uma a̱kpa̱n e re n amangatawunkunla̱i n kupa n kunla̱i.
016	NEH	007	012	Ntsukaya n Elam ele ɗa uma ka̱kpa̱n n amangatawenre n amangerenkupa n a̱na̱shi.
016	NEH	007	013	Ntsukaya n Zatu, ele ɗa uma amangatawunkunla̱i n amangere n a tawun,
016	NEH	007	014	Ntsukaya n Zakai, ele ɗa uma amangatawencindere n amangatatsu.
016	NEH	007	015	Ntsukaya m Binuyi ele ɗa uma amangatawa̱nta̱li n amangere n kunla̱i.
016	NEH	007	016	Ntsukaya m Bebayi, ele ɗa uma amangatawa̱nta̱li n kamanga n kunla̱i.
016	NEH	007	017	Ntsukaya n Azagada, ele ɗa uma a̱kpa̱n e re n amangatawantatsu n kamanga n e re,
016	NEH	007	018	Ntsukaya n Adonikam, ele ɗa uma amangatawa̱nta̱li n amangatatsu n e cindere.
016	NEH	007	019	Ntsukaya m Bigawai, ele ɗa uma a̱kpa̱n e re n amangatatsu n e cindere.
016	NEH	007	020	Ntsukaya n Adini, ele ɗa uma amangatawa̱nta̱li n amangerenkupa n a tawun.
016	NEH	007	021	Ntsukaya n Ataru nu ntsukaya n Hezekaya ele ɗa uma amanga̱na̱shinkupa n kunla̱i.
016	NEH	007	022	Ntsukaya n Hashum, ele ɗa uma amangatawantatsu n kamanga n kunla̱i.
016	NEH	007	023	Ntsukaya m Bezayi, ele ɗa uma amangatawantatsu n kamanga n a̱na̱shi.
016	NEH	007	024	Ntsukaya n Harifa, ele ɗa uma amangatawun n kupa n e re.
016	NEH	007	025	Ntsukaya n Gibiyon, ele ɗa uma amanga̱na̱shinkupa n a tawun.
016	NEH	007	026	Na ɗa uma a na ikaya i le i da̱sa̱ngi a̱ likuci-likuci i nampa ele feu o bonoi ta̱. Batalami n Netofa, ele ɗa uma amangatawun n amanga̱na̱shi n kunla̱i.
016	NEH	007	027	Aza a Anatotu, ele ɗa uma amangatawun n kamanga n kunla̱i.
016	NEH	007	028	Aza a Betu-azamavetu, ele ɗa uma amangere n e re.
016	NEH	007	029	Aza a Kiriyatu-jerim n Kepira m Beyerotu, ele ɗa uma amangatawencindere n amangere n a tatsu.
016	NEH	007	030	Aza a Rama n Geba, ele ɗa uma amangatawa̱nta̱li n kamanga n ke te.
016	NEH	007	031	Aza a Mikamashi, ele ɗa uma amangatawun n kamanga n e re.
016	NEH	007	032	Aza a Betelu n Ai, ele ɗa uma amangatawun n kamanga n a tatsu.
016	NEH	007	033	Aza a Nebo, ele ɗa uma amangerenkupa n e re.
016	NEH	007	034	Aza a Elam o yoku, ele ɗa uma ka̱kpa̱n n amangatawenre n amangerenkupa n a̱na̱shi.
016	NEH	007	035	Aza a Harim, ele ɗa uma amangatawantatsu n kamanga,
016	NEH	007	036	Aza a Jeriko, ele ɗa uma amangatawantatsu n amangere n a tawun.
016	NEH	007	037	Aza a Lodu n Hadida n Ono, ele ɗa uma amangatawencindere n kamanga n kete,
016	NEH	007	038	Aza a SenaꞋaha, ele ɗa uma a̱kpa̱n a tatsu n amangatawunkuci n kamangankupa.
016	NEH	007	039	Na ɗa ula a kumaci ku anan Ganu a na o bonoi n ugbashi. Ntsukaya n Jedaya vu kpaꞋa ku Jesuwa, ele ɗa uma amangatawunkuci n amangatatsunkupa n a tatsu.
016	NEH	007	040	Ntsukaya n Imeru, ele ɗa uma ka̱kpa̱n n amangerenkupa n e re.
016	NEH	007	041	Ntsukaya n Pashuru, ele ɗa uma ka̱kpa̱n n amangatawenre n amangere n e cindere.
016	NEH	007	042	Ntsukaya n Harim, ele ɗa uma ka̱kpa̱n n kupa n e cindere.
016	NEH	007	043	Na ɗa ula a kumaci ka aza e Levi a na o bonoi n ugbashi. Ntsukaya n Jesuwa, n Kadimiyelu vu kpaꞋa ku Hodeva, ele ɗa uma amangatatsunkupa n a̱na̱shi.
016	NEH	007	044	Aza a ishipa A̱Ꞌisa̱ a gbayin. ele ɗa ntsukaya n Asafa, i ta̱ uma amangatawun n amangere n kunla̱i,
016	NEH	007	045	Aza a̱ kula̱na̱ utsutsu tankpamu, ntsukaya n Shalum nu ntsukaya n Ateru nu n Talumon nu n Akubu nu ntsukaya n Hatita nu n Shobayi, ele ɗa uma amangatawun n kamangankupa n kunla̱i,
016	NEH	007	046	Na ɗa ula aza a na i a kuyaꞋan ulinga A̱Ꞌisa̱ a gbayin aza a na o bonoi n ugbashi. Ntsukaya n Ziha nu n Hasufa nu n Tabuwatu,
016	NEH	007	047	nu n Kerosu nu n Siya nu n Padon,
016	NEH	007	048	nu n Lebana nu n Hagaba nu n Shalumayi,
016	NEH	007	049	nu n Hanan nu n Gidelu nu n Gaharu,
016	NEH	007	050	nu n Reyiya nu n Rezin nu n Nekoda,
016	NEH	007	051	nu n Gazamu nu n Uza nu n Pasiya,
016	NEH	007	052	nu n Besayi nu n MeꞋunimu nu n Nefushesim,
016	NEH	007	053	nu n Babuku nu n Hakufa nu n Harihuru,
016	NEH	007	054	nu n Bazilatu nu n Mehida nu n Harisha,
016	NEH	007	055	nu n Barakosu nu n Sisera nu n Tema,
016	NEH	007	056	nu n Neziya nu n Hatifa.
016	NEH	007	057	Na ɗa ula aza a na i a kuyaꞋanka Sulemanu ulinga aza a na o bonoi n ugbashi, ele ɗa ntsukaya n Sotayi nu n Soferetu nu n Perida,
016	NEH	007	058	nu n JaꞋala nu n Darukon nu n Gidelu,
016	NEH	007	059	nu n Shefatiya nu n Hatilu nu n Pokeretu-hazebayim nu n Amon.
016	NEH	007	060	Ntsukaya ma aza a ulinga wa̱ A̱Ꞌisa̱ a gbayin nu n ma aza a na i a kuyaꞋanka Sulemanu ulinga ra̱ka̱ aza a na o bonoi n ugbashi. Ele ɗa uma amangatawantatsu n amanga̱na̱shinkupa n e re.
016	NEH	007	061	Na ɗa ula aza a na uta̱i a̱ likuci i Telu-mela n Telu-haresha nu n Kerebu n likuci i Adon n Imeru, ama a fuɗa e yeve kumaci ku le ko iꞋuwa yi ikaya i le ko ele aza a Isaraila ɗa ba.
016	NEH	007	062	Ntsukaya n Delaya nu n Tobiya nu n Nekoda, ele ɗa uma amangatawa̱nta̱li n amangere n e re.
016	NEH	007	063	Na ɗa ula anan Ganu a na o bonoi a Urushelima, ntsukaya n Hobaya nu n Hakoza nu n Barizilayi. A̱yi Barizilayi vu nampa a̱yi ɗa u zuwai mekere ma Barizilayi vuza vu Giliyadu, ɗa u ɗikai kula ka akaya a̱ ni.
016	NEH	007	064	Uma a nampa a a̱ la̱nsa̱i ula ele a katagarda ka tsumani ka ikaya i le, ama a̱ ciya̱ ula ele ba. Adama a nannai ɗa bonokoi le aza a unata, ɗa utukai le a̱ ka̱tsuma̱ ka anan Ganu.
016	NEH	007	065	Ɗa gomuna vi iɗika ya u danai le i a kulyaꞋa ilikulyaꞋa i ciɗa i na e nekei Ka̱shile alyuka ba, sai Ganu u yaꞋan ulinga n Yurim n Tumi u la̱nsa̱ kuyeve ku Vuzavaguɗu adama a kakuna ka nanlo.
016	NEH	007	066	Ka̱bunda̱i ka uma ka na ko bonoi a iɗika i Yahuda, babu biꞋi agbashi e le, i ta̱ uma a̱kpa̱n amangere n e re n amangatawantatsu n amangatatsu,
016	NEH	007	067	Agbashi e le ali n a̱ma̱ci, ele ɗa uma a̱kpa̱n e cindire n amangatawantatsu n kamangankupa n e cindere. Aza a ishipa ali n a̱ma̱ci, ele ɗa uma amangatawenre n amangere n a tawun.
016	NEH	007	068	Odoku e le amangatawencindere n kamangankupa n a̱ta̱li, mkparagi tamkpamu amangatawenre n amangere n a tawun,
016	NEH	007	069	Arakuma ele amangatawa̱na̱shi n kamangankupa n tawun nu njaki a̱kpa̱n a̱ta̱li n amangatawencindere n kamanga.
016	NEH	007	070	Aza e kelime a iꞋuwa yi ikaya i le o yoku e nekei kuneꞋen adama a ulinga wa. Gomuna u nekei azanariya kilo kunla̱i, n akpanu amangerenkupa, nu ntogu n tsuganu amangatawantawun n kamangankupa,
016	NEH	007	071	Aza e kelime ka ikaya i le e nekei azanariya amangatawun n amangatatsu n kunla̱i, azurufa ka̱kpa̱n n amangatawa̱na̱shi n amangerenkupa n kula̱i.
016	NEH	007	072	Uma a na a buwai e nekei kuneꞋe ka azanariya amangatawun n amangatatsu n kunla̱i, azurufa kpamu kilo ka̱kpa̱n amangatawantatsu n kamanga n a tawun, koɓolo kpamu nu ntogu n tsuganu amangatatsu n cindere.
016	NEH	007	073	Anan Ganu n aza e levi n aza a na i a kinda utsutsu wa̱ A̱Ꞌisa̱ a gbayin a Vuzavaguɗu n aza a ishipa n aza a na i a kuyaꞋan ulinga a kpaꞋa ku Vuzavaguɗu, n uma o yoku, n aza a Isaraila ra̱ka̱ o bonoi a̱ likuci i na ikaya i le i da̱sa̱ngi. Kafu wotoi u cindere u yawa cina ɗe aza a Isaraila a a̱ da̱sa̱ngu a̱ likuci i le.
016	NEH	008	001	A kanna ka iyain ko wotoi u cindere ɗa uma a Isaraila o ɓolongi a Urushelima a̱ ka̱ba̱nga̱ ka na ki e kelime ka Utsutsu u mini. Ɗa a danai Ezira u tuka̱ le n katagarda ko kuyotsongusu ku Musa, ka na Vuzavaguɗu u nekei uma a Isaraila.
016	NEH	008	002	A kanna ka nanlo kaꞋa Ezira ganu u tuka̱i katagarda ka̱ uka̱ta̱li ka̱ wila̱ ka a̱ ubuta̱ u koɓolo ka uma. Ali n a̱ma̱ci n aza a na a kufuɗa kupana e yeve ili i na ki a kadanshi.
016	NEH	008	003	Ɗa u shamgbai a̱ ka̱ba̱nga̱ ka na ki e kelime ka̱ Utsutsu u mini. Ili i na i ɗikai a makyan mu usana ali a kubana kanna a kaci, u ka̱na̱i ku keceke le wila̱ wa e kelime ka ali n a̱ma̱ci n aza a na a kufuɗa kupana e yeve ili i na ki a kadanshi. Ɗa uma ra̱ka̱ a zuwai atsuvu a kupana kuyotsongusu ku Musa ka.
016	NEH	008	004	Ezira kaɗani u shamgbai gaɗi vu kirukpa ku na a yaꞋin adama a ka nanlo ka. Uma a na a shamgbai a uɓon kukiye ku singai ku ni ele ɗa, Matitiya n Shema n Anaya n Uriya n Hilikiya, koɓolo n MaꞋaseya. Ele na tamkpamu a shamgbai e kukiye ku gula̱ ku ni ele ɗa, Pedaya n Mishayel n Malikiya n Hashumu n Hashabadana n Zakariya koɓolo n Meshulamu.
016	NEH	008	005	Ɗa Ezira u ɓa̱yuwa̱i katagarda ka̱ uka̱ta̱li ka e kelime ka uma ra̱ka̱, adama a na wi ta̱ gaɗi vu kirukpa ana u ɓa̱yuwa̱i katagarda ka, ɗa uma ra̱ka̱ a̱ ɗa̱nga̱i kashani.
016	NEH	008	006	Ɗa Ezira u cikpai Vuzavaguɗu Ka̱shile vuzagbayin, “Ɗa uma ra̱ka̱ ushuki a danai Tanannai! Tanannai.”A̱ ɗa̱ngusa̱i ekiye ele gaɗi ɗa a̱ za̱lika̱i aci ele ali a iɗika, ɗa a cikpai Vuzavaguɗu.
016	NEH	008	007	Ɗa aza e Levi a danai uma a ili i na kuyotsongusu ku Musa ka ki a kadanshi a makyan ma na i kashani, aza e Levi a ele ɗa, Jesuwa m Bani n Sherebeya n Jamin n Akubu n Shabetai n Hodiya n MaꞋaseya n Kelita n Azariya n Jozabadu n Hanan n Pelaya.
016	NEH	008	008	Ɗa e kecei katagarda ka kuyotsongusu ku Ka̱shile ka, na dansai ili i na yi punu tsu na yaba dem u kufuɗa kuyeve.
016	NEH	008	009	Ana uma a panai ili na wila̱ wa wi a kudansa, ɗa ra̱ka̱ vu le a̱ ka̱na̱i ma̱shi. Ɗa Nehemiya vuza na wi Gomuna n Ezira Ganu kaɗani n aza e Levi a na i o kutonuko uma ili i na wila̱ wa wi a kudansa, a danai, “Kanna ka nampa kanna ka ciɗa ka Vuzavaguɗu Ka̱shile ka̱ ɗa̱ kaꞋa, u gaꞋan i na̱mgba̱ ka̱tsuma̱ ko i shika̱ ba.”
016	NEH	008	010	Ɗa Nehemiya u danai le, “Bonoi a iꞋuwa, i lyaꞋa ilikulyaꞋa i singai ka̱ta̱ i soꞋo ili na yi nu uyoꞋo. Ka̱ta̱ i suꞋuku aza na i n ili ba, adama a na kanna ka nampa ka kanna ka ciɗa ka Vuzavaguɗu kaꞋa. Adama a nanai ka̱ta̱ i na̱mgba̱ ka̱tsuma̱ ba, adama a na ma̱za̱nga̱ ma na yi n maꞋa u Vuzavaguɗu ɗaɗa utsura u ɗa̱.”
016	NEH	008	011	Ɗa aza e Levi a̱ ka̱na̱i kutono uma a n a kparasai le n danai, “VaꞋanki n a̱ɗu a̱ ɗa̱, adama a na anana kanna ka ciɗa kaꞋa ka na a zagbai, ka̱ta̱ i na̱mgba̱ ka̱tsuma ba.”
016	NEH	008	012	Ɗa uma ra̱ka̱ o bonosoi a iꞋuwa i le a lyaꞋi o soꞋi, ɗa kpamu a̱ ka̱na̱i ku pecukusu uma ilikulya wa aza a na i ni li ba, adama a na gogo na e yeve ta̱ i na e kecekei le.
016	NEH	008	013	A kanna ke ire ko wotoi ka, ɗa aza e kelime a iꞋuwa dem n anan Ganu n aza e Levi, ɗa o ɓolongi a̱ ubuta̱ u Ezira kaɗani adama a na u yotsongusu le wila̱ u Musa.
016	NEH	008	014	Ɗa a cinai a ɗanai punu a̱ wila̱ u Vuzavaguɗu u na u nekei Musa, u danai aza a Isaraila i ta̱ o kuyongo a̱pa̱m a makyan ma̱ ka̱ɗiva̱ ko wotoi u cindere.
016	NEH	008	015	A̱ ka̱na̱ kusala ukuna u wila̱ wa ra̱ka̱ punu a Urushelima n likuci i le ra̱ka̱, “Banai gaɗi vu nsasan i tuka̱ n acaka a nɗanga n Zaitu n a nɗanga n Zaitu n kakamba n a nɗanga n Muritilu n a nɗanga ma̱ nshuwa n a nɗanga n na mi n a̱vuku adama a na i yaꞋanka ka̱ɗiva̱ ka na a ɗanai o kuyotsongusu ku Musa.”
016	NEH	008	016	Ɗa uma a banai a̱ la̱nsa̱i acaka a nɗanga ɗa a yaꞋankai ka̱ci ke le a̱pa̱m, yaba dem a gaɗi vu kukpa̱Ꞌa̱ ku kpaꞋa ku ni, n ulanga wu iꞋuwa i le n ulanga u kpaꞋa ku Ka̱shile n ulanga u na wi e kelime n Utsutsu u mini n ulanga u na wi uɓon wu utsutsu u Ifirayimu.
016	NEH	008	017	Aza a na o bonoi n ubuta̱ u tsugbashi feu a yaꞋankai ka̱ci ke le a̱pa̱m a na a̱ kuda̱sa̱ngu punu. Ili i na i ɗikai a makyan ma Jesuwa maku ma Nun ali a kubana a kanna ka nanlo aza a Isaraila a sawa kuyaꞋan ka̱ɗiva̱ n ma̱za̱nga̱ tsu nanlo ba, ɗa uma a yaꞋin ma̱za̱nga̱ ka̱u.
016	NEH	008	018	Kanna lakam Ezra utsu kece ta̱ a katagarda ka̱ wila̱ u Ka̱shile wa, a kanna ka ugiti ka̱ ka̱ɗiva̱ ka ali a kubana a kanna ka ukocishi. A yaꞋin ta̱ ka̱ɗiva̱ ka ali ayin e cindere a kanna ka̱ kula̱i ɗa a yaꞋin ka̱ɗiva̱ ka kuɓa̱ya̱ngu, tsu na wila̱ wa u dansai.
016	NEH	009	001	A kanna ka kamanga n ka̱na̱shi ko wotoi u cindere wa, aza a Isaraila o ɓolongi a yaꞋin kakuli ɗa a ukai akashi o ntogu, a̱ tsungi kokomo aci e le.
016	NEH	009	002	Ɗa aza a Isaraila e pecei ka̱ci ka̱ le kau n omoci a, ɗa a̱ shika̱i unushi u le n unushi wi ikaya i le.
016	NEH	009	003	Ele lo kashani a̱ ubuta̱ u na i, ɗa a yaꞋin iyim i tatsu e kukece ke le katagarda ka̱ wila̱ ka Vuzavaguɗu Ka̱shile ke le. Ɗa kpamu a yaꞋin iyim i tatsu ele a̱ kushika̱ unushi u le, n yaꞋankai Vuzavaguɗu Ka̱shile ke le a̱ga̱nda̱.
016	NEH	009	004	Ɗa aza e Levi a shamgbai a gaɗi vu kirukpa ku na a yaꞋankai le. A̱ ka̱tsuma̱ ke le, ele ɗa Jesuwa m Bani n Kadimiyelu n Shebaniya m Buni n Sherebeya m Bani n Kenani. Ɗa a yaꞋin kavasa n ka̱la̱ka̱tsu ka utsura u Vuzavaguɗu Ka̱shile ke le.
016	NEH	009	005	Ɗa aza e Levi a nanpa a, anan Jesuwa n Kadimiyelu m Bani n Hashabiya n Petahiya, a shamgbai kashani e ɗekei uma a danai, “Ɗa̱nga̱i kashani i cikpa Vuzavaguɗu Ka̱shile ka̱ ɗa̱, Ka̱shile ka̱ ɗa̱ ka na ki n ugiti ba kpamu ki n uteku ba. Ucikpi a kubana u kula ku gbayin ku nu, kula ku na ku laꞋi n una̱singai n ucikpi.
016	NEH	009	006	“Vuzavaguɗu avu ɗa endeꞋin, avu ɗa vuza na vu yaꞋin gaɗi, n a̱da̱nga̱ a̱ Ka̱shile n azangata a gaɗi. Avu ɗa kpamu vu yaꞋin iɗika n ili i na yi punu a i ɗa. Avu ɗa vuza na vu yaꞋin mala n ili i na yi punu. Avu ɗa vuza na vu yaꞋin wuma ra̱ka̱. Ɗa kpamu ili i wuma i gaɗi yi a kuyaꞋanka wu a̱ga̱nda̱.
016	NEH	009	007	Vuzavaguɗu Ka̱shile, avu ɗa vu zagbai Aburam. Vu uta̱ka̱ ni a iɗika i Ur vu Kalidiya, ɗa vu sabaꞋi ni kula Ibirahi.
016	NEH	009	008	Vu ene yi ta̱ wi ta̱ n ka̱ɗu ka singai wa̱ a̱ nu, ɗa vu yaꞋin uzuwakpani n a̱yi vi ta̱ e kuneke ntsukaya n ni iɗika ya aza a KanaꞋana n aza a Hitiya n aza a Amoriya n aza a Periziya n aza a Jebusiya n aza a Girigeshiya. Vu shatangu ta̱ kadanshi ka̱ nu, adama a na avu vuza vu usuɓi ɗa.
016	NEH	009	009	“Vu ene ta̱ atakaci a ikaya i tsu a iɗika i Masar, ɗa kpamu vu panai ma̱shi me le a̱ ka̱kina̱ ka mala mashili.
016	NEH	009	010	Vu yaꞋan ta̱ i li mereve n a̱bunda̱i a̱ ubuta̱ u mogono FiriꞋauna koɓolo n nkoshi n gba̱ra̱-gba̱ra̱ ma ulinga u ni, n uma a iɗika i ni, adama a na vu yeve ta̱ tsu na o doroi ikaya i tsu. Ta vu yaꞋin kula nannai, kula ku na vi n kuɗa ali ananna.
016	NEH	009	011	Vu pecei mala kure a̱ a̱shi ikaya i tsu, ɗa a walai punu a mere ma mala ma a iɗika i ɗekpu. Ɗa vu niꞋwa̱ta̱ngi aza a na i o kutono le a mala ma, tsu na katali ka̱ tsu niꞋwa̱n a mala.
016	NEH	009	012	N kanna vu wala ta̱ kelime ke le n kabashi ke keleshu adama a na u yotsongu le uye, n kayin tamkpamu vu wala ta̱ e kelime ke le n kabashi ke keleshu ka kutashi ka akina adama a na wa akana ka le ubuta̱ u na i a kubana.
016	NEH	009	013	Ɗa vu cipa̱i a kusan ku Sinai, ɗa vu yaꞋin kadanshi n ikaya i tsu ɗe. Vu nekei le wila̱ n ili i kutono n kuyotsongusu ku singai ku nu.
016	NEH	009	014	Ɗa vu yotsongi le e yeve kanna ka ciɗa ka ashibi, ka̱ta̱ o tono kaꞋa mayin, ɗa vu nekei le wila̱ u nu n kadanshi ka̱ nu n ili i kutono u kagbashi ka̱ nu Musa.
016	NEH	009	015	Ana kambulu ka̱ ka̱na̱i le, ɗa vu nekei le mana, kpamu ana a panai kakuli ɗa vu nekei le mini ma na muta̱i a ka kpanlai, ɗa vu danai le a bana a lyaꞋa uka̱ni wu iɗika ya, ka̱ta̱ yo okpo yi uka̱ni i le i na vu kucinakai le.
016	NEH	009	016	“Ama ikaya i tsu a yaꞋin a̱ra̱ɗi n ugbamukaci, ɗa a̱ kpa̱ɗa̱i kutono wila̱ u nu.
016	NEH	009	017	N ili mereve i na i na vu yaꞋan ki le, ɗa a cinukpai n i ɗa. Ɗa a yaꞋin ugbamukaci, ɗa kpamu a̱ kpa̱ɗi kupana ukuna, a ugbamiwasuvu u le, ɗa a̱ la̱nsa̱i vuza kelime vu na u kubonoko le a iɗika i tsugbashi a Masar. Ama avu Ka̱shile ka kucinukpa unushi kaꞋa, vuza va asuvayali n ka̱sa̱Ꞌa̱, kpamu vu tsu yaꞋan wupa gogo ba, vuza vu ucigi u na wi a kusabaꞋa ba. Avu Ka̱shile vu varuku le ba.
016	NEH	009	018	Ko ana a yaꞋankai ka̱ci ke le ka̱ma̱li ka viyum ki iyoci i medendem, ɗa a danai, ‘Na ɗa Ka̱shile ka na ka̱ utuka̱i tsu a iɗika i Masar,’ Na lo kugoyi ku ɗa a yaꞋankai nu Vuzavaguɗu.
016	NEH	009	019	Ama vu varuku le a meremune ba, adama a asuvayali a̱ bunda̱i a̱ nu. Kabashi ke keleshu ka̱ ka̱sukpa̱ kutono le n kanna ba, kpamu kabashi ka akina ka̱ ka̱sukpa̱ ku akana ka le uye n kayin ba.
016	NEH	009	020	Vu nekei le Ayinviki a singai a na o kuyotsongu le, vu kpaɗa̱ ku neke le ilikulyaꞋa i mana ba, ko tana vu sa̱nga̱ le mini ɗa baci a panai kakuli ba.
016	NEH	009	021	A̱ya̱ amangere avu a̱ kula̱na̱ le e meremune, a namba ili ba, ntogu n le n kporo ba, ene ele kpamu a shitasa ba.
016	NEH	009	022	“Ɗa vu nekei le tsugbayin n uduniya kakau, ɗa vu pecekei le iɗika. Ɗa a lyaꞋi iɗika i Heshibon i mogono Sihon n kuvon, n iɗika i Bashan i mogono Ogu.
016	NEH	009	023	Ɗa vu zuwai muku n le n yimkpa tsu azangata a gaɗi. Ɗa vu tukai le a iɗika i na vi yaꞋin uzuwakpani vi ta̱ e kuneke ikaya i le.
016	NEH	009	024	Ɗa ntsukaya n le n uwai a lyaꞋi uka̱ni wi iɗika i KanaꞋana, ɗa vu lyai le melentsu vu bana vu lyaꞋi irala i le n kuvon. Ɗa vu nekei aza a KanaꞋana ekiye e le, nu ngono n uma a iɗika ya dem adama a na a yaꞋanka le tsu na a cikalai.
016	NEH	009	025	Uma a̱ nu isa ta̱ likuci yi ukanji, n iɗika i na yi n tsuta̱ ka̱u. Ɗa isai iꞋuwa n ili i singai-singai i na yi punu n ayinva a na a̱ ga̱va̱i ɗe n ashina a itacishi nu nɗanga n zaitu nu nɗanga ma̱ umaci n a̱bunda̱i. Ɗa a lyaꞋi, a̱ cuwa̱i, ali ɗa a yaꞋin i kyamba, ɗa a panai uyoꞋo wi ili singai i na avu vu yaꞋankai le gbani.
016	NEH	009	026	“Ama ɗa a̱ kpa̱ɗa̱i kupana a yaꞋin ugbamukaci, ɗa a vadalukpakai wila̱ u nu kucina̱. Ɗa unai eneki a̱ nu, aza a na odokushi le o bono wa̱ a̱ nu. Nannai ɗa a yaꞋankai nu unushi wa̱ a̱bunda̱i.
016	NEH	009	027	Adama a nannai ɗa vu nekei le ekiye a irala i le aza a na a takacikai le. A̱ ka̱tsuma̱ ka atakaci e le, ɗa a̱ tuka̱i nu n ma̱shi me le, ɗa tana vu panakai le ɗe gaɗi, vu panai asuvayali e le ɗa vu suki aza a na a isai le ekiye a irala i le.
016	NEH	009	028	Ama a makyan ma na a̱ ciya̱i wuvuki, ɗa o doku a yaꞋin kagbanigbani a̱ a̱shi a̱ nu. Ɗa vu nekei le ekiye a irala i le, a lyaꞋakai le tsugono. N nannai dem, a na a̱ ta̱wa̱i n ma̱shi me le wa̱ a̱ nu, ɗa vu panakai le ɗe gaɗi, a makyan dem vu tsu isa le ta̱ adama a ucigi wa̱ a̱bunda̱i u nu.
016	NEH	009	029	Vu ɓarangu le ta̱ adama a na o bono o tono wila̱ u nu, ama ɗa a yaꞋin ugbamukaci a iwain kutono wila̱ u nu, a yaꞋin unushi ɗa o goyoi kadanshi ka̱ nu. Ko a na wo okpoi sai vuma u tono wila̱ ɗaɗa u kuciya̱ wuma. Ɗa a yaꞋin ugbamukaci n ugbamiwasuvu, a iwain kutono kadanshi ka̱ nu.
016	NEH	009	030	Adama a ucigi u nu, vu yongo ta̱ n e le a̱ya̱ n a̱bunda̱i, vu suki n Ayinviki a̱ nu a yaꞋankai le kadanshi a̱ una̱ u eneki a̱ nu. Ama n nannai dem ɗa a iwain kupanaka wu. Ɗa vu doku vu nekei le ekiye uduniya u yoku u lyaꞋakai le tsugono.
016	NEH	009	031	Ama adama a ucigi u gbayin u nu, vu una le ra̱ka̱-ra̱ka̱ ba. Adama a na avu Ka̱shile vuza va asuvayali ɗa.
016	NEH	009	032	“Gogo na Ka̱shile ka̱tsu vuzagbayin, vuza vu tsura vuza vu ili i wovon vuza na u tsu shatangu uzuwakpani, n vuza vu ucigi u na u tsu sabaꞋa ba, ka̱ta̱ vu goyo atakaci a̱ tsu ba. Atakaci a na a̱ ta̱wa̱i wa̱ a̱tsu nu ngono n tsu n aza e kelime a̱tsu n anan ganu a̱tsu n eneki a̱ tsu n ikaya i tsu n uma a̱ nu ra̱ka̱, ili i na i ɗikai a makyan ma ngono ma aza a Asuriya ali a̱ kuta̱wa̱ ayin a nampa.
016	NEH	009	033	Ama ɗa vu yaꞋankai tsu kasingai ni ili i na i ciya̱i tsu ra̱ka̱, vu yaꞋankai tsu kamayun ko a na wo okpoi tsu nusaka wu ta̱.
016	NEH	009	034	Ngono n tsu n aza kelime a̱ tsu n anan ganu a̱tsu n ikaya i tsu o tono kuyotsongusu ku nu ba. A zuwa atsuvu e le a̱ wila̱ u nu ba. Ko feu a panaka kadanshi ka na vu danai le ba.
016	NEH	009	035	Ko a na wo okpoi a̱ ga̱nda̱ka̱ wu ba a̱ ka̱sukpa̱ kagbanigbani ke le ba. Ko a na wo okpoi i ta̱ n tsugono ci le, kpamu a pana ta̱ uyoꞋo u kasingai ka̱ nu. Vu nekei le iɗika i tsuta̱ n a̱bunda̱i.
016	NEH	009	036	La̱na̱ a̱tsu agbashi a ɗa ci, a iɗika i na vu nekei ikaya i tsu, a lyaꞋa umaci wu nɗanga n ili i na yi punu, a̱tsu ɗa na tana agbashi a ɗa.
016	NEH	009	037	Adama a unushi u tsu, uciyi wa̱ a̱bunda̱i wo okpoi ekiye o ngono n na vu zuwakai tsu, a ikyamba i tsu n ili ku zuwa i tsu, ngono ma a kuyaꞋan tsu na ugaꞋin le. A̱tsu tsu okpoi a̱ ka̱tsuma̱ ka atakaci.
016	NEH	009	038	“Adama ili i na i ciya̱i tsu ra̱ka̱, ɗa a̱tsu uma a Isaraila ci a kuyaꞋan uzuwakpani u nampa, kpamu ci a kuɗana u ɗa. Aza e kelime a̱ tsu n aza e Levi n anan ganu a̱ tsu ɗa a zuwai a̱ta̱mba̱ri e le.
016	NEH	010	001	“Na ɗa ula a uma a na a zuwai ekiye a katagarda ka uzuwakpani ka na a lapai n ka̱ta̱mba̱ri ka, a̱yi Nehemiya gomuna maku ma Hakaliya n Zedekiya,
016	NEH	010	002	Ula anan ganu a na tankpamu a zuwa ekiye a katakarda ka, ele ɗa Seraya n Azariya n Irimiya,
016	NEH	010	003	n Pashuru n Amariya n Malikiya,
016	NEH	010	004	n Hatushi n Shebaniya n Maluki,
016	NEH	010	005	n Harim n Meremotu n Obodiya,
016	NEH	010	006	n Daniyan n Gineton n Baruku,
016	NEH	010	007	n Meshulam n Abija n Mijamin,
016	NEH	010	008	n MaꞋaziya n Biligai n Shemaya.
016	NEH	010	009	Ula aza e Levi tankpamu ele ɗa, Jesuwa maku ma Azaniya m Binuyi vu kpaꞋa ku Henadadu, n Kadimiyelu,
016	NEH	010	010	n aza e le, Shebaniya n Hodiya n Kelita n Pelaya n Hanan,
016	NEH	010	011	n Mika n Rehobu n Hashabiya,
016	NEH	010	012	n Zakuru n Sherebiya n Shebaniya,
016	NEH	010	013	n Hodiya m Bani m Beninu.
016	NEH	010	014	Na ɗa ula aza e kelime a na a zuwai ekiye e le, ele ɗa, Paroshi n Pahatu-mowabu n Elam n Zatu m Bani,
016	NEH	010	015	m Buni n Azagada n Bebayi.
016	NEH	010	016	n Adonija n Bigawai n Adini,
016	NEH	010	017	n Ateru n Hizekiya n Azuru,
016	NEH	010	018	n Hodiya n Hashum n Bezayi,
016	NEH	010	019	n Harifa n Anatotu n Nebayi,
016	NEH	010	020	n Magapisha n Meshulam n Heziru,
016	NEH	010	021	n Meshezabelu n Zadoku n Jaduwa,
016	NEH	010	022	n Pelatiya n Hanan n Anaya,
016	NEH	010	023	n Hosiya n Hananiya n Hashubu,
016	NEH	010	024	n Haloshi n Piliha n Shobeku,
016	NEH	010	025	n Rehum n Hashabana n Maseya,
016	NEH	010	026	n Ahija n Hanan n Anan,
016	NEH	010	027	n Maluka n Harim m BaꞋanahu.
016	NEH	010	028	Uma a na a buwai ele ɗa, anan ganu n aza e Levi n aza a̱ kindi ku utsutsu wa̱ A̱Ꞌisa̱ a gbayin n aza a ishipa n aza a ulinga wa̱ A̱Ꞌisa̱ a Gbayin n aza a na e pecei ka̱ci ke le n uma a iɗika adama a na o tono wila̱ u Ka̱shile. Ele na ra̱ka̱ n a̱ma̱ci e le n muku n le olobo nu nkere, aza a na e kuyeve ili i na i a kudanasa,
016	NEH	010	029	ɗa a gbaɓai ka̱ci n aza e le n aza e kelime, ɗa a yaꞋin akucina a danai, yaꞋan una̱ u wuya u tono tsu ɗa baci tsu kpa̱ɗa̱i kutono wila̱ u Ka̱shila̱, u na e nekei Musa kagbashi ka̱ Ka̱shile. A kucinai a danai, i ta̱ o kutono wila̱ n kadanshi ka̱ ni n ili i kutono i vuzavaguɗu Ka̱shile ka̱ tsu.
016	NEH	010	030	Ci yaꞋan ta̱ uzuwakpani tsu danai ci e kuneke nkere n tsu olo uma a iɗika ya ko olobo a̱ tsu a zuwa nkere n uma a iɗika ya ba.
016	NEH	010	031	Ɗa baci uma a iɗika ya a̱ tuka̱i nu ucanuku u kudenge u le a kanna ka Ashibi ko a kanna ka ciɗa ko yoku, ci a kutsula u ɗa ekiye e le ba, a̱ ka̱ya̱ ke cindere dem ci a kucimba ashina a̱ tsu ba, kpamu ci ta̱ a kucinukpaka yaba dem kutan ku ni.
016	NEH	010	032	“Tsu ushuku ta̱ yaba dem vu tsu wi ta̱ e kuneke ngura n tawun ma azurufa a̱ ka̱ya̱ dem adama a ulinga u kpaꞋa ku Ka̱shile ka̱ tsu,
016	NEH	010	033	azurufa a nampa adama o boroji vu na a zagbai n kuneꞋen ku kiya ku kanna dem, nu nnama adama a alyuka o kusongu a kanna dem, a lyuka a kanna ka Ashibi n ka̱ɗiva̱ ko wotoi u savu, n ka̱ɗiva̱ ka na a zuwai, n kuneꞋen kakau ku ciɗa n kuneꞋe ka ku takpaka unushi wa aza Isaraila n ku ulinga u kpaꞋa ku Ka̱shile ka̱ tsu.
016	NEH	010	034	A̱tsu anan Ganu n aza e Levi n uma a na a buwai ci ta̱ a kuyaꞋan kazagba adama a na tsu ciya̱ makyan a̱ ka̱ya̱ a na kpaꞋa dem ka̱ kutuka̱ nu nɗanga n na o kusonku alyuka o kusongu a katalikalyuka ka Vuzavaguɗu Ka̱shile ka̱ tsu, tsu na wila̱ wa wi uɗani.
016	NEH	010	035	Ci yaꞋan ta̱ kpamu uzuwakpani ci ta̱ e kuneke ili ya ashina a̱ tsu i na i gita̱i kugeꞋwe n umaci wu nɗanga n na n gita̱i kugeꞋwe a̱ ka̱ya̱ dem a kpaꞋa ku Vuzavaguɗu.
016	NEH	010	036	Ci ta̱ kpamu a̱ kutuka̱ n muku mu ugiti n tsu nu mi ili i kuzuwa i tsu n ushiga wa anaka nu wu nlala a̱ ubuta̱ u anan ganu aza a na i a kuyaꞋan ulinga a kpaꞋa ku Ka̱shile ka̱ tsu tsu na wi uɗani.
016	NEH	010	037	Ci ta̱ a kuzuwa ili i ya ashina a̱ tsu i na i gita̱i ke geꞋwe a mpon n kpaꞋa ku Ka̱shile ka̱ tsu. Ci ta̱ a̱ kutuka̱ n anan ganu n kuneꞋe ku kiya ki ishina i na i gita̱i kugeꞋwe n kuneꞋe ku tsu dem n ku umaci wu nɗanga n ku ma̱kya̱n n ku maniꞋin ma zaitu. Ci ta̱ e kuneke ili i te a̱ ka̱tsuma̱ ka kupa wa aza e Levi aza a na i a ku isasa ili i te a̱ ka̱tsuma̱ kupa a̱ likuci dem.
016	NEH	010	038	Ganu vu te a̱ ka̱tsuma̱ ka kumaci ku Haruna wi ta̱ a kushamgba n aza e Levi, a makyan ma na i a ki isa kuneꞋen ki ili kashina ya. Ele aza e Levi a i ta̱ a̱ ku uta̱ka̱ feu ili i te a̱ ka̱tsuma̱ ka kupa ka na isai va a banka a mpon n kpaꞋa ku Ka̱shile ka̱ tsu.
016	NEH	010	039	Aza a Isaraila n aza e Levi i ta̱ a̱ kutuka̱ n kuneꞋen ku le ki i kashina n ma̱kya̱n n maꞋin ma zaitu a mpon. A̱ ubuta̱ u na ucanuku wu ulinga wu ubuta̱ u ciɗa wi. Ɗevu n Ubuta̱ u na anan ganu n aza a kuyaꞋan u linga, n aza a kindi n aza a ishipa i a̱ ida̱shi. Ci a̱ ku ka̱sukpa̱ A̱Ꞌisa̱ a gbayin a̱ Ka̱shile ka̱ tsu ba.”
016	NEH	011	001	Aza e kelime a uma a Isaraila a̱ da̱sa̱ngi a Urishelima. Ɗa aza a na a buwai a yaꞋin kazagba adama a na a̱ tuka̱ n kumaci ku te a̱ ka̱tsuma̱ ka kumaci kupa, aza a na a̱ kuda̱sa̱ngu a Urishelima likuci i ciɗa, ɗa a̱ ka̱sukpa̱i kumaci kuci ku da̱sa̱ngi a̱ likuci i le.
016	NEH	011	002	Ɗa uma a zuwakai aza a na e nekei ka̱ci ke le a̱ da̱sa̱ngu a Urushelima una̱singai.
016	NEH	011	003	Na ɗa aza e kelime a uɓon u Yahuda aza a na a̱ da̱sa̱ngi a Urushelima, ko a na wo okpoi uma a Isaraila n anan ganu n aza e Levi n aza a na a kuyaꞋan ulinga a kpaꞋa ku Ka̱shile n kumaci ka aza a na a kuyaꞋanka Sulemanu ulinga a̱ da̱sa̱ngi yaba dem a̱ ubuta̱ u ni a uɓon u Yahuda.
016	NEH	011	004	Na ɗa ula aza e kelime a na uta̱i a Yahuda m Bayami a̱ da̱sa̱ngi a Urushelima. A kumaci ku Yahuda, ele ɗa, Atahiya maku ma Uziya matsukaya ma Zakariya a kpaꞋa ku Amariya maku ma Shefatiya, matsukaya ma Mahalale a kumaci ku Perezu.
016	NEH	011	005	Maseya maku ma Baruku, matsukaya ma Koli-hoze a kpaꞋa ku Hazaya maku ma Adaya maku ma Joyaribu maku ma Zakariya a kumaci ku Shela.
016	NEH	011	006	Kumaci ku Perezu ku na ki a̱ ida̱shi a Urushelima i ta̱ uma amangatawa̱na̱shi n amangatatsu n kunla̱i. Ra̱ka̱ vu le ali utsura a ɗa.
016	NEH	011	007	A kumaci ku bayami ele ɗa, Salu maku ma Meshulam matsukaya ma Joweda a kpaꞋa ku Pedaya, maku ma Koliya, maku ma Maseya, maku ma Itahiyelu, maku ma Jeshaya,
016	NEH	011	008	aza a̱ ni tankpamu ele ɗa, Gabayi n Salayi i ta̱ uma amangatawunkuci n kamanga n kula̱i.
016	NEH	011	009	Juwelu maku ma Ziciri a̱yi ɗa vuzagbayin vi le, n Yahuda maku ma Hasenuwa ɗa ka̱ɓa̱nki ka vuzagbayin vu likuci ya.
016	NEH	011	010	Anan ganu ele ɗa, Jedaya maku ma Joyaribu n Jakin,
016	NEH	011	011	n Seraya maku ma Hilikiya, matsukaya ma Meshulam, a kpaꞋa ku Zadoku, maku ma Merayotu, maku ma Ahitubu, vuza vu kelime vu KpaꞋa ku Ka̱shile,
016	NEH	011	012	n a̱ɓa̱nki a̱ ni, aza a na i a ulinga koɓolo punu a kpaꞋa ku Ka̱shile ka i ta̱ uma amangatawunkunla̱i n kamanga n e re. Adaya maku ma Jeroham, matsukaya ma pelaliya, maku ma Amazi, maku ma Zakariya, maku ma Pashuru, maku ma Malikiya,
016	NEH	011	013	n a̱ɓa̱nki a̱ ni, aza e kelime ka iꞋuwa ele ɗa, uma amangatawenre n amangere n ere, Amashisayi maku ma Azarelu, matsukaya ma Ahazayi, a kpaꞋa ku Meshilemotu, maku ma Imeru,
016	NEH	011	014	n a̱ɓa̱nki a ni ele ɗa, uma amangatawun n kamanga n kunla̱i. Vuza kelime vu le a̱yi ɗa Zabadiyelu maku ma Hagedolim.
016	NEH	011	015	Aza e Levi tankpamu ele ɗa, Shemaya maku ma Hashubu, matsukaya ma Azirikam, a kpaꞋa ku Hashabiya, maku ma Bani,
016	NEH	011	016	Shabetayi n Jozabadu ele ɗa, aza e kelime ka aza e Levi, aza a na o kukondo ulinga u pulai u KpaꞋa ku Ka̱shile.
016	NEH	011	017	Mataniya maku ma Mika, matsukaya ma Zabadi, a kpaꞋa ku Asafa, a̱yi ɗa vuza na u tsu canana ishipa i kucikpa i baci avasa, Bakubukiya vuza te a̱ ka̱tsuma̱ ka aza a̱ ni, a̱yi ɗa ka̱ɓa̱nki ka Mataniya n Abuda maku ma Shamuwa, maku ma Galalu, maku ma Jedutun.
016	NEH	011	018	Aza e Levi a na i a̱ da̱sa̱ngi a̱ likuci i ciɗa ele ɗa, uma amangatawenre n amanga̱na̱shi n a̱na̱shi.
016	NEH	011	019	Aza a kinda ku utsutsu ele ɗa, Akubu n Talumon n a̱ɓa̱nki e le, aza a na a tsu inda utsutsu wa̱ A̱Ꞌisa̱ a gbayin ele ɗa, uma amangatawun n amangatatsunkupa n e re.
016	NEH	011	020	Kagimi ka uma a Isaraila, n anan ganu n aza e Levi, yaba dem u da̱sa̱ngi a̱ ubuta̱ u ni a̱ likuci i Yahuda.
016	NEH	011	021	Ama aza a ulinga wa̱ A̱Ꞌisa̱ a gbanyin i ta̱ ida̱shi a kusan ku Ofelu. Ziha n Gishipa ele ɗa aza a ulinga A̱Ꞌisa̱ a gbayin.
016	NEH	011	022	Vuzagbayin va aza e Levi a na i a Urushelima a̱yi ɗa Uzi maku ma Bani matsukaya ma Hashabiya, a kpaꞋa ku Mataniya maku ma Mika a kumaci ku Asafa ɗa. Kumaci ku nampa ku ɗa aza e kelime ka aza a ishipa a KpaꞋa ku Ka̱shile.
016	NEH	011	023	Aza a ishipa a yaꞋan ta̱ ulinga tsu na mogono ma danai le a yaꞋan a kanna dem.
016	NEH	011	024	Petahiya maku ma Meshezabelu, a kumaci ku Zera maku ma Yahuda, a̱yi ɗa ka̱shi ko mogono ma Pashiya a ukuna wi ili ra̱ka̱ i uma a Isaraila.
016	NEH	011	025	Ukuna u likuci i kenkeꞋen n a̱pula̱ka̱ e le, uma a Yahuda o yoku i ta̱ ida̱shi a Kiriyatu-araba n likuci i kenkeꞋen i ni, a Dibon n likuci i kenkeꞋen i ni, Jekabizelu n likuci i kenkeꞋen i ni.
016	NEH	011	026	Ɗa kpamu a̱ da̱sa̱ngi a̱ likuci i Jesuwa n Molada, a Betu-peletu,
016	NEH	011	027	N Hazaru-shuwalu, m Biyasheba n likuci i kenkeꞋen i ni.
016	NEH	011	028	N Zikilagu n Mekona n likuci i kenkeꞋen i ni.
016	NEH	011	029	N likuci i Eni-romon n Zora n Jarumutu.
016	NEH	011	030	N Zanowa n Adulam ni i likuci i kenkeꞋen i le, a̱ da̱sa̱ngi a Lakishi n a̱pula̱ka̱ a na i ɗevu n a̱yi, n Azeka n likuci i kenkeꞋen i ni. Ta a̱ da̱sa̱ngi ɗe nannai ili i na i ɗikai a Biyasheba ali a kubana ka̱ɗa̱ka̱i ka Hinomu.
016	NEH	011	031	Ntsukaya m Bayami tankpamu a̱ da̱sa̱ngi a Geba n Mikamashi n Ayiya m Betelu n likuci i kenkeꞋen i ni.
016	NEH	011	032	Ɗa a̱ da̱sa̱ngi a̱ likuci i Anatotu n Nobu n Hananiya,
016	NEH	011	033	N Hazoru n Rama n Gitiyim,
016	NEH	011	034	N Hadida n Zeboyim n Nebalatu,
016	NEH	011	035	Lodu n Ono n ka̱ɗa̱ka̱i ka aza a ulinga wa ekiye.
016	NEH	011	036	Ɗa e pecei aza e Levi o yoku aza a na i a Yahuda, a zuwai le a̱ da̱sa̱ngi a uɓon wu iɗika i Bayami.
016	NEH	012	001	Na ɗa anan ganu n aza e Levi a na o bonoi n ugbashi ele ɗa, Zarubabelu maku ma Shiyatiyelu n Jesuwa. Anan ganu Ele ɗa Serayiya n Irimiya n Ezira,
016	NEH	012	002	Amariya n Maluka n Hatushi,
016	NEH	012	003	N Shekaniya n Rehum n Meremotu,
016	NEH	012	004	n Ido n Ginetoyi n Abija,
016	NEH	012	005	Mijamin n MaꞋadiya n Biliga,
016	NEH	012	006	Shemaya n Joyaribu n Jedaya,
016	NEH	012	007	Salu n Amoku n Hilikiya n Jedaya. Ele ɗa aza e kelime anan ganu koɓolo na aza e le a ayin Jesuwa.
016	NEH	012	008	Aza Levi ele ɗa, Jesuwa m Binuyi n Kadimiyelu n Sherebiya n Yahuda n Mataniya vuza na a̱yi n aza a̱ na a ci canana ishipa i kucikpa.
016	NEH	012	009	Bakubukiya n Uni n aza a̱ ni a na a̱ tsu ushuku ishipa.
016	NEH	012	010	Jesuwa u matsai Joyakim, Joyakim u matsai Eliyashibu, Eliyashibu u matsai Joyada,
016	NEH	012	011	Joyada u matsai Janata, Janata tankpamu u maci Jaduwa.
016	NEH	012	012	Na ɗa ula aza e kelime ka iꞋuwa yi ikaya i anan ganu a ayin a na Joyakim wi ganu vu gbanyin, ele ɗa, Meraya vuza vu kelime vu kpaꞋa ku Seraya. Hananiya ɗa vuza vu kelime vu kpaꞋa ku Irimiya,
016	NEH	012	013	Meshulam ɗa vuza vu kelime vu kpaꞋa ku Ezira; Jehohanan ɗa vuza vu kelime ku kpaꞋa ku Amariya.
016	NEH	012	014	Janata ɗa vuza vu kelime ku kpaꞋa ku Maluka Isufu ɗa vuza vu kelime vu kpaꞋa ku Shebaniya.
016	NEH	012	015	Adana ɗa vuza vu kelime vu kpaꞋa ku Harim, Helekayi ɗa vuza vu kelime vu kpaꞋa ku Merayotu.
016	NEH	012	016	Zakariya ɗa vuza vu kelime vu kpaꞋa ku Ido, Meshulam ɗa vuza vu kelime vu kpaꞋa ku Gineton.
016	NEH	012	017	Zikiri ɗa vuza vu kelime vu kpaꞋa ku Abiya, i ta̱ kpamu n vuza vu kelime vu kpaꞋa ku Miniyamin. Pilitayi ɗa vuza vu kelime vu kpaꞋa ku MoꞋadiya.
016	NEH	012	018	Shamuwa ɗa vuza vu kelime vu kpaꞋa ku Biliga, Jahonata ɗa vuza vu kelime vu kpaꞋa ku Shemaya.
016	NEH	012	019	Matenayi ɗa vuza vu kelime vu kpaꞋa ku Joyaribu, Uzi ɗa vuza vu kelime vu kpaꞋa ku Jedaya.
016	NEH	012	020	Kalayi ɗa vuza vu kelime vu kpaꞋa ku Salu Eberu ɗa vuza vu kelime vu kpaꞋa ku Amoku.
016	NEH	012	021	Hashabiya ɗa vuza vu kelime vu kpa ku Hilikiya, Netanelu ɗa vuza vu kelime vu kpaꞋa ku Jedaya.
016	NEH	012	022	A makyan ma na Dariyu wi o tsugono tsu Pashiya ɗa a ɗanai ula aza e kelime a iꞋuwa yi ikaya ya aza e Levi n anan ganu a ayin Eliyashibu, ele ɗa Joyada n Johanan n Jaduwa.
016	NEH	012	023	Ɗa kpamu a ɗanai ula aza e kelime a iꞋuwa yi ikaya ya aza e Levi a katagarda ka tsumani a ayin a Johanan maku ma Eliyashibu.
016	NEH	012	024	Na ɗa ula aza e kelime a iꞋuwa ya aza e Levi. Hashabiya n Sherebiya n Jesuwa maku ma Kadimiyelu n aza e le a na a tsu shamgba e kelime ka aza a na a tsu canana ishipa i kucikpa, kapashi kete a ku canana kete a̱ kushuku, tsu na Dawuda vuma vu Ka̱shile u danai.
016	NEH	012	025	Aza a kindi ku utsutsu wa̱ A̱Ꞌisa̱ a gbayin a na i uɓon u kunu ku kuzuwa ele ɗa, Mataniya n Bakubukiya n Obodiya n Meshulam, n Talumon n Akubu.
016	NEH	012	026	Ra̱ka̱ uma a nampa ɗa a yaꞋin ulinga a ayin a Joyakim maku ma Jesuwa, maku ma Jozadaku, a ayin a na Nehemiya wi o tsugono. A makyan ma nanlo Ezira kaɗani ɗa ganu.
016	NEH	012	027	A makyan ma na i e kerengu Urushelima va, ɗa e ɗekei aza e Levi a̱ ubuta̱ u na i dem, a̱ ta̱wa̱i n e le a Urushelima adama a na a yaꞋan ka̱ɗiva̱ ke kerengu n ishipa i kucikpa n tsuwaꞋi tsu ugogi n umolu nu ndele.
016	NEH	012	028	A̱ tuka̱i n aza a ishipa kakau a na i a̱ likuci i kenkeꞋen i na yi uka̱ra̱Ꞌi n Urushelima n likuci i kenkeꞋen i Netofa,
016	NEH	012	029	ili i na i ɗikai a Betu-giliga, n uɓon u Geba n Azamavetu, adama a na aza a ishipa a maꞋasaka ta̱ ka̱ci ke le iꞋuwa uka̱ra̱Ꞌi n Urushelima.
016	NEH	012	030	Ana anan ganu n aza e Levi a takpai nshinda̱ n le, ɗa a takpai nshinda̱ n uma n utsutsu n mashilya ma̱ likuci ka.
016	NEH	012	031	Ɗa n zuwai aza e kelime a Yahuda a kumba gaɗi vu mashilya ma. Ɗa kpamu n zuwai aza e kelime a ishipa u gboku u re o tono mashilya ma. U gboku u te u tono uɓon u ɗakai ali a kubana a̱ Utsutsu u Ka̱kiza̱.
016	NEH	012	032	Ɗa Hoshaya n kagimi ka aza e kelime a Yahuda o tonoi le,
016	NEH	012	033	n Azariya n Ezira n Meshulam,
016	NEH	012	034	n Yahuda m Bayami n Shemaya n Irimiya feu o tonoi le.
016	NEH	012	035	Koɓolo ka anan ganu ko yoku ko tonoi le n a̱ lika̱i igbala n Zakariya maku ma Janata matsukaya ma Shemaya a kpaꞋa ku Mataniya, n maku ma Mikaya n maku ma Zakuru n maku ma Asafa,
016	NEH	012	036	A̱ ka̱tsuma̱ ka aza a̱ ni, anan Shemaya n Azarelu n Milalayi n Gilalayi n MaꞋayi n Netanelu n Yahuda, koɓolo n Hanani. ra̱ka̱ vu le i ta̱ n ucanuku wi waꞋashi tsu na Dawuda vuma vu Ka̱shile u danai, Ezira ɗa malum ma na mi o kutono n e le.
016	NEH	012	037	A lyaꞋi kelime nu nwalu ili i na i ɗikai a̱ Utsutsu u a̱shi a̱ mini a kumbai adasukpatsu a kubana a̱ ubuta̱ u na u laꞋi n ugaɗi a mashilya ma̱ likuci i Dawuda ya. O tonoi n tsugaɗi tsu kpaꞋa ku Dawuda ali a kubana a̱ Utsutsu u Mini n tsugaɗi tsu likuci i Urushelima.
016	NEH	012	038	Koɓolo ka aza a ishipa ke i re tankpamu o tonoi ugula̱ n uɓon u gaɗi u mashilya ma. Ɗa n tonoi le ali a gaɗi vu mashilya ma n kagimi ka uma, tsu tonoi n uɓon u kumaꞋa ku ugaɗi ku na a ci yaꞋan boroji ali a kubana a Mashilya ma Wanshi.
016	NEH	012	039	Ɗa tsu tonoi n Utsutsu u Ifrayimu, n Utsutsu u Jeshana, n Utsutsu wa Adan, n kumaꞋa ku ugaɗi ku Hananelu n KumaꞋa ku ugaɗi Amangatawun, a kubana Utsutsu wu Nlala. Ana tsu yawai a̱ Utsutsu wa aza Kindi ɗa tsu shamgbai.
016	NEH	012	040	Ta aza ishipa a ugboku u re wa a shamgbai a̱ ubuta̱ u le a kpaꞋa ku Ka̱shile. Ta mpa feu n kagimi ka nkoshi m gba̱ra̱-gba̱ra̱ ci yaꞋin nannai,
016	NEH	012	041	A̱ ka̱tsuma̱ ka anan ganu aza a̱ kulika̱ igbala ele ɗa, Eliyakim n MaꞋaseya n Miniyamin n Mikaya n Eliyoni n Zakariya n Hananiya feu.
016	NEH	012	042	N anan MaꞋaseya n Shemaya n Eliyaza n Uzi, n Jehohanan n Malikiya n Elam n Eza feu. Jezarahiya u tonoi n aza a ishipa ya, ɗa a ci canana ishipa n utsura ka̱u.
016	NEH	012	043	A kanna ka nanlo kaꞋa a yaꞋin kuneꞋe n a̱bunda̱i, ɗa uma a yaꞋin ma̱za̱nga̱ ka̱u adama a na Ka̱shile ka yaꞋanka le ta̱ ili ma̱za̱nga̱. A̱ma̱ci n muku feu a̱ za̱nga̱na̱ ta̱. Ali aza a daꞋin a panai yoroli i ma̱za̱nga̱ a Urushelima.
016	NEH	012	044	Makyan ma nanlo maꞋa a zuwai aza a na a kinda mpon n na a tsu zuwa ili i kashina i na uma o ɓolongi, n ili i kashina i na i gita̱i kugeꞋwe n ili i te a̱ ka̱tsuma̱ ka kupa i na a̱ tsu tuka̱. Uma i ta̱ a̱ kuka̱na̱ kuɓolongu ili ya ashina a na i uka̱ra̱Ꞌi n likuci ya, ka̱ta̱ a̱ tuka̱ punu o mpon ma adama anan ganu n aza e Levi, tsu na kuyotsongusu ku dansai, ɗa tana aza a Yahuda a panai uyoꞋo tsu na anan ganu n aza e Levi i a kuyaꞋan.
016	NEH	012	045	Ɗa anan ganu n aza e Levi o tonoi wila̱ u kucikpa Ka̱shile ke le, n wila̱ u kutakpa nshinda̱, tsu na Dawuda n maku ma̱ ni Sulemanu a danai. Ta feu aza a ishipa n aza a kindi ku utsutsu wa̱ A̱Ꞌisa̱ a gbayin a yaꞋin nannai.
016	NEH	012	046	N ayin a cau ɗe, a makyan ma Dawuda mogono n Asafa, aza e kelime ki ishipa i ta̱ lo, ishipa i kucikpa Ka̱shile feu yi ta̱ lo.
016	NEH	012	047	A ayin a Zerubabelu n ayin e Nehemiya, aza a Isaraila ra̱ka̱ e neke ta̱ aza a ishipa n aza a kinda ku utsutsu ili i na a zuwai le e neke. ɗa kpamu a takpakai aza e Levi kuneꞋe ku le, ɗa aza e Levi a feu a takpakai kumaci ku Haruna anan ganu kuneꞋe ku le.
016	NEH	013	001	A kanna ka nanlo kaꞋa e kecei katagarda ka̱ wila̱ u Musa atsuvu a uma dem a kupana ɗa a cinai punu uɗani a danai, ka̱ta̱ vuza vu Amon n vuza vu Mowabu a uwa a̱ ubuta̱ u uma a̱ Ka̱shile ba.
016	NEH	013	002	Adama a na aza a Amon n aza a Mowabu e neꞋe aza a Isaraila ilikulyaꞋa n mini mo kusoꞋo ba, ana uta̱i a iɗika i Masar. Ɗa a kucikpa e nekei Balam ikebe u yaꞋanka uma a̱ Ka̱shile una̱wuya, ama ɗa Ka̱shile ka̱ tsu ko bonokoi una̱wuya wo okpoi una̱singai.
016	NEH	013	003	Ana aza a Isaraila a panai wila̱ u Musa wa, ɗa o rononoi ka̱ci ka̱ le a̱ ka̱tsuma̱ ko omoci.
016	NEH	013	004	Kafu makyan ma nampa ci na ɗe a zuwa Eliyashibu ganu u la̱na̱ unu a kuzuwa ku KpaꞋa ku Ka̱shile ka̱ tsu. Adama a na wi ta̱ n kumaci n Tobiya,
016	NEH	013	005	ɗa u nekei Tobiya kunu ku kuzuwa ku gbanyin ku na ishi a tsu zuwa ili i kashina n ki ili i ma̱gula̱ni n ku ucanuku u na a ci yaꞋanka ulinga A̱Ꞌisa̱ a gbayin, n ili ite a̱ ka̱tsuma̱ ka kupa n ma̱kya̱n ma savu n maniꞋin ma zaitu tsu na e kecei adama aza e Levi n aza a ishipa n aza a kindi ku utsutsu wa̱ A̱Ꞌisa̱ a gbayin, n kuneꞋe adama anan ganu.
016	NEH	013	006	Ana ili i nanlo i gita̱i, mpa punu a Urushelima ba, adama a na a̱ ka̱ya̱ kamangankupa n ke i re ko tsugono tsu Atazesu vuza vu Babila, ɗa m banai u mogono. Makyan kenu ɗa n folonoi mogono adama a na m bono a Urushelima.
016	NEH	013	007	Ana m bonoi a Urushelima, ɗa n cinai ili i gbani-gbani i na Eliyashibu u yaꞋin, u foɓusokoi Tobiya kunu punu anunu a ulanga u KpaꞋa ku Ka̱shile.
016	NEH	013	008	Ɗa n yaꞋin wupa u ka̱u, mu utuka̱i n ucanuku u Tobiya ra̱ka̱ n taɗuki u ɗa pulai.
016	NEH	013	009	N zuwai a takpa nshinda̱ n unu ka tsu na wila̱ u danai, ɗa n bonokoi punu ucanuku u KpaꞋa ku Ka̱shile, koɓolo n kuneꞋe ki ili kashina n ki ili i ma̱gula̱ni.
016	NEH	013	010	Ɗa n yevei uma e neke utafu u na a danai le e neke ba, adama a nannai ɗa aza e Levi n aza a ishipa n aza a na o tsu tono n ukuna wa̱ A̱Ꞌisa̱ a sumai o bonoi a shina e le.
016	NEH	013	011	Ɗa n dansukai aza a̱ gba̱ra̱-gba̱ra̱ a me ecei le, “Yiɗa̱i i zuwai ɗa i ka̱sukpa̱i kpaꞋa ku Ka̱shile tsu nampa?” Ɗa n ɗekei aza e Levi n aza a ishipa n zuwai le o bono a̱ ubuta̱ wu ulinga u le.
016	NEH	013	012	Ɗa aza a Yahuda ra̱ka̱ a̱ tuka̱i n ili ite a̱ ka̱tsuma̱ ka kupa ki ili i kashina n ma̱kya̱n ma savu n maniꞋin ma zaitu punu a̱ unu a kuzuwa.
016	NEH	013	013	Ɗa n zuwai Shelemiya ganu n Zadoku kaɗani n Pedaya vuza vu Levi, a̱ la̱na̱ n unu a kuzuwa. Ɗa kpamu n zuwai Hanan maku ma Zakuru, matsukaya ma Mataniya, wo okpo ka̱ɓa̱nki ke le, adama a na e yeve le ta̱ uma a̱ ma̱riki a ɗa, a zuwai le okpo aza e kupece ku aza e le ili i na uma a̱ tuka̱i.
016	NEH	013	014	Ka̱shile ka̱ va̱, ciɓa nu mpa a kakuna ka nampa, ka̱ta̱ vu pura̱ngu ulinga wu usuɓi una n yaꞋin adama a KpaꞋa ku Ka̱shile ka̱ va̱ ba, n adama a ulinga u na i a kuyaꞋan a kpaꞋa ka.
016	NEH	013	015	A ayin a nanlo me ene ta̱ uma a Yahuda a kuyaꞋan ma̱kya̱n, n a zuwakai njaki le aburuma a ishina n ma̱kya̱n n umaci u mambulu n ucanuku kakau a̱ ku ta̱wa̱sa̱ka̱ a Urushelima a kanna ka Ashibi. Ɗa n dansukai le ka̱ta̱ e denge ucanuku wi ilikulyaꞋa kanna ka nanlo ba.
016	NEH	013	016	Uma a Taya aza a na i a̱ ida̱shi a Urushelima a̱ tuka̱ ta̱ n adan n ucanuku kakau wi idengushi i le wa aza a Yahuda a kanna ka Ashibi, punu Urushelima.
016	NEH	013	017	Ɗa n dansukai aza a̱ gba̱ra̱-gba̱ra̱ a Yahuda n danai le, “Ili i gbani-gbani i yiɗa̱i yi a kuyaꞋan na? Yi a̱ kula̱nga̱sa̱ kanna ka Ashibi.
016	NEH	013	018	Ta ikaya i ɗa̱ i yaꞋin nannai ba? Ali ɗa Ka̱shile ka tuka̱i tsu n ma̱dukpa̱ a̱ likuci i nampa ba? Gogo na i ciga ta̱ i zuwa Ka̱shile yaꞋan wupa n aza a Isaraila, adama a kanna ka Ashibi ka na yi a̱ kula̱nga̱sa̱ na.”
016	NEH	013	019	Ɗa n zuwai a̱ ɓa̱ya̱ngu su utsutsu u Urushelima a̱ ugiti u kanna ka Ashibi n kulivi, ka̱ta̱ kpamu utsutsu wa u yongo uɓa̱ya̱ngi ali kanna ka Ashibi ka laza. Ɗa n zuwai aza a ulinga a̱ va̱ inda utsutsu, adama a na ka̱ta̱ a uwaka n ucanuku punu a kanna ka Ashibi ba.
016	NEH	013	020	Kute ku ɗa ko ku re ba aza a idengushi asai lo pulai vu mashilya ma̱ likuci i Urushelima ya ba.
016	NEH	013	021	Ama ɗa m ɓarangi le, n danai, “Yiɗa̱i i zuwai ɗa yi a ku asusa paki n mashilya? Ɗa baci i doku i yaꞋin ili i nampa mi ta̱ a̱ kuka̱na̱ ɗa̱.” Ili i ɗikai a kanna ka nanlo odoku a̱ ta̱wa̱ e kuden a kanna ka Ashibi ba.
016	NEH	013	022	Ɗa n zuwai aza e Levi a takpai nshinda̱ n le ka̱ta̱ a bana inda utsutsu, adama a na o tono wila̱ u kanna ka Ashibi ka ko yongo ciɗa. Ka̱shile ka̱ va̱, ciɓa nu mpa adama a ukuna u nampa, ka̱ta̱ vu pana asuvayali a̱ va̱ n ucigi u nu u ko wannai.
016	NEH	013	023	A makyan ma nanlo, ɗa me enei aza a Yahuda n a̱bunda̱i a na a zuwai a̱ma̱ci aza a Ashidodu n aza a Amona n aza a Mowabu.
016	NEH	013	024	Muku n le n yoku a kuyaꞋan kadanshi n kelentsu ka aza a Ashidodu n kelentsu ka uma o yoku kau, ali a̱ kpa̱ɗa̱i kufuɗa kudansa n kelentsu ke le ka Yahuda.
016	NEH	013	025	Ɗa n dansukai le ka̱u, ɗa kpamu n yaꞋankai le una̱, n lapai aza a yoku e le ali n muɗa̱ a̱nji e le, n zuwai le a kucinai n Ka̱shile a danai, “I o kudoku ku neke nkere n le uma a na i aza a Yahuda ba a zuwa, ko a ɗika muku n a̱ma̱ci n le ba.
016	NEH	013	026	Ɗa n danai le, icuꞋu i kuzuwa ka̱ a̱ma̱ci a nampa a ɗa i zuwai Sulemanu mogono ma Isaraila kuyaꞋan unushi ba? A̱ ka̱tsuma̱ ku uduniya dem babu mogono ma na ma yaꞋin ci ni. Ka̱shile ka̱ ni ka cigai ta̱, ali ɗa Ka̱shile ka zuwai ni wo okpoi mogono mi Isaraila ra̱ka̱, ama omoci a̱ ma̱ci a ɗa a zuwai ni u nusai.
016	NEH	013	027	Ci a̱ ku ushuku n ili i na yi a kuyaꞋan ba, ali ci yaꞋan kagbanigbani kanampa ka unambi wu usuɓi u Ka̱shile ka̱ tsu, ali tsu kuzuwa omoci a̱ma̱ci.”
016	NEH	013	028	Maku me te a̱ ka̱tsuma̱ ka̱ muku mo olobo n Joyida, maku ma Eliyashibu ganu vu gbayin, u zuwai mekere ma Sanbalatu vuma vu Betu-horon. Ɗa n lokoi ni u ɗa̱ngulo.
016	NEH	013	029	Ka̱shile ka̱ va̱ ciɓa n e le, adama a na a natukpa ta̱ ulinga u anan ganu n uzuwakpani wu ulinga u anan ganu n aza e Levi.
016	NEH	013	030	Ta n takpakai anan ganu n aza e Levi nshinda̱ mi ili i na yi ya aza a Yahuda ba, n zuwai le ulinga, yaba dem n ulinga u ni.
016	NEH	013	031	Ɗa kpamu n foɓusoi tsu na a̱ ku ta̱wa̱sa̱ka̱ nu nɗanga n kuyaꞋanka alyuka o kusongu a makyan ma na wu untsai, n tsu na kpamu a̱ kutuka̱ ili i kashina i na i gita̱i kugeꞋwe. Ka̱shile ka̱ va̱, ciɓa nu mpa.
#
# BOOK	017	EST	Esther	Esta
017	EST	001	001	Ili i na i yaꞋin a ayin o tsugono tsu Ahasuru i ɗa na. Mogono ma nampa ma lyaꞋa ta̱ tsugono tsu uɓon wi iɗika amangatawun n kamanga n i cindere, u gita̱i a uɓon wi iɗika i Kushi a kubana a Itopiya.
017	EST	001	002	A ayin a nanlo mogono Ahasuru a̱yi a kulyaꞋa tsugono a̱ likuci i gbayin Susa.
017	EST	001	003	A̱ ka̱ya̱ ka tatsu ko tsugono ci ni, ɗa u foɓusoi ka̱ɗiva̱ adama aza e kelime nu nkoshi m gba̱ra̱-gba̱ra̱ a̱ ni dem. Ovonshi o osoji a Pashiya m Midiya nu ngono, n aza gba̱ra̱-gba̱ra̱ a na i uɓon u nanlo wa ɗa a o ɓolongi lo dem.
017	EST	001	004	Ali ayin amangatawun n amanga̱na̱shi a̱yi o kuyotsongu uciyi u ni n tsugbayin ci ni n tsugono ci ni dem.
017	EST	001	005	Ana ayin a nampa a lazai ɗa mogono mo doku mo foɓusoi ka̱ɗiva̱ ko yoku ka ayin e cindere, punu e kefeku ka gbayin ka̱ ni, adama a uma a gbagbaꞋin n aza a na a buwai ɗa i ida̱shi punu a Susa dem.
017	EST	001	006	Ubuta̱ wa wi ta̱ n arikinla a̱ a̱ri m mini mu usuni u sakushi. A kala ta̱ ubuta̱ wa n eleje a̱ri a singai n aza a na o yotsoi mini ma̱ ma̱ɗiya̱. Ɗa a kalai ubuta̱ wa nu nkawani ma azurufa, a saɓangi le a̱ kumiꞋi ka atali a na i n ugaꞋin u kinda. Akuba o yoku i ta̱ lo kpamu a na a yaꞋin n azurufa n azanariya. Ɗa a zuwai le lo pulai vu kpaꞋa ku mogono vu na kpamu a yaꞋin n atali a singai a na esheꞋwei a katali, n usumbi u mini kakau.
017	EST	001	007	Ɗa e nekei uma ma̱kya̱n n icuꞋu yi nkokoꞋo ma azanariya kakau, babu mokoko ma na mi icuꞋu ite n vu toku, ma̱kya̱n mo mogono kpamu a̱ sa̱nka̱ vuza ba, e nekei yaba dem tsu na uciyi u mogono wi.
017	EST	001	008	Tsu na mogono ma danai u ka̱sukpa̱ ta̱ komoci dem u soꞋo ili kusoꞋo tsu na u cigai, adama a na kpamu u dana ta̱ agbashi a̱ ni e neke yaba dem icuꞋu i ma̱kya̱n i na u cigai.
017	EST	001	009	egbere Vashita u yaꞋankai feu a̱ma̱ci ka̱ɗiva̱ adama a̱ a̱ma̱ci a na i e kefeku ko Mogono Ahasuru.
017	EST	001	010	A kanna ke cindere ka̱ ka̱ɗiva̱ ka, ana mogono Ahasuru wi a̱ ka̱tsuma̱ ko kusoꞋo ɗa u danai ndari n ali n cindere aza a na e ci neke yi ilikulya, ele ɗa anan Mahuma, m Bizata, n Harubone, m Bigata, Abata n Zita koɓolo n Kakasu,
017	EST	001	011	a̱ tuka̱ yi n egbere Vashita u uki n oroli, adama a na u yotsongu tsuloboi ci ni u uma a̱ ni, n aza a gbagbaꞋin adama a na wi ta̱ n tsuloboi tsu kinda ka̱u.
017	EST	001	012	Ana aza a na i a kinda mogono a danai ni usuki u mogono, ɗa egbere Vashita u iwain kubana usuki u mogono wa. Ɗa mogono ma yaꞋin wupa ɗa ka̱ɗu ka̱ ni ka̱ kula̱i ka̱u.
017	EST	001	013	Ɗa mogono ma̱ la̱nsa̱i odoki a̱ ubuta̱ wu eyevi a kakuna n aza na i n uyevi u wila̱ n afada, tsu na u kiwanai kuyaꞋansa.
017	EST	001	014	Aza a na i ɗevu m mogono ele ɗa Kashena, n Shitaru, n Adimita, n Tarishisa, m Merasu, m Marsena, m Memukan, uma a̱ gba̱ra̱-gba̱ra̱ e cindere aza a Pashiya m Midiya, aza a na i n utsura e ene mogono ka̱ta̱ a̱ da̱sa̱ngu kelime ka̱ ni.
017	EST	001	015	Ɗaɗa mogono me ecei, “Tsu na wila̱ wi, yiɗa̱i i gaꞋin a yaꞋanka sangina Vashita? U tono kadanshi ko mogono Ahasuru ba, ka na ndari n ali a danai ni.”
017	EST	001	016	Ɗa Memukan u dansai lo e kelime ko mogono n aza a̱ gba̱ra̱-gba̱ra̱ a̱ ni, “Egbere Vashita mogono maꞋa u nusakai koci ba, ali a kubana wa aza a̱ gba̱ra̱-gba̱ra̱ o mogono feu n aza a na i punu a uɓon u mogono Ahasuru feu.
017	EST	001	017	Adama a ili i na sangina u yaꞋin, a̱ma̱ci a na a buwai i ta̱ a kupana, ka̱ta̱ o goyo ali e le a dana, ‘Mogono Ahasuru u yaꞋanka ta̱ sangina Vashita kadanshi a̱ tuka̱ yi na wa̱ ni, ama ɗa u iwain.’
017	EST	001	018	A kanna ka nampa ɗa baci a̱ma̱ci aza a Pashiya n a̱ma̱ci a̱ gba̱ra̱-gba̱ra̱ a Midiya a panai i na sangina u yaꞋankai mogono, n tsu nanlo i ta̱ feu a kuyaꞋanka ali e le nannai. A̱ma̱ci a o kudoku a cikpa ali e le ba, ka̱ta̱ ali e le o yongo a kuyaꞋan wupa n a̱ma̱ci e le.
017	EST	001	019	Adama a nannai mogono me ene baci u gaꞋan yi ta̱, u neke kadanshi ku utsura ka̱ta̱ a ɗana kaꞋa punu a̱ wila̱ u Pashiya m Midiya, U na a kusabaꞋa ba, u na u kuzuwa sangina Vashita wo kudoku kubana u mogono Ahasuru ba. YaꞋan mogono ma ɗika tsugbayin tsu vuka tsa u neke vuza yoku vu na u laꞋi ni usuɓi.
017	EST	001	020	Ayin a na baci wila̱ u mogono u nanlo u yaꞋin usali, a uɓon u tsugono tsu nu dem, ta kpamu a̱ma̱ci ra̱ka̱ o kutono kadanshi ka ali e le nannai, aza a unambi n aza a̱ uciyi dem.”
017	EST	001	021	Ɗa mogono n aza a gbagbaꞋin a̱ ni a panai uyoꞋo u odoki a Memukan. Ɗa mogono ma yaꞋin ulinga n i na Memuka u danai ni.
017	EST	001	022	Ɗa u suki n akaka a uɗani a kubana a uɓon dem u na wi o tsugono tsa. Ɗa kpamu u suki ubuta̱ dem n kelentsu ka na a kufuɗa kukece, n umaci dem n tsu na e kuyeve. Vali dem wo okpo vuzagbayin vu kpaꞋa vi ni, wo okpo vuza na u kudansa ka̱ta̱ o tono.
017	EST	002	001	Megeshe kenu ana mogono Ahasuru u ta̱na̱i a wupa u ni, u la̱na̱i kadanshi ka adama a Vashita, i na u yaꞋin n icuꞋu i wila̱ u na e nekei adama a̱ ni.
017	EST	002	002	Aza a na i a kuyaꞋanka mogono ulinga a danai ni, “YaꞋan a̱ la̱nsa̱ka̱ mogono nkere n singai n sigai n na ka̱ta̱ n yevei ali ba a̱ tuka̱ mogono.
017	EST	002	003	YaꞋan mogono ma zuwa aza e kelime a na i a̱ ubuta̱ u tsugono u ni a̱ tuka̱ yi ni nkere n singai n singai n na ka̱ta̱ e yevei ali ba, a zuwa le a kpaꞋa ku na a tsu zuwa nkere m mogono a Susa, a̱ ka̱sukpa̱ le e ekiye a Hagai madari mo mogono a̱yi vu na e nekei utsura u kinda muku ma̱ a̱ma̱ci. Ka̱ta̱ u la̱na̱ le mayin n u nekei le maniꞋin ma̱ kusukuya̱.
017	EST	002	004	Ka̱sukpa̱ mogono ma zagba mekere ma na ma gaꞋin ni ka̱ta̱ u zuwa yi wo okpo yi sangina a̱ una̱ u Vashita.” Mogono me ene ta̱ kadanshi ka ka gaꞋan yi ta̱, ɗa u tonoi kaꞋa.
017	EST	002	005	A ayin a nanlo a vuma vi iɗika vu Yahuda vi ta̱ punu vuza kula Modikaya punu a kpaꞋa ku mogono ku Susa, kolobo ke Jeru maku ma Shimayi, maku ma Kishi vuza vu kumaci ka aza a Bayami.
017	EST	002	006	Modikaya wi ta̱ punu a̱ ka̱tsuma̱ ka aza a na a̱ uta̱ka̱i a iɗika i Urushelima koɓolo m mogono Jekoniya vi iɗika i Yahuda, aza na a̱yi mogono Nebukadnezaru vi iɗika i Babila u pura̱i le a kubana a iɗika i tsugbashi.
017	EST	002	007	Modikaya wi ta̱ n taku maku me esheku e keꞋen n tsuloboi, vu na vi n kula Hadasa ɗa kpamu feu e ci ɗeke yi Esta, a̱yi makpam maꞋa, wi n esheku ba, wi n a̱na̱ku ba. Ana mmaci n ni n kuwa̱i ɗa Modikaya u ɗikai ni wo okpoi tsu maku ma̱ ni.
017	EST	002	008	Ana a salai wila̱ u mogono, ɗaɗa o ɓolongi nkere n a̱bunda̱i a Susa a kpaꞋa ku mogono e ekiye a Hagai. A banka ta̱ feu Esta a kpaꞋa ku mogono e ekiye a Hagai vuza na u ci inda a̱ma̱ci.
017	EST	002	009	Esta u uwa ta̱ a̱ ka̱ɗu ka Hagai ɗaɗa u ciya̱i mapasa ma singai wa̱ ni. GogoꞋo va lo ɗa u la̱nsa̱ka̱i ni ili kulapulaka a̱shi n ilikulya i singai. Ɗa u nekei ni a̱ɓa̱nki e nkere e cindere a na a̱ kuɓa̱nka̱ yi, a na a zagbai punu o kuyongo e kefeku ko mogono. Ɗaɗa u ɗikai ni n a̱ɓa̱nki a̱ ni a bankai a̱ ubuta̱ u na u laꞋi n kugaꞋan punu a kpaꞋa ka.
017	EST	002	010	Ka̱ta̱ biꞋi Esta u dana tsu na wi n ukuna wu umaci u ni n ubuta̱ una wu uta̱i ba, adama a na Modikaya u ka̱sukpa̱ yi u yaꞋan nannai ka̱ta̱ ba.
017	EST	002	011	A kanna dem Modikaya u ka̱na̱ kubana n u bonoi ɗevu n kpaꞋa ka̱ a̱ma̱ci ka, adama a na u yeve ko nini ɗai Esta wi n tsu na kpamu wi ɗe.
017	EST	002	012	Kafu ayin a na mekere ma kubana u mogono Ahasuru a yawa, wi ta̱ a kushatangu wotoi kupa n u re a̱yi a kulapula tsuloboi ci ni tsu na a danai a̱ma̱ci a yaꞋan. Wotoi u ta̱li a̱ kusukuya̱ maniꞋin ma̱ muru, u ta̱li kpamu feu a̱ kusukuya̱ maniꞋin n ili i ma̱gula̱ni.
017	EST	002	013	Tsu na u kubana u mogono u ɗaɗa na, ili i na u cigai dem i ta̱ e kuneke yi i ɗa a kpaꞋa ka̱ a̱ma̱ci, ka̱ta̱ u laza n i ɗa a kubana e kefeku ko mogono.
017	EST	002	014	Wi ta̱ a kubana a kpaꞋa ku mogono n kulivi, n usana ka̱ta̱ u bono a̱ ubuta̱ u yoku a kpaꞋa ka̱ a̱ma̱ci ka, a̱ ubuta̱ u na Shamuza wi, kagbashi ko mogono madari vuza na u cinda a̱ma̱ci a gbani o mogono. Wo kudoku wo bono u mogono ba sai ka̱ɗu ka̱ ni ka̱ da̱sa̱ngu n a̱yi ɗa kpamu u ɗekei kula ku ni.
017	EST	002	015	Ana ayin a na Esta u kubana u mogono a yawai, maku mekere ma na Modikaya u ɓa̱na̱i maku me esheku e keꞋen Abihayi, we ece ili i yoku ba sai i na Hagai kagbashi ko mogono madari u danai. Ɗa Esta u uwai a̱ɗu a uma a na de dem e enei ni.
017	EST	002	016	A ɗikai ni a kubana u mogono Ahasuru ɗe a kpaꞋa ku tsugono o wotoi u kupa, u na e ci ɗeke wotoi u Tebatu a̱ ka̱ya̱ ke cindere ko tsugono ka̱ ni.
017	EST	002	017	Ɗa Esta u uwai a̱ a̱shi o mogono u laꞋi a̱ma̱ci a na a buwai dem, u ciya̱i mapasa ma singai n wishi u mogono u lai nkere n na m buwai. Ɗa u laꞋi nkere n na n lazai dem. Ɗa u zuwai oroli o tsugono wa̱ ni, ɗa u zuwai ni wo okpoi sangina a̱ una̱ u Vashita.
017	EST	002	018	Ɗa mogono ma yaꞋin ka̱ɗiva̱ ka gbayin adama a na u cikpa Esta, ɗaɗa u banuki uma a gbagbaꞋin a̱ ni dem. Ɗa u salai kanna ka kuvuka a kanna ka, lo a uɓon wa dem. Ɗa u peciki kuneꞋen n ili i tsugono feu dem.
017	EST	002	019	Ana o doku a zuwai nkere n na n yevei ali ba n dara ire, Modikaya lo a̱ ida̱shi a̱ utsutsu u mogono.
017	EST	002	020	Ama a̱yi Esta u sokongu ta̱ ukuna wu umaci u ni n ubuta̱ una wu uta̱i, tsu na Modikaya u danai ni u yaꞋan. Ɗa u lazai n kutono i na Modikaya u danai ni, tsu na u yaꞋin a ayin a na wi a kpaꞋa ku ni.
017	EST	002	021	A ayin a na Modikaya wi ida̱shi a̱ utsutsu u mogono, Bigitana n Tarisa, uma e re a na i a kinda utsu tsu u kpaꞋa ku mogono, a yaꞋin wupa ka̱u ɗa e sheshei tsu na a kuna mogono Ahasuru.
017	EST	002	022	Ɗa Modikaya u yevei i na o foɓusoi kuyaꞋan ɗa u danai sangina Esta, Ɗa Esta u danai mogono i na Modikaya u panai.
017	EST	002	023	Ana a̱ la̱na̱i kadanshi ɗa e enei kaꞋa mayun ɗa, a unai uma e re a nanlo a a maɗanga ma kusaku uma. Ɗa kakuna ka, a ɗanai kaꞋa punu a katagarda ko tsugono tsu mogono.
017	EST	003	001	Ana ili i nampa i lazai, ɗa mogono Ahasuru u nekei Hama kolobo ka Hamadata tsugbayin, Agagu u ɗa̱ngusa̱i ni ɗa u nekei ni ida̱shi i tsugbayin, u laꞋi aza a̱ gba̱ra̱-gba̱ra̱ a na a buwai dem.
017	EST	003	002	Aza a gbagbaꞋin dem a na i e kefeku ko mogono, a̱ kuɗangi ɗa e nekei Hama tsugbayin, adama a na mogono ma yaꞋan ta̱ ɗe kadanshi tsu nampa adama a̱ ni, ama Modikaya u iwain kukuɗa̱nku yi ko u neke yi tsugbayin.
017	EST	003	003	Ɗa aza a gbagbaꞋin o mogono a na i a̱ utsutsu wa e ecei Modikaya, “Yiɗa̱i i zuwai ɗa vu pasai kadanshi ko mogono?”
017	EST	003	004	Ayin n a̱bunda̱i a̱ ka̱na̱i kuyaꞋanka yi kadanshi ama ɗa u kpa̱ɗa̱i kutono kadanshi ke le. Ɗa a banai ɗa a danai Hama ko u kuka̱sukpa̱ ta̱ Modikaya u lyaꞋa kelime n i na wi a kuyaꞋan, adama a na u dana le ta̱ a̱yi vuza va aza a Yahuda ɗa.
017	EST	003	005	Ana Hama we enei Modikaya wi a̱ ku kuɗa̱ngu su ka̱ yi ba, ko u neke yi ta na tsugbayin ba, ɗa u yaꞋin wupa ka̱u.
017	EST	003	006	Ana Hama u ta̱wa̱i u yevei Modikaya vuza va aza Yahuda ɗa, ɗa we enei a una Modikaya endeꞋen u yawa ba, ɗa u la̱nsa̱i uye u na u kuna yi n aza a̱ ni aza a Yahuda dem, ele na i punu o tsugono tsa aza Ahasuru ra̱ka̱.
017	EST	003	007	O wotoi u iyain u Nisan u ka̱ya̱ ka kupa n ke re ko tsugono Ahasuru, ɗa a yaꞋin kazagba lo a̱ a̱shi a Hama, adama a na a̱ ciya̱ kanna n wotoi u na u yaꞋin derere n i na u sheshei kuyaꞋan va. Ɗa kazagba ka ka̱ yikpa̱i derere o wotoi u Adaru, ɗaɗa wotoi u kupa n u re.
017	EST	003	008	Ɗa Hama u danai mogono Ahasuru, “Uma o yoku i ta̱ lo aza na i a ida̱shi punu a̱ ubuta̱ u tsugono u nu, ama i ta̱ a kuyaꞋansa ili i yoku kau n i na tsugono tsu nu tsu danai. I kpamu o kutono kadanshi ka̱ nu ba, adama a nannai u gaꞋan mogono ma̱ ka̱sukpa̱ le n wuma ba.
017	EST	003	009	Nannai ɗa baci u kuzuwa mogono ma̱za̱nga̱ zuwa a una le ra̱ka̱, mpa mi ta̱ e kuneke vuza dem vu na u zuwai mogono ma̱za̱nga̱ agisamkpatsu azurufa a̱kpa̱n kupa u zuwa ubuta̱ u kuzuwa ku mogono.”
017	EST	003	010	Adama a nannai mogono ma foɗoi makawani ma̱ ni, ma na mi n urotu u ni punu ɗa u nekei Hama ulobo u Hamadata, vuza va aza a Agagu vurala va aza a Yahuda.
017	EST	003	011	Ɗa mogono ma danai Hama, “E neke wu ta̱ ikebe ya, n uma kpamu, vi yaꞋan n ele uteku tsu na u gaꞋin nu.”
017	EST	003	012	Ɗa u ɗekei aɗani o mogono a kanna ka kupa n ka tatsu o wotoi u iyan. A zuwai le a ɗanai akaka a̱ ubuta̱ dem n kelentsu ka yaba dem tsu na Hama u danai le, ngono n anan gomuna vu ubuta̱ dem n aza a̱ gba̱ra̱-gba̱ra̱ dem. A ɗana ta̱ i ɗa n kula ku mogono Ahasuru n uzuwi u kukiye u ni dem.
017	EST	003	013	Ɗa a̱ suki akaka a̱ ubuta̱ dem a kubana iɗika kakau n kadanshi ka munuka, a una aza a Yahuda dem, a̱ɗa̱nga̱ni nu nkoshi nu mma̱ci m muku n wawaꞋa a una le a kanna ke te, a kanna ka kupa n ka tatsu ko wotoi u kupa n ure, wotoi u Adaru ka̱ta̱ a isa le ucanuku u le.
017	EST	003	014	Ɗa mogono Ahasuru u zuwai katagarda ka ko okpo wila̱ a iɗika dem, uma ra̱ka̱ o foɓusoi adama a kanna ka nanlo.
017	EST	003	015	Adama a kadanshi ko mogono ɗa alingata a a̱ ɗa̱nga̱i m moloko adama a na e pecuku atagarda a. Ɗa a yaꞋin kadanshi ka dem a̱ ubuta̱ u likuci-likuci i Susa dem. Ɗa Mogono n Hama a̱ da̱sa̱ngi adama a na o soꞋo, likuci i Susa kpamu i ka̱na̱i kuripula̱sa̱ adama a kadanshi ka kawuya.
017	EST	004	001	Ana Modikaya u panai i na dem i yaꞋin, ɗa u karai aminya a̱ ni, ɗa u ukai akashi a kpalu ɗa u tsunki ka̱ci ka̱ ni kokomo, ɗa wu uta̱i u uwai asuvu a̱ likuci, ɗa u ɓosoi ka̱da̱uri yaba dem a kupana lo a̱ likuci ya.
017	EST	004	002	Ɗa u banai u shamgbai a̱ utsutsu u kefeku ko mogono, adama a na a̱ kuka̱sukpa̱ vuza na u ukai akashi a kpalu u uwa punu ba.
017	EST	004	003	A ubuta̱ dem u na a panai kadanshi ko mogono, ɗa aza a Yahuda dem a̱ na̱mgba̱i ka̱tsuma̱ ka̱u ali ɗa a̱ ka̱na̱i una̱ m ma̱shi n kacaꞋa ka̱u n a̱bunda̱i ɗa a ukai aminya a kpalu, ali ɗa a vaki o kokomo.
017	EST	004	004	Ana a̱ma̱ci a na a tsu kuyaꞋanka sangina Esta ulinga a danai ni, ili i na Modikaya wi a kuyaꞋan, ɗa u na̱mgba̱i ka̱tsuma̱ ka̱u. Ɗa u suꞋuki Modikaya ntogu n singai, u uka ka̱ta̱ u foɗo m kpalu ma, ama ɗa u iwain kisa.
017	EST	004	005	Ɗa Esta u ɗekei Hataca, vuza te a̱ ka̱tsuma̱ ka ndari n ali m mogono aza ulinga a̱ ni, vuza na a zuwai a̱ ɓa̱nka̱ yi, u bana we ecei Modikaya yiɗa̱i i yaꞋin ni, yiɗa̱i kpamu yi a nwalu.
017	EST	004	006	Ɗa Hataca u banai u Modikaya a̱ ka̱ba̱nga̱ ka̱ likuci e kelime ke kefeku ko mogono,
017	EST	004	007	Ɗa Modikaya u danai ni ili i na i yaꞋin ni dem, n ikebe i na Hama u yaꞋin uzuwakpani i na u kutsupa a̱ ubuta̱ u kuzuwa u mogono, adama a na a una aza a Yahuda dem.
017	EST	004	008	Ɗa Modikaya u nekei Hataka katagarda ka̱ wila̱ ka na a ɗanai a Susa adama na a una aza a Yahuda, u yotsongu Esta ka̱ta̱ kpamu u dana yi ili na yi punu ra̱ka̱, ɗa kpamu u danai ni u yaꞋan moloko a kubana a kpaꞋa ku mogono, u folono a pana asuvayali a̱ ni, ka̱ta̱ kpamu u folono yi adama a uma a̱ ni.
017	EST	004	009	Ɗa Hataca u banai u danai Esta ili i na Modikaya u danai ni.
017	EST	004	010	Ɗa Esta u yaꞋin kadanshi n Hataca, ɗa u suki ni n akaka u bana u Modikaya u dana yi,
017	EST	004	011	“Anan taji ra̱ka̱ n uma o mogono dem e yeve ta̱ vuka ko vali vu na u banai u mogono ko e kefeku ka̱ ni babu na mogono me ɗeke yi, vuma vu nanlo i ta̱ a kuna yi. Ili i te i ɗa koci mogono ma sapamgu baci kalangu ka azanariya ka̱ ni wa̱ ni, ɗaɗa a̱ ka̱sukpa̱ yi n wuma. Ama gogo na ayin kamangankupa a laza ta̱ mogono ta na me ɗeke mu n ta̱wa̱ wa̱ ni ba.”
017	EST	004	012	Ɗa a danai Modikaya ili i na Esta u danai,
017	EST	004	013	ɗa Modikaya u suꞋuki ni n wu ushuki u danai, “Ka̱ta̱ vi indana adanshi avu na vi e kefeku ko tsugono vi ta̱ a kulaꞋaka endeꞋen nu a̱ ka̱tsuma̱ ka aza Yahuda ba.
017	EST	004	014	Vu paɗa baci bini adama a kakuna ka nampa, uɓa̱nki n wishi a kubana wa aza a Yahuda wi ta̱ a̱ kuta̱ a̱ ubuta̱ u yoku, ama avu m kpaꞋa ke eshevu yi ta̱ a̱ kukuwa̱. Yayi u yevei ko adama a̱ vicuꞋu vu kanna ka nampa ɗaɗa i zuwai vo okpoi sangina?”
017	EST	004	015	Ɗa Esta u suki n kadanshi ka nampa a kubana u Modikaya,
017	EST	004	016	“Bana vu ɓolongu aza a Yahuda dem aza a na i a Susa a yaꞋan kakuli adama a̱ va̱, Ka̱ta̱ i lyaꞋa ko i soꞋo ili ba ali ayin a tatsu kanna n kayin. Mpa nu nkere n va̱ feu ci ta̱ a kuyaꞋan kakuli tsu na yi. Tsu kotso baci kakuli ka a ayin a nanlo a ɗa ma kubana u mogono, ko a na wila̱ u wu ushuki nannai ba. Mi baci a̱ kukuwa̱ n kuwa̱ ɗe.”
017	EST	004	017	Ɗa Modikaya u lazai ɗa u banai u yaꞋin ili i na Esta u danai ni u yaꞋan dem.
017	EST	005	001	A kanna ka tatsu ɗa Esta u ukai ucanuku u tsugono u ni, ɗa u shamgbai o mololo ma asuvu me kefeku, e kelime ko mogono a̱yi tamkpamu mogono a̱ ida̱shi a kakuba ko tsugono ci ni e kefeku ka̱ ni, a kinda utsutsu u na a tsu uwaka.
017	EST	005	002	Ana we enei sangina Esta a kashani lo o mololo ma mashilya ma, ɗa u panai uyoꞋo n a̱yi ɗa u sapanki ni kalangu ka azanariya ka na ki e ekiye a̱ ni. Ɗa Esta u rononoi ɗa u saꞋwai kocombo ka kalangu ko tsugono ka azanariya ka.
017	EST	005	003	Ɗa mogono me ecei ni, “Yiɗa̱i nannai, sangina Esta? Yiɗa̱i ufolu u nu? Ko kagimi ke te kaꞋa baci ku ukuna u tsugono, i ta̱ e kuneke wu.”
017	EST	005	004	Ɗa Esta wu ushuki u danai, “Vu ushuku baci, yaꞋan avu mogono n Hama i ta̱wa̱ anana a̱ ubuta̱ u ka̱ɗiva̱ ka na n foɓusoi adama a̱ nu.”
017	EST	005	005	Ɗaɗa mogono ma danai, “Tuka̱i n Hama gogoꞋo, adama a na ci yaꞋan i na Esta u cigai.” Ɗa mogono ma n Hama a banai ka̱ɗiva̱ ka na Esta u foɓusoi va.
017	EST	005	006	Ana i lo o kusoꞋo ma̱kya̱n, ɗa mogono me ecei Esta kpamu, “Gogo na yiɗa̱i vi a kuciga? Vi ta̱ a kuciya̱ i ɗa. Yiɗa̱i ufolu u nu? Ko kagimi ku ukuna u tsugono u ɗa baci, i ta̱ e kuneke wu.”
017	EST	005	007	Ɗaɗa Esta wu ushuki, “I na mi a kuciga n ufolu u va̱ i ɗaɗa na:
017	EST	005	008	Mogono ma ɗika mu baci vuma, ɗa baci kpamu wu ushuki u yaꞋanka mu i na mi a kuciga, ka̱ta̱ u shatangu i na n folonoi, ka̱sukpa̱ mogono n Hama a̱ ta̱wa̱ ka̱ɗiva̱ makpaꞋa, ka na n foɓusoi adama e le. Yeve mu ushuku mogono keci ku ni.”
017	EST	005	009	Hama wu uta̱i m ma̱za̱nga̱ a̱ ka̱ɗu ka̱ ni a kanna ka nanlo. Ama ana we enei Modikaya a̱ utsutsu u kefeku ko mogono, ɗa u zukai n a̱yi u ɗa̱nga̱ n kujeꞋe ke ki ikyamba ba ko ta na ka̱ɗu uma̱ɗi ko wovon ba, ɗa ka̱ɗu ka̱ ni ko doku ka tasuki adama a Modikaya.
017	EST	005	010	N nannai dem, ɗa Hama u gbamai asuvu u lazai o kubono a kpaꞋa. U ɗekei a̱ja̱Ꞌa̱ a̱ ni kpamu n vuka vi ni Zera,
017	EST	005	011	Hama u ka̱ga̱i e kelime ke le adama a̱ uciyi wa̱ a̱bunda̱i u na wi n u ɗa, n tsu na wi m muku n a̱bunda̱i, n tsu na kpamu mogono me nekei ni tsugbayin ali ɗa u doki ni utsura u laꞋi aza a̱ gba̱ra̱-gba̱ra̱ o mogono a na a buwai.
017	EST	005	012	Ɗa Hama u doku u danai, “Nannai ɗa biꞋi koci ba, mpa ɗa koci egbere Esta u banuki n soku mogono a kubana a̱ ka̱ɗiva̱ ka na u foɓusoi. Ɗa u doku u banuki mu m mogono ma tsu bana ka̱ɗiva̱ kpamu mkpaꞋa.
017	EST	005	013	Ama ili i nampa dem i yawa mu ba, ɗa baci mi enei Modikaya vuza vu Yahuda nanlo ida̱shi a̱ utsutsu u kefeku ko mogono.”
017	EST	005	014	Ɗaɗa vuka vi ni Zera n a̱ja̱Ꞌa̱ a̱ ni dem a danai ni, “Zuwa a̱ la̱nsa̱ maɗanga ma kusaku uma ka̱ta̱ a saɓangi yi ɗe, ma na kashani ka̱ ni ka yawai udashi amangatatsunkupa n u tawun. MakpaꞋa n usana vu dana mogono ma zuwa a saɓangu Modikaya ɗe. Ka̱ta̱ vu laza i bana i lyaꞋa ilikulya i ka̱ɗiva̱ ya a̱ɗa̱ m mogono babu una̱mgbuka̱tsuma̱.” Ɗa Hama u panai uyoꞋo wo odoki a nanlo. Ɗa ta na u zuwai a̱ la̱nsa̱i maɗanga ma kusaku uma ma gbayin adama a kusaɓamgu uma.
017	EST	006	001	N kayin ka nanlo mogono ma ma fuɗa ma lata ba, ɗaɗa u danai a̱ tuka̱ yi n katagarda ka Arabali, e keceke yi ili na yi punu i na u yaꞋin a̱yi o tsugono.
017	EST	006	002	A cina ta̱ i ɗa uɗani nannai ana Modikaya u toɗukpoi kadanshi ka Bigitana n Tarisa, ndari n re n na mi a kinda utsutsu u kpaꞋa ku mogono Ahasuru ka,
017	EST	006	003	Mogono ma yaꞋin keci, “Tsugbayin ce ne tsu ɗai n katsupu kene ka i tamkpamu Modikaya u ciya̱i adama a ukuna u nampa?” A̱ɓa̱nki a̱ ni a̱ ushuki ni, “Babu ili i na a yaꞋankai ni.”
017	EST	006	004	Mogono ma danai, yayi wi punu ulanga wa? Gogo na Hama u uwai ulanga u pulai u kefeku adama a na u yaꞋanka mogono kadanshi ka na u saku modikaya a maɗanga ma na a̱yi u lapulai.
017	EST	006	005	A̱ɓa̱nki a̱ ni a̱ ushiki a danai, “Hama ɗa lo kashani punu a ulanga.” Ɗa mogono ma danai, “Ukai ni asuvu.”
017	EST	006	006	Ana Hama u uwai, mogono me ecei, “Yiɗa̱i n kuyaꞋanka vuma vu na mogono me nekei tsugbayin?” Gogo lo u ka̱na̱i kusheshe n ka̱ci ka̱ ni, “Yayi mogono ma kuciga kuneke tsugbayin, m ba m pa ba?”
017	EST	006	007	Ɗa Hama u danai mogono ma, “Ili i na a kuyaꞋanka vuza vu na mogono mi a kuciga wa neke tsugbayin,
017	EST	006	008	zuwa le a̱ tuka̱ n aminya o tsugono a na mogono ma ukai ɗe, n kodoku ko tsugono ka na mogono ma kumbai ɗe, ka̱ta̱ kpamu a zuwaka kaꞋa oroli o tsugono.
017	EST	006	009	Ka̱ta̱ i neke kashiyatsu ka n kodoku ka o yongo e ekiye a kabara ka gbayin ka na ko tsu yongo o kutono mogono a kubana nwalu. Ka̱ta̱ a kala vuza na mogono ma laꞋi n kuciga va u ciya̱ tsugbayin, yeve a kumbaka yi o kodoku ka o tono n a̱yi a nsanji n likuci, n a salakai ni, ‘Ili i na a yaꞋankai vuza na mogono ma cigai e neke tsugbayin i ɗaɗa na!’”
017	EST	006	010	Mogono ma danai Hama, “Wala gogo na, la̱nsa̱ kashiyatsu n kodoku ka vi yaꞋan tsu na vi sheshei kuyaꞋan m Modikaya vuza va aza a Yahuda, a̱yi na u ci yongo a̱ ida̱shi a̱ utsutsu u kefeku ko mogono. Ka̱ta̱ vu kpa̱ɗa̱ kuyaꞋan ili i te a̱ ka̱tsuma̱ ki na vi sheshei ba.”
017	EST	006	011	Ɗaɗa Hama u la̱nsa̱i kashiyatsu n kodoku ka. U kalai Modikaya, ɗa u kumbakai ni o kodoku ɗa kpamu u tonoi n a̱yi a nsanji n likuci n u salai ukuna u ni, “Ili i na a yaꞋankai vuza na mogono ma cigai e neke tsugbayin i ɗaɗa na!”
017	EST	006	012	Ana o kotsoi nannai, ɗa Modikaya u bonoi a̱ utsutsu u kefeku ko mogono ka. Ama ɗa Hama u fangalukpai a kubana a kpaꞋa, n kaci ka̱ ni upali adama o wono,
017	EST	006	013	ɗa u danai vuka vi ni Zera n a̱ja̱Ꞌa̱ a̱ ni feu ra̱ka̱ ili i na i ciya̱i ni. Aza odoki a̱ ni n vuka vi ni Zera a danai ni, “Ana wo okpoi u Modikaya u ɗa uyikpi u nu u gita̱i, a̱yi feu vuza va aza a Yahuda ɗa, vu buwa o kudoku kuyaꞋan ili i makara ba, gogo na vu bana ta̱ uteku ra̱ka̱-ra̱ka̱!”
017	EST	006	014	Ayin a na ele biꞋi a kadanshi n a̱yi, ɗa ndari m mogono n yawai n ɗikai Hama va a kubanka a̱ ubuta̱ u ka̱ɗiva̱ ka na Esta u foɓusoi.
017	EST	007	001	Mogono n Hama a banai kulyaꞋa n o soꞋi koɓolo n Esta,
017	EST	007	002	Ana i lo o kusoꞋo ma̱kya̱n a kanna ke ire ka nanlo, ɗa mogono me ecei kpamu, “Egbere Esta, yiɗa̱i vi a kuciga? I ta̱ e kuneke wu i ɗa. Yiɗa̱i ufolu u nu? Ko kagimi ku ukuna u tsugono kaꞋa baci vi ta̱ a̱ kuciya̱.”
017	EST	007	003	Egbere Esta wu ushuki, “Mi baci a̱ kuciya̱ mapasa ma singai wa̱ nu, avu mogono, ɗa baci feu u yokpoi nu, ka̱sukpa̱ mu n wuma ka̱ta̱ vu ka̱sukpa̱ uma a̱ va̱ feu o yongo n wuma. Ɗaɗa ufolu u va̱.
017	EST	007	004	Adama a na mpa n uma a̱ va̱, ci ta̱ udengi adama a kugbasha, n kukiɗa n kuna, ishi baci adama a ukuna wu tsugbashi u ɗa e dengei tsu koci, mi ishi ta̱ a kupaɗa bini, ko kutakacika mi ishi a kutakacika gbani ba. Adama a na babu ili i na a kugisangu n i na mogono ma kunamba.”
017	EST	007	005	Mogono ma Ahasuru me ecei egbere Esta, “Yayi tamkpamu? Te ɗai a̱ kuciya̱ vuma vu na u kuyaꞋan ili tsu nanlo?”
017	EST	007	006	Ɗa Esta u danai, vuza va odoki n vurala vu tsu a̱yi ɗa Hama vuma vu gbani-gbani vu tsu. Ɗa Hama u panai wovon e mere mo mogono n egbere Esta.
017	EST	007	007	Ɗa mogono ma̱ ɗa̱nga̱i n wupa, u ka̱sukpa̱i ma̱kya̱n ma̱ ni ɗa wu uta̱i pulai e kefeku ka̱ ni. Ama Hama u yeve ta̱ ili i na mogono me sheshekei ka̱ci ka̱ ni, shamgba lo ɗevu adama a na vu folono egbere Esta adama a wuma u ni.
017	EST	007	008	Ana mogono mo bonoi e kefeku ka̱ ni, a̱ kunu ku kuyongo ku ni. Ɗa Hama u yikpa̱i e kelime ke Esta a uɓon u na Esta wi ida̱shi. Mogono ma danai, u kushika ta̱ egbere e kelime ka̱ va̱ a kpaꞋa ku va̱, mpa e kene? Ana mogono ma dansai nannai, ɗa e remei Hama.
017	EST	007	009	Ɗa Harubona, a̱ ka̱tsuma̱ ka ndari n na mi a kuyaꞋanka mogono a̱ga̱nda̱ u danai, “Hama u yaꞋan ta̱ kaburakpatsu ka kusaɓatangu uma ka na kashani ka̱ ni ka yawai udashi amangatatsunkupa n u tawun punu a kpaꞋa ku ni. U yaꞋan ta̱ kaburakpatsu ka adama a na u saku Modikaya vuza na wi isai wuma u mogono.” Ɗa mogono ma danai, “Saɓangi ni ɗe.”
017	EST	007	010	Ɗaɗa a saɓangi Hama a maɗanga ma ɗe ma na u foɓusoi adama a Modikaya a. Ɗa ta na wupa u mogono u cipa̱i.
017	EST	008	001	N kanna ka nanlo ɗa Mogono Ahasuru me nekei Esta kpaꞋa ku Hama, vurala va aza a Yahuda, n uciyi u Hama ra̱ka̱. Modikaya tamkpamu u banai u Mogono, adama a na Esta u dana ta̱ ɗe ili i na i gasai le n a̱yi.
017	EST	008	002	Ɗa mogono ma ɗikai makawani ma̱ ni ma̱ ka̱ta̱mba̱ri, ma na wi isai a̱ ubuta̱ u Hama, u nekei Modikaya. Esta kpamu u zuwai Modikaya u la̱na̱ kpaꞋa ku Hama.
017	EST	008	003	Ɗa Esta kpamu u yikpa̱i a uɓon u ene u mogono, u folonoi ni n kujilya u takpa kusheshe ku gbani-gbani ku Hama vu Agagu ku na u yaꞋin adama a aza a Yahuda.
017	EST	008	004	Ɗa mogono me nekei Esta kalangu ko tsugono ka azanariya ka singai. Esta ta na u shamgbai kashani e kelime ko mogono,
017	EST	008	005	ɗa u danai mogono, “Vu ushuku baci, n ciya̱ baci kpamu utsura wa̱ nu, mogono ma u gaꞋin baci, u pana baci uyoꞋo nu mpa, yaꞋan a ɗana, a takpa akaka a na Hama vu Agagu maku ma Hamadata u ɗanai adama a na a takacika aza a Yahuda a na i punu a kpaꞋa ku mogono ra̱ka̱.
017	EST	008	006	Nini ɗai n kuzuwa a̱shi a̱ va̱ e kene ili i gbani-gbani i nampa? Nini ɗai kpamu n kuzuwa a̱shi a̱ va̱ e kene kula̱nga̱su ku uma a̱ va̱ n kumaci ku va̱?”
017	EST	008	007	Ɗa mogono Ahasuru ma danai sangina Esta m Modikaya vuza Yahuda, “N neke ta̱ ɗe Esta kpaꞋa ku Hama, a saɓatangu yi ta̱ ɗe kpamu gaɗi vu maɗanga ma kusaku uma adama a na u ciga ta̱ wa saꞋwa aza a Yahuda.
017	EST	008	008	Gogo na ɗanai wila̱ u yoku uteku tsu na ya kuciga n kula ku mogono n una̱ wa aza a Yahuda wa, ka̱ta̱ i pala m makawani ma̱ ka̱ta̱mba̱ri ko mogono. Ama i yeve wila̱ u na a ɗanai n kula ku mogono ɗa a lapai n ka̱ta̱mba̱ri ko mogono, i ɗa i buwa feu kucipa̱ka̱ ba.”
017	EST	008	009	Gogo va lo ɗa e ɗekei aɗani o mogono a kanna ka kamanga n a tatsu ko wotoi u tatsu, ɗaɗa wotoi u Sivan. Aɗani a a ɗanai ili dem i na Modikaya u danai adama a uma a Yahuda. Ɗaɗa kpamu a̱ suꞋuki ngono n wawaꞋa mu uɓon dem, koɓolo n anan gomuna nu nkoshi m gba̱ra̱-gba̱ra̱ n na o tsugono tsu uɓon wi iɗika amangatawun n kamanga n i cindere, u gita̱i a uɓon wi iɗika i Kushi a kubana a Itopiya. A vadalukpai n kelentsu kakau dem n tsu na a ci yaꞋan iɗani i le a uɓon u na i. A ɗanakai feu aza a Yahuda n kelentsu ki iɗika ke le.
017	EST	008	010	Modikaya u yaꞋin iɗani n kula ku mogono Ahasuru, u palai kpamu ɗa u zuwakai ni makawani ma na mi ka̱ta̱mba̱ri ko mogono. Ɗa a bankai n akaka e ekiye a uma a̱ usuki o gogoꞋo, wa aza a na a tsu kumba odoku a ilaɗi ka̱u, a na i a kuguɓa adama a ulinga u mogono.
017	EST	008	011	Punu akaka a, mogono mu ushuku ta̱ uma a Yahuda a̱ likuci kakau ra̱ka̱ o ɓolongu ubuta̱ u te a isa wuma u le. Ka̱ta̱ kpamu a una aza a yunatsu m muku n le n a̱ma̱ci e le a na a̱ uta̱i a uɓon u yoku ɗa a̱ ta̱wa̱i kuga̱la̱ le. A kiɗa le gbende ko vicuꞋu a buwaka ba, ka̱ta̱ a̱ pura̱ uciyi u le feu,
017	EST	008	012	kanna ka na a zuwakai aza a Yahuda a yaꞋan kakuna ka nampa ra̱ka̱ a uɓon u mogono Ahasuru ɗaɗa, kanna ka kupa n ka tatsu ko wotoi u kupa n u re, ɗaɗa feu e ci ɗeke wotoi u Adaru.
017	EST	008	013	Iɗani i na a̱ pura̱i va yi ta̱ o kokpo wila̱ a kubana a uɓon dem, ka̱ta̱ a zuwa uma ra̱ka̱ e yeve n iɗika kakau dem, adama a na aza a Yahuda o yongo ufoɓushi a kanna ka nanlo ka̱ta̱ a isa ka̱ci ke le a̱ ubuta̱ wi irala i le.
017	EST	008	014	Uma a̱ usuki o gogoꞋo a kumbai odoku o mogono, a̱ ɗa̱nga̱i n kafura adama a na e pecuku akaka a na mogono me nekei. A bankai kpamu kadanshi ka̱ wila̱ ka a uɓon u Susa.
017	EST	008	015	Modikaya u ka̱sukpa̱i ubuta̱ u mogono u uki m motogu mo tsugono ma̱ mini mu usuni n wa̱ri, n oroli a̱ a̱bunda̱i a azanariya, n aminya o tsugono a̱ mini ma̱ ma̱ɗiya̱, n tsuzogu tsu singai. Ɗa likuci i Susa i shanai m ma̱za̱nga̱ ma̱ a̱bunda̱i.
017	EST	008	016	Wa aza a Yahuda a̱ ciya̱i ma̱za̱nga̱ n ka̱ɗu ba̱ri, n tsugbayin.
017	EST	008	017	A uɓon dem n likuci kakau feu u na iɗani i wila̱ u mogono ya i yawai, aza a Yahuda a yaꞋin ma̱za̱nga̱ ka̱u ɗa a yaꞋin ka̱ɗiva̱. Uma n a̱bunda̱i punu a̱ iɗika kakau o okpoi aza a Yahuda, adama o wovon wa aza a Yahuda.
017	EST	009	001	A kanna ka kupa n ka tatsu o wotoi u kupa n u re, o wotoi u Adaru. A kanna ka nampa kaꞋa kadanshi ka̱ wila̱ ka na mogono ma yaꞋin kadanshi ki a̱ kugita̱ ulinga. A kanna ka na irala ya aza a Yahuda e lemecei ma̱tsa̱n ma na a kuyawaka le uteku. Ama gogo na kujeꞋe ku yaꞋansaka ta̱, aza a Yahuda ele ɗa o bonoi a̱ ciya̱i utsura a̱ ubuta̱ wa aza a na ishi a iwain le.
017	EST	009	002	Ɗa aza a Yahuda o ɓolongi ra̱ka̱ a̱ likuci i le n ubuta̱ u tsugono tsu Ahasuru dem, adama a na a̱ shilika̱ n aza a na a kuciga kuyaꞋanka le koli. Babu vuza na u kushilika̱ n ele, adama a na wovon u le u ɗa uma a i a kupana.
017	EST	009	003	Ngono ra̱ka̱ mu ubuta̱ kakau, n aza a̱ gba̱ra̱-gba̱ra̱ dem, n anan gomuna koɓolo nu nkoshi m gba̱ra̱-gba̱ra̱ dem, a̱ ɓa̱nka̱i aza a Yahuda adama a na wovon u Modikaya u ɗa i a kupana.
017	EST	009	004	Modikaya wo okpo ta̱ vuma vu gbayin a kpaꞋa ku mogono, ɗa kula ku singai ku ni ku ka̱ra̱Ꞌi a uɓon dem, ɗa ta na u doku u ciya̱sa̱ka̱i utsura kpamu.
017	EST	009	005	Aza a Yahuda a unai irala i le ra̱ka̱ n otokobi, ɗa a̱ sa̱ruwa̱i le uteku u na a kuciga n aza a na a iwain le va.
017	EST	009	006	A̱ likuci i Susa aza a Yahuda a unai uma amangatawantawun.
017	EST	009	007	Ɗa kpamu a unai Farshandata, n Dalifon, n Asufata,
017	EST	009	008	n Forata, n Adaliya, n Aridata,
017	EST	009	009	n Farmashita, n Arisa, n Arida, n Wazata.
017	EST	009	010	Ele ɗa muku kupa n Hama, maku ma Hamadata, irala ya aza a Yahuda, ama a isa uciyi u le ba.
017	EST	009	011	A kanna ka nanlo kaꞋa a danai mogono ka̱bunda̱i ka uma ka na a unai a̱ likuci i Susa.
017	EST	009	012	Ɗa mogono ma danai sangina Esta. “Aza a Yahuda a una ta̱ uma amangatawantawun a̱ likuci i Susa, koɓolo m muku kupa n Hama. Yiɗa̱i a yaꞋin a uɓon u mogono u na u buwai va? Yiɗa̱i kpamu vi a kuciga? Mi ta̱ e kuneke wu i ɗa. Yiɗa̱i ufolu u nu? I ta̱ kpamu e kuneke wu i ɗa.”
017	EST	009	013	Esta u danai, “Mogono ma mu ushuku baci, yaꞋan tsu ka̱sukpa̱ aza Yahuda a na i punu a iɗika i Susa a yaꞋan nannai makpa, uteku u na a yaꞋin anana, yaꞋan a saɓangu muku kupa n Hama n na n kuwa̱i va gaɗi vu maɗanga ma kusaku uma.”
017	EST	009	014	Mogono ma danai a yaꞋan nannai va. Ɗa a yaꞋin wila̱ a̱ likuci i Susa, ɗa a saɓangi even a̱ muku kupa n Hama n na n kuwa̱i va.
017	EST	009	015	Ɗa uma a Yahuda a na i a̱ likuci i Susa o ɓolongi ubuta̱ u te, a kanna ka kupa n ka̱ na̱shi ko wotoi u Adaru. Ɗa a unai uma amangatawantatsu ama a saꞋwa uciyi u le ba.
017	EST	009	016	Gogo na aza a Yahuda a na a buwai ɗa i punu ida̱shi a uɓon wi iɗika u mogono, ɗa kpamu o ɓolongi ka̱ci ke le a̱ ubuta̱ u te a̱ ciya̱ a isa ka̱ci ke le a̱ ubuta̱ wi irala i le. A una ta̱ irala i le ya uma a̱kpa̱n amangatatsunkupa n a tawun. Ama a saꞋwa ucanuku u le ba.
017	EST	009	017	Ili i nanlo i gita̱ ta̱ a kanna ka kupa n ka tatsu o wotoi u Adaru, ɗa kpamu kanna ka kupa n ka̱ na̱shi, ɗa a uvukai. Ɗa o bonokoi kanna ka kanna ka̱ ma̱za̱nga̱ n kanna ka̱ ka̱ɗiva̱.
017	EST	009	018	Aza a Yahuda a na i punu a̱ likuci i Susa o ɓolongi ka̱ci ke le a kanna ka kupa n ka tatsu n ka kupa n ka̱ na̱shi. A kanna ka kupa n ka tawun a uvukai vishili n irala i le, a yaꞋin ka̱ɗiva̱ m ma̱za̱nga̱.
017	EST	009	019	I ɗaɗa i zuwai aza a Yahuda a na i a̱ likuci i wawaꞋa n i gbagbaꞋin, o bonokoi kanna ka kupa n ka̱ na̱shi ko wotoi u Adaru ko okpoi kanna ka̱ ka̱ɗiva̱ m ma̱za̱nga̱, n kanna ke kunekenei kuneꞋe.
017	EST	009	020	Modikaya u ɗanai ili i na i yaꞋansai ra̱ka̱, ɗaɗa u suki akaka a kubana wa aza a Yahuda a na i a uɓon u mogono ma Ahasuru, aza a na i ɗevu n daꞋangi feu.
017	EST	009	021	U danai le a ciɓa n kanna ka kupa n ka̱ na̱shi n ka kupa n ka tawun ko wotoi u Adaru, a̱ ka̱ya̱ dem.
017	EST	009	022	A ayin a na aza a Yahuda a̱ ciya̱i wishi e ekiye a irala i le. O wotoi u nanlo u ɗa kpamu una̱mgbuka̱tsuma̱ u le wo okpoi ma̱za̱nga̱ me le, kpalu ku le kpamu kokpoi kanna ka̱ ka̱ɗiva̱. Ɗaɗa u ɗanakai le o tono tsu kanna ka̱ ka̱ɗiva̱, m ma̱za̱nga̱, n kunekenei ki ilikulyaꞋa koɓolo n kuneꞋe wa aza a unambi.
017	EST	009	023	Ɗa aza Yahuda a̱ ushuki a yaꞋan ka̱ɗiva̱ uteku tsu na a̱ gita̱i, n uteku u na Modikaya u ɗanakai le.
017	EST	009	024	Hama maku ma Hamadata, vuma vu Agagu, vurala va aza a Yahuda ra̱ka̱, u yaꞋankai le ugboji u gbani-gbani adama a na wu una le, ka̱ta̱ u yaꞋanka le kazagba adama a na u ciya̱ kanna ka na u kuna le.
017	EST	009	025	Ama ana Esta u ta̱wa̱i a̱ ubuta̱ u mogono, ɗa mogono me nekei kadanshi uɗani, u danai ili i gbani-gbani i na Hama u sheshekei aza a Yahuda, yi ta̱ o kubono a kaci ka̱ ni, a̱yi m muku n ni a saɓangi le gaɗi vu maɗanga ma kusaku uma.
017	EST	009	026	Adama a nannai, i ta̱ e kuɗeke ayin a nanlo ayin a̱ Purim, adama a ili ra̱ka̱ i na yi uɗani a katagarda ka akaka, n adama a ili i na e enei n ili i na i ciya̱i le.
017	EST	009	027	Ɗa aza a Yahuda a ɗikai ka̱ci ke le wo okpoi le wila̱ ele n kumaci ku le, n aza a na i koɓolo n ele. A̱ ushuki kuyaꞋan ka̱ɗiva̱ ka ayin e re a̱ ka̱ya̱ dem, tsu na Modikaya u danai le a katagarda ka na u ɗanai.
017	EST	009	028	I ta̱ a kuciɓa n ayin a nanlo ka̱ta̱ a̱ la̱na̱ a ɗa kowanai nu ntsukaya n na n kuta̱wa̱ dem, n uɓon kakau, n likuci i wawaꞋa n i gbagbaꞋin feu. Ayin a̱ Purim a nanlo a, aza a Yahuda a kusaꞋwa ku ka̱sukpa̱ n kuyaꞋan ka̱ɗiva̱ ka̱ ni ba, umaci u le kpamu u kuka̱sukpa̱ kuciɓa n kaꞋa ba.
017	EST	009	029	Ɗa egbere Esta, mekere ma Abihayi, m Modikaya vuza va aza a Yahuda u ɗanakai le katagarda ku utsura adama a na o doku a̱ la̱na̱ akaka e ire a Purim a.
017	EST	009	030	Ɗa Modikaya u bankai n akaka wa aza a Yahuda ra̱ka̱, a uɓon kakau amangatawun n kamanga n aza e cindere punu o tsugono tsu mogono ma Ahasuru n kadanshi ka̱ ma̱za̱nga̱ n ka mayun,
017	EST	009	031	a danai a zuka n kanna ka̱ Purim a̱ ka̱tsuma̱ ka ayin e le, uteku tsu na Modikaya vuza va aza a Yahuda, n sangina Esta a danai aza a Yahuda, n uteku tsu na kpamu a yaꞋankai ka̱ci ke le n kumaci ku le, ayin a kuciɓa n kakuli ke le n una̱mgbi wa̱ a̱tsuma̱ u le.
017	EST	009	032	N utsura u Esta u ɗa a̱ ciya̱i wila̱ u Purim, n u ɗa kpamu a ɗanai u ɗa a katagarda.
017	EST	010	001	Mogono Ahasuru u zuwai a tsupa utafu a iɗika dem ali a kubana wa aza a na i a̱ ka̱ga̱Ꞌin ka mala.
017	EST	010	002	A ɗana ukuna wu utsura wu ulinga u ni dem, n tsugbayin tsu Modikaya, n uteku u na mogono mo dokushi ni, i uɗani a katagarda ka̱ wila̱ u Midiya m Pashiya ba?
017	EST	010	003	Modikaya vuza va aza a Yahuda a̱yi ɗa wi n tsugbayin tsu na tsu tonoi Ahasuru mogono. E neke yi ta̱ tsugbayin ɗa kpamu aza a Yahuda a̱ ni a cigai ni mayin. Wi ta̱ a kuyaꞋanka aza a̱ ni ulinga derere, ɗa kpamu wi a kinda le ali a kubana wu ntsukaya n le n na n kuta̱wa̱.
#
# BOOK	019	PSA	Psalms	Ishipa
019	PSA	001	001	Vuza vu ma̱za̱nga̱ ɗa, vuza na u tsu tono odoki a uma a gbani-gbani ba, ko u tono uye wa aza a unushi ba, ko u gbaɓa kaci n aza ulami ba.
019	PSA	001	002	Ama wi ta̱ a kupana uyoꞋo u tono wila̱ u Vuzavaguɗu, wi ta̱ e kusheshe ku wila̱ wa a̱ ka̱ɗu ka̱ ni kanna n kayin.
019	PSA	001	003	Wi ta̱ tsu maɗanga, ma na a̱ shikpa̱i a̱ iga̱Ꞌin i mini, ma na ma tsu matsa a makyan ma̱ ni, kpamu a̱vuku a̱ ni e ci ɗekpe ba, u tsu ciya̱ ta̱ ulyaꞋi a ili i na u yaꞋin dem.
019	PSA	001	004	Ama uma a gbani-gbani i nannai ba, I ta̱ tsu kopo ka na wunla̱i u tsu pura̱ngu.
019	PSA	001	005	Ka̱shile ta na ki ta̱ a kutakacika uma a gbani-gbani, aza a unushi tamkpamu u pece le n uma a singai.
019	PSA	001	006	Adama a na Vuzavaguɗu wi ta̱ a̱ kula̱na̱ ukuna u uma a usuɓi, Ama ulinga u uma a gbani-gbani wi ta̱ a kubanka le a̱ ukpisa̱.
019	PSA	002	001	Yiɗa̱i i zuwai uduniyan wi e kusheshe ka gbani-gbani? Yiɗa̱i i zuwai ɗa uma i o kufoɓuso ka a gbani-gbani ka na a̱ kuciya̱ ili ba?
019	PSA	002	002	Yiɗa̱i i zuwai ɗa ngono ma aduniyan o foɓusoi kuvon? Yiɗa̱i i zuwai ɗa aza o tsugono o ɓolongi ka̱ci ke le, a kuyaꞋanka Vuzavaguɗu ugbami u kaci m mogono ma na wu erengi.
019	PSA	002	003	A danai, “YaꞋan tsu uta̱ka̱ ka̱ci ka̱ tsu o tsugono ci le, n tsugono tsu Vuzavaguɗu koɓolo n mogono ma na u zagbai, tsu fa̱ta̱tsa̱ ekiye e le.”
019	PSA	002	004	Ama ɗa Vuzavaguɗu u zoꞋosoi le ɗe gaɗi a kakuba ko tsugono ci ni, u bonokoi le ili yi izoshi.
019	PSA	002	005	Ɗa u ɓarangi le n wupa, wupa u ni u zuwai le a̱ rikpa̱i.
019	PSA	002	006	U danai, “A Sihiyona kusan ku ciɗa ku va̱, ɗa n zuwai mogono ma̱ va̱.”
019	PSA	002	007	Ɗa mogono ma, ma danai, mi ta̱ a kusala ili i na Vuzavaguɗu u danai. U danai mu, “Avu maku ma̱ va̱ maꞋa, anana mo okpo ta̱ esheku a̱ nu.
019	PSA	002	008	Folono mu, mi ta̱ e kuneke wu iɗika ra̱ka̱ yi okpo ili yi uka̱ni i nu, Ka̱ta̱ aduniyan okpo upecu u nu.
019	PSA	002	009	Vi ta̱ a kulyaꞋaka le tsugono n kalangu ka̱ viyum, vu ɓoso le miri-miri tsu mogbodo ma̱ ciꞋin.”
019	PSA	002	010	Adama a nannai, yaꞋin cicoꞋo, a̱ɗa̱ ngono, i vaꞋanku a̱ɗu a̱ ɗa̱, a̱ɗa̱ aza o tsugono. I bonoko a̱ɗu a̱ ɗa̱ ubuta̱ u te, a̱ɗa̱ aza o tsugono tsa aduniyan.
019	PSA	002	011	YaꞋankai Vuzavaguɗu tsugbashi n wovon, i yaꞋan ma̱za̱nga̱ n i jeꞋekei ikyamba,
019	PSA	002	012	Kuɗa̱ngi i lyaꞋaka maku ma kayala, adama a na ka̱ta̱ u yaꞋan wupa i kuwa̱ ba, adama a na wupa u ni wi ta̱ a kufuɗa kuɗa̱nga̱ n kute, Aza a̱ ma̱za̱nga̱ a ɗa aza a na a banai wa̱ a̱ ni kula̱nsa̱ ubuta̱ u kusheɗeku.
019	PSA	003	001	Vishipa vu Dawuda a makyan ma na u sumai a̱ a̱shi a Abusalom kolobo ka̱ ni. Vuzavaguɗu, irala i va̱ yi ta̱ n a̱bunda̱i, aza a na i a tsurala nu mpa a yimkpa ta̱.
019	PSA	003	002	n a̱bunda̱i i ta̱ a kadanshi ka̱ va̱, a kudana, “Ka̱shile ka ku isa yi ba.” Kuvuka
019	PSA	003	003	Ama avu Vuzavaguɗu, avu ɗa vi a̱ kula̱na̱ mu a̱ ubuta̱ dem, avu ɗa vi ci neke mu ulyaꞋi, vi kpamu e kuneke mu utsura u ka̱ɗu.
019	PSA	003	004	N ci yaꞋan ta̱ meɗevile u Vuzavaguɗu adama a̱ uɓa̱nki, u tsu ushuki mu ta̱ ta na a kusan ku ciɗa ku ni. Kuvuka
019	PSA	003	005	N tsu vaku ta̱ n lata, ka̱ta̱ n ɗa̱nga̱ gbaga, adama a na Vuzavaguɗu ɗa wi a̱ kula̱na̱ mu.
019	PSA	003	006	Mi a kupana wovon u uma a̱kpa̱n-a̱kpa̱n ba, aza a na i a tsurala nu mpa ukambu dem.
019	PSA	003	007	Ɗa̱nga̱, Vuzavaguɗu! Vu isa mu Ka̱shile ka̱ va̱! Vu lyaꞋa irala i va̱, vu una uma a gbani-gbani ra̱ka̱.
019	PSA	003	008	Wishi u tsu ta̱wa̱ ta̱ u Vuzavaguɗu, yaꞋan u zuwaka uma a̱ ni una̱singai. Kuvuka
019	PSA	004	001	Kadanshi a kubana u vuza vu kelime vi ishipa: A yaꞋan vu ɗa n aꞋin a umolu. Vishipa vu Dawuda Ushuku mu a ayin a na baci n yaꞋin meɗevile, Ka̱shile ka̱ va̱! Makyan ma na mi a̱ ka̱tsuma̱ ka atakaci, vu okpo ka̱ɓa̱nki ka̱ va̱. YaꞋanka mu kasingai, vu pana avasa a̱ va̱.
019	PSA	004	002	A̱ɗa̱ uma a nampa, wannai ɗai i ku ka̱sukpa̱ kula̱nga̱sa̱ kula ku va̱? Ali n wannai ɗai i ku ka̱sukpa̱ ku ciga ili gbani, n kutono ki ili ya aꞋuwa? Kuvuka
019	PSA	004	003	I yeve a na Vuzavaguɗu ɗa, u zagbakai ka̱ci ka̱ ni aza a usuɓi, Vuzavaguɗu wi ta̱ a kupana ka mu ayin a na baci n ɗekei ni.
019	PSA	004	004	I yaꞋan baci wupa, ka̱ta̱ i ka̱sukpa̱ u zuwa ɗa̱ i yaꞋan unushi ba. i sheshe mayin a̱ɗu a̱ ɗa̱, a makyan ma na baci i vaki a ivaꞋamkpatsu i ɗa̱. Kuvuka
019	PSA	004	005	Nekei Vuzavaguɗu alyuka a na o yotsoi, ka̱ta̱ i zuwa a̱ɗu a̱ ɗa̱ wa̱ a̱ ni.
019	PSA	004	006	Uma n a̱bunda̱i i ta̱ lo a kudansa, “Ishi baci a ku zuwaka tsu una̱singai?” Vuzavaguɗu, indana tsu n asuvayali a̱ nu.
019	PSA	004	007	Ma̱za̱nga̱ ma na vu nekei mu mi ta̱ n a̱bunda̱i, ali ma laꞋi aza a na i n ilikulya n ma̱kya̱n n a̱bunda̱i.
019	PSA	004	008	Mi ta̱ a kuvaku, n lata m ma̱ta̱na̱, adama a na avu ɗa koci Vuzavaguɗu vi e ku ere mu.
019	PSA	005	001	Kadanshi a kubana u vuza vu kelime vi ishipa: Vishipa vu Dawuda: a kubana u ma̱zuɓi ma kulika̱ igbala. Vuzavaguɗu, zuwa atsuvu vu pana kadanshi ka̱ va̱, Ka̱ta̱ vu la̱na̱ kusheshe ku ka̱ɗu ka̱ va̱.
019	PSA	005	002	Mogono ma̱ va̱ n Ka̱shile ka̱ va̱, pana ma̱shi ma̱ va̱ ma̱ kula̱nsa̱ uɓa̱nki, adama a na wa̱ a̱ nu u ɗa mi a kuyaꞋan avasa.
019	PSA	005	003	Mi ta̱ a kuyaꞋan avasa wa̱ a̱ nu Vuzavaguɗu, m kpasani vi ta̱ a kupana avasa a̱ va̱, n kanna vi ta̱ a kupana ufolu u va̱, ka̱ta̱ n vana wu ushuki.
019	PSA	005	004	Adama a na avu Ka̱shile, vu tsu pana uyoꞋo u ka gbani-gbani ba, vu tsu ka̱sukpa̱ uma a gbani-gbani a̱ ta̱wa̱ wa̱ a̱ nu ba.
019	PSA	005	005	Aza a̱ra̱ɗi a kushamgba e kelime ka̱ nu ba, vu tsu iwan ta̱ aza a kuyaꞋan kagbanigbani.
019	PSA	005	006	Vu tsu una ta̱ aza aꞋuwa dem, vu tsu ene ta̱ unata wa aza a munuka, n aza o modoruko.
019	PSA	005	007	Ama mpa, adama a ucigi u nu u na u tsu sabaꞋa ba, mi ta̱ a kuꞋuwa a kpaꞋa ku nu. n uwa A̱Ꞌisa̱ a gbayin a ciɗa a̱ nu n cikpa wu, n kuɗa̱ngu e kelime ka̱ nu.
019	PSA	005	008	Vuzavaguɗu, tono nu mpa a uye wu usuɓi u nu, adama a na irala i va̱ i yimkpa ta̱, yotsongu mu uye u nu e keteshe ciya̱ n tono.
019	PSA	005	009	I n kamayun a una̱ u le ba, a̱ɗu e le i ta̱ tukpa n ukuna u munuka, ogboroli e le asaun a ɗa, elentsu e le kpamu kadanshi ka aꞋuwa kaꞋa koci.
019	PSA	005	010	Ka̱shile, kece le aza a unushi, yaꞋan kagbanigbani ke le ko bono a kaci ke le. Loko le kelime ka̱ nu, adama a unushi wa̱ a̱bunda̱i u le, adama a na a yaꞋanka wu ta̱ ugbamukaci.
019	PSA	005	011	YaꞋan aza a na e sheɗeki wa̱ a̱ nu, a yaꞋan ma̱za̱nga̱. yaꞋan a̱ ka̱na̱ kuyaꞋan ishipa adama a̱ ma̱za̱nga̱. Vu inda le n ka̱ci ka̱ nu, adama aza a na a cigai kula ku nu dem a yaꞋan ma̱za̱nga̱ adama a̱ nu.
019	PSA	005	012	Mayun, Vuzavaguɗu vu zuwaka ta̱ aza a usuɓi una̱singai, kasingai ka̱ nu kaꞋa ka kanzai le tsu ma̱ra̱ga̱.
019	PSA	006	001	Kadanshi a kubana u vuza vu kelime vi ishipa: A yaꞋan vu ɗa n aꞋin a umolu. A yaꞋan vu ɗa n ka̱la̱ka̱tsu ka Shimenitu. Vishipa vu Dawuda. Vuzavaguɗu ka̱ta̱ vu ɓarangu mu a̱ ka̱tsuma̱ ka wupa u nu ba, ka̱ta̱ vu gbara mu a̱ ka̱tsuma̱ ka wupa wu usuɗukpi u nu ba.
019	PSA	006	002	Pana asuvayali a̱ va̱ adama a na mo oꞋwo ta̱ ka̱u, neke mu utsura adama a na mo okpo ta̱ luɓa̱.
019	PSA	006	003	Vuzavaguɗu, ka̱ɗu ka̱ va̱ ko voɗotso ta̱ ka̱u, ali wannai ɗai n kuka̱na̱ kuvana wu?
019	PSA	006	004	Ta̱wa̱, Vuzavaguɗu vu isa mu, isa mu adama ucigi u nu u na u tsu sabaꞋa ba.
019	PSA	006	005	A̱ ka̱tsuma̱ ka̱ a̱kpisa̱ yayi u kuciɓa n avu? Ko vuza u kucikpa wu a kasaun ba.
019	PSA	006	006	Mo oꞋwo ta̱ ka̱u adama una̱mgbi u ka̱tsuma̱, Kayin dem ivaꞋamkpatsu i va̱ i tsu ta̱na̱ ta̱ adama a̱ ma̱shi, ubuta̱ u ku gbasatangu kaci ka̱ va̱ u ta̱na̱i adama a kujilya.
019	PSA	006	007	A̱shi a̱ va̱ a shitasa ta̱ adama a̱ ma̱shi ma̱ a̱bunda̱i, ali a̱shi a̱ va̱ o doku ene uye ba, adama a irala i va̱.
019	PSA	006	008	Ka̱sukpa̱i mu, a̱ɗa̱ aza a ka gbani-gbani, adama a na Vuzavaguɗu u pana ta̱ ma̱shi ma̱ va̱.
019	PSA	006	009	Vuzavaguɗu u pana ta̱ ufolu u va̱, wu isa ta̱ avasa a̱ va̱.
019	PSA	006	010	Irala i va̱ ra̱ka̱ i ta̱ a kupana wono ali e jeꞋeke ikyamba. I ta̱ a kukpatala n kafura, adama o wono wa̱ a̱bunda̱i.
019	PSA	007	001	A yaꞋan vu ɗa n ka̱la̱ka̱tsu ka Shigiyonotu. Vishipa vu Dawuda vu na u yaꞋankai Vuzavaguɗu adama a̱ Kushi vuza vu aza a Bayami. Vuzavaguɗu Ka̱shile ka̱ va̱, wa̱ a̱ nu u ɗa mi a̱ kula̱nsa̱ ubuta̱ u kusheɗeku, Wawa mu ka̱ta̱ vu isa mu ekiye aza a na i a̱ kula̱nsa̱ wuma u va̱,
019	PSA	007	002	Ta baci nannai ba, i ta̱ a kubanka mu a̱ ubuta̱ u na babu vuza na u ku isa mu. Ta ɗe a ku sazasa mu tsu na kawu u tsu saza vuma.
019	PSA	007	003	Vuzavaguɗu Ka̱shile ka̱ va̱, ɗa baci n yaꞋin ili i ite a̱ ka̱tsuma̱ ki ili i nampa, ali a̱ ciya̱ mu n unushi,
019	PSA	007	004	ko n yaꞋankai ka̱ja̱Ꞌa̱ ka̱ va̱ ka gbani-gbani, ko ɗa baci n lyaꞋi utsura u vurala vu va̱ babu unushi.
019	PSA	007	005	YaꞋan Irala i va̱ i guva mu ali a̱ ka̱na̱ mu, ka̱ta̱ a dasa mu a iɗika, a̱ ka̱sukpa̱ mu punu a iɗika ya ukpa̱. Kuvuka
019	PSA	007	006	Vuzavaguɗu, ɗa̱nga̱ n wupa u nu, vu yaꞋan tsurala n wupa wu irala i va̱. Ɗa̱nga̱ vu isa mu, vu yaꞋan afada a usuɓi.
019	PSA	007	007	YaꞋan o ɓolongu uduniyan ra̱ka̱ wa̱ a̱ nu, vu lyaꞋa tsugono tsu le ɗe gaɗi.
019	PSA	007	008	Vuzavaguɗu avu ɗa vu ci yaꞋanka uma afada, Vuzavaguɗu yaꞋanka mu afada tsu usuɓi u va̱ adama a na mi n unushi ba, mi ta̱ kpamu n ma̱riki.
019	PSA	007	009	Avu Ka̱shile ka ciɗa, avu na vu tsu la̱na̱ kusheshe ku vuma n ka̱ɗu ka̱ ni. Vu shamgbatangu ka gbani-gbani ka uma, ka̱ta̱ vu zuwa uma a̱ usuɓi a tsurukpa.
019	PSA	007	010	Ka̱shile kaꞋa ma̱ra̱ga̱ ma̱ va̱, u tsu isa ta̱ aza a na o tsu tono yi.
019	PSA	007	011	Ka̱shile kayaꞋinkafada ka̱ usuɓi kaꞋa, u tsu takacika ta̱ uma a gbani-gbani makyan dem.
019	PSA	007	012	Ɗa baci uma a̱ kpa̱ɗa̱i kushika̱ unushi u le, Ka̱shile ki ta̱ e ku temgbe kotokobi ka̱ ni. u lapula ta̱ ɗe utan u ni.
019	PSA	007	013	U foɓuso ta̱ ɗe ucanuku u kuvon u ni u tsukono, Ɗa u gisanki ayaꞋa akina a̱ ni.
019	PSA	007	014	La̱na̱ tsu na uma a gbani-gbani e kusheshe a̱ɗu e le, O kufoɓuso ukuna wa atakaci kpamu a kuyaꞋan aꞋuwa.
019	PSA	007	015	A̱ ga̱va̱ ta̱ kpenle ku uga̱vi, ɗa a kucikpa a̱ yikpa̱i punu.
019	PSA	007	016	O foɓusokoi aza o yoku kawuya, ama ɗa ko bonoi a kaci ke le. o foɓusoi vishili, ɗanna vu bonoi a kaci ke le.
019	PSA	007	017	N cikpa ta̱ Vuzavaguɗu adama afada e mejege a̱ ni, mi ta̱ a kuyaꞋan ishipa i kucikpa u Vuzavaguɗu MalaꞋimili.
019	PSA	008	001	Kadanshi a kubana u vuza vu kelime vi ishipa: Vishipa vu Dawuda: a kubana u ma̱zuɓi a yaꞋan vu ɗa tsu na “Giti.” Vuzavaguɗu, Vuzavaguɗu tsu, e yeve ta̱ tsugbayin tsu nu a̱ ubuta̱ dem aduniyan, avu na ucikpi u nu u yawai ɗe gaɗi,
019	PSA	008	002	Muku nu nreɓu a kucikpa wu. ucikpi u nu wo okpo ta̱ mashilya a irala i nu, adama a na a shamgbatangu irala i nu, n aza a na i a kuciga kutsupa.
019	PSA	008	003	Ana mi indai gaɗi, ulinga we ekiye a̱ nu, wotoi n azangata, a na vu zuwai a̱ ubuta̱ wi ida̱shi i le.
019	PSA	008	004	Ɗa n danai, yayi vuma ali vi a̱ kusa̱Ꞌa̱ yi? Yayi vuma vu lima̱ ali vi a̱ kula̱na̱ yi?
019	PSA	008	005	N nannai dem, avu ɗa baci ba, babu ili i na i laꞋi vuma, ali vu nekei ni tsugbayin n ucikpi.
019	PSA	008	006	Vu zuwai ni u lyaꞋa tsugono ci ili i na vu yaꞋin dem, Vu zuwai ili ra̱ka̱ yi okpoi ekiye a vuma,
019	PSA	008	007	nu nlala n anaka, nu nnama n kakamba feu,
019	PSA	008	008	nu nnu n adan, ni ili i wuma i mini ra̱ka̱.
019	PSA	008	009	Vuzavaguɗu, Vuzavaguɗu tsu, e yeve ta̱ tsugbayin tsu nu a̱ ubuta̱ dem aduniyan.
019	PSA	009	001	Kadanshi a kubana u vuza vu kelime vi ishipa: Vishipa vu Dawuda: a kubana u ma̱zuɓi, a yaꞋan vu ɗa tsu ka̱la̱ka̱tsu ka “Ukpa̱ u maku ma̱ va̱.” Vuzavaguɗu, mi ta̱ a kucikpa wu n ka̱ɗu ka̱ va̱ ra̱ka̱, mi ta̱ a kudansa ili i mereve i na vu yain.
019	PSA	009	002	MalaꞋimili dem, mi ta̱ a kuyaꞋan ma̱za̱nga̱ adama a̱ nu. Mi ta̱ a kuyaꞋan ishipa n cikpa kula ku nu.
019	PSA	009	003	Irala i va̱ i bono ta̱ n ka̱ca̱pa̱ ana ene nu, a̱ yikpa̱i ɗa a̱ kuwa̱i.
019	PSA	009	004	Avu na vi kayaꞋinkafada ka usuɓi, vu da̱sa̱ngi a kakuba ko tsugono ka̱ nu. vu yaꞋin afada a na a yaꞋin mu derere.
019	PSA	009	005	Vu ɓarangi uduniyan. ɗa vu unai uma a gbani-gbani, vu urai ula e le ko wannai.
019	PSA	009	006	Unai irala i tsu ko wannai, vu mutsukpa̱i likuci-likuci i le, a cinukpai n ula e le gbende-gbende.
019	PSA	009	007	Ama Vuzavaguɗu mogono maꞋa ko wannai, u zuwa ta̱ kakuba ko tsugono ci ni adama afada.
019	PSA	009	008	Wi ta̱ a kuyaꞋanka aduniyan afada a usuɓi, a kukiɗaka uduniyan afada derere.
019	PSA	009	009	Vuzavaguɗu ɗa ubuta̱ u kusheɗeku wa aza a na a takacikai, ubuta̱ u kusheɗeku u ɗa a makyan ma atakaci.
019	PSA	009	010	Vuzavaguɗu, aza a na e yevei nu, i ta̱ a kuzuwa a̱ɗu e le wa̱ a̱ nu, vu tsu varuku vuza na u ta̱wa̱i wa̱ a̱ nu ba.
019	PSA	009	011	Cikpai Vuzavaguɗu, vuza na wi o tsugono tsu Sihiyona, danai uduniyan ili i na u yain.
019	PSA	009	012	Ka̱shile ki ta̱ a kuciɓa n aza a na i atakaci, u tsu cinukpa m ma̱shi me le ba, ama u tsu takacika ta̱ aza a na i o kudoro le.
019	PSA	009	013	Vuzavaguɗu, pana asuvayali a̱ va̱, la̱na̱ tsu na irala i va̱ yi a kuyaꞋanka mu. Isa mu a̱ ubuta̱ wu ukpa̱, Vuzavaguɗu,
019	PSA	009	014	adama a na n cikpa wu, e kelime ka uma a Sihiyona, ka̱ta̱ n yaꞋan ma̱za̱nga̱ adama a wishi u nu.
019	PSA	009	015	Uma a̱ ga̱va̱ ta̱ kpenle, ɗa a̱ yikpa̱i punu, a dasai ayakuru e le, ɗa ene e le a̱ cila̱i punu.
019	PSA	009	016	Vuzavaguɗu u zuwa ta̱ e yeve ni, a̱ ubuta̱ u kuyaꞋan ka afada a usuɓi, uma a gbani-gbani a̱ ka̱na̱i ka̱ci ke le n ka na a yaꞋin. Kuvuka
019	PSA	009	017	Uma a gbani-gbani i ta̱ a̱ gida̱la̱ a kubana asaun e le, ta feu nannai uduniyan u na u iwain Ka̱shile.
019	PSA	009	018	Makyan dem ɗa a kucinukpa n aza na i a kuciga uɓa̱nki ba, e kupece vuza vu u unambi n kukeɗe a̱pa̱Ꞌa̱ ba, ko wannai.
019	PSA	009	019	Vuzavaguɗu, ɗa̱nga̱! adama a na ka̱ta̱ uma a̱ ciya̱ ulyaꞋi wa̱ a̱ nu ba, yaꞋan a yaꞋanka uma a gbani-gbani afada e kelime ka̱ nu,
019	PSA	009	020	Vuzavaguɗu, zuwa le e jeꞋeke ikyamba adama o wovon. vu zuwa le e yeve a na e le uma a ɗa koci. Kuvuka
019	PSA	010	001	Vuzavaguɗu yiɗa̱i i zuwai vu shamgbai daꞋin? Yiɗa̱i i zuwai ɗa vu sokongi ka̱ci ka̱ nu a makyan ma na ci atakaci?
019	PSA	010	002	Uma a gbani-gbani i ta̱ a̱ra̱ɗi a kutakacika aza a unambi, zuwa ka gbani-gbani ka na o foɓusoi ko bono a kaci ke le.
019	PSA	010	003	Uma a gbani-gbani a̱ra̱ɗi n kawuya ka na e sheshei a̱ɗu e le, aza a ulyopi a tsu shika ta̱ Vuzavaguɗu, kpamu o tsu goyo yi ta̱.
019	PSA	010	004	Uma a gbani-gbani i ta̱ ugbamukaci, a tsu ciɓa n Ka̱shile ba. E kusheshe ku le dem, a tsu dana ta̱, “Ka̱shile kilo ba.”
019	PSA	010	005	Uma a gbani-gbani a ci lyaꞋa ta̱ kelime a ili i na i a kuyaꞋan dem. E kuyeve afada a̱ Ka̱shile ba, o tsu goyo ta̱ irala i le.
019	PSA	010	006	E kusheshe ku le a tsu dana ta̱, “Kawuya ka̱ kuciya̱ tsu ba, ci tana a kutakacika ba.”
019	PSA	010	007	Una̱ u le wi ta̱ tukpa n ishikushi, n aꞋuwa n mavura, elentsu e le i ta̱ n ufa̱ka̱ u kadanshi ka gbani-gbani n kavama.
019	PSA	010	008	O tsu bopo ta̱ a n likuci n wawaꞋa, una aza a babu unushi. A̱shi e le i ta̱ a̱ ubuta̱ wa aza a babu utsura.
019	PSA	010	009	A tsu vana ta̱ a̱ ubuta̱ u na o bopoi tsu kawu, a kuvana aza a babu utsura, n ayakuru e le a ɗa a̱ tsu ka̱na̱ aza a babu utsura, ka̱ta̱ a laza n e le.
019	PSA	010	010	A tsu dasa ta̱ aza a babu utsura e kpete le, o yotsongu le utsura ali a lyaꞋa le.
019	PSA	010	011	E ci sheshe ta̱ a dana, “Kabura Ka̱shile ba, u pala ta̱ a̱shi a̱ ni wi e kene tsu ba.”
019	PSA	010	012	Vuzavaguɗu, ta̱wa̱ vu wawa mu, Ka̱shile, ka̱ta̱ vu cinukpa n aza a na i a kutakacika ba.
019	PSA	010	013	Yiɗa̱i i zuwai ɗa uma a gbani-gbani o ogoyoi Ka̱shile? Ali i e kusheshe n a danai, “Wi a kutakacika tsu ba.”
019	PSA	010	014	Ama Vuzavaguɗu vi ta̱ e kene, vi ta̱ kpamu a̱ kula̱na̱ aza atakaci n aza a una̱mgbi u ka̱tsuma̱, a makyan dem vi ta̱ ufoɓushi vu ɓa̱nka̱. Wa̱ a̱ nu u ɗa aza a babu utsura a tsu zuwa a̱ɗu, avu ɗa vu tsu ɓa̱nka̱ mkpaꞋan.
019	PSA	010	015	Jebe utsura u uma a gbani-gbani, takacika le adama a unushi u na a yaꞋin, ali uta̱ka̱ ka gbani-gbani ke le e keteshe.
019	PSA	010	016	Vuzavaguɗu, mogono maꞋa ko wannai. uduniyan u na u tonoi a̱ma̱li, i ta̱ a ku una le a iɗika ya.
019	PSA	010	017	Vuzavaguɗu, pana ma̱shi ma aza a babu utsura, pana avasa e le, vu neke le utsura u ka̱ɗu.
019	PSA	010	018	Vu pana ta̱ ma̱shi ma mkpaꞋan n aza na i n utsura ba, vu yaꞋanka le afada a usuɓi, adama a na ka̱ta̱ uma o doku e neke le wovon ba.
019	PSA	011	001	Kadanshi a kubana u vuza vu kelime vi ishipa: Vishipa vu Dawuda: a kubana u ma̱zuɓi. Vuzavaguɗu ɗa ubuta̱ u kusheɗeku u va̱, adama a̱ n yiɗa̱i va ku dana mu: “Imkpa tsu manunu a kubana a nsasan,
019	PSA	011	002	Uma a gbani-gbani a lapula ta̱ utan u le, kpamu a gisangi ayaꞋa e le, adama a na a tawa uma a̱ ma̱riki punu a̱ ka̱yimbi.
019	PSA	011	003	Aza a usuɓi i a kufuɗa kuyaꞋan ili ba, Ɗa baci ili dem i na̱mgba̱i.”
019	PSA	011	004	Vuzavaguɗu wi ta̱ A̱Ꞌisa̱ a gbayin a ciɗa a̱ ni, kakuba ko tsugono ci ni ki ta̱ ɗe gaɗi. a̱shi a̱ ni a kindana uma a̱ ubuta̱ dem, a̱ kula̱na̱ ili i na uma i a kuyaꞋan dem.
019	PSA	011	005	Vuzavaguɗu u tsu kondo ta̱ vuza vu usuɓi, n vuza gbani-gbani, u tsu iwan ta̱ aza a na a cigai kawuya,
019	PSA	011	006	Wi ta̱ a̱ kusuku akina n Farinwuta, u uma a gbani-gbani, wunla̱i wu usuɗukpi u ɗa u ko okpo upecu u le.
019	PSA	011	007	Adama a na Vuzavaguɗu vuza vu usuɓi ɗa, u ciga ta̱ ulinga wu usuɓi, uma a usuɓi i ta̱ e kene a̱shi a̱ ni.
019	PSA	012	001	Kadanshi a kubana u vuza vu kelime vi ishipa: Vishipa vu Dawuda: a kubana u ma̱zuɓi, a yaꞋan vu ɗa tsu ka̱la̱ka̱tsu ka“Shiminitu” Wawa tsu Vuzavaguɗu, babu aza a̱ ma̱riki a na a buwai tsu Ka̱shile, aza a usuɓi o kotso ta̱ a̱ ka̱tsuma̱ ka aduniyan.
019	PSA	012	002	Yaba dem a kuyaꞋanka toku aꞋuwa, o modoronoi n una̱ wa singai.
019	PSA	012	003	Vuzavaguɗu, zuwa elentsu aza o modoruko a paɗa bini, vu zuwa una̱ wa aza a̱ra̱ɗi u paɗa bini.
019	PSA	012	004	Aza a na a tsu dana, “Ci ta̱ a̱ kuciya̱ ulyaꞋi n elentsu a̱ tsu, ci ta̱ a kudansa ili i na tsu cigai, yayi u kusa̱nka̱ tsu?”
019	PSA	012	005	Vuzavaguɗu u danai, “Mi ta̱ a̱ kuta̱wa̱ gogo na, adama a na i ta̱ o kudoro aza a unambi. aza a na a takacikai kpamu a̱ yura̱ adama atakaci. Mi ta̱ e kuneke le ida̱shi i ma̱ta̱na̱ i na i a̱ kula̱nsa̱.”
019	PSA	012	006	Kadanshi ka Vuzavaguɗu ki ta̱ ciɗa, kadanshi ka̱ ni ki ta̱ tsa azurufa koci, azurufa a na a̱ luwa̱i n akina ali kucindere.
019	PSA	012	007	Vuzavaguɗu ere tsu, ere tsu ekiye a uma a gbani-gbani, vu ere tsu ko wannai
019	PSA	012	008	Adama a na uma a gbani-gbani i ta̱ lo a̱ kuka̱ra̱Ꞌa̱ a̱ ubuta̱ dem, a kucikpa ili i na yi i gbani-gbani.
019	PSA	013	001	Kadanshi a kubana u vuza vu kelime vi ishipa: Vishipa vu Dawuda: a kubana u ma̱zuɓi. Vuzavaguɗu, ali n wannai ɗai va kucinukpa nu mpa? Ali n wannai ɗai va ku sokongu ku mu a̱shi a̱ nu? Ali ko wannai ɗa?
019	PSA	013	002	Ali n wannai ɗai n kugbama asuvu n atakaci a nampa? Kanna dem o kuyongo n una̱mgbi u ka̱tsuma̱. Ali wannai ɗai irala i va̱ i kuka̱na̱ kuciya̱ ulyaꞋi?
019	PSA	013	003	Indana mu Vuzavaguɗu Ka̱shile ka̱ va̱, zuwa mu n yongo n wuma, ka̱ta̱ vu ka̱sukpa̱ mu n kuwa̱ ba.
019	PSA	013	004	Ka̱ta̱ vu ka̱sukpa̱ irala i va̱ a dana, “Ci lyaꞋa ta̱ kelime ka̱ ni.” Ka̱ta̱ vu ka̱sukpa̱ a yaꞋan ma̱za̱nga̱, adama a uyikpi u va̱ ba.
019	PSA	013	005	Ama mpa n neke ta̱ ka̱ɗu ka̱ va̱, a ucigi u nu u na u tsu sabaꞋa ba. ka̱ɗu ka̱ va̱ ki ta̱ m ma̱za̱nga̱ adama a na vu isa mu ta̱.
019	PSA	013	006	Mi ta̱ a kuyaꞋan ishipa, u Vuzavaguɗu, adama a kasingai ka na wi a kuyaꞋanka mu.
019	PSA	014	001	Kadanshi a kubana u vuza vu kelime vi ishipa: Vishipa vu Dawuda: a kubana u ma̱zuɓi. Alau a tsu dansa ta̱ a̱ɗu e le, “Babu Ka̱shile.” A̱ na̱mgba̱ ta̱ ra̱ka̱ vu le, ulinga u le ili yi unata i ɗa, babu vuza na u ci yaꞋan ili i na yi derere.
019	PSA	014	002	Vuzavaguɗu wu indanai uma ɗe gaɗi, we ene ko aza e kuyeve i ta̱ punu, vuza a na wi a̱ kula̱nsa̱ u yeve Ka̱shile.
019	PSA	014	003	Ra̱ka̱ vi le a̱ ka̱sukpa̱ ta̱ uye, dem vi le a̱ puwa̱nka̱ ta̱, babu vuza na wi a kuyaꞋan ka̱ ma̱riki, ko vuza te.
019	PSA	014	004	Ko i n kuyeve ba? Aza a na i kuyaꞋan ka gbani-gbani ka, i n kuyeve ba? A tsu takuma ta̱ uma tsu boroji, kpamu a ci yaꞋan avasa u Vuzavaguɗu ba.
019	PSA	014	005	Ama a̱ rikpa̱ ta̱ adama o wovon, adama a na Ka̱shile ki ta̱ koɓolo n uma a usuɓi.
019	PSA	014	006	A̱ɗa̱ uma a gbani-gbani, i tsu la̱nga̱sa̱ ta̱ ulinga wa aza a unambi, ama Vuzavaguɗu ɗa ubuta̱ u kusheɗeku u le.
019	PSA	014	007	Ishi baci a dana wishi wi Isaraila, wu uta̱ ta̱ a Sihiyona. ayin ana Vuzavaguɗu u bonokoi uma a̱ ni una̱singai u le, ntsukaya n Yakubu mi ta̱ a kuyaꞋan ma̱za̱nga̱. aza a Israila a pana u yoꞋo.
019	PSA	015	001	Vishipa vu Dawuda. Vuzavaguɗu, yayi u ku uwa a̱ Ma̱va̱li mo oɓolo ma̱ nu? Yayi u kuda̱sa̱ngu a Sihiyona, kusan ku ciɗa?
019	PSA	015	002	Sai vuza na wi a kuyaꞋan kamayu, vuza na wi a kuyaꞋan ili yi usuɓi, vuza na kpamu wi a kudansa kamayu a̱ ka̱ɗu ka̱ni,
019	PSA	015	003	Vuza na u tsu la̱nga̱sa̱ kula ku vuza yoku ba, Vuza na u ci yaꞋanka a̱ja̱Ꞌa̱ a̱ ni ka gbani-gbani ba, ko u yaꞋan kadanshi ka gbani-gbani adama vuza na i a̱ ida̱shi ɗeɗevu ba.
019	PSA	015	004	Vuza na u tsu goyo aza a na Ka̱shile ka inwai, ama u tsu neke ta̱ tsugbayin wa aza na o kutono Vuzavaguɗu. U tsu shatangu ta̱ uzuwakpani u ni, ko niniɗai baci ka yaꞋin,
019	PSA	015	005	Vuza na u tsu neke okopu babu kodokpotsu, u ci isa kalyaꞋa adama a na wo okpo magan ma aꞋuwa, u vuza babu unushi ba. Vuza na baci u yaꞋin nannai wi ta̱ a kushamgba mayin ko wannai.
019	PSA	016	001	Vishipa vu Dawuda. Ere mu Ka̱shile, adama a na avu ɗa ubuta̱ u kusheɗeku u va̱.
019	PSA	016	002	Ɗa n danai Vuzavaguɗu, “Avu ɗa Vuzavaguɗu vu va̱, ili i singai i na mi n i ɗa ra̱ka̱, wa̱ a̱ nu u ɗa yi uta̱i.”
019	PSA	016	003	Adama aza a ciɗa a iɗika ya, ele ɗa i n tsugbayin, ele ɗa a zuwai mu ma̱za̱nga̱.
019	PSA	016	004	Aza a na a zagbai o tono a̱ma̱li o yoku, o tsu ronoko ta̱ ka̱ci ka̱ le atakaci ka̱u. Mi o kuɓolongu n e le, a̱ ubuta̱ u kuyaꞋan ka alyuka ba. Mi a kucikpa a̱ma̱li e le ba.
019	PSA	016	005	Vuzavaguɗu avu ɗa ili i na mi n i ɗa koci, avu ɗa vu nekei mu ili i na n cigai dem, wuma u va̱ wi ta̱ ekiye a̱ nu.
019	PSA	016	006	KuneꞋe ku na vu yaꞋankai mu, ki ta̱ n ugain ka̱u, mayun ku singai ku ɗa.
019	PSA	016	007	N cikpa ta̱ Vuzavaguɗu, a na wi o kutono nu mpa, n kayin kpamu ka̱ɗu ka̱ va̱ ke ci neke mu ta̱ kadanshi.
019	PSA	016	008	N yeve ta̱ makyan dem Vuzavaguɗu wi ta̱ nu mpa. Adama a na wi ta̱ e kukiye ku singai ku va̱, mi a̱ kurikpa̱ ba.
019	PSA	016	009	Adama a nannai ka̱ɗu ka̱ va̱ ki ta̱ m ma̱za̱nga̱, wuma u va̱ kpamu wi ta̱ a̱ ma̱za̱nga̱, ikyamba i va̱ feu yi ta̱ a kuyongo babu koyoku.
019	PSA	016	010	Adama a na va̱ ku ka̱sukpa̱ mu, n yongo a kasaun ba, ko vu ka̱sukpa̱ vuza vu usuɓi u shama ba.
019	PSA	016	011	Vi ta̱ a̱ ku yotsongu mu uye, uye u na u kubana a̱ ubuta̱ u wuma, kuyongo ku nu koɓolo nu mpa ili i ma̱za̱nga̱ i ɗa, ida̱shi e kukiye ku usingai ku nu, uyoꞋo u ɗa ko wannai.
019	PSA	017	001	Avasa a Dawuda. Vuzavaguɗu pana ufolu u va̱ a̱ kula̱nsa̱ kamayun, pana ma̱shi ma̱ va̱, ma̱ kula̱nsa̱ uɓa̱nki. Zuwa atsuvu vu pana avasa a̱ va̱, adama a na mpa vuza va aꞋuwa ɗa ba.
019	PSA	017	002	YaꞋan afada a na va kuyaꞋan o yotsongu mi ta̱ n usuɓi, adama a na vi yeve ta̱ ili i na yi derere.
019	PSA	017	003	Vu la̱na̱ baci ka̱ɗu ka̱ va̱, ɗa vu ta̱wa̱i wa̱ a̱ va̱ n kayin, vu kondo mu ba ci, vi a kuciya̱ ili i gbani-gbani wa̱ a̱ va̱ ba, n sheshe ta̱ a̱ ka̱ɗu ka̱ va̱ una̱ uva̱ wi a ku nusaka wu ba.
019	PSA	017	004	Tsu na uma o yoku a ci yaꞋan, mpa n tono ta̱ kadanshi ka̱ nu, n tono uye u uma a kavama ba.
019	PSA	017	005	Ene a̱ va̱ i ta̱ o kutono uye u nu makyan dem, n saꞋwa kukatsukpa ba.
019	PSA	017	006	N yaꞋan ta̱ avasa wa̱ a̱ nu Ka̱shile, adama a na avu vu tsu ushuku mu ta̱, zuwa atsuvu vu pana avasa a̱ va̱.
019	PSA	017	007	Yotsongu ucigi u mereve u nu, ucigi u nu u na u tsu sabaꞋa ba, avu ɗa vu tsu isa aza a na i a̱ kula̱nsa̱ ubuta̱ u kusheɗeku, aza a na i a̱ kula̱nsa̱ ubuta̱ u kusheɗeku e kukiye ku usingai ku nu, a̱ ubuta̱ wi irala i le.
019	PSA	017	008	Ere mu tsu maku ma̱ ka̱shi, sokongu mu a ɗaka ve evelyu a̱ nu,
019	PSA	017	009	wa aza a gbani-gbani a na a cigai ku una mu, n irala i va̱ aza a na i uka̱ra̱Ꞌi nu mpa.
019	PSA	017	010	I na asuvayali a̱ɗu e le ba, una̱ u le sai kadanshi ka̱ a̱ra̱ɗi.
019	PSA	017	011	Gogo na i ta̱ uka̱ra̱Ꞌi nu mpa a̱ ubuta̱ u na n vadalukpai dem, a̱ kula̱nsa̱ ka̱ba̱nga̱ adama a na o polo mu a iɗika.
019	PSA	017	012	Ana ikawu a̱ kula̱nsa̱ mu adama a na a sazasa, a na ikawu yi utsura, a kuvana a̱ ubuta̱ u na i ubopi.
019	PSA	017	013	Ta̱wa̱, Vuzavaguɗu vu yaꞋan kuvon n irala i va̱, vu lyaꞋa le, vu isa mu n kotokobi ka̱ nu wa aza a gbani-gbani.
019	PSA	017	014	Vuzavaguɗu, isa mu n kukiye ku nu a icuꞋu i uma a nanlo, isa mu a̱ ubuta̱ u uma aduniyan a nampa, a na i n ili i na a cigai dem, takacika le n ili i na vu zuwakai le, ya muku n le feu n takacika, ali a kubana a n tsukaya n le.
019	PSA	017	015	Mi ta̱ e kene wu, adama a na mpa vuza vu usuɓi ɗa, ɗa baci n jimgbai dem n ci yaꞋan ta̱ ma̱za̱nga̱ adama a na vi ta̱ koɓolo nu mpa.
019	PSA	018	001	Kadanshi a kubana u vuza vu kelime vi ishipa: Vishipa vu Dawuda. N ciga wu ta̱ Vuzavaguɗu, avu ɗa utsura u va̱.
019	PSA	018	002	Vuzavaguɗu, avu ɗa katali ke kusheɗeku ka̱ va̱, mashilya ma̱ va̱ n kishi ka̱ va̱, Ka̱shile kaꞋa katali ke kusheɗeku ka̱ va̱, wa̱ a̱ ni u ɗa n tsu sheɗeku. ma̱ra̱ga̱ ma̱ va̱ n kishi ka̱ va̱, ubuta̱ u kusheɗeku u va̱ kpamu.
019	PSA	018	003	N tsu ɗeke ta̱ Vuzavaguɗu, a̱yi na u yotsoi kucikpa, kpamu u tsu wawa mu ta̱ ekiye a irala i va̱.
019	PSA	018	004	Ukpa̱ u shiya mu ta̱ kpankpaꞋan n awin a̱ ni, ka gbani-gbani ka aya ta̱ ali ka laꞋi utsura u va̱.
019	PSA	018	005	Kasaun ka shiya mu ta̱ n awin a̱ ni, ukpa̱ u zuwaka mu ta̱ maza.
019	PSA	018	006	A̱ ka̱tsuma̱ ka atakaci a̱ va̱, n ɗeke ta̱ Vuzavaguɗu, N ɗeke ta̱ Ka̱shile ka̱ va̱ adama a̱ kula̱nsa̱ uɓa̱nki, A̱Ꞌisa̱ a gbayin a̱ ni u panai ka̱la̱ka̱tsu ka̱ va̱, ma̱shi ma̱ va̱ ma uwa ta̱ atsuvu a̱ ni.
019	PSA	018	007	Aduniyan ejeꞋi ali a̱ gba̱ɗa̱i, ɗa a̱miꞋin a nsasan ejeꞋi ɗa a̱ gba̱ɗa̱i, adama a wupa u Ka̱shile.
019	PSA	018	008	Ka̱nga̱ ka̱ ka̱na̱i ku uta̱ a̱ vunu vi ni, melentsu ma akina n a̱ga̱ruwa̱shi a̱ ku uta̱ una̱ u ni,
019	PSA	018	009	U ɓa̱yuwa̱i gaɗi, ɗa u cipa̱i a iɗika, eleshu a̱ lima̱ ka̱u a ɗaka vu ene a̱ ni.
019	PSA	018	010	U kumbai gaɗi ve evelyu i Corobi u imkpai, a̱ kucipa̱ n ilaɗi.
019	PSA	018	011	U zuwai ka̱yimbi ko okpoi kapalatsu ka̱ ni, u sheɗeki eleshu a̱ lima̱.
019	PSA	018	012	Ɗa ulaɗi wu uta̱i eleshu a̱ ni, ɗa mini ma atali n melentsu ma akina, uta̱i e kelime ka̱ ni.
019	PSA	018	013	Vuzavaguɗu u lapai ɗe kakpanga gaɗi, ɗa a panai ka̱la̱ka̱tsu ka MalaꞋimili.
019	PSA	018	014	U tawai ayaꞋa a̱ ni, u wacuwai irala ni, n ulaɗi u ni u ɗa u lokoi le.
019	PSA	018	015	A palukpai kumiꞋi ku mala e keteshe, kumiꞋi ka aduniyan ku uta̱i e keteshe, ana vu ɓarangi irala i va̱, Vuzavaguɗu, ana kpamu vu ɓarangi le n wupa.
019	PSA	018	016	Vuzavaguɗu u ba̱rukpa̱i kukiye ku ni ɗe gaɗi u ɗikai mu, wu utuka̱i mu a̱ mini mu uga̱vi.
019	PSA	018	017	Wu isa mu ekiye a irala i va̱ yi utsura, n wa aza a na o kovoi mu, adama a na a laꞋa ta̱ utsura u va̱.
019	PSA	018	018	A kanna ka atakaci a̱ va̱, ɗa a̱ ta̱wa̱i a̱ shilika̱i nu mpa, ama ɗa vuzavaguɗu u wawai mu.
019	PSA	018	019	Wu utuka̱i mu a̱ ka̱tsuma̱ ka atakaci, ɗa wi isai mu adama a na wi ta̱ a kupana uyoꞋo u va̱.
019	PSA	018	020	Vuzavaguɗu u tsu tsupa mu ta̱, adama a na mpa vuza vu usuɓi ɗa, ɗa u zuwakai mu una̱singai adama a usuɓi u va̱.
019	PSA	018	021	N tono ta̱ uye u Vuzavaguɗu, n ka̱sukpa̱ Vuzaguɗu Ka̱shile ka̱ va̱, adama a kuyaꞋan ka gbani-gbani ba.
019	PSA	018	022	N tono ta̱ wila̱ u ni ra̱ka̱, n kpa̱ɗa̱ kutono ili i na u dansai ba.
019	PSA	018	023	Ɗa mo okpoi vuza vu babu unushi a̱ ubuta̱ ni. Ɗa kpamu me erei ka̱ci ka̱ va̱ a̱ ubuta̱ u kuyaꞋan unushi.
019	PSA	018	024	Adama a nannai ɗa Vuzavaguɗu u nekei mu katsupu adama a usuɓi u va̱, adama a na u yeve ta̱ mi na unushi a̱ ni ba.
019	PSA	018	025	Vuzavaguɗu avu vuza vu uneki u ka̱ɗu ɗa, wa aza a na e nekei u a̱ɗu, vuza vu ma̱riki ɗa kpamu wa aza a̱ ma̱riki.
019	PSA	018	026	Wa aza a̱ɗu a ciɗa, vu tsu yotsongu le ta̱ vi ta̱ ciɗa, ama vi ta̱ a tsurala n aza a ka gbani-gbani.
019	PSA	018	027	Vu tsu isa ta̱ aza a na o goyoi ka̱ci ka̱ le, ama vu tsu goyo ta̱ aza a̱ra̱ɗi.
019	PSA	018	028	Vuzavaguɗu, avu ɗa vu tsu neke mu kutashi, avu ɗa vu lokoi ka̱yimbi ka̱ va̱.
019	PSA	018	029	N utsura u nu, mi ta̱ a ku una ka̱tsura̱ ko osoji, n utsura u Ka̱shile ka̱ va̱ mi ta̱ a kupasa mashilya dem.
019	PSA	018	030	Uye u Ka̱shile wi ta̱ derere, uzuwakpani u Vuzavaguɗu mayun ɗa. a̱yi ma̱ra̱ga̱ maꞋa wa aza a na e sheɗeki wa̱ a̱ ni.
019	PSA	018	031	Vuzavaguɗu koci, a̱yi ɗa Ka̱shile, Ka̱shile kaꞋa koci ubuta̱ u kusheɗeku u tsu.
019	PSA	018	032	A̱yi ɗa Ka̱shile ka na ke ci neke mu utsura u ka̱ɗu, u tsu ere mu ta̱ a uye wu nwalu n va̱.
019	PSA	018	033	U tsu zuwa mu ta̱ n wala n ilaɗi ko ma̱ta̱ɗa̱, tsu mesheun e kere mu a gaɗi vu nsasan.
019	PSA	018	034	U tsu gbara mu adama o kuvon, ciya̱ n fuɗa kuyaꞋan ulinga n utan u viyum vi shili.
019	PSA	018	035	Vuzavaguɗu vu ere mu ta̱, ɗa vu isai mu, mo okpoi vuzagbayin, adama a na vu la̱na̱ mu ta̱, utsura u nu kpamu we erei mu,
019	PSA	018	036	Vu zuwa mu ta̱ a̱ ubuta̱ u na wi n ma̱ta̱ɗa̱ ba, n saꞋwa kuyikpa̱ ba.
019	PSA	018	037	N guvai irala i va̱ ali n remei le, mi a kushamgba ba sai mu una le ra̱ka̱.
019	PSA	018	038	Ɗa n lapai le ali a iɗika, a fuɗa a̱ ɗa̱nga̱ ba, a̱ yikpa̱i a ɗaka vu ene a̱ va̱.
019	PSA	018	039	Avu ɗa vu nekei mu utsura u kuyaꞋan kuvon, vu zuwai irala i va̱ a ɗaka vu va̱.
019	PSA	018	040	Vu zuwai irala i va̱ a kpatalai a sumai, ɗa mu unai aza a na i a tsurala nu mpa.
019	PSA	018	041	A̱ shika̱i, ama babu vuza na wa ku isa le, e ɗekei Vuzavaguɗu, ama ɗa u kpa̱ɗa̱i ku ushuku le.
019	PSA	018	042	Ɗa n lapai le luɓa̱ luɓa̱ ali okpoi tsu kubuta̱, n dasai le tsu kolyoꞋo ku uye.
019	PSA	018	043	Vu isai mu a̱ ubuta̱ wa aza a ugbamiwasuvu, vu zuwai mu mo okpo vuza vu kelime vu uduniyan, uma a na n saꞋwai kuyeve ba, okpoi aza a ulinga a̱ va̱.
019	PSA	018	044	Ɗa baci a panai ukuna u va̱, o tsu tono mu ta̱. Omoci a̱ kuta̱wa̱ n e nekei mu tsugbayin,
019	PSA	018	045	a nambai utsura u ka̱ɗu, n kujeꞋe ki ikyamba ɗa a̱ uta̱i a̱ ubuta̱ u na e sheɗeki.
019	PSA	018	046	Vuzavaguɗu wi ta̱ n wuma, una̱singai u katali ke kusheɗeku ka̱ va̱, ucikpi a kubana a̱ Ka̱shile kishi ka̱ va̱.
019	PSA	018	047	A̱yi ɗa Ka̱shile ka na ka kutsupaka mu, a̱yi ɗa u zuwai uduniya wo okpoi ɗaka vu va̱,
019	PSA	018	048	u tsu isa mu ta̱ e kiye a irala i va̱. u tsu neke mu ta̱ tsugbayin a̱ ubuta̱ wi irala i va̱, u tsu isa mu ta̱ ekiye a uma a kavama.
019	PSA	018	049	Adama a nannai, Vuzavaguɗu, mi ta̱ a kucikpa wu a̱ ka̱tsuma̱ ku uduniyan, mi ta̱ a kuyaꞋan ishipa n cikpa kula ku nu.
019	PSA	018	050	Makyan dem Ka̱shile ke ci neke ta̱ mogono ma na u zagbai ulyaꞋi, u tsu yotsongu ta̱ ucigi u na u tsu sabaꞋa ba u mazagbi ma̱ ni, u Dawuda nu ntsukaya n ni ko wannai.
019	PSA	019	001	Kadanshi a kubana u vuza vu kelime vi ishipa: Vishipa vu Dawuda. La̱na̱ biꞋi tsu na gaɗi a̱da̱nga̱shile i a kusala tsugbayin tsu Ka̱shile, la̱na̱ biꞋi kpamu tsu na eleshu i o kuyotsongu ulinga u na u yaꞋin e keteshe.
019	PSA	019	002	Kanna dem ka tsu dana ta̱ kanna ke ire tsugbayin ci ni, kayin dem ko tsu tonuko ta̱ kayin ke ire kuyeve ku ni.
019	PSA	019	003	Babu ka̱la̱ka̱tsu ko kadanshi ka na a dansai, babu ka̱la̱ka̱tsu ka na a panai.
019	PSA	019	004	Ama akaka e le a̱ ka̱ra̱Ꞌa̱ ta̱ aduniyan dem, kadanshi ke le ka̱ ka̱ra̱Ꞌa̱ ta̱ a̱ ubuta̱ dem aduniyan. Ka̱shile ka yaꞋanka ta̱ kanna kpaꞋa ɗe gaɗi,
019	PSA	019	005	Kuta̱ ku kanna ki ta̱ tsu vali vu savu a̱ ku uta̱ a̱ kunu ku ni, n ma̱za̱nga̱ tsu vuza vu na u ciya̱i ulyaꞋi a ugulani u malamanai.
019	PSA	019	006	U tsu uta̱ ta̱ a uteku wa̱ a̱da̱nga̱shile, ka̱ta̱ u ka̱ra̱Ꞌa̱ a kubana a kapashi ka nan ɗe, ko ili i kusheɗeku adama a usuɗukpi u ni ba.
019	PSA	019	007	Wila̱ u Vuzavaguɗu wi ta̱ derere, u tsu bonoko ta̱ wuma u savu. Kadanshi ka Vuzavaguɗu ili i kutono i ɗa, ke tsu neke ta̱ kuyeve u vuza na wi n kuyeve ba.
019	PSA	019	008	Wila̱ u Vuzavaguɗu wi ta̱ mejege, u tsu tuka̱ ta̱ m ma̱za̱nga̱ a̱ ka̱ɗu. Kadanshi ka Vuzavaguɗu, ki n kadama ke kuyeve ba, ka tsu zuwa ta̱ ka̱ɗu kuyeve.
019	PSA	019	009	Wovon u Vuzavaguɗu u tsu zuwa ta̱ ka̱ɗu ko yongo ciɗa ko wannai. Wila̱ u Vuzavaguɗu mayun ɗa, makyan dem wi ta̱ mejege.
019	PSA	019	010	U laꞋa ta̱ azanariya ugaꞋin, ali a laꞋi azanariya a na a̱ luwa̱i koci, a laꞋa ta̱ ishigi uyoꞋo, ali a laꞋi ishigi i na a pishai.
019	PSA	019	011	We e le u ɗa kagbashi ka̱ nu ka̱ tsu ciya̱ odoki, kutono ku wila̱ ki ta̱ n katsupu ka̱ a̱bunda̱i.
019	PSA	019	012	Yayi u kuyeve unushi u ni? Cinukpaka mu unushi u na n yevei n e le ba.
019	PSA	019	013	Ere mu ka̱ta̱ n yaꞋan unushi wu ucigi u ka̱ɗu ba, ka̱ta̱ vu ka̱sukpa̱ lyaꞋaka mu tsugono ba. Ta m ko okpo vuza vu babu unushi nannai, ka̱ta̱ n laꞋaka n kuyaꞋan ka gbani-gbani.
019	PSA	019	014	YaꞋan kadanshi ka̱ va̱ n kusheshe ku va̱, ko okpo ili i ku isa wa̱ a̱ nu, Vuzavaguɗu, ubuta̱ u kusheɗeku u va̱ n ka̱shibi ka̱ va̱.
019	PSA	020	001	Kadanshi a kubana u vuza vu kelime vi ishipa: Vishipa vu Dawuda. YaꞋan Vuzavaguɗu wu ushuku wu a ayin atakaci, yaꞋan kula ku Ka̱shile ka Yakubu ke ere wu,
019	PSA	020	002	YaꞋan u suꞋuku n uɓa̱nki ɗe a̱ ubuta̱ u ciɗa u ni, ka̱ta̱ u zuwaka wu kukiye a Sihiyona.
019	PSA	020	003	YaꞋan u ciɓa n alyuka a̱ nu ra̱ka̱, ka̱ta̱ kpamu u pana uyoꞋo u kuneꞋe ku kusongu ku nu. Kuvuka
019	PSA	020	004	YaꞋan u neke wu ili i na ka̱ɗu ka̱ nu ka cigai dem, ka̱ta̱ u zuwa vu lyaꞋa kelime n ili i na vu sheshei kuyaꞋan dem.
019	PSA	020	005	A̱tsu ci ta̱ a kuyaꞋan yoroli i ma̱za̱nga̱ adama a ulyaꞋi u kelime u nu, ci yaꞋan ka̱ɗiva̱ adama a ulyaꞋi u kelime u nu, n kucikpa ku Vuzavaguɗu Ka̱shile ka̱ tsu. Ka̱shile ka isa ta̱ ufolu u nu.
019	PSA	020	006	Gogo na n yeve ta̱ Vuzavaguɗu u tsu ere ta̱ mogono ma na u zagbai, u tsu ushuki yi ta̱ ɗe gaɗi a̱ ubuta̱ u ciɗa u ni, n utsura u gbayin u ni u ɗa u tsu zuwa yi u lyaꞋa kelime.
019	PSA	020	007	Aza o yoku a tsu zuwa ta̱ a̱ɗu e le wu ekeke odoku e le. aza o yoku wu odoku e le Ama a̱tsu tsu zuwa ta̱ a̱ɗu a̱ tsu u Vuzavaguɗu Ka̱shile ka̱ tsu.
019	PSA	020	008	IcuꞋu i uma a nanlo i ta̱ a̱ kuta̱ɗa̱tsa̱ a̱ yikpa̱, ama a̱ tsu ci ta̱ a̱ kuɗa̱nga̱ ci shamgba n utsura.
019	PSA	020	009	Vuzavaguɗu ɓa̱nka̱ mogono adama a na u ciya̱ ulyaꞋi, yaꞋan vu panaka tsu a makyan ma na ci ɗekei.
019	PSA	021	001	Kadanshi a kubana u vuza vu kelime vi ishipa: Vishipa vu Dawuda. Vuzavaguɗu, adama a utsura u nu, mogono ma yaꞋan ta̱ a̱ ma̱za̱nga̱, wi ta̱ a̱ ma̱za̱nga̱ n a̱bunda̱i adama a na vu neke yi ta̱ ulyaꞋi.
019	PSA	021	002	Vu neke yi ta̱ ili i na ka̱ɗu ka̱ ni ka cigai, vu kpa̱ɗa̱ ku ushuku yi ufolu u ni ba. Kuvuka
019	PSA	021	003	Vu tuka̱i ni n ili i singai n a̱bunda̱i, ɗa vu zuwakai ni oroliko azanariya a kaci ka̱ ni.
019	PSA	021	004	U folono wu ta̱ wuma, ɗa vu nekei ni wuma, n wuma wu ugaɗi.
019	PSA	021	005	Adama a̱ uɓa̱nki u nu, u ciya̱ ta̱ ucikpi u gbayin ucikpi n tsugbayin tsu na vu nekei ni.
019	PSA	021	006	Vu zuwai ni wo okpoi vuza una̱singai ko wannai, kuyongo ku nu n a̱yi u tsu zuwa yi ta̱ ma̱za̱nga̱.
019	PSA	021	007	Adama a na mogono ma, ma zuwa ta̱ ka̱ɗu wa̱ a̱ ni, Vuzavaguɗu MalaꞋimili. Adama a ucigi u nu u na u tsu sabaꞋa ba, wi ta̱ o ko okpo mogono ko wannai.
019	PSA	021	008	Kukiye ku nu ki ta̱ e kureme irala i nu ra̱ka̱, kukiye ku usingai ku nu ki ta e kureme aza a na a iwain nu.
019	PSA	021	009	Vi ta̱ a kulyaꞋa le tsu melentsu ma akina, ayin a na baci vu yotsongi ka̱ci ka̱ nu, Vuzavaguɗu. vi ta̱ a ku una le a̱ ka̱tsuma̱ ka wupa u nu, akina i ta̱ o kusongu le ra̱ka̱.
019	PSA	021	010	Mogono mi ta̱ a ku una ntsukaya n le aduniyan ra̱ka̱, n muku n le a̱ ka̱tsuma̱ ku uduniyan.
019	PSA	021	011	Ko ishi baci e sheshe kuyaꞋanka wu ka gbani-gbani, ko o foɓusoi kuyaꞋanka wu kawuya, i a̱ kuciya̱ ulyaꞋi ba.
019	PSA	021	012	Adama a na vi ta̱ a kuzuwa le a kpatala a suma, a makyan ma na baci vu taɗuki ayaꞋa a̱ nu.
019	PSA	021	013	YaꞋan a cikpa wu adama a utsura u nu, Vuzavaguɗu. Ci ta̱ a kuyaꞋan ishipa tsu cikpa utsura u nu.
019	PSA	022	001	Kadanshi a kubana u vuza vu kelime vi ishipa: Vishipa vu Dawuda. Ka̱shile ka̱ va̱, Ka̱shile ka̱ va̱, yiɗa̱i i zuwai ɗa vu ka̱sukpa̱i mu? N shika̱ ta̱ ka̱u adama a̱ kula̱nsa̱ uɓa̱nki, ama ali n gogo na vu ta̱wa̱ ba.
019	PSA	022	002	Ka̱shile ka̱ va̱ n ɗeke wu ta̱ n kanna, vu ushuku mu ba, n ɗeke wu ta̱ n kayin, n nannai dem asuvu a̱ va̱ i a̱ ida̱shi ba.
019	PSA	022	003	Ama n nannai dem avu vuza ciɗa ɗa, vuza na aza a Isaraila i a kucikpa.
019	PSA	022	004	Ikaya i tsu a zuwa ta̱ a̱ɗu ele wa̱ a̱ nu, a zuwa ta̱ a̱ɗu e le wa̱ a̱ nu, ɗa tana vu wawai le.
019	PSA	022	005	A banka ta̱ n ma̱shi me le wa̱ a̱ nu, ɗa vu wawai le, wa̱ a̱ nu u ɗa a zuwai a̱ɗu e le, tana vu neke le wono ba.
019	PSA	022	006	Ama mpa vuma ɗa ba, mpa kazun kaꞋa koci, mu okpoi ili yi izoshi n ili i ma̱ka̱n u yaba dem.
019	PSA	022	007	Vuza na baci wu enei mu dem, ka̱ta̱ u bonoko mu ili yi izoshi. o tsu goyo mu ta̱ n a̱ gba̱ɗa̱i aci e le,
019	PSA	022	008	a dana, “Vu zuwa ta̱ ka̱ɗu ka̱ nu u Vuzavaguɗu ba̱ya̱? YaꞋan wi isa wu, yaꞋan Vuzavaguɗu u wawa wu, wi baci a kupana uyoꞋo u nu.”
019	PSA	022	009	N nannai dem avu ɗa vu utuka̱i mu a̱ ka̱tsuma̱ ka̱ a̱na̱ku a̱ va̱, avu ɗa vu zuwai n yongoi n ma̱ta̱na̱ ali mpa a ku apa mani.
019	PSA	022	010	Ili i na i ɗikai a kanna ka na a matsai mu, ɗa mi a kuzuwa ka̱ɗu ka̱ va̱ wa̱ a̱ nu, avu ɗa Ka̱shile ka̱ va̱, ali a kanna ka na a̱na̱ku a̱ va̱ a matsai mu.
019	PSA	022	011	Ka̱ta̱ vu yaꞋan daꞋangi nu mpa ba, adama a na atakaci i ta̱ ɗevu, kpamu ko ka̱ɓa̱nki ki lo ba.
019	PSA	022	012	Irala i va̱ i ka̱ra̱Ꞌa̱ mu ta̱ tsu obomburon, a na obomburon a utsura a iɗika i Bashan.
019	PSA	022	013	Apukai una̱ u le a na i kawu, ci i kawu i na yi a̱ yura̱ a̱ kula̱nsa̱ mu, adama a na a karasa mu.
019	PSA	022	014	Utsura u va̱ u kotsoi, mo okpoi tsu mini ma na ma̱ va̱ma̱i a iɗika, etele a̱ va̱ dem a̱ shirikpa̱ ta̱, ka̱ɗu ka va̱ ke derikpei a na abashi ishigi
019	PSA	022	015	Gboroli vu va̱ vu ɗekpe ta̱ tsu kubuta̱, kelentsu ka̱ va̱ ka paɗai punu a kalakpani ka̱ va̱. Vu ka̱sukpa̱i mu ukpa̱ a iɗika.
019	PSA	022	016	Ka̱tsura̱ ki irala i va̱ ka̱ ka̱ra̱Ꞌi mu, tsu koɓolo ke nsheꞋe, ɗa e wejelei ekiye a̱ va̱ n ene a̱ va̱.
019	PSA	022	017	Ali etele dem okpoi e keteshe. Irala i va̱ i goyo mu ta̱, ɗa a zuwakai mu a̱shi.
019	PSA	022	018	Ɗa a yaꞋin kazagba n akashi a̱ va̱, ɗa e pecekei ka̱ci ke le akashi a̱ va̱.
019	PSA	022	019	Vuzavaguɗu, ka̱ta̱ vu shamgba daꞋin nu mpa ba ta̱wa̱ gogoꞋo vi isa mu, avu kawawi ka̱ va̱.
019	PSA	022	020	Wawa a̱ ubuta̱ u kotokobi, isa a̱ ubuta̱ wu nsheꞋe n nampa.
019	PSA	022	021	Isa mu ekiye a irala i va̱, isa mu adama a na i ta̱ a̱ kusuwa̱n mu n avana e le tsu njuma.
019	PSA	022	022	Mi ta̱ a kudana uma a̱ va̱ ili i na vu yaꞋin, mi ta̱ a kucikpa wu a̱ ka̱tsuma̱ ko koɓolo ka uma.
019	PSA	022	023	Cikpai ni, a̱ɗa̱ na yi a kupana wovon u Vuzavaguɗu, nekei ni tsugbayin a̱ɗa̱ kumaci ku Yakubu, cikpai ni, a̱ɗa̱ aza a Isaraila ra̱ka̱.
019	PSA	022	024	Adama a na u goyo aza a unambi wu utsura ba, ko u kpa̱ɗa̱ kula̱na̱ le ba. U zuwaka le kucina̱ ba, ama u tsu ushuku le ta̱ ɗa baci e ɗekei ni.
019	PSA	022	025	Mi ta̱ a ku cikpa wu e kelime ko koɓolo ka uma adama ili i na vu yaꞋin. E kelime ka aza na i o kutono wu ra̱ka̱, Ka̱ta̱ n shatangu uzuwakpani u na n yaꞋin.
019	PSA	022	026	Aza a unambi i ta̱ a kulyaꞋa ali a̱ cuwa̱. Aza a na i a̱ kula̱nsa̱ Vuzavaguɗu i ta̱ a kucikpa yi, a̱ɗu e le i ta̱ a̱ okpo m ma̱za̱nga̱, ko wannai.
019	PSA	022	027	Aduniyan i ta̱ a kuciɓa, i ta̱ o kubono a̱ ubuta̱ u Vuzavaguɗu, kumaci ku uma ra̱ka̱ i ta̱ a kucikpa yi.
019	PSA	022	028	adama a na tsugono tsu Vuzavaguɗu tsu ɗa, Wi ta̱ o tsugono tsu uma ra̱ka̱.
019	PSA	022	029	Aza a uciyi ra̱ka̱ i ta̱ a̱ ku kuɗa̱nki, n aza a na i o kubono kubuta̱ ki iɗika, n aza a na a kufuɗa kuɓa̱na̱ wuma u le ba, i ta̱ a̱ ku kuɗa̱ngu kelime ka̱ni.
019	PSA	022	030	kumaci ku na ka̱ kuta̱wa̱ ki ta̱ a kucikpa yi. Ntsukaya n na mi a̱ kuta̱wa̱ i ta̱ a kupana arabali a Vuzavaguɗu.
019	PSA	022	031	ele feu ta̱ a kusala ukuna u Vuzavaguɗu, wa aza a na ka̱ta̱ a matsai ba i ta̱ a kudana le, Vuzavaguɗu ɗa u wawai uma a̱ ni.
019	PSA	023	001	Vishipa vu Dawuda. Vuzavaguɗu maguɓi ma̱ va̱ maꞋa, mi a ku namba ili ba.
019	PSA	023	002	U tsu zuwa mu ta̱ n yongo a̱ ubuta̱ u na wi n ijanu i ta̱ku, u tsu tono ta̱ nu mpa a uɓon wu nyeneke n na mi e ku yene sawu.
019	PSA	023	003	U tsu doku mu ta̱ utsura. U tsu tono ta̱ nu mpa a uye wu usuɓi, adama a na a cikpa kula ku ni.
019	PSA	023	004	Ko ɗa baci n tonoi n kpenle ku ka̱yimbi ku ukpa̱, mi a kupana wovon ba, adama a na vi ta̱ koɓolo nu mpa, kalangu ka nwalu ka̱ nu, n kalangu ka kaguɓa ka̱ nu, i ta̱ a̱ kula̱na̱ mu, i ta̱ e ku ere wuma u va̱.
019	PSA	023	005	Vu foɓuso ko mu ta̱ ka̱ɗiva̱, e kelime ki irala i va̱, vu erengu mu ta̱ n maniꞋin me kerengu, meyelyu ma̱ va̱ ma shanai ali ma ɓarakpai.
019	PSA	023	006	Mayun, kasingai ka̱ nu n ucigi u nu, wi ta̱ o kuyongo nu mpa a ayin a wuma u va̱ dem, ka̱ta̱ n da̱sa̱ngu a kpaꞋa ku Vuzavaguɗu ko wannai.
019	PSA	024	001	Vishipa vu Dawuda. Iɗika i Vuzavaguɗu i ɗa, n ili na yi punu dem, aduniyan a̱ ni a ɗa, n aza a na i punu ida̱shi dem.
019	PSA	024	002	Adama a na u maꞋa ta̱ a ɗa a gaɗi vu mala, u varai kumiꞋi ku ni a gaɗi vu mini.
019	PSA	024	003	Yayi u yawai u kumba kusan ku Vuzavaguɗu? Yayi u yawai u uwa a̱ Ma̱va̱li mo oɓolo ma̱ ni?
019	PSA	024	004	Sai vuza na ulinga we ekiye a̱ ni u ciɗa u ɗa, kpamu ka̱ɗu ka̱ ni ki ta̱ ciɗa, n vuza na u tsu tono oboci ba, ko u yaꞋan akucina a uwa ba.
019	PSA	024	005	Vuzavaguɗu wi ta̱ a kuzuwaka yi una̱singai. Ka̱shile kawawi ka̱ ni ki ta̱ a ku isa yi.
019	PSA	024	006	IcuꞋu i uma a nanlo a ɗa, a̱ tsu la̱nsa̱ e yeve Ka̱shile, aza a na a tsu bana e kelime ka̱ Ka̱shile ka Yakubu. Kuvuka
019	PSA	024	007	Ɓa̱yuwa̱i utsutsu wa n wanshi, ɓa̱yuwa̱i utsutsu u cau, Adama a na mogono ma gbayin mi ta̱ a kuꞋuwa punu.
019	PSA	024	008	Yayi mogono ma gbayin ma nampa? A̱yi ɗa Vuzavaguɗu, vuza vu utsura m MalaꞋimili, Vuzavaguɗu ɗa kalyaꞋi ko kuvon.
019	PSA	024	009	Ɓa̱yuwa̱i utsutsu wa n wanshi, ɓa̱yuwa̱i utsutsu u cau, Adama a na mogono ma gbayin mi ta̱ a kuꞋuwa,
019	PSA	024	010	Yayi mogono ma gbayin ma nampa? A̱yi ɗa Vuzavaguɗu, vuza vu utsura MalaꞋimili, a̱yi ɗa mogono ma gbayin ma. Kuvuka
019	PSA	025	001	Vishipa vu Dawuda. Vuzavaguɗu, n neke ta̱ wuma u va̱ wa̱ nu.
019	PSA	025	002	Ka̱shile ka̱ va̱, wa̱ a̱ nu u ɗa n zuwai ka̱ɗu ka̱ va̱, ka̱ta̱ vu ka̱sukpa̱ mu m pana wono ba, ka̱ta̱ vu ka̱sukpa̱ irala i va̱ i yaꞋanka mu kindi ku kugoyi ba.
019	PSA	025	003	Aza a na a zuwai a̱ɗu e le wa̱ a̱ nu, i kupana wono ba, ama yaꞋan aza a unambi wu usuɓi a pana wono.
019	PSA	025	004	Vuzavaguɗu vu yotsongu mu uye u nu, vu piꞋisaka mu ukuna u nu.
019	PSA	025	005	Tono nu mpa tsu na n kuyaꞋan kamayun, ka̱ta̱ vu piꞋisaka mu, adama a na avu ɗa Ka̱shile kishi ka̱ va̱, makyan dem n tsu zuwa ta̱ ka̱ɗu wa̱ a̱ nu.
019	PSA	025	006	Vuzavaguɗu, ciɓa n kasingai ka̱ nu, n ucigi u nu u na u tsu sabaꞋa ba, u na vu yotsongi ali n ayin a cau ɗe.
019	PSA	025	007	Cinukpa n unushi wu ucigi u ka̱ɗu u va̱, n unushi u na n yaꞋin a ayin a na mi ishi kolobo, adama a ucigi u nu una u tsu sabaꞋa ba n kasingai ka̱ nu, vu ciɓa nu mpa Vuzavaguɗu.
019	PSA	025	008	Vuzavaguɗu vuza vu usuɓi ɗa, n kasingai kpamu, u tsu yotsongu ta̱ aza a unushi uye u na o kutono.
019	PSA	025	009	U tsu tono ta̱ n aza na o ogoyoi ka̱ci ke le, a ukuna u mejege, wi ta̱ a kupiꞋisaka le tsu na o kutono yi,
019	PSA	025	010	Uye u Vuzavaguɗu ra̱ka̱, ucigi u ɗa u na u tsu sabaꞋa ba n usuɓi, wa aza a na i o kutono uzuwakpani u ni n wila̱ u ni.
019	PSA	025	011	Vuzavaguɗu, shatangu uzuwakpani u nu, vu cinukpaka mu unushi u va̱, adama a na wi ta̱ n a̱bunda̱i.
019	PSA	025	012	Aza a na i a kupana wovon u Vuzavaguɗu, wi ta̱ o kuyotsongu le uye u na o kutono.
019	PSA	025	013	I ta̱ a kulyaꞋa kelime makyan dem, ntsukaya n e le mi ta̱ a kulyaꞋa uka̱ni wi iɗika ya.
019	PSA	025	014	Vuzavaguɗu wu ushuku ta̱ n aza na i a kupana wovon u ni, u tsu zuwa le ta̱ e yeve uzuwakpani u ni.
019	PSA	025	015	Makyan dem a̱shi a̱ va̱ i ta̱ a̱ ubuta̱ u Vuzavaguɗu a̱ kula̱nsa̱ uɓa̱nki, adama a na a̱yi ɗa koci u ku ere mu a̱ ubuta̱ u gbani-gbani.
019	PSA	025	016	Vadalukpa uɓon u va̱ Vuzavaguɗu, vu yaꞋanka mu kasingai, adama a na mi n vuza ba, kpamu ko utsura.
019	PSA	025	017	Una̱mgbuka̱tsuma̱ u ka̱ɗu ka̱ va̱ o doku ta̱ a̱bunda̱i, wawa mu a̱ ka̱tsuma̱ ka atakaci a̱ va̱.
019	PSA	025	018	Zuwaka n una̱mgbuka̱tsuma̱ u va̱, vu ene atakaci a̱ va̱, ka̱ta̱ vu cinukpaka mu unushi u va̱.
019	PSA	025	019	La̱na̱ ka̱bunda̱i ka irala i va̱, la̱na̱ tsu na o kovoi mu.
019	PSA	025	020	Ere mu ka̱ta̱ vu wawa mu, ka̱ta̱ vu ka̱sukpa̱ m pana wono ba, adama a na wa̱ a̱ nu u ɗa n ta̱wa̱i kusheɗeku.
019	PSA	025	021	YaꞋan kasingai n kamayun ke ere mu, adama a na n zuwa ta̱ ka̱ɗu ka̱ va̱ wa̱ a̱ nu.
019	PSA	025	022	Ka̱shile, shiba̱ aza a Isaraila, a̱ ka̱tsuma̱ ka atakaci e le.
019	PSA	026	001	Vishipa vu Dawuda. Vuzavaguɗu, yotsongu a na mpa mi n unushi ba, adama a na n yaꞋan ta̱ ili na yi derere, n neke ta̱ Vuzavaguɗu ka̱ɗu ka̱ va̱, ko munla̱i.
019	PSA	026	002	Vuzavaguɗu, kondo mu, vu kondo kusheshe ku ka̱ɗu ka̱ va̱,
019	PSA	026	003	Adama a na n yeve ta̱ ucigi u nu u na u tsu sabaꞋa ba, wi ta̱ o kutono nu mpa, kamayun ka̱ nu kaꞋa mi o kutono ayin tutu.
019	PSA	026	004	N ci yongo n uma a kavama ba, kabura mu n aza a kapalaka̱shi ba,
019	PSA	026	005	N kovo ta̱ koɓolo ka uma a gbani-gbani, n tsu yongo n uma a gbani-gbani ba,
019	PSA	026	006	Vuzavaguɗu, n saꞋa ta̱ ekiye a̱ va̱, adama a na n yotsongu mi n unushi ba, n kucikpa ku ɗa n tsu dasa n ka̱ra̱Ꞌa̱ katalikalyuka ka̱ nu.
019	PSA	026	007	Mi ta̱ a kucanana ishipa i kucikpa n ka̱la̱ka̱tsu ka̱u, nu n dansai ili mereve i na vu yaꞋin ra̱ka̱.
019	PSA	026	008	Vuzavaguɗu, n ciga ta̱ kpaꞋa ku na vi a̱ ida̱shi, ubuta̱ u na tsugbayin tsu nu ci a̱ ida̱shi.
019	PSA	026	009	Ka̱ta̱ vu una mu koɓolo n aza a unushi ba, ko vu una mu koɓolo n aza a munuka ba,
019	PSA	026	010	Aza a na i a kuyaꞋan ka gbani-gbani a makyan dem, i ta̱ ufoɓushi adama a na isa kalyaꞋa.
019	PSA	026	011	Ama mpa, mi ta̱ a kuyaꞋan ili i na yi mejege, pana asuvayali a̱ va̱ vu shiba̱ mu.
019	PSA	026	012	N laꞋaka ta̱ a̱ ubuta̱ ka gbani-gbani dem, a̱ ka̱tsuma̱ ko koɓolo ka uma, mi ta̱ a kucikpa Vuzavaguɗu.
019	PSA	027	001	Vishipa vu Dawuda. Vuzavaguɗu ɗa kutashi ku va̱ n kishi ka̱ va̱, wovon u yayi n kupana? Vuzavaguɗu ɗa ubuta̱ u kusheɗeku va̱, wovon u yayi n kupana?
019	PSA	027	002	Ɗa baci uma a gbani-gbani a̱ ta̱wa̱i wa̱ a̱ va̱, adama a na una mu, i ta̱ a̱ kuta̱ɗa̱tsa̱ a̱ yikpa̱.
019	PSA	027	003	Ko ɗa baci ka̱tsura̱ ko osoji ka̱ ka̱ra̱Ꞌi mu, mi a kupana wovon ba, ko ɗa baci irala i va̱ a̱ tuka̱i mu n kuvon, n nannai dem mi ta̱ o kuyongo n ka̱ɗu ida̱shi.
019	PSA	027	004	Ili i te i ɗa n folonoi u Vuzavaguɗu, ili i na n cigai i ɗanna, ɗaɗa n da̱sa̱ngu a kpaꞋa ku Vuzavaguɗu, a ayin a wuma u va̱ ra̱ka̱, ka̱ta̱ m pana uyoꞋo u Vuzavaguɗu ka̱ta̱ kpamu n folono yi ɗe A̱Ꞌisa̱ a gbayin a̱ ni.
019	PSA	027	005	A makyan ma atakaci, wi ta̱ o kufoɓo mu a̱ ubuta̱ wi ida̱shi i ni, wi ta̱ a kuzuwa mu gaɗi vu kusan ku ugaɗi.
019	PSA	027	006	Ta n kulyaꞋa kelime ka irala i va̱ i na i ka̱ra̱Ꞌi nu mpa nannai, n ma̱za̱nga̱ maꞋa n kuneke alyuka A̱Ꞌisa̱ a gbayin, mi ta̱ a kuyaꞋan vishipa, n cikpa Vuzavaguɗu.
019	PSA	027	007	Panaka mu Vuzavaguɗu, makyan ma na baci n ɗekei nu, pana asuvayali a̱ va̱, vu ushuku mu.
019	PSA	027	008	Vu danai, “Ta̱wa̱ wa̱ a̱ va̱.” “Mi ta̱ ta na a̱ kuta̱wa̱ wa̱ a̱ nu, Vuzavaguɗu.”
019	PSA	027	009	Vuzavaguɗu, ka̱ta̱ vu sokongu ku mu a̱shi a̱ nu ba, ka̱ta̱ vu loko kagbashi ka̱ nu, a̱ ka̱tsuma̱ ka wupa u nu ba, avu ɗa vi a̱ kuɓa̱nka̱ mu, ali a makyan ma ɗe, Ka̱ta̱ vu ka̱sukpa̱ mu ba, ka̱ta̱ vu varuku mu ba, Ka̱shile ka̱ va̱ kishi ka̱ va̱.
019	PSA	027	010	Ko ɗa baci esheku a̱ va̱ n a̱na̱ku a̱ va̱ a variki mu, Vuzavaguɗu wi ta̱ a̱ kula̱na̱ mu.
019	PSA	027	011	PiꞋisaka mu ili i na n kuyaꞋan, Vuzavaguɗu, vu tono nu mpa a uye u mejege, adama a na mi ta̱ n irala na̱ a̱bunda̱i.
019	PSA	027	012	Ka̱ta̱ vu ka̱sukpa̱ mu n yikpa̱ ekiye a irala i va̱ ba, aza a na i a kuyaꞋansaka mu kadanshi ka aꞋuwa, n kadanshi ka kavama.
019	PSA	027	013	N neke ta̱ ka̱ɗu, mi ta̱ o kuyongo n wuma, adama a na me ene kasingai ka Vuzavaguɗu, ka na u kuyaꞋanka uma a̱ ni.
019	PSA	027	014	Zuwa ka̱ɗu u Vuzavaguɗu, vu gbama asuvu, vu yaꞋan utsura u ka̱ɗu zuwa ka̱ɗu u Vuzavaguɗu.
019	PSA	028	001	Vishipa vu Dawuda. Vuzavaguɗu avu ɗa mi a kuɗeke, katali ke kusheɗeku ku va̱, pana ma̱shi ma̱ va̱, vu ushuku mu baci ba, mi ta̱ o kokpo a̱ ka̱tsuma̱ ka aza a na a̱ gida̱la̱i a kubana ukpisa̱.
019	PSA	028	002	Panaka mu, a makyan ma na mi a̱ ma̱shi a̱ kula̱nsa̱ uɓa̱nki, ɗa baci n ɗa̱ngusa̱i ekiye a̱ va̱, a kindana A̱Ꞌisa̱ a gbayin a̱ nu.
019	PSA	028	003	Ka̱ta̱ vu una mu n uma a gbani-gbani ba, koɓolo n aza a na a ci yaꞋan ka gbani-gbani ba, aza a na kadanshi ke le adanshi ka̱ ma̱ta̱na̱ kaꞋa, ama a̱ɗu e le i ta̱ tukpa n tsurala.
019	PSA	028	004	Tsupa le derere ci ili i na a yaꞋin, takacika le tsu ka gbani-gbani ke le, neke le i na yi untsai le derere.
019	PSA	028	005	A zuwaka n ulinga u na Vuzavaguɗu u yaꞋin ba, n ili i na ekiye a̱ ni a yaꞋin ba, adama a nannai wi ta̱ a kutakacika le, wu una le ra̱ka̱.
019	PSA	028	006	Cikpai Vuzavaguɗu, adama a na u pana ta̱ ma̱shi ma̱ kula̱nsa̱ uɓa̱nki ma̱ va̱.
019	PSA	028	007	Vuzavaguɗu ɗa utsura u va̱, n ma̱ra̱ga̱ ma̱ va̱, n zuwa ta̱ ka̱ɗu ka̱ va̱ wa̱ a̱ ni, u ɓa̱nka̱ mu ta̱, n yaꞋan ta̱ ma̱za̱nga̱, n vishipa vu va̱ ɗa n kucikpa yi.
019	PSA	028	008	Vuzavaguɗu ɗa katsura ka uma a̱ ni, mashilya ma wishi maꞋa u mogono ma na u zagbai.
019	PSA	028	009	Isa uma a̱ nu Vuzavaguɗu, vu zuwaka uma a̱ uka̱ni a̱ nu una̱singai. vu okpo maguɓi me le, vu la̱na̱ le ko wannai.
019	PSA	029	001	Vishipa vu Dawuda. Cikpai Vuzavaguɗu, a̱ɗa̱ ili i wuma i gaɗi, cikpai tsugbayin ci ni n utsura u ni.
019	PSA	029	002	Cikpai kula ku gbayin ku Vuzavaguɗu, i kuɗa̱ngu e kelime ka vuza ciɗa ɗa baci uɓa̱tsa̱i.
019	PSA	029	003	A pana ta̱ ka̱la̱ka̱tsu ka Vuzavaguɗu a mala, Ka̱shile ka tsugbayin ka̱ giruwa̱ ta̱, ka̱la̱ka̱tsu ka̱ tsugiruwi ka̱ ni ka̱ ɗumgba̱ ta̱ a mala.
019	PSA	029	004	Ka̱la̱ka̱tsu ka Vuzavaguɗu, ki ta̱ n utsura, ka̱la̱ka̱tsu ka Vuzavaguɗu, ki ta̱ n tsugbayin.
019	PSA	029	005	Ka̱la̱ka̱tsu ka Vuzavaguɗu ko tsu koɗo ta̱ nɗanga n Sida, ali nu nɗanga n sida n Lebano.
019	PSA	029	006	U tsu zuwa ta̱ nsansa n Lebano n ɗikpangu tsu ndendem, ka̱ta̱ kpamu u zuwa kusan ku Hamon ku ɗikpangu tsu medendem.
019	PSA	029	007	Ka̱la̱ka̱tsu ka Vuzavaguɗu, ka zuwa ta̱ tsulaɗi tsu akana.
019	PSA	029	008	Ka̱la̱ka̱tsu ka Vuzavaguɗu, ka̱ tsu gba̱ɗa̱ ta̱ kakamba, ka̱la̱ka̱tsu ka Vuzavaguɗu, ka tsu gba̱ɗa̱ ta̱ kakamba ka Kadeshi.
019	PSA	029	009	Ka̱la̱ka̱tsu ka Vuzavaguɗu, ka zuwa ta̱ nɗanga n gbagbaꞋin n gba̱ɗa̱i, u zuwai nɗanga n kutsu n sa̱ruwa̱i, a na a yaꞋin isali i ma̱za̱nga̱ punu AꞋisa̱ a gbayin a̱ ni, a danai, “Tsugbayin u Ka̱shile.”
019	PSA	029	010	Vuzavaguɗu wi ta̱ o tsugono tsu mala ma gbayin, wi ta̱ a kulyaꞋa tsugono tsu mogono ko wannai.
019	PSA	029	011	YaꞋan Vuzavaguɗu u neke uma a̱ ni utsura, YaꞋan Vuzavaguɗu u zuwaka le una̱singai n ma̱ta̱na̱.
019	PSA	030	001	Vishipa vu Dawuda. Vuzavaguɗu, mi ta̱ a kucikpa wu, adama a na vu wawa mu ta̱, ɗa vu sa̱nka̱i irala i va̱ i lyaꞋa mu.
019	PSA	030	002	N folono ta̱ uɓa̱nki wa̱ nu, Vuzavaguɗu Ka̱shile ka̱ va̱, ɗa tana vu potsokpoi mu.
019	PSA	030	003	Vuzavaguɗu, vu isa mu ta̱ a̱ ubuta̱ wu ukpisa̱, adama a na n ka̱na̱ ta̱ ɗe uye a̱ kugida̱la̱ e kpenle, ama ɗa vu isai mu.
019	PSA	030	004	Cananai ishipa i kucikpa Vuzavaguɗu, a̱ɗa̱ uma a̱ ma̱riki. Ciɓai, n ili i na vuza ciɗa u yaꞋin, i cikpa yi.
019	PSA	030	005	Wupa u ni u tsu geshe ba, ama kasingai ka̱ ni ki ta̱ lo ko wannai, a̱ kushika̱ ta̱ n kayin, ama ka̱ta̱ ma̱za̱nga̱ ma̱ ta̱wa̱ n usana.
019	PSA	030	006	Mpa n ka̱ɗu a̱ ida̱shi, ɗa n danai, “Ko vuza u kulyaꞋa kelime ka̱ va̱ ba.”
019	PSA	030	007	Vuzavaguɗu, adama a kasingai ka̱ nu, u ɗa vu shikpa̱i mu tsu katali ka gbayin ku utsura. Ama ayin a na baci vu sokongu ki mu a̱shi a̱ nu, ka̱ta̱ wovon u ka̱na̱ mu ka̱u.
019	PSA	030	008	N ɗeke wu ta̱, Vuzavaguɗu, n folono ta̱ uɓa̱nki u nu.
019	PSA	030	009	“Yiɗa̱i a̱ kuciya̱ n kuwa̱ baci? Kodokpotsu ke ne ka i a̱ kuciya̱, ɗa baci n gida̱la̱i a kubana a kasaun? A̱kpisa̱ i ta̱ a kufuɗa kucikpa wu? I ta̱ a kusala usuɓi u nu?
019	PSA	030	010	Vuzavaguɗu, panaka mu, pana asuvayali a̱ va̱, Ɓa̱nka̱ mu, Vuzavaguɗu.”
019	PSA	030	011	Vu bonokoi una̱mgbuka̱tsuma̱ u va̱, wo okpoi kujeꞋe ku ma̱za̱nga̱, vu foɗoi mu akashi a kpalu, vu ukai mu a̱ ma̱za̱nga̱.
019	PSA	030	012	Adama a nannai, mi a kupaɗa bini ba, mi ta̱ a kucikpa wu n ishipa. Vuzavaguɗu, avu ɗa Ka̱shile ka̱va̱, mi ta̱ a kucikpa wu ko wannai.
019	PSA	031	001	Kadanshi a kubana u vuza vu kelime vi ishipa: Vishipa vu Dawuda. N ta̱wa̱ ta̱ wa̱ a̱ nu Vuzavaguɗu, adama a na vu ere mu, ka̱ta̱ vu ka̱sukpa̱ a̱ ciya̱ ulyaꞋi a̱ va̱ ba, avu Ka̱shile ka usuɓi kaꞋa, wawa mu mi ta̱ ufolu u nu.
019	PSA	031	002	Pana ka mu, vu wawa mu gogo na, vu okpo ubuta̱ u kusheɗeku u va̱, mashilya ma utsura, ma na ma ku isa mu.
019	PSA	031	003	Avu ɗa ubuta̱ u kusheɗeku u va̱, n mashilya ma̱ va̱, tono nu mpa tsu na vu yaꞋin uzuwakpani.
019	PSA	031	004	Ere mu a maza ma na a zuwakai mu, adama a na avu ɗa ubuta̱ u kusheɗeku u va̱.
019	PSA	031	005	Ekiye a̱ nu a ɗa n zuwai wuma u va̱, avu ɗa vu shiba̱i mu, Vuzavaguɗu, Ka̱shile ku usuɓi.
019	PSA	031	006	N iwan ta̱ aza a na i o kutono a̱ma̱li, ama n mpa n zuwa ta̱ ka̱ɗu u Vuzavaguɗu.
019	PSA	031	007	Mi ta̱ a kuyaꞋan ma̱za̱nga̱, adama a ucigi u nu u na u tsu sabaꞋa ba, vu ene ta̱ atakaci a̱ va̱, Vu yeve ta̱ mɓa̱la̱ n va̱.
019	PSA	031	008	Vu neke mu ekiye irala i va̱ ba. ama vu zuwa mu ta̱ a ubuta̱ u singai.
019	PSA	031	009	Vuzavaguɗu pana asuvayali a̱ va̱, adama a na mi ta̱ a̱ ka̱tsuma̱ ka atakaci. a̱shi a̱ va̱ a shitasa ta̱ adama a̱ ma̱shi, wuma u va̱ n ikyamba yi oꞋwoi yo okpoi luɓa̱.
019	PSA	031	010	Una̱mgbuka̱tsuma̱ u jebe ta̱ ayin a̱ va̱, ma̱shi kpamu me jebe ta̱ a̱ya̱ a̱ va̱, utsura u va̱ u kotso ta̱, adama a̱ ka̱bunda̱i atakaci a̱ va̱, ali etele a̱ va̱ a̱ kuwa̱i.
019	PSA	031	011	Ɗa mo okpoi ili ma̱ka̱n, e kelime ki irala i va̱, ili i kugoyi a̱ ubuta̱ wa aza a na ci ida̱shi ɗeɗevu, ili i wovon wa aza na e yevei mu, ene mu baci a uye, ka̱ta̱ a suma.
019	PSA	031	012	A cinukpai nu mpa tsu vuza na u kuwa̱i, mo okpoi ci ili i na a variki.
019	PSA	031	013	M pana ta̱ irala i va̱ a̱ kuyun, ɗa wovon u ka̱ra̱Ꞌi mu, e kusheshe adama a na a una mu.
019	PSA	031	014	Ama mpa n zuwa ta̱ ka̱ɗu ka̱ va̱ wa̱ nu, Vuzavaguɗu, “Avu ɗa Ka̱shile ka̱ va̱.”
019	PSA	031	015	Makyan dem vi ta̱ a̱ kula̱na̱ mu, vu isa mu ta̱ a̱ ubuta̱ wi irala i va̱, ekiye aza a na i a kutakacika mu.
019	PSA	031	016	Mpa kagbashi ka̱ nu kaꞋa, indana mu n a̱shi a singai, isa mu adama a ucigi u nu u na u tsu sabaꞋa ba.
019	PSA	031	017	Ka̱ta̱ vu ka̱sukpa̱ m pana wono ba, Vuzavaguɗu, adama a na n ɗeke wu ta̱. zuwa uma a gbani-gbani a pana wono, a̱ gida̱la̱ n ka̱bini a kubana a̱ ubuta̱ wa̱ a̱kpisa̱.
019	PSA	031	018	Kuya̱ngu una̱ wa aza aꞋuwa, aza o kugoyi ra̱ka̱ n aza a̱ra̱ɗi, a na i a kuyaꞋanka aza a usuɓi kadanshi ko kugoyi.
019	PSA	031	019	Ka̱bunda̱i ka̱ yiɗa̱i a kugisanku n kasingai ka̱ nu, kasingai ka na vu yaꞋankai aza a na i a kupana wovon u nu, kasingai ka na vu yaꞋin a̱ a̱shi a uma, wa aza a na i a̱ kula̱nsa̱ ubuta̱ u kusheɗeku wa̱ a̱ nu.
019	PSA	031	020	Vu tsu sokongu le ta̱ a̱ ubuta̱ u nu, a nsata n uma. Vu tsu zuwa le ta̱ m ma̱ta̱na̱ a̱ ubuta̱ wi ida̱shi i nu. ka̱ta̱ a pana ishikushi i uma ba.
019	PSA	031	021	Cikpai Vuzavaguɗu, adama a na u yotsongu mu ta̱ ucigi u ni, ucigi u ni u na u tsu sabaꞋa ba a makyan ma na a kanji mu n kuvon,
019	PSA	031	022	M panai wovon, mpa n sheshe ta̱ vu loko mu ta̱ wa̱ a̱ nu, Ama ɗa vu panai ma̱shi ma̱ va̱, a makyan ma na n ɗekei nu kula̱nsa̱ uɓa̱nki,
019	PSA	031	023	Cigai Vuzavaguɗu, a̱ɗa̱ uma a usuɓi a̱ ni, Vuzavaguɗu wi ta̱ e kere aza a usuɓi, ama u tsu takacika ta̱ aza a̱ra̱ɗi.
019	PSA	031	024	tsurukpai ka̱ta̱ i gbama asuvu, ra̱ka̱ vu ɗa̱ na i keɗei a̱pa̱Ꞌa̱ u Vuzavaguɗu.
019	PSA	032	001	VicuꞋu vu tsuwaꞋi tsu Dawuda. Vuza vu ma̱za̱nga̱ ɗa, vuza na a cinukpai unushi u ni, vuza na a takpai unushi u ni.
019	PSA	032	002	Vuza vu ma̱za̱nga̱ ɗa, vuza na Vuzavaguɗu wi a ku ula yi n unushi ba, kpamu a̱ ciya̱ ka gbani-gbani wa̱ a̱ ni ba.
019	PSA	032	003	Ana n shika̱i unushi u va̱ ba, Mo oꞋusoi ka̱ci ka̱ va̱ kanna dem a̱ ma̱shi.
019	PSA	032	004	Vuzavaguɗu, vu takacika mu ta̱ kanna n kayin, utsura u va̱ u kotsoi ra̱ka̱, tsu na mita̱ me ci ɗekpe, adama a usuɗukpi u kanna ka ayin a kpandari. Kuvuka
019	PSA	032	005	Ɗa n shika̱i unushi u va̱ wa̱ a̱ nu, n sokongu unushi u va̱ ba. N danai, “Mi ta̱ a̱ kushika̱ unushi u va̱ u Vuzavaguɗu.” Ɗa tana vu cinukpakai mu unushi u va̱. Kuvuka
019	PSA	032	006	Adama a nannai yaba dem na wi o kutono wu, wi ta̱ a kuvasa wa̱ a̱ nu, a makyan ma atakaci, a makyan ma na kawuya ka̱ ta̱wa̱i le tsu mini ma na ma ayai, mi a kuyawa wu e le ba.
019	PSA	032	007	Avu ɗa ubuta̱ u kusheɗeku u va̱, vi ta̱ a ku wawa mu atakaci, mi ta̱ a kucanana ishipa, adama a wishi u nu. Kuvuka
019	PSA	032	008	Vuzavaguɗu u danai, mi ta̱ o kuyotsongu wu uye u na vu kutono, mi ta̱ e kuneke wu kadanshi n neke wu odoki kpamu.
019	PSA	032	009	Ka̱ ta̱ vo okpo n tsulau tsu kodoku ko makparagi ba, ele na sai n iryangama, ka̱ta̱ yeve o tono wu.
019	PSA	032	010	Mayun ɗa aza a gbani-gbani a takacika, ama aza a na e nekei ka̱ɗu u Vuzavaguɗu, ucigi u ni u na u tsu sabaꞋa ba wi ta̱ e kere le.
019	PSA	032	011	YaꞋin ma̱za̱nga̱, a̱ɗa̱ aza a usuɓi ra̱ka̱, yaꞋin ma̱za̱nga̱ adama a ili i na Vuzavaguɗu u yaꞋin, ra̱ka̱ vu ɗa̱ na yi o kutono yi, yaꞋin isali i ma̱za̱nga̱.
019	PSA	033	001	Vishipa vu Dawuda. YaꞋin ma̱za̱nga̱, a̱ɗa̱ aza a usuɓi ra̱ka̱, adama a ili i na Vuzavaguɗu u yaꞋin, cikpai ni a̱ɗa̱ na yi o kutono yi.
019	PSA	033	002	Cikpai Vuzavaguɗu n umolu, yaꞋankai ni ishipa n umolu u na wi n anꞋin kupa.
019	PSA	033	003	YaꞋankai ni vishipa vu savu, waꞋakai ni umolu mayin, i yaꞋan ishipa i ma̱za̱nga̱ n kacaꞋa!
019	PSA	033	004	Adama a na kadanshi ka Vuzavaguɗu mayun ɗa, kpamu ulinga u ni ra̱ka̱ wu usuɓi u ɗa.
019	PSA	033	005	Vuzavaguɗu u tsu ciga ta̱ kamayun n usuɓi, aduniyan a shana ta̱ n ucigi u Vuzavaguɗu u na u tsu sabaꞋa ba.
019	PSA	033	006	N uneki u kadanshi kaꞋa Vuzavaguɗu u yaꞋin gaɗi, n kadanshi ka̱ ni kaꞋa, u yaꞋin kanna, wotoi n azangata.
019	PSA	033	007	U ɓolongi mini ma mala a̱ ubuta̱ ute, u zuwai mala ma uga̱vi ma, tsu vuza na u foɓoi ishina o mopon,
019	PSA	033	008	YaꞋan aduniyan ra̱ka̱ a pana wovon u Vuzavaguɗu, panai wovon u ni uma aduniyan.
019	PSA	033	009	N kadanshi kaꞋa u yaꞋin aduniyan, kadanshi kaꞋa u nekei ɗa ili ra̱ka̱ i shamgbai.
019	PSA	033	010	Vuzavaguɗu u tsu la̱nga̱sa̱ ta̱ ofoɓuso a uma aduniyan, u tsu sabaꞋasaka ta̱ kusheshe ku uma.
019	PSA	033	011	Ama kusheshe ku Vuzavaguɗu ki ta̱ lo ko wannai, kusheshe ku ka̱ɗu ku ni kpamu a makyan dem.
019	PSA	033	012	Uduniyan u ma̱za̱nga̱ u ɗa u na Vuzavaguɗu ɗa Ka̱shile ka̱ ni, uma a na u zagbai okpo uma uka̱ni a̱ ni.
019	PSA	033	013	Ɗe gaɗi ɗa Vuzavaguɗu u tsu indana, ka̱ta̱ wene uma dem.
019	PSA	033	014	Ɗe a̱ ubuta̱ wi ida̱shi i ni u ɗa u tsu indana, u tsu ene ta̱ uma a na i a̱ ida̱shi aduniyan ra̱ka̱,
019	PSA	033	015	a̱yi ɗa u yaꞋin a̱ɗu e le dem, kpamu u tsu yeve ta̱ i na a ci yaꞋansa dem.
019	PSA	033	016	Mogono ma tsu ciya̱ wishi adama ovonshi a̱bunda̱i a̱ ni ba, keyevi ko kuvon ka tsu laꞋaka adama a utsura u gbayin u ni ba.
019	PSA	033	017	Kuneke ku ka̱ɗu o kodoku ko kuvon, ili gbani i ɗa, n utsura u ni ra̱ka̱, wi a ku isa vuma ba.
019	PSA	033	018	Ama a̱shi a Vuzavaguɗu i ta̱ a ku inda aza a na i a kupana wovon u ni, aza a na e keɗei a̱pa̱Ꞌa̱ e le a ucigi u ni u na u tsu sabaꞋa ba.
019	PSA	033	019	U tsu isa le ta̱ a̱ ubuta̱ wu ukpa̱, ka̱ta̱ u zuwa le o yongo n wuma a ayin a kambulu.
019	PSA	033	020	U Vuzavaguɗu u ɗa tsu keɗei a̱pa̱Ꞌa̱, a̱yi ɗa ma̱ra̱ga̱ ma̱ tsu n ka̱ɓa̱nki ka̱ tsu.
019	PSA	033	021	Adama a̱ ni a ɗa ci a̱ ma̱za̱nga̱, adama a na tsu neke ta̱ a̱ɗu a̱ tsu a kula ku ciɗa ku ni.
019	PSA	033	022	Vuzavaguɗu yaꞋan ucigi u ni u na u tsu sabaꞋa ba u yongo n a̱ tsu, a na tsu keɗei a̱pa̱Ꞌa̱ a̱ tsu wa̱ a̱ nu.
019	PSA	034	001	Vishipa vu Dawuda. Mi ta̱ a kucikpa Vuzavaguɗu makyan dem, ucikpi u ni wi ta̱ o kuyongo a̱ una̱ u va̱ makyan dem.
019	PSA	034	002	Mi ta̱ a kucikpa Vuzavaguɗu, yaꞋan aza ayali a pana ka̱ta̱ a yaꞋan ma̱za̱nga̱.
019	PSA	034	003	Salai tsugbayin tsu Vuzavaguɗu nu mpa, tsu cikpa kula ku ni koɓolo.
019	PSA	034	004	N folonoi Vuzavaguɗu, ɗa tana wu ushuki mu, ɗa wu utuka̱i mu a̱ ka̱tsuma̱ ko wovon u va̱ dem.
019	PSA	034	005	Aza a na i o kudoro, a zuwai a̱shi e le wa̱ a̱ ni, a yaꞋin ma̱za̱nga̱, i o kudoku ku na̱mgba̱ ka̱tsuma̱ ba.
019	PSA	034	006	Aza a unambi a yaꞋin meɗevile, ɗa ta na Vuzavaguɗu u panakai le, ɗa wi isai le a̱ ka̱tsa̱ma̱ ka atakaci e le.
019	PSA	034	007	Kalingata ka̱ ni ki ta̱ e kere, aza a na i a kupana wovon u Vuzavaguɗu, wu isai le a̱ ka̱tsuma̱ ka atakaci e le.
019	PSA	034	008	Kondoi yene n ka̱ci ka̱ ɗa̱ Vuzavaguɗu vuza kasingai ɗa. vuza vu una̱singai ɗa a̱yi na u ciya̱i ubuta̱ u kusheɗeku wa̱ a̱ ni.
019	PSA	034	009	Yevei n ka̱ci ka̱ ɗa̱ tsu na Vuzavaguɗu wi n kasingai, vuza vu ma̱za̱nga̱ vuza na u ciya̱i ida̱shi i ma̱ta̱na̱ wa̱ ni.
019	PSA	034	010	Ali ikawu feu, i tsu namba ta̱ ilikulya a pana kambulu, ama aza a na i o kutono Vuzavaguɗu, i a kunamba ili i singai ba.
019	PSA	034	011	Ta̱wa̱i, a̱ɗa̱ muku n va̱, i panaka mu, mi ta̱ o kuyotsongu ɗa̱, tsu na i kupana wovon u Vuzavaguɗu.
019	PSA	034	012	Yayi wi a kuciga u pana u yoꞋo u wuma u ni? Yayi u cigai wu ene ayin a singai?
019	PSA	034	013	Sai, u ka̱na̱ kelentsu ka̱ ni a̱ ubuta̱ u ka gbani-gbani ka̱ta̱ kpamu u ka̱na̱ una̱ u ni a̱ ubuta̱ u kuyaꞋan ka aꞋuwa.
019	PSA	034	014	U ka̱sukpa̱ ka gbani-gbani ka̱ ni, u yaꞋan kasingai, u la̱nsa̱ ma̱ta̱na̱ n ka̱ɗu ka̱ ni ra̱ka̱.
019	PSA	034	015	A̱shi a Vuzavaguɗu i ta̱ a kinda aza a usuɓi, atsuvu a̱ ni kpamu i ta̱ a kupana ma̱shi me le.
019	PSA	034	016	A̱shi a Vuzavaguɗu, i ta̱ a tsurala n aza a na a ci yaꞋan ka gbani-gbani, adama a na, i ta̱ a kucinukpa n ukuna u le punu aduniyan ra̱ka̱.
019	PSA	034	017	Aza a usuɓi a̱ tsu shika̱ ta̱, Vuzavaguɗu tana u tsu panaka le ta̱, ka̱ta̱ wi isa le a̱ ka̱tsa̱ma̱ ka atakaci e le dem.
019	PSA	034	018	Vuzavaguɗu u tsu yongo ta̱ ɗevu n aza a ugushi u ka̱ɗu, u tsu isa ta̱ aza a na utuka̱i a̱ɗu.
019	PSA	034	019	Vuma vu usuɓi vu tsu takacika ta̱ ka̱u, ama Vuzavaguɗu u tsu isai ta̱ a̱ ka̱tsuma̱ ke le dem.
019	PSA	034	020	Adama a na Vuzavaguɗu u tsu ere le ra̱ka̱, ko ketele ke le ke te ka na o kukoɗo.
019	PSA	034	021	Ka gbani-gbani ki ta̱ a ku una vuma gbani-gbani, i ta̱ a kutakacika aza a na i a kuꞋiwan aza a usuɓi.
019	PSA	034	022	Vuzavaguɗu wi ta̱ a̱ kushiba̱ wuma wa agbashi a̱ ni. aza a na a banai wa̱ a̱ ni kula̱nsa̱ ubuta̱ u kusheɗeku, i ta̱ a̱ ku ka̱sukpa̱ le n wuma.
019	PSA	035	001	Vishipa vu Dawuda. Vuzavaguɗu, yaꞋan vu shilika̱ n aza a na i a̱ vishili nu mpa, yaꞋan kuvon n aza a na i o kuvon nu mpa.
019	PSA	035	002	Vu ɗika ma̱ra̱ga̱ n ucanuku u kuvon u nu, vu ta̱wa̱ vu ɓa̱nka̱ mu.
019	PSA	035	003	Ɗa̱ngusa̱ masara ma̱ nu n kabata, vu shilika̱ n aza a na i a ku guva mu! yaꞋan m panaka wu a kudana, “Mpa ɗa kishi ka̱ nu.”
019	PSA	035	004	YaꞋan aza a na i a̱ kula̱nsa̱ wuma u va̱, a pana wono, zuwa aza a na i a kuyaꞋanka mu nsata a lukanasa le okpo n wono a̱ ripula̱.
019	PSA	035	005	Zuwa le okpo kopo ka na wunla̱i u tsu pura̱, tsu aza a na kalingata ka Vuzavaguɗu ki o kuloko.
019	PSA	035	006	YaꞋan uye u le wo okpo ka̱yimbi, wo okpo n kederi, a makyan ma na kalingata ka Vuzavaguɗu ki a ku guva le.
019	PSA	035	007	Adama a na babu unushi ɗa a zuwakai mu maza, a̱ ga̱va̱ka̱i mu kpenle ku uga̱vi, adama a na n yikpa̱ punu.
019	PSA	035	008	YaꞋan atakaci a cinika le babu uyevi. Ka̱sukpa̱ maza ma na azuki ma aza le. ka̱ta̱ kpamu a̱ yikpa̱ punu e kpenle ka ali a ukpisa̱.
019	PSA	035	009	Ka̱ta̱ n yaꞋan ma̱za̱nga̱ adama a Vuzavaguɗu, mi ta̱ a kuyaꞋan ma̱za̱nga̱ adama a na wi isa mu ta̱.
019	PSA	035	010	N ka̱ɗu kete mi ta̱ a kudana Vuzavaguɗu, “Vuza wi lo tsu nu ba, vu tsu wawa ta̱ aza a unambi wa aza a utsura, aza a unambi n ofoloni ekiye aza a na i o kudoro le.”
019	PSA	035	011	Uma a gbani-gbani a kuyaꞋan aꞋuwa adama a̱ va̱, a bankai n kadanshi ka unushi u na n yevei ba.
019	PSA	035	012	A kutsupa kasingai ka̱ va̱ n ka gbani-gbani, ali ɗa n nambai i na n kuyaꞋan n wuma.
019	PSA	035	013	Ama a makyan ma na i a mɓa̱la̱, mpa n tsu uka ta̱ akashi a kpalu, n iwain kulyaꞋa ilikulyaꞋa, n vasai n kaci ka̱ va̱ uza̱liki,
019	PSA	035	014	tsu na n kuyaꞋanka ka̱ja̱Ꞌa̱ ko vuza va̱ avasa, mu uta̱i a̱shi u la̱nga̱shi adama a una̱mgbi u ka̱tsuma̱, tsu vuza na wi a̱ ma̱shi ma̱ a̱na̱ku a̱ ni.
019	PSA	035	015	Ama ɗa baci n ta̱ɗa̱tsa̱i, o ɓolongu a̱ ma̱za̱nga̱, irala i va̱ o ɓolongi ka̱ci ke le adama a̱ va̱ n yeve ba, a̱ ka̱na̱i ku zoꞋoso mu babu kuka̱sukpa̱.
019	PSA	035	016	Tsu aza a na i kupana wovon u Ka̱shile ba, a yaꞋankai mu ma̱ka̱n ka̱u, n a lunganai mu, adama tsurala tsu na i a tsu ɗa nu mpa.
019	PSA	035	017	Vuzavaguɗu, ali wannai ɗa va̱ ka̱na̱ kinda le koci? Isa mu ekiye e le, wawa wuma u va̱ a̱ ubuta̱ wi ikawu i nampa.
019	PSA	035	018	Ka̱ta̱ n cikpa wu o koɓolo ka uma ka̱ a̱bunda̱i, e kelime ka uma a̱bunda̱i mi ta̱ a kucikpa wu.
019	PSA	035	019	Ka̱ta̱ vu ka̱sukpa̱ irala i va̱, aza aꞋuwa a nan lo, ene uyikpi uva̱ ba. ka̱ta̱ vu ka̱sukpa̱ irala i va̱ i babu unushi, n cigipi tsu a̱shi a yaꞋan ma̱za̱nga̱, a pana uyoꞋo adama atakaci a̱ va̱ ba.
019	PSA	035	020	A ci yaꞋan kadanshi kasingai ba, ama ka̱ta̱ a kucikpa a yaꞋan kadanshi ka aꞋuwa wa aza a na i a̱ ida̱shi i ma̱ta̱na̱.
019	PSA	035	021	Ɗa a shikai mu a danai, “Ehen! Ehen tsu ene wu ta̱ n a̱shi a̱ tsu.”
019	PSA	035	022	Ama avu Vuzavaguɗu vu ene ta̱ ili nampa, adama a nannai, ka̱ta̱ vu ka̱sukpa̱ le ba. Vuzavaguɗu ka̱ta̱ vu bana daꞋangi nu mpa ba.
019	PSA	035	023	Vuzavaguɗu ɗa̱nga̱, vu ere mu, Ka̱shile ka̱ va̱, isa ka mu ili i na yi i va̱.
019	PSA	035	024	Avu vuza vu usuɓi ɗa, Vuzavaguɗu yotsongu le unambi wu unushi u va̱, ka̱ta̱ vu ka̱sukpa̱ irala i va̱, a yaꞋan ma̱za̱nga̱ adama a̱ va̱ ba.
019	PSA	035	025	Ka̱ta̱ vu ka̱sukpa̱ le a danaka ka̱ci ke le, “Ehen! ili i na tsu cigai i ɗanna.” Ka̱ta̱ vu ka̱sukpa̱ le a dana, “Tsu fuɗa yi ta̱.”
019	PSA	035	026	Ka̱sukpa̱ yaba dem na u yaꞋin ma̱za̱nga̱ adama atakaci a̱ va̱, a fuɗa le ali a̱ ripula̱, yaꞋan aza a na i a kuɗika a laꞋa mu ta̱, okpo n wono n kugoyi.
019	PSA	035	027	YaꞋan aza a na i a̱ ma̱za̱nga̱ adama a wishi u va̱, a sala m ma̱za̱nga̱, n a danai, “Vuzavaguɗu vuza gbayin ɗa! wi ta̱ a̱ ma̱za̱nga̱ adama ulyaꞋi u kagbashi ka̱ ni.”
019	PSA	035	028	Ka̱ta̱ n sala ukuna wu usuɓi u nu, kanna lakam mi ta̱ a kucikpa wu.
019	PSA	036	001	Kadanshi a kubana u vuza vu kelime vi ishipa: Vishipa vu Dawuda. Unushi wu ucigi u ka̱ɗu u tsu yaꞋan ta̱ kadanshi n uma a gbani-gbani a̱ɗu e le, i n wovon u Ka̱shile a̱ a̱shi e le ba,
019	PSA	036	002	Adama a na i ta̱ a kuɗika ka̱ci ke le, ele ili i yoku i ɗa, e kene ku le, unushi u le wi a̱ ku uta̱ e keteshe ba. ali e neke le unushi.
019	PSA	036	003	Kadanshi ke le ki ta̱ tukpa n ka gbani-gbani n aꞋuwa, a buwa n ugboji u na a kuyaꞋan kasingai ba.
019	PSA	036	004	E ci sheshe ta̱ ka gbani-gbani a makyan ma na i a ivaꞋin ajiba ele, kuyongo kugaꞋan le ba, a ci iwan ka gbani-gbani ba.
019	PSA	036	005	Vuzavaguɗu ucigi u nu u na u tsu sabaꞋa ba, u yawa ta̱ ali gaɗi a̱da̱nga̱shile, usuɓi u nu u yawa ta̱ a gaɗi vu eleshu.
019	PSA	036	006	Usuɓi u nu wi ta̱ tsu nsasan n Ka̱shile, afada a̱ nu i ta̱ tsu uga̱vi u mala magbayin, Vuzavaguɗu a vu ɗa vi a̱ kula̱na̱ uma nu nnama dem.
019	PSA	036	007	Ka̱shile, nu n yiɗa̱i a ku gisanku ugain wu ucigi u nu u na u tsu sabaꞋa ba? Uma a̱ tsu ciya̱ ta̱ ubuta̱ u kusheɗeku a ɗaka vu evelyu a̱ nu.
019	PSA	036	008	A ci yaꞋan ta̱ ka̱ɗiva̱ n ka̱bunda̱i ki ilikulyaꞋa i na yi A̱Ꞌisa̱ a gbayin a̱ nu, vu tsu neke le ta̱ mini moku soꞋo o kuɗolu ku kasingai ku nu.
019	PSA	036	009	Avu ɗa a̱shi a̱ mini a na e ci neke wuma, n kutashi ku nu ku ɗa tsu ce ene kutashi.
019	PSA	036	010	LyaꞋa kelime n ucigi u nu u na u tsu sabaꞋa ba, wa aza a na e yevei nu, lyaꞋa kelime n kasingai ka̱ nu wa aza a na i n kamayun a̱ɗu.
019	PSA	036	011	Ka̱ta̱ vu ka̱sukpa̱ ene aza a ugbamukaci a dasa mu ba, ko kpamu vu ka̱sukpa̱ ekiye aza a gbani-gbani o loko mu ba.
019	PSA	036	012	La̱na̱ ubuta̱ u na aza a gbani-gbani a̱ yikpa̱i, ta ɗe a vaki a fuɗa a̱ ɗa̱nga̱ ba.
019	PSA	037	001	Vishipa vu Dawuda. Ka̱ta̱ vu na̱mgba̱ ka̱tsuma̱ adama a uma a gbani-gbani ba, ko kpamu vu yaꞋan cisheꞋe tsa aza a na i a kuyaꞋan ka gbani-gbani ba.
019	PSA	037	002	Adama a na, megeshe kenu i ta̱ a̱ kupuwa̱nka̱ tsu mita̱ ma na me ɗekpei i ta̱ a ku lumba tsu mita̱ ma savu,
019	PSA	037	003	Neke ka̱ɗu u Vuzavaguɗu, ka̱ta̱ vu yaꞋan kasingai, ka̱ta̱ vu da̱sa̱ngu a iɗika ya, vu ciya̱ ma̱ta̱na̱.
019	PSA	037	004	La̱nsa̱ ma̱za̱nga̱ u Vuzavaguɗu, a̱yi tana wi ta̱ e kuneke wu i na ka̱ɗu ka̱ nu ka cigai.
019	PSA	037	005	Neke ka̱ci ka̱ nu u Vuzavaguɗu, vu neke ka̱ɗu ka̱ nu wa̱ a̱ ni, wi ta̱ tana a̱ kuɓa̱nka̱ wu.
019	PSA	037	006	Wi ta̱ a kuzuwa kasingai ka̱ nu ka tasa tsu kutashi, usuɓi u nu kpamu wa akana tsu kanna a kaci.
019	PSA	037	007	Shamgba shiriri u Vuzavaguɗu, ka̱na̱ ka̱ɗu ka̱ nu vu vana yi, ka̱ta̱ vu na̱mgba̱ ka̱tsuma̱, adama a ulyaꞋi u kelime u vuza ba, ko u vuza vu ulyaꞋi, a̱ ka̱tsuma̱ ka̱ a ubuta̱ wo ofoɓuso a ka gbani-gbani ka̱ ni ba.
019	PSA	037	008	Ka̱ta̱ vu yaꞋan wupa, ko vu na̱mgba̱ ka̱ɗu ba. ka̱ta̱ vu na̱mgba̱ ka̱tsuma̱ ba, adama a na, nannai va u tsu tuka̱ n koyoku ba, sai ka gbani-gbani.
019	PSA	037	009	Aza a na a zuwai a̱ɗu u Vuzavaguɗu, i ta̱ a kuyaꞋan ida̱shi i le m ma̱ta̱na̱ a iɗika ya, ama i ta̱ o kuloko aza a gbani-gbani,
019	PSA	037	010	M megeshe kenu, uma a gbani-gbani i ta̱ a̱ kupuwa̱nka̱, vi ta̱ a̱ kula̱nsa̱ le, ama vi a̱ ku ciya̱ le ba.
019	PSA	037	011	Ama aza a na a ɗikai ka̱ci ke le ili ba, i ta̱ a kulyaꞋa uka̱ni wi iɗika ya, a pana uyoꞋo u ma̱ta̱na̱ mayin.
019	PSA	037	012	Vuma vu gbani-gbani u tsu foɓusoko ta̱ vuma vu usuɓi kawuya, ka̱ta̱ u ka̱na̱ ku lungana yi adama a tsurala,
019	PSA	037	013	ama Vuzavaguɗu u tsu zoꞋoso ta̱ vuza vu gbani-gbani, adama a na u yeve ta̱ makyan ma na a ku una yi, mi ta̱ lo a̱ kuta̱wa̱.
019	PSA	037	014	Aza a gbani-gbani a tsu tala ta̱ otokobi ele, o rono ta̱ utan u le, adama a na a una aza a unambi, una aza a usuɓi.
019	PSA	037	015	ama otokobi ele i ta̱ a ku una le, i ta̱ kpamu o koɗoso utan u le.
019	PSA	037	016	Ili i kenu i na vuza vu usuɓi wi n i ɗa, i laꞋa ta̱ uciyi u vuma vu gbani-gbani.
019	PSA	037	017	Adama a na Vuzavaguɗu wi ta̱ o kukoɗo utsura u vuza vu gbani-gbani, ama u tsu ere ta̱ vuza vu usuɓi.
019	PSA	037	018	Vuzavaguɗu u tsu la̱na̱ ta̱ aza a na i o kutono yi, iɗika ya yi ta̱ okpo ili yi uka̱ni i le ko wannai,
019	PSA	037	019	I a kupana wono a makyan ma atakaci ba. i ta̱ a̱ kuciya̱ ilikulyaꞋa ba̱ri a ayin a kambulu.
019	PSA	037	020	Ama uma gbani-gbani i ta̱ a̱ ku kuwa̱. aza na a iwain Vuzavaguɗu i ta̱ a̱ kupuwa̱nka̱ tsu a̱pa̱lu, i ta̱ kupuwa̱nka̱ an ka̱nga̱ a laza.
019	PSA	037	021	Vuza vu gbani-gbani u ci lyaꞋa ta̱ kutan ka̱ta̱ u iwan ku tsupa, ama vuza vu usuɓi vuza kasingai ɗa, vuza na u ci neke n ka̱ɗu ba̱ri.
019	PSA	037	022	Aza a na Vuzavaguɗu u zuwakai una̱singai, i ta̱ a̱ kuciya̱ ida̱shi i ma̱ta̱na̱ a iɗika ya, ama aza a na u yaꞋankai una̱wuya i ta̱ o kuloko le.
019	PSA	037	023	Vuzavaguɗu u tsu tono ta̱ n vuma, a uye u na u gaꞋin u tono, u tsu pana ta̱ uyoꞋo u kuyongo ku ni,
019	PSA	037	024	ko u ta̱ɗa̱tsa̱ baci, wi a̱ kuyikpa̱ a iɗika ba, adama a na Vuzavaguɗu u tsu ka̱na̱ yi ta̱ n kukiye ku ni,
019	PSA	037	025	Ali ayin a na mi ishi maku, ama gogo na n kutsa ta̱, n saꞋawa kene Vuzavaguɗu u vakangi vuza vu usuɓi ba, ko ene muku n ni ufolu wi ilikulya ba.
019	PSA	037	026	Makyan dem u tsu neke ta̱ ili ba̱ri, u tsu neke ta̱ okopu wa aza o yoku, muku n ni una̱singai u ɗa,
019	PSA	037	027	Ka̱sukpa̱i ka gbani-gbani i yaꞋan kasingai. yi ta̱ o kuyongo a iɗika ya ko wannai.
019	PSA	037	028	Adama a na Vuzavaguɗu u ciga ta̱ ili i na yi derere, u tsu ka̱sukpa̱ uma a usuɓi a̱ ni ba. e kere le makyan dem, ama kumaci ku uma a gbani-gbani i ta̱ o kuloko le.
019	PSA	037	029	Aza a usuɓi i ta̱ a kulyaꞋa uka̱ni wi iɗika ya, ka̱ ta̱ a̱ da̱sa̱ngu punu i ɗa ko wannai.
019	PSA	037	030	Una̱ u vuza vu usuɓi u tsu dansa ta̱ kakuna ke kuyeve, kelentsu ka̱ ni ka tsu dansa ta̱ ili i na yi derere.
019	PSA	037	031	Wila̱ u Ka̱shile ka̱ ni wi ta̱ a̱ ka̱ɗu ka̱ ni, u tsu ka̱sukpa̱ u ɗa ba ko wannai.
019	PSA	037	032	Aza a gbani-gbani a̱ tsu puta̱ ta̱ aza a usuɓi, a̱ tsu la̱nsa̱ le ta̱ adama a na a una le.
019	PSA	037	033	Ama Vuzavaguɗu wi a̱ ku ka̱sukpa̱ le ekiye i irala i le ba, ko kpamu u ka̱sukpa̱ a yaꞋanka le afada a gbani-gbani ba.
019	PSA	037	034	Neke ka̱ɗu u Vuzavaguɗu, ka̱ ta̱ kpamu vu yongo a uye u ni, a̱yi tana wi ta̱ a kuzuwa wu vu ciya̱ uka̱ni wi iɗika ya, vi ta̱ e kene o kuloko uma a gbani-gbani.
019	PSA	037	035	Me ene ta̱ vuma gbani-gbani ko asuvayali, u laꞋa ta̱ yaba dem ugaɗi, a na nɗanga n Lebano.
019	PSA	037	036	Ama makyan kenu, a na m bonoi, me ene yi ba. n la̱nsa̱ ni, ama me ene yi ba.
019	PSA	037	037	Indana uma a̱ ma̱riki, vu la̱na̱ uma a usuɓi, vuza vu ma̱ta̱na̱ u tsu ciya̱ ta̱ ntsukaya.
019	PSA	037	038	Ama i ta̱ a ku una aza a unushi gbende, ka̱ta̱ a̱ pura̱ngu ntsukaya n le.
019	PSA	037	039	Vuzavaguɗu u tsu isa ta̱ aza a usuɓi, a̱yi ɗa ubuta̱ u kusheɗeku u le a ayin atakaci.
019	PSA	037	040	Vuzavaguɗu u tsu ɓa̱nka̱ le ta̱ ka̱ta̱ kpamu wu isa le, u tsu isa le ta̱ ekiye aza a gbani-gbani, adama a na a̱ la̱nsa̱ ta̱ ubuta̱ u ku sheɗeku wa̱ a̱ ni.
019	PSA	038	001	Vishipa vu Dawuda. Adama a ku ciɓasa. Vuzavaguɗu, ka̱ta̱ vu ɓarangu mu a̱ ka̱tsuma̱ ka wupa u nu ba, ka̱ta̱ vu takacika mu n asuvu a usuɗukpi a̱ nu ba,
019	PSA	038	002	Vu yaꞋanka mu ta̱ usa̱n n ayaꞋa a̱ nu, ɗa feu vu lapai mu ali a iɗika.
019	PSA	038	003	Adama a wupa u nu, ikyamba i va̱ yi ta̱ a̱ mɓa̱la̱. ikyamba i va̱ ra̱ka̱ i ka̱ na̱ ta̱ mɓa̱la̱, adama a unushi u va̱.
019	PSA	038	004	Unushi u va̱ u laꞋa ta̱ utsura u va̱, an nu ucanuku wa̱ a̱miki, u na u laꞋi utsura u va̱.
019	PSA	038	005	Adama a tsulau tsu va̱ n yaꞋin unushi, untsu a̱ va̱ a shamai ali a̱ ku uta̱ ushami,
019	PSA	038	006	Mɓa̱la̱ n va̱ n yaꞋan ta̱ a̱bunda̱i, ali m poloi mu, kanna ka̱ɓula̱ mpa a̱ ma̱shi.
019	PSA	038	007	Ma̱vuna̱ ma̱ ka̱na̱ mu ta̱ wuya-wuya, mi ta̱ ka̱ mɓa̱la̱ ka̱u.
019	PSA	038	008	Mo oꞋwoi ka̱u, ali mo okpoi luɓa̱, ka̱ɗu ka̱ va̱ ka̱ na̱mgba̱i ka̱u, ɗa n ka̱na̱i yura̱ adama a usuɗukpi.
019	PSA	038	009	Vuzavaguɗu, vu yeve ta̱ ili i na mi a kuciga. vi ta̱ kpamu a kupana yura̱ i va̱ ra̱ka̱.
019	PSA	038	010	Ka̱ɗu ka̱ va̱ ki ta̱ a̱ ku muɗa̱sa̱, utsura u va̱ u kotsoi, ɗa a̱shi a̱ va̱ a̱ ka̱na̱i kene yimbi-yimbi.
019	PSA	038	011	A̱ja̱Ꞌa̱ a̱ va̱ n aza a na ci a̱ ida̱shi ɗeɗevu, o doku a yawa ɗevu nu mpa ba, adama a̱ untsu a̱ va̱, ali muku n va̱ dem n sumai mu.
019	PSA	038	012	Aza a na a cigai ku una mu, azuki mu maza. aza a na kpamu a cigai o doro mu, e kusheshe a yaꞋanka mu koli, kanna ka̱ɓula̱ o kufoɓuso ka gbani-gbani adama a̱ va̱.
019	PSA	038	013	Mi ta̱ tsu kagulani n tsu pana ba, mi ta̱ tsu kebebe n tsu fuɗa n dansa ba.
019	PSA	038	014	Mo okpoi tsu kagulani n tsu pana ba, adama a na n tsu ushuku n kadanshi ba.
019	PSA	038	015	Vuzavaguɗu, n zuwa ta̱ ka̱ɗu wa̱ a̱ nu, Vuzavaguɗu Ka̱shile ka̱ va̱, avu ɗa va̱ ku ushuku mu.
019	PSA	038	016	“Ka̱ta̱ vu ka̱sukpa̱ irala i va̱, a yaꞋan ma̱za̱nga̱ adama atakaci a̱ va̱ ba, ka̱ta̱ vu ka̱sukpa̱ le a lapa ma̱ka̱nga̱, adama a uyikpi u va̱ ba.”
019	PSA	038	017	Mi ta̱ ɗevu n kuyikpa̱, mi ta̱ a̱ ka̱tsuma̱ ka atakaci ayin dem.
019	PSA	038	018	N shika̱ ta̱ u nushi u va̱. unushi u va̱ u zuwa mu ta̱ atakaci.
019	PSA	038	019	Aza a tsurala nu mpa ko unushi i ta̱ n utsura, aza a na a iwain mu ko unushi i ta̱ lo n a̱bunda̱i.
019	PSA	038	020	Aza a na a tsu tsupa kasingai n ka gbani-gbani, i ta̱ a tsurala nu mpa, adama a na n ciga ta̱ kuyaꞋan kasingai.
019	PSA	038	021	Vuzavaguɗu, ka̱ta̱ vu ka̱sukpa̱ mu ba, Ka̱shile ka̱ va̱, ka̱ta̱ vu yaꞋan daꞋin nu mpa ba.
019	PSA	038	022	YaꞋan gogoꞋo vu ɓa̱nka̱ mu, Vuzavaguɗu kishi ka̱ va̱.
019	PSA	039	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu ka Jedutun. Vishipa vu Dawuda. Ɗa n danai, “Mi ta̱ a ku zuwaka n ili i na mi a kuyaꞋan, adama a na ka̱ta̱ kelentsu ka̱ va̱, ka yaꞋan unushi ba. mi e kukeɓece ukuna ba, a makyan ma na uma a gbani-gbani i ɗevu nu mpa.”
019	PSA	039	002	M paɗai bini, n dansa ukuna ba. ko a ili i na yi i singai, ama n nannai dem atakaci a̱ va̱ o kudokusu.
019	PSA	039	003	Ka̱ɗu ka̱ va̱ ka shanai n atakaci. tsu ka̱bunda̱i ka aciɓa a̱ va̱, ta atakaci a̱ va̱ okpoi nannai, mayun ɗa n yaꞋan kadanshi.
019	PSA	039	004	“Vuzavaguɗu, ayin a yain a ɗai n kuyongo aduniyan? Wanai ɗai n kukuwa̱? Yotsongu mu n yeve tsu na ayin a̱ va̱ i a kulaza gogoꞋo lo.
019	PSA	039	005	La̱na̱, vu jebe ta̱ ka̱bunda̱i ka ayin a̱ va̱, ka̱bunda̱i ayin a̱ va̱ wa̱ a̱ nu, adanshi ili i yoku i ɗa ba, mayun wuma u vuza dem u laꞋa ayinviki ba. Kuvuka
019	PSA	039	006	Wuma u vuma dem wi ta̱ a ku vadalukpasa tsu kulu, kubana n kubono ku ni dem gbani ɗa. u tsu ɓolongu ta̱ uciyi, ama u tsu yeve ko yayi u kulyaꞋa uyoꞋo wu uɗa ba.
019	PSA	039	007	Vuzavaguɗu, gogo na a̱ yiɗa̱i n kuzuwa ka̱ɗu ka̱ va̱? Wa̱ a̱ nu u ɗa n zuwai ka̱ɗu ka̱ va̱.
019	PSA	039	008	Wawa mu a̱ ka̱tsuma̱ ka unushi u va̱, Ka̱ta̱ vu ka̱sukpa̱ alau o zoꞋoso mu ba̱.
019	PSA	039	009	Mi ta̱ a kupaɗa bini. mi a kudansa ukuna ba, adama a na vu zuwa mu ta̱ n takacikai tsu nampa.
019	PSA	039	010	Ka̱ta̱ vu doku vu takacika mu ba. n yaꞋan ta̱ ɗevu n ku kuwa̱, adama a ulapi u na vi a kuyaꞋanka mu.
019	PSA	039	011	Vu tsu ɓarangu ta̱, ka̱ ta̱ kpamu vu takacika vuma adama a unushi u ni, tsu kayan, vu tsu la̱nga̱sa̱ ta̱ ili i na vuma u laꞋi n kuciga, mayun, vuza vu wuma dem wi ta̱ tsu wunla̱i u na u tsu laza. Kuvuka
019	PSA	039	012	Vuzavaguɗu, pana avasa a̱ va̱, vu pana ma̱shi ma̱ va̱ kpamu, ura ma̱shi ma̱ va̱, adama a na mi ta̱ koɓolo n avu, tsu komoci ka na ka kulaza, mpa komoci kaꞋa, tsu na ikaya i va̱ yi ishi cau.
019	PSA	039	013	Ka̱sukpa̱ mu ko ka̱ɗu ka̱ va̱ ki ta̱ a kuvaku, kafu n laza, n ka̱sukpa̱ ubuta̱ u nampa.”
019	PSA	040	001	Kadanshi a kubana u vuza vu kelime vi ishipa: Vishipa vu Dawuda. N vana ta̱ uɓa̱nki u Vuzavaguɗu, u zuwakai mu atsuvu a̱ ni, ɗa u panai ma̱shi ma̱ va̱.
019	PSA	040	002	Wu utuka̱i mu e kpenle ku kederi, a̱ ciꞋin n kolyoꞋo, u kiyangi ene a̱ va̱ a gaɗi vu katali, u takpakai mu wovon.
019	PSA	040	003	U zuwai n cananai vishipa vu savu a̱ una̱ u va̱, vishipa vu kucikpa u Ka̱shile ka̱ tsu. Uma n a̱bunda̱i ene baci nannai, i ta̱ kupana wovon, ka̱ta̱ e neke a̱ɗu e le u Vuzavaguɗu.
019	PSA	040	004	Vuza vu una̱singai ɗa, vuza na u zuwai ka̱ɗu u Vuzavaguɗu, vuza na u tsu tono a̱ma̱li ba, ko u gbaɓa kaci n aza a na a̱ tsu tono a̱ma̱li ba.
019	PSA	040	005	Vu yaꞋanka tsu ta̱ ili n a̱bunda̱i, Vuzavaguɗu Ka̱shile ka̱ va̱, vuza wi lo tsu nu ba, n dana baci n dansa ili i mereve i nu ra̱ka̱, i laꞋa ta̱ utsura u kudansa.
019	PSA	040	006	Vu ciga kuneꞋe n alyuka ba, vu ciga tana e neke wu alyuka o kusongu, a nnama a gaɗi vu katalikalyuka ba, ko kuneꞋe adama a kutakpa unushi ba kucikpa ɗa vu nekei mu atsuvu a na n ku panaka wu.
019	PSA	040	007	Ɗa n danai, “Mpa ɗa na, kadanshi ka̱ nu adama a̱ va̱, ki ta̱ a katagarda ka̱ wila̱.
019	PSA	040	008	Ka̱shile n ciga ta̱ kutono ku sheshe ku nu ka̱u, n zuwa ta̱ wila̱ u nu a̱ ka̱ɗu ka̱ va̱.”
019	PSA	040	009	Vuzavaguɗu, o koɓolo ka uma a usuɓi a̱ nu ra̱ka̱, n dansa ta̱ ukuna wu usuɓi u nu. Vu yeve ta̱, mi a̱ kukpa̱ɗa̱ kudansa ukuna u nu ba.
019	PSA	040	010	M ɓa̱na̱ arabali a wishi a̱ nu, adama a̱ ka̱ci ka̱ va̱ koci ba. makyan dem n tsu dansa ta̱, kamayun ka̱ nu n wishi u nu, o koɓolo ka uma usuɓi a̱ nu dem, n tsu paɗa bini ba ama n tsu dansa ta̱ kamayun ka̱ nu, n ucigi u nu u na u tsu sabaꞋa ba.
019	PSA	040	011	Vuzavaguɗu, ka̱ta̱ vu ka̱sukpa̱ kupana asuvayali a̱ va̱ ba. ucigi u nu u na u tsu sabaꞋa ba n kamayun ka̱ nu, i ta̱ e ku ere mu makyan dem.
019	PSA	040	012	Adama a na atakaci a̱ ka̱ra̱Ꞌa̱ mu ta̱, a laꞋa ta̱ ku kece. unushi u va̱ u laꞋa ta̱ utsura u va̱, ali n doku n fuɗa me ene ubuta̱ ba. u laꞋa ta̱ ka̱nji ka kaci ka̱ va̱ a̱bunda̱i, ali n takpai ka̱ɗu.
019	PSA	040	013	Vuzavaguɗu, wawa mu, yaꞋan gogoꞋo vu ɓa̱nka̱ mu.
019	PSA	040	014	YaꞋan aza a na a cigai ku una mu, a yaꞋan wono a̱ ripula̱. yaꞋan kpamu aza a na i a̱ ma̱za̱nga̱ adama atakaci a̱ va̱, okpo n wono.
019	PSA	040	015	YaꞋan aza a na i a kuyaꞋanka mu ma̱ka̱n, “A namba ili i kudansa adama o wono.”
019	PSA	040	016	YaꞋan aza a na a̱ ta̱wa̱i wa̱ a̱ nu ra̱ka̱, a yaꞋan ma̱za̱nga̱, babu una̱mgbuka̱tsuma̱, yaꞋan aza a na a cigai wishi u nu, makyan dem a dana, “Vuzavaguɗu vuzagbayin ɗa.”
019	PSA	040	017	Neke mu utsura, mi n ka̱ɓa̱nki ba, Vuzavaguɗu ta̱wa̱ wa̱ a̱ va̱ gogoꞋo, avu ɗa kishi ka̱ va̱ n ka̱ɓa̱nki ka̱ va̱, Vuzavaguɗu vu va̱, ka̱ta̱ vu geshe ba.
019	PSA	041	001	Kadanshi a kubana u vuza vu kelime vi ishipa: Vishipa vu Dawuda. Vuza vu ma̱za̱nga̱ ɗa, vuza na u tsu la̱na̱ aza a unambi, Vuzavaguɗu wi ta̱ a ku wawa yi, a makyan ma atakaci.
019	PSA	041	002	Vuzavaguɗu wi ta̱ e ku ere yi, u foɓo wuma u ni. Vuzavaguɗu wi ta̱ a kuzuwa yi u pana uyoꞋo a iɗika ya. wi a̱ ku ka̱sukpa̱ yi ekiye a irala i ni ba.
019	PSA	041	003	Vuzavaguɗu wi ta̱ a̱ kuɓa̱nka̱ yi a ayin a na wi a̱ mɓa̱la̱. wi ta̱ o ku bonoko yi n ma̱ta̱na̱ mi ikyamba ma̱ ni mayin.
019	PSA	041	004	N danai, “Vuzavaguɗu, n yaꞋanka wu ta̱ unushi. pana asuvayali a̱ va̱ ka̱ ta̱ vu potsokpo mu.”
019	PSA	041	005	Irala i va̱ yi ta̱ a kuyaꞋansa kadanshi ka gbani-gbani adama a̱ va̱, A kudana, “Wannai ɗai u ku kuwa̱, a cinukpa n a̱yi?”
019	PSA	041	006	Aza a na a̱ tsu ta̱wa̱ n a̱ kya̱sa̱i mu, n ka̱ɗu kete kaꞋa a̱ tsu ta̱wa̱ ba, o tsu ɓolongu su ta̱ arabali aꞋuwa adama a̱ va̱, ka̱ta̱ a bana a̱ ka̱na̱ kudansa kaꞋa a̱ ubuta̱ dem.
019	PSA	041	007	Irala i va̱ ra̱ka̱ i ta̱ a̱ kuyun n otoku ele adama a̱ va̱, e kusheshe ku le n laꞋa ta̱ yaba dem ka gbani-gbani.
019	PSA	041	008	A kudansa, “Mɓa̱la̱ n ka̱na̱ yi ta̱ gbani-gbani, wi a kufuɗa ku ɗa̱nga̱ a̱ ubuta̱ mɓa̱la̱ n ni ba.”
019	PSA	041	009	Ali ka̱ja̱Ꞌa̱ ke ɗevu ka̱ va̱, vuza na n laꞋi kuneke ka̱ɗu ka̱ va̱, vuza na tsu ci lyaꞋa koɓolo, u bonoi a tsurala nu mpa.
019	PSA	041	010	Vuzavaguɗu, pana asuvayali a̱ va̱, vu bonoko mu m ma̱ta̱na̱ mi ikyamba ma̱ va̱, adama a na n tsupa ili i na irala i va̱ i yaꞋankai mu.
019	PSA	041	011	Mi ta̱ e kuyeve vi ta̱ a kupana uyoꞋo u va̱, adama a na i a kufuɗa kulyaꞋa kelime ka̱ va̱ ba.
019	PSA	041	012	Vi ta̱ a̱ kuɓa̱nka̱ mu adama a na mi ta̱ a kuyaꞋan ili i na yi derere, Vi ta̱ a ku zuwa mu n yongo e kelime ka̱ nu ko wannai.
019	PSA	041	013	YaꞋan tsu cikpa Vuzavaguɗu, Ka̱shile ka aza Israila, cikpa ni gogo na a kubana ko wannai Tanannai, Tanannai.
019	PSA	042	001	Kadanshi a kubana u vuza vu kelime vi ishipa: VicuꞋu vu tsuwaꞋi tsu muku n Kora, Tsu na mereꞋe mi a mali ma̱ mini mo kuɗolu, ta feu wuma u va̱ wi a mali ma̱ nu nannai, Ka̱shile.
019	PSA	042	002	Mi ta̱ a kakuli ka̱ nu, Ka̱shile, Ka̱shile ka wuma. Wannai ɗai n kubana e kelime ka̱ nu n cikpa wu?
019	PSA	042	003	Kanna n kayin dem mi ta̱ a̱ ma̱shi, kujilya ku ɗa koci ili kulyaꞋa i va̱, makyan dem irala i va̱ e ku ece mu, “Te ɗai Ka̱shile ka̱ nu ka?”
019	PSA	042	004	Ka̱ɗu ka̱ va̱ ka̱ tsu na̱mgba̱ ta̱, n ciɓa baci n ili i na i lazai ɗe, a makyan ma na n tsu bana koɓolo n uma A̱Ꞌisa̱ a gbayin, mi o kutono n e le ugeri. koɓolo ka uma aza a̱ ma̱za̱nga̱, a ku canana i ishipa, a̱ kuɗa̱ngusa̱ a̱la̱ka̱tsu a kucikpa Ka̱shile.
019	PSA	042	005	Yiɗa̱i i zuwai mi una̱mgbi ka̱tsuma̱ tsu nampa? Yiɗa̱i i zuwai mi a atakaci nannai? Mi ta̱ a kuzuwa ka̱ɗu ka̱ va̱ u Ka̱shile, mi ta̱ o kudoku kucikpa yi, kishi ka̱ va̱ n Ka̱shile ka̱ va̱.
019	PSA	042	006	N na̱mgba̱ ta̱ ka̱tsuma̱ ka̱u, adama nannai mi ta̱ a kuciɓa n kasingai ka̱ nu, a uɓon u Urdu, n kusan kugbayi Hamon, n kusan ku Miza.
019	PSA	042	007	Atakaci a̱ va̱ i ta̱ tsu mini ma̱ uga̱vi, mini ma o kuɓolongu adama a na ma̱ pura̱ mu, aɓau ra̱ka̱, a kulyaꞋa utsura u va̱.
019	PSA	042	008	Vuzavaguɗu u yotsongu ta̱ ucigi u ni u na u tsu sabaꞋa ba kanna lakam, mpa feu n canana ishipa i kucikpa yi kayin dem, n yaꞋan avasa u Ka̱shile, vuza na u nekei mu wuma.
019	PSA	042	009	N danai Ka̱shile, ubuta̱ u kusheɗeku u va̱, “Yiɗa̱i i zuwai vu cinukpai nu mpa? Yiɗa̱i i zuwai n kulyaꞋa kelime n una̱mgbuka̱tsuma̱? Adama ka gbani-gbani ka irala i va̱?”
019	PSA	042	010	Kadanshi ki irala i va̱, ka sapa mu tsu kotokobi a etele a̱ va̱, a makyan ma na i a kudana mu, “Teɗei Ka̱shile ka̱ nu ka?”
019	PSA	042	011	Yiɗa̱i i zuwai mi una̱mgbi ka̱tsuma̱ tsu nampa? Yiɗa̱i i zuwai mi a atakaci nannai? Mi ta̱ a kuzuwa ka̱ɗu ka̱ va̱ u Ka̱shile, mi ta̱ o kudoku kucikpa yi, kishi ka̱ va̱ n Ka̱shile ka̱ va̱.
019	PSA	043	001	Vishipa vu Dawuda. Ka̱shile, yotsongu unambi wu unushi u va̱, vu isaka mu ili i na yi i va̱, wa aza a na a̱ kpa̱ɗa̱i kupana wovon u nu, isa mu a ekiye aza o modoruko, n aza a gbani-gbani
019	PSA	043	002	Ka̱shile avu ɗa vi a ku inda mu. yiɗa̱i i zuwai ɗa vu variki mu? Yiɗa̱i i zuwai mi o kusoꞋo atakaci, adama a ka gbani-gbani ka irala i va̱?
019	PSA	043	003	Suku kutashi ku nu n kamayun ka̱ nu, o tono nu mpa. vu zuwa o bono nu mpa a ka kaginda ka ciɗa ka̱ nu, o bono nu mpa a̱ ubuta̱ wi ida̱shi i nu.
019	PSA	043	004	Ka̱ta̱ m bana a katalikalyuka ka̱ nu Ka̱shile, Ka̱shile, wa̱ a̱ nu ɗa, ugiti u ma̱za̱nga̱ u va̱. mi ta̱ a cikpa wu n umolu, Ka̱shile, Ka̱shile ka̱ va̱.
019	PSA	043	005	Yiɗa̱i i zuwai mi una̱mgbi ka̱tsuma̱ tsu nampa? Yiɗa̱i i zuwai mi a atakaci nannai? Mi ta̱ a kuzuwa ka̱ɗu ka̱ va̱ u Ka̱shile, mi ta̱ o kudoku kucikpa yi, kishi ka̱ va̱ n Ka̱shile ka̱ va̱.
019	PSA	044	001	Kadanshi a kubana u vuza vu kelime vi ishipa: VicuꞋu vu tsuwaꞋi tsu muku n Kora. Ka̱shile, tsu pana ta̱ na atsuvu a̱ tsu, ikaya i tsu i dana tsu ta̱, ili i gbagbaꞋin i na vu yaꞋin a makyan me le, a ayin a cau.
019	PSA	044	002	Tsu na avu n ka̱ci ka̱ nu vu lokoi aza o kutono a̱ma̱li, ɗa vu zuwai uma a̱ nu a iɗika i le. tsu na vu lokoi uduniyan u na u buwai, ama ɗa vu zuwai uma a̱ nu o yongo ba̱ri.
019	PSA	044	003	N otokobi e le a ɗa a lyaꞋi iɗika ya ba, n utsura u le u ɗa a lyaꞋi iɗika ya ba, ama n utsura u nu u ɗa, tsu na vu yotsongi le vi ta̱ koɓolo n ele, vi o kuyotsongu le vu ciga le ta̱.
019	PSA	044	004	Avu ɗa mogono ma̱ va̱ n Ka̱shile ka̱ va̱, vu zuwai uma a Yakubu a̱ ciya̱i ulyaꞋi.
019	PSA	044	005	N utsura u nu u ɗa tsu unai irala i tsu. N kula ku nu ku ɗa tsu dasasai irala i tsu.
019	PSA	044	006	N zuwa ka̱ɗu ka̱ va̱ a utan u va̱ ba, kotokobi ka̱ va̱ ki a ku isa mu ba.
019	PSA	044	007	Ama vu isa tsu ta̱ ekiye a irala i tsu, vu lokoi aza a na a iwain tsu.
019	PSA	044	008	Ka̱shile, ci ta̱ a ku cikpa wu makyan dem, ka̱ta̱ kpamu tsu cikpa kula ku nu ko wannai. Kuvuka
019	PSA	044	009	Ama gogo na Ka̱shile vu vakangu tsu ta̱, vu ka̱sukpa̱i o lokoi tsu, vu doku vu uta̱ vu yaꞋan nwalu n osoji a̱ tsu ba.
019	PSA	044	010	Vu zuwai tsu sumai e kelime ka irala i tsu, ɗa isai ili i na ci ni i ɗa yo okpoi i le.
019	PSA	044	011	Vu ka̱sukpa̱i a kiɗai tsu tsu nlala, ɗa vu wacuwai tsu a̱ ka̱tsuma̱ ka iɗika i yoku.
019	PSA	044	012	Vu dengei uma a̱ nu, n ikebe kenu, vu ciya̱ kodokpotsu ka tsulaga tsa ba.
019	PSA	044	013	Aza a na ci ida̱shi ɗeɗevu o ku zoꞋoso tsu adama a̱ nu, a kuyaꞋanka tsu ulami, o bonokoi tsu ili yi ugulani,
019	PSA	044	014	Vu zuwai tsu tsu okpoi ili ya agisana a̱ ka̱tsuma̱ ku uduniyan, uduniyan a̱ kugba̱ɗa̱sa̱ ka̱ tsu aci, n o goyoi tsu,
019	PSA	044	015	Makyan dem mi ta̱ a̱ ka̱tsuma̱ ko wono, wono u kimba̱ mu ta̱ ra̱ka̱.
019	PSA	044	016	Adama aza a kadanshi ka gbani-gbani n ishikushi, n adama a irala i va̱ aza a na a tsu ciga ku tsupa kutan.
019	PSA	044	017	Ili i nampa ya ra̱ka̱ i gita̱ ta̱ n a̱tsu, ko a na wo okpoi tsu cinukpa n avu ba, tsu koɗo kpamu uzuwakpani u na vu yaꞋin n a̱tsu ba.
019	PSA	044	018	Tsu yaꞋanka wu unambi wu usuɓi ba, tsu ka̱sukpa̱ tana kutono kadanshi ka̱ nu ba.
019	PSA	044	019	N nannai dem vu kpa̱ɗa̱i kuɓa̱nka̱ tsu, a nnama n kakamba n nanlo ma, vu ka̱sukpa̱i tsu a̱ ka̱yimbi ka kpaɓam.
019	PSA	044	020	Ishi baci tsu ka̱sukpa̱ ta̱ kutono Ka̱shile ka̱ tsu, ci yaꞋin avasa wa̱ a̱ma̱li,
019	PSA	044	021	mayun vi ta̱ e kuyeve, adama a na vu yeve ta̱ kusheshe ku uma.
019	PSA	044	022	Ka̱shile, adama a̱ nu a ɗa i a ku una tsu makyan dem. o bonokoi tsu a na nkyon n na a kukiɗa.
019	PSA	044	023	Ɗa̱nga̱! Vuzavaguɗu, yiɗa̱i ɗa vi alavu? Ɗa̱nga̱! Ka̱ta̱ vu iwan tsu ko wannai ba.
019	PSA	044	024	Yiɗa̱i i zuwai ɗa vi o ku sokongu a̱shi a̱ nu? Yiɗa̱i i zuwai ɗa vi a kucinukpa n atakaci a̱ tsu? Adama a̱ yiɗa̱i vu zuwaka n tsu na i a kutakacika tsu ba.
019	PSA	044	025	Ci yikpa̱ ta̱, ɗa a tsugbai tsu a iɗika a̱ ka̱sukpa̱i tsu ivaꞋin a̱ kubuta̱.
019	PSA	044	026	Ɗa̱nga̱, vu ɓa̱nka̱ tsu, vu shiba̱ tsu, adama a ucigi u nu una u tsu sabaꞋa ba.
019	PSA	045	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu ka “Lili” Vishipa vu muku n Kora. VicuꞋu vu tsuwaꞋi tsu vishipa vu yolo. Ka̱ɗu ka̱ va̱ ka shana ta̱ n kadanshi ka singai. Makyan ma na mi a̱ ku zuɓa̱ vishipa vu mogono. Kelentsu ka̱ va̱ tsu kayakiɗani kaꞋa u kaɗani.
019	PSA	045	002	A̱ ka̱tsuma̱ ka uma ra̱ka̱ avu ɗa vu laꞋi n ugaꞋin, avu vuza vu ufuɗi u kadanshi kasingai kaꞋa. Ka̱shile ka zuwaka wu ta̱ una̱singai makyan dem.
019	PSA	045	003	Shiya kotokobi ka̱ nu, mogono ma tsugbayin, avu vuza vu utsura ɗa.
019	PSA	045	004	A̱ ka̱tsuma̱ ka tsugbayin tsu nu yaꞋan nwalu n kulyaꞋa kelime, vu shamkpa kamayun n ku usuɓi. adama a utsura u nu, vi ta̱ a kulyaꞋa kelime.
019	PSA	045	005	AyaꞋa a̱ nu i ta̱ lyalyaꞋan, a tsu sapa ta̱ a̱ɗu a irala i nu, uma a̱ ku yikpa̱sa̱ a ɗaka vu e ene a̱ nu.
019	PSA	045	006	Ka̱shile, kakuba ko tsugono ka̱ nu, ki ta̱ o kuyongo ko wannai. Vi ta̱ a kulyaꞋa tsugono tsu uma a̱ nu n usuɓi.
019	PSA	045	007	Vu tsu ciga ta̱ ili i na yi mejege, vu ci iwan ta̱ ili i gbani-gbani. Adama a nannai Ka̱shile, Ka̱shile ka̱ nu ka zagba wu ta̱, ɗa u tsunki nu n maniꞋin me kerengu m ma̱za̱nga̱ ma̱ a̱bunda̱i ali vu laꞋa yaba dem.
019	PSA	045	008	Akashi a̱ nu a̱ ku uta̱ ma̱gula̱ni mi ili ma̱gula̱ni i Mariti n aloyes n kashiya kpamu, tsuwaꞋi a iꞋuwa yi ngono, a iꞋuwa i na a kalai n anga a kagiwa dem, a kuzuwa wu ma̱za̱nga̱.
019	PSA	045	009	Muku mu nkere mo ngono, i ta̱ punu a̱ ka̱tsuma̱ ka̱ a̱ma̱ci a na a̱ ciya̱i tsugbayin, e kukiye ku usingai ku kakuba ko tsugono tsu nu, egbere wi ta̱ kisani, a uki na u canuku u singai, wa azanariya u na u laꞋi nu ugaꞋin ra̱ka̱.
019	PSA	045	010	Pana ili i na n kudansa, avu vuka vu savu vu mogono, vu cinukpa n uma a̱ nu n kumaci ku nu.
019	PSA	045	011	Adama a na avu vi ta̱ n ugaꞋin, mogono mi ta̱ a kuciga wu, a̱yi ɗa vali vu nu, ka̱ta̱ vu tono yi.
019	PSA	045	012	Uma a Taya i ta̱ a̱ kutuka̱ wu n kuneꞋe, aza a̱ uciyi i ta̱ a̱ kuta̱wa̱ a̱ la̱nsa̱ mapasa ma singai wa̱ a̱ nu.
019	PSA	045	013	Vuka vu savu vu mogono, wi ta̱ a ku uwa a kpaꞋa ku mogono, yiɗa̱i a kugisanku n ugaꞋin u ni, n tsugbere tsa azanariya tsu ɗa a caꞋi motogu ma̱ ni,
019	PSA	045	014	A bankai ni a̱ ubuta̱ u mogono u uki na aminya a singai, a̱ja̱Ꞌa̱ ni nkere o kutono, a̱ tuka̱i le a̱ ubuta̱ u mogono.
019	PSA	045	015	N ma̱za̱nga̱ maꞋa a̱ ta̱wa̱i, a uwai e kefeku ko mogono.
019	PSA	045	016	Vi ta̱ a kumatsa muku n ali n a̱bunda̱i, aza a na a̱ ku ka̱na̱ tsugbayin ci ikaya i nu, vi ta̱ a kuzuwa le a lyaꞋa tsugono tsa aduniyan dem.
019	PSA	045	017	Vishipa vu va̱ vi ta̱ a kuzuwa, a̱ ka̱na̱ kuciɓasa n kula ku nu ko wannai, ka̱ta̱ uma ra̱ka̱ a cikpa wu, ali a tsukaya tsu na tsa̱ kuta̱wa̱.
019	PSA	046	001	Kadanshi a kubana u vuza vu kelime vi ishipa: Vishipa vu muku n Kora. Ka̱shile kaꞋa ubuta̱ u kusheɗeku u tsu n katsura ka̱ tsu, a makyan dem ufoɓushi u ɗa wi u ɓa̱nka̱ tsu a ayin atakaci.
019	PSA	046	002	Adama nannai ci a kupana wovon ba, ko ɗa baci aduniyan i a̱ kugba̱ɗa̱, atali kpamu a̱ yikpa̱i a mala mu uga̱vi,
019	PSA	046	003	Ko a dana baci mala mi ta̱ a kuyaꞋan yura̱ ma̱ putsuwa̱i, ko ɗa baci n sansan m gba̱ɗa̱i adama ugba̱ɗi u mala. Kuvuka
019	PSA	046	004	Kuɗolu ki ta̱ lo ku na ku tsu tuka̱, n ma̱za̱nga̱ a̱ likuci i Ka̱shila̱, n ubuta̱ wa̱ A̱Ꞌisa̱ a ciɗa a MalaꞋimili.
019	PSA	046	005	Ka̱shile ki ta̱ a̱ ida̱shi punu a̱ likuci ya, mayun, i tana a ku una likuci ya ba, n kpasani Ka̱shile ki ta̱ a̱ kutuka̱ le n uɓa̱nki.
019	PSA	046	006	Uduniyan u panai wovon, tsugono tsu gba̱ɗa̱i, a na Ka̱shile ka lapai kakpanga, aduniyan e derikpei
019	PSA	046	007	Vuzavaguɗu MalaꞋimili wi ta̱ koɓolo n a̱ tsu. Ka̱shile ka Yakubu kaꞋa ubuta̱ u ku sheɗeku u tsu. Kuvuka
019	PSA	046	008	Ta̱wa̱i yi ene ili i na Vuzavaguɗu u yaꞋin, indana biꞋi ili mereve i na u yaꞋin aduniyan.
019	PSA	046	009	U sa̱nka̱i kuvon ubuta̱ dem aduniyan. u koɗosoi utan dem, ɗa u la̱nga̱sa̱i nsara. o kusongu ekeke o odoku n akina.
019	PSA	046	010	“U danai, paɗai bini, i yeve mpa Ka̱shile kaꞋa. MalaꞋimili maꞋa a̱ ka̱tsuma̱ ka aduniyan a na a buwai, MalaꞋimili kpamu aduniyan.”
019	PSA	046	011	Vuzavaguɗu MalaꞋimili wi ta̱ koɓolo n a̱tsu, Ka̱shile ka Yakubu, a̱yi ɗa ubuta̱ u kusheɗeku u tsu. Kuvuka
019	PSA	047	001	Kadanshi a kubana u vuza vu kelime vi ishipa: Vishipa vu muku n Kora. Ɓasai ekiye, adama a̱ ma̱za̱nga̱, a̱ɗa̱ uma ra̱ka̱! YaꞋin ishipa n utsura, cikpai Ka̱shile.
019	PSA	047	002	Vuzavaguɗu MalaꞋimili, ili i wovon i ɗa, a̱yi mogono ma gbayin maꞋa, vuza vu tsugono tsa aduniyan ra̱ka̱.
019	PSA	047	003	U nekei tsu ulyaꞋi a̱ ubuta̱ u uma ra̱ka̱, u zuwai uduniyan a ɗaka vu ene a̱ tsu.
019	PSA	047	004	U zagbakai tsu iɗika yi uka̱ni i tsu, i ɗaɗa ili ya̱ a̱ra̱ɗi i uma a̱ ni, kumaci ku yakubu ku na wi a kuciga. Kuvuka
019	PSA	047	005	Ka̱shile ka kumba ta̱ a gaɗi vu kakuba ko tsugono ci ni, a̱ ka̱na̱i yoroli i ma̱za̱nga̱ n a̱ lika̱i ishari, a makyan ma na Ka̱shile ki a ku kumba.
019	PSA	047	006	Cananai ishipa i kucikpa Ka̱shile. cananai ishipa i kucikpa mogono ma̱ tsu.
019	PSA	047	007	Ka̱shile mogono ma, aduniyan maꞋa ra̱ka̱. canana ka yi ni ishipa i kucikpa.
019	PSA	047	008	Ka̱shile ki ta̱ ida̱shi a kakuba ko tsugono ka ciɗa ka̱ ni, Ka̱shile ki ta̱ a kulyaꞋa tsugono tsa aduniyan.
019	PSA	047	009	Aza e kelime a kumaci ka aduniyan o ɓolongi, a gasai koɓolo n a̱ tsu, a̱ tsu uma a̱ Ka̱shile ki Ibirahi, adama a na ngono ma aduniyan ra̱ka̱, n Ka̱shile n ɗa, Ka̱shile ka na i a kucikpa mayin.
019	PSA	048	001	Vishipa vu muku n Kora. Vuzavaguɗu vuza gbayin ɗa, u yawa ta̱ a cikpa yi, a̱ likuci i gbayin Ka̱shile ka̱ tsu, a kusan ku ciɗa.
019	PSA	048	002	Kusan ku Sihiyona ki ta̱ n ugaɗi, ili i ma̱za̱nga̱ ma aduniyan ra̱ka̱, likuci i mogono ma gbayin, tsu kusan ku uɓon u gaɗi, ku na ku laꞋi nu mgbayin.
019	PSA	048	003	Ka̱shile ki ta̱ punu a̱ likuci yi nshilya ma, adama a na a̱yi n ka̱ci ka̱ ni, ubuta̱ u kusheɗeku u ɗa.
019	PSA	048	004	Ɗa ngono n gbaɓai aci e le, adama a na a̱ tuka̱ n kuvon a kusan ku Sihiyona.
019	PSA	048	005	Ama a na enei ni, a̱ rikpa̱i ɗa a yaꞋin mereve, a panai wovon, ɗa a sumai.
019	PSA	048	006	E jeꞋekei ikyamba, ɗa a takacikai, tsu vuka vu na vi a̱ga̱nda̱ a limata.
019	PSA	048	007	Tsu wunla̱i u kasana, u na u tsu ɓososo antsu a̱ mini a Tarishi.
019	PSA	048	008	Tsu na tsu panai arabali ili i nanlo, gogo na tana tsu ene ta̱ i ɗa, a̱ likuci i Ka̱shile ka̱ tsu MalaꞋimili, wi ta̱ a ku ere likuci ya m ma̱ta̱na̱ ko wannai, Kuvuka
019	PSA	048	009	Ka̱shile, punu A̱Ꞌisa̱ a gbayin a̱ nu, ci ta̱ a kusheshe ucigi u nu u na u tsu sabaꞋa ba,
019	PSA	048	010	Ka̱shile, tsu na kula ku nu ki, ucikpi u nu u ka̱ra̱Ꞌa ta̱ aduniyan ra̱ka̱. Kukiye ku usingai ku nu, ki ta̱ a kuyaꞋan afada a usuɓi.
019	PSA	048	011	YaꞋan uma a Sihiyona a yaꞋan ma̱za̱nga̱, likuci i wawaꞋa i Yahuda i yaꞋan ma̱za̱nga̱, adama afada a usuɓi.
019	PSA	048	012	Banai i ka̱ra̱Ꞌa̱ likuci i Sihiyona, ka̱ta̱ i kece nshilya mu ugaɗi n ni,
019	PSA	048	013	I la̱na̱ asaka a, ka̱ta̱ kpamu i coꞋoko n nshilya ma, adama a na i ciya̱ i na i ku dana, ntsukaya n ɗa̱ n na n kuta̱wa̱.
019	PSA	048	014	Ta Ka̱shile ka̱ tsu ki nannai, Ka̱shile ka ko wannai, vuza na u tsu tono n a̱ tsu ko wannai.
019	PSA	049	001	Kadanshi a kubana u vuza vu kelime vi ishipa: Vishipa vu muku n Kora. Panai ili i nampa, yaba dem, zuwai atsuvu uma a̱ ubuta̱ dem,
019	PSA	049	002	Aza a̱ gba̱ra̱-gba̱ra̱ n muku, aza a uciyi n aza a unambi ra̱ka̱.
019	PSA	049	003	Mi ta̱ a kuyaꞋan kadanshi n kuyeve, mi ta̱ a kuyaꞋan kusheshe ku singai.
019	PSA	049	004	Mi ta̱ o kubonoko ka̱ɗu ka̱ va̱, a̱ ubuta̱ u asan, ka̱ta̱ n dana ili i na asan a i a kadanshi, a makyan ma na mi a kuwaꞋa umolu.
019	PSA	049	005	Adama a̱ yiɗa̱i ɗa n kupana wovon, a makyan ma atakaci? A makyan ma na, uma a gbani-gbani a̱ ka̱ra̱Ꞌi mu,
019	PSA	049	006	uma a na a zuwai a̱ɗu a̱ uciyi u le, aza a na i a̱ra̱ɗi, adama a̱ ka̱bunda̱i ka̱ uciyi u le?
019	PSA	049	007	Mayun, vuza wi lo a̱ ka̱tsuma̱ ke le, vuza na wi a kufuɗa kushiba̱ vuza ni ba, ko u fuɗa u tsupa Ka̱shile ikebe, adama a̱ ka̱ci ka̱ ni ba.
019	PSA	049	008	Adama a na ikebe i kushiba̱ wuma u vuma, i laꞋa ta̱ agisana, a ili i na vuma u kufuɗa ku tsupa, ko i ɗa yi a kuyawa ba,
019	PSA	049	009	Yi tana kuzuwa yi u yongo n wuma ba, ko i sa̱nka̱ yi ukpa̱ u ko wannai ba.
019	PSA	049	010	U tsu zuwa ta̱ aza e kuyeve a̱ kuwa̱, ta feu nannai alau n uma a kavama a̱ ku kuwa̱, a̱ ka̱sukpa̱ uciyi u le wu ntsukaya n le.
019	PSA	049	011	Asaun e le i ta̱ o kokpo le iꞋuwa ko wannai, ta punu o kuyongo ayin dem, ko a na wo okpoi n tsu cau, ishi ta̱ n iɗika i ka̱ci ke le.
019	PSA	049	012	Tsugbayin tsu vuma ci a̱ ku sa̱nka̱ yi ku kuwa̱ ba, wi ta̱ a̱ ku kuwa̱ tsu manama.
019	PSA	049	013	La̱na̱ ili i na i kuciya̱ aza a na, zuwakai ka̱ci ke le a̱ɗu, n aza a na a̱ cuwa̱i n uciyi u le. Kuvuka
019	PSA	049	014	Tsu nlala, i ta̱ o kurono le a kubanka a̱ ubuta̱ wi ida̱shi wa̱ a̱kpisa̱, ukpa̱ uɗa maguɓi me le, n usana aza a usuɓi a ɗa a kulyaꞋaka le tsugono, Ikyamba i le kpamu yi ta̱ a kushama a kasaun, a̱ ubuta̱ wi ida̱shi wa̱ a̱kpisa̱ u ɗa wi o ko okpo kpaꞋa ku le.
019	PSA	049	015	Ama Ka̱shile ki ta̱ a̱ kushiba̱ mu, wi ta̱ a ku isa mu a utsura wu ukpa̱. Kuvuka
019	PSA	049	016	Ka̱ta̱ vu na̱mgba̱ ka̱tsuma̱ ba, ɗa baci vuza wo okpoi vuza vu uciyi, ko kpamu uciyi u ni u yimkpa baci.
019	PSA	049	017	Adama a na wi a kuɗika u ɗa ba, a makyan ma na u kuwa̱i, uciyi u ni wi a ku uwa a kasaun n a̱yi ba.
019	PSA	049	018	Ko ishi baci vuma ciya̱ ili ba̱ri a wuma u nampa, ana i a kcikpa yi adama a ulyaꞋi u ni.
019	PSA	049	019	N nannai dem wi ta̱ a ku cina ikaya i ni i na i kuwa̱i ɗe, a̱ ubuta̱ u na ka̱yimbi ki ko wannai.
019	PSA	049	020	Tsugbayin tsu vuma ci a ku sa̱nka̱ yi ku kuwa̱ ba. wi ta̱ a̱ ku kuwa̱ tsu manama.
019	PSA	050	001	Vishipa vu Asafa. Ka̱shile MalaꞋimili, Vuzavaguɗu u yaꞋin kadanshi, e kuɗeke aduniyan ra̱ka̱, a kasana a kubana a̱ ka̱livi.
019	PSA	050	002	Ka̱shile ki ta̱ a ku akana a Sihiyona, a̱ likuci i singai i Sihiyona.
019	PSA	050	003	Ka̱shile ka̱ tsu ka̱ ta̱wa̱ ta̱, u sokongi u ɗa wi ba. akina a munuka a̱ kuta̱wa̱ e kelime ka̱ ni, uguyi u gbayin kpamu u ka̱ra̱Ꞌi n a̱yi.
019	PSA	050	004	U ɗekei gaɗi n aduniyan okpo ngan, ene tsu na wi a kuyaꞋanka uma a̱ ni afada.
019	PSA	050	005	U danai, “Ɓolongu ku mu uma a usuɓi a̱ va̱, aza a na a shatangi uzuwakpani u na mi nu u ɗa n ele, a̱ ubuta̱ u kuneꞋe ka alyuka.”
019	PSA	050	006	Gaɗi a̱da̱nga̱shile a kusala usuɓi u Ka̱shile, adama a na a̱yi ɗa wi a kuyaꞋan afada. Kuvuka
019	PSA	050	007	“Panai, a̱ɗa̱ uma a̱ va̱, mi ta̱ a kuyaꞋan kadanshi, mi ta̱ a kuyaꞋan kadanshi n dana, Isaraila yi ta̱ n unushi. Mpa ɗa Ka̱shile, Ka̱shile ka̱ ɗa̱.
019	PSA	050	008	M ɓarangu ɗa̱ adama alyuka a̱ ɗa̱ ba. ko adama e kuneꞋe ku kusongu ku na yi e kuneke mu makyan dem ba.
019	PSA	050	009	Mi a kuciga kobomburon ushiga u ɗa̱ ba, ko nlala a ushiga u ɗa̱ ba.
019	PSA	050	010	Adama a na nnama n kakamba dem n va̱ n ɗa, a̱kpa̱n anaka a na i aginda ra̱ka̱ a̱ va̱ a ɗa.
019	PSA	050	011	Nnu n na mi a ciɗinkpi gaɗi dem n va̱ n ɗa, n ili i wuma i na yi a iɗika ra̱ka̱.
019	PSA	050	012	“Ko ishi baci mi ta̱ a kupana kambulu, mi a kudana ɗa̱ ba, adama a na aduniyan n ili i na yi punu dem i va̱ i ɗa.
019	PSA	050	013	n tsu takuma ta̱ inyama yi obomburon ɗa? Ko n tsu soꞋo ta̱ mpasa mu nraɗika?
019	PSA	050	014	YaꞋan i neke Ka̱shile kuneꞋe ku kucikpa ku ɗa̱, ka̱ta̱ i neke malaꞋimili kuneꞋe ra̱ka̱ ku na i yaꞋin uzuwakpani.
019	PSA	050	015	YaꞋin meɗevile wa̱ a̱ va̱, a makyan ma atakaci, mi ta̱ a ku isa ɗa̱, a̱ɗa̱ kpamu yi ta̱ a kucikpa mu.”
019	PSA	050	016	Ama Ka̱shile ka dana ta̱ uma a gbani-gbani, “Yiɗa̱i i zuwai yi e kukece wila̱ uva̱? Yiɗa̱i ɗa yi a kuyaꞋan kadanshi ka uzuwakpani u va̱?
019	PSA	050	017	I iwain m ɓarangu ɗa̱, ɗa kpamu i variki kadanshi ka̱ va̱.
019	PSA	050	018	Yi ene baci koboki, i ci yaꞋan ta̱ cija̱Ꞌa̱ n a̱yi, i tsu gbaɓa ta̱ kaci n aza a tsugbani.
019	PSA	050	019	“Makyan dem yi ta̱ foɓushi, i dansa ka gbani-gbani, i tsu pana munla̱i ma kudansa aꞋuwa ba.
019	PSA	050	020	A ufoɓushi u ɗa yi, i dansa ka gbani-gbani wa̱ aza a̱ ɗa̱, i neke le unushi.
019	PSA	050	021	I yaꞋan ta̱ ili i nanlo dem, ama mpa n keɓecei ukuna ba. adama a nannai i zuwa ta̱ tsu ɗa̱ tsu ɗa mi, ama gogo na mi ta̱ a ku ɓarangu ɗa̱, mu utuka̱ n unushi u ɗa̱ e keteshe.
019	PSA	050	022	“Panai na, a̱ɗa̱ na i cinukpai nu mpa, ta baci nannai ba, mi ta̱ a ku karasa ɗa̱, ko vuza wi a ku isa ɗa̱ ba.
019	PSA	050	023	Vuza na u tsu cikpa mu, a makyan ma na wi e kuneke alyuka a̱ ni, wi ta̱ e kuneke mu tsugbayin, n vuza na kpamu wi o kutono kadanshi ka̱ va̱, mi ta̱ o kuyotsongu yi wi ishi u va̱.”
019	PSA	051	001	Kadanshi a kubana u vuza vu kelime vi ishipa: Vishipa vu Dawuda ana keneki Natan u banai wa̱ ni a makyan ma na Dawuda u vaki n Besheba vuka vu Uriya. Ka̱shile pana asuvayali a̱ va̱, adama a ucigi u nu u na u tsu sabaꞋa ba. adama a kasingai ka̱ a̱bunda̱i ka̱ nu vu cinukpa n unushi u va̱.
019	PSA	051	002	Vu SaꞋa ka gbani-gbani ka̱ va̱ ra̱ka̱, vu bonoko mu ciɗa
019	PSA	051	003	Adama a na n yeve ta̱ unushi u va̱, makyan dem unushi u va̱ wi ta̱ e kelime ka̱ va̱.
019	PSA	051	004	Avu ɗa koci n nusakai, n yaꞋan ta̱ ka gbani-gbani a̱ a̱shi a̱ nu, derere ɗa afada a na vu kiɗakai mu. derere ɗa vu takacika mu.
019	PSA	051	005	Mayun mpa vuza vu unushi ɗa, ali a makyan ma na a̱na̱ku a̱ va̱ a ɗikai ka̱tsuma̱ ka̱ va̱. Mayun mpa vuma vu gbani-gbani ɗa, ili i na i ɗikai a makyan ma na a matsai mu.
019	PSA	051	006	Mayun ka̱ɗu kamayun ka̱ va̱ kaꞋa vu cigai, shatangu ka̱ɗu ka̱ va̱ n kuyeve ku nu.
019	PSA	051	007	Vu za̱Ꞌa̱ ta̱ unushi u va̱ n hisop, mi ta̱ o kokpo ciɗa, vu za̱Ꞌa̱ mu, mi ta̱ a ku laꞋa tsukongoi wa̱ri.
019	PSA	051	008	Ka̱ta̱ m pana uyoꞋo n ma̱za̱nga̱, yaꞋan etele a na vu yokumoi a yaꞋan ma̱za̱nga̱.
019	PSA	051	009	Takpa unushi u va̱, ka̱ta̱ vu pura̱ngu ka gbani-gbani ka̱ va̱ ra̱ka̱.
019	PSA	051	010	Ka̱shile, zuwaka mu ka̱ɗu ka ciɗa, vu sabaꞋaka mu ayinviki a savu o kutoni.
019	PSA	051	011	Ka̱ta̱ vu loko mu kelime ka̱ nu ba, ka̱ta̱ vu takpa ayinviki a ciɗa a̱ nu wa̱ va̱ ba.
019	PSA	051	012	Zuwa mu ma̱za̱nga̱ tsu na vu yaꞋin ana vu wawai mu, ka̱ ta̱ vu neke mu kadanshi n ka̱ɗu ka na n kutono wu.
019	PSA	051	013	N piꞋisaka aza a unushi wila̱ u nu, ka̱ta̱ aza a unushi o bono wa̱ a̱ nu.
019	PSA	051	014	Wawa wuma u va̱, a̱ ubuta̱ unushi u ku tsuwa̱n ku mpasa, Ka̱shile kishi ka̱ va̱, mi ta̱ tana a kusala kamayun ka̱ nu n ma̱za̱nga̱.
019	PSA	051	015	Vuzavaguɗu, ɓa̱nka̱ mu adama a na n yaꞋan kadanshi, ka̱ta̱ n cikpa wu.
019	PSA	051	016	Alyuka a na n kuneke wu i a kuyawa wu ba, vi tana a kupana uyoꞋo u, kuneꞋe ku kusongu ba.
019	PSA	051	017	Ka̱shile, alyuka a̱ va̱ ɗaɗa ka̱ɗu ku usuɓi, ka̱ɗu ko kutoni, Ka̱shile vi a ku iwan a ɗa ba.
019	PSA	051	018	Ka̱shile yaꞋanka Sihiyona kasingai, vu ɓa̱nka̱ yi, vu maꞋasaka nshilya n Urushelima.
019	PSA	051	019	Ka̱ta̱ vu pana uyoꞋo wa alyuka a usuɓi, n alyuka o kusongu ra̱ka̱ i ta̱ ku kuneke obomburon kuneꞋe ka alyuka a katalikalyuka ka̱ nu.
019	PSA	052	001	Kadanshi a kubana u vuza vu kelime vi ishipa: VicuꞋu vu tsuwaꞋi tsu Dawuda. A makyan ma na Dowegi vuza va aza a Edom u banai u mogono Shawulu a na Ahimeleki ganu sokongi Dawuda a kpaꞋa ku ni. Yiɗa̱i i zuwai ɗa vi a̱ra̱ɗi n kawuya ka na vi a kuyaꞋan, avu vuzagbayin? Yiɗa̱i i zuwai vi a̱ra̱ɗi makyan dem, a̱ɗa̱ na i yaꞋin ili i wono a̱ a̱shi a̱ Ka̱shile?
019	PSA	052	002	Kelentsu ka̱ nu e kusheshe ka gbani-gbani, adama a na vu la̱nga̱sa̱ aza o yoku, ki ta̱ an kutanu ka alyu, makyan dem a kuyaꞋan aꞋuwa.
019	PSA	052	003	Vu laꞋa ta̱ n ku ciga kawuya n kasingai, vu laꞋa ta̱ n ku ciga ka aꞋuwa n kamayun. Kuvuka
019	PSA	052	004	Vu tsu ciga ta̱ kudoro uma n kadanshi ka̱ nu, avu kayaꞋin ka aꞋuwa.
019	PSA	052	005	Adama a nannai Ka̱shile ki ta̱ a̱ kula̱nga̱sa̱ wu ko wannai, wi ta̱ e kureme wu ka̱ta̱ wu utuka̱ wu a kpaꞋa ku nu, wi ta̱ kpamu a kutakpa wu a iɗika i wuma. Kuvuka
019	PSA	052	006	Aza a usuɓi ene baci ili i wovon i nanlo, i ta̱ o ku zoꞋoso wu, a dana,
019	PSA	052	007	“Inda biꞋi vuza na u kpa̱ɗa̱i kula̱nsa̱ ubuta̱ u kusheɗeku u Ka̱shile, adama a na u ciya̱ ida̱shi i ma̱ta̱na̱ ba, kucikpa u zuwai ka̱ɗu a̱ ubuta̱ wu uciyi u ni, a̱ kula̱nsa̱ ida̱shi i ma̱ta̱na̱ a ka gbani-gbani ka̱ ni”
019	PSA	052	008	Ama mpa mi ta̱ tsu maɗanga ma zaitu, ma na mo topoi mayin a kpaꞋa ku Ka̱shile. N neke ta̱ ka̱ɗu a ucigi u ni u na u tsu sabaꞋa ba ko wannai.
019	PSA	052	009	Mi ta̱ a kucikpa wu Vuzavaguɗu, adama ili na vu yaꞋin. mi ta̱ e kuneke ka̱ɗu ka̱ va̱ wa̱ a̱ nu, mi ta̱ a ku sala kula ku nu, e kelime ka uma a usuɓi a̱ nu, adama a na avu vuza vu kasingai ɗa.
019	PSA	053	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu ka “Mahalatu.” VicuꞋu vu tsuwaꞋi tsu Dawuda. Alau a tsu dansa ta̱ a̱ɗu e le, “Ka̱shile ki lo ba.” A̱ na̱mgba̱ ta̱ ra̱ka̱ vu le, ulinga u le ili yi unata i ɗa, babu vuza na u ci yaꞋan ili i na yi derere.
019	PSA	053	002	Vuzavaguɗu wu indanai uma ɗe gaɗi, we ene ko aza e kuyeve i ta̱ punu, vuza a na wi a̱ kula̱nsa̱ u yeve Ka̱shile.
019	PSA	053	003	Ra̱ka̱ vi le a̱ ka̱sukpa̱ ta̱ uye, dem vi le a̱ puwa̱nka̱ ta̱, babu vuza na wi a kuyaꞋan ka̱ ma̱riki, ko vuza te.
019	PSA	053	004	Aza a na i a kuyaꞋan ka gbani-gbani ka, i n kuyeve ba? A tsu takuma ta̱ uma tsu boroji, kpamu a ci yaꞋan avasa u Vuzavaguɗu ba.
019	PSA	053	005	Ama i ta̱ a̱ kurikpa̱ ka̱u, tsu na a saꞋwai kuyaꞋan ba, Ka̱shile ki ta̱ a ku wacuwa etele i irala i uma a̱ ni. aza a Isaraila i ta̱ o kuloko le, adama a na u iwan le ta̱.
019	PSA	053	006	Ishi baci a dana wishi wi Isaraila, wu uta̱ ta̱ a Sihiyona. ana Ka̱shile ko bonokoi uma a̱ ni una̱singai u le, Yakubu wi ta̱ a kuyaꞋan ma̱za̱nga̱, ka̱ta̱ Isaraila a̱ za̱nga̱na̱.
019	PSA	054	001	Kadanshi a kubana u vuza vu kelime vi ishipa: A yaꞋan vu ɗa n aꞋin a umolu. VicuꞋu vu tsuwaꞋi tsu Dawuda. Ana vuza va aza a Zefata u banai u danai Shawulu “Dawuda ɗa wi usheɗeki wa̱ tsu ba?” Ka̱shile, wawa mu n utsura u kula ku nu, vu bonuko mu vuza vu babu unushi n utsura u nu.
019	PSA	054	002	Ka̱shile, Pana avasa a̱ va̱, vu pana kadanshi ka una̱ ka̱ va̱.
019	PSA	054	003	Omoci a̱ tuka̱ mu ta̱ n kuvon. uma a gbani-gbani i ta̱ a̱ kula̱nsa̱ mu una. ele ɗa aza a na e yevei a na Ka̱shile ki lo ba. Kuvuka
019	PSA	054	004	N yeve ta̱ Ka̱shile kaꞋa ka̱ɓa̱nki ka̱ va̱. Vuzavaguɗu ɗa wi a̱ kula̱na̱ mu.
019	PSA	054	005	Ka̱shile ki ta̱ a kutakacika irala i va̱ tsu ka gbani-gbani ke le, Wi ta̱ a ku una le adama a na a̱yi vuza vu usuɓi ɗa.
019	PSA	054	006	N ucigi u ka̱ɗu mi ta̱ e kuneke wu alyuka, mi ta̱ a kucikpa wu, Vuzavaguɗu, adama a na ta ugaꞋin nannai.
019	PSA	054	007	Adama a na wu ere mu ta̱ a̱ ubuta̱ wa atakaci a̱ va̱ ra̱ka̱, ɗa me enei o lokoi irala i va̱.
019	PSA	055	001	Kadanshi a kubana u vuza vu kelime vi ishipa: A yaꞋan vu ɗa n aꞋin a umolu. VicuꞋu vu tsuwaꞋi tsu Dawuda. Ka̱shile, pana avasa a̱ va̱, ka̱ ta̱ vu iwan kupana ufolu u va̱ ba.
019	PSA	055	002	Panaka mu, vu ushuku mu, adama a na una̱mgbuka̱tsuma̱ u va̱ woꞋuso mu ta̱ ka̱u,
019	PSA	055	003	Ka̱ɗu ka̱ va̱ ka̱ ɗa̱nga̱ ta̱, adama kacaꞋa ka irala i va̱, adama o modoruko ma uma a gbani-gbani, o tsu ronoko mu ta̱ atakaci, a kupana wupa u va̱ i a ku iwan mu.
019	PSA	055	004	ka̱ɗu ka̱ va̱ ki ta̱ tukpa n una̱mgbuka̱tsuma̱, wovon wu ukpa̱ u ka̱na̱i mu.
019	PSA	055	005	Wovon u ka̱na̱i mu ka̱u, n kujeꞋeke ki ikyamba, n rikpa̱i ka̱u.
019	PSA	055	006	Ɗa n danai, “Ishi baci mi ta̱ n evelyu tsu moɗoi, mi shi ta̱ a ku imkpa m bana n la̱nsa̱ ubuta̱ u kuvuka.
019	PSA	055	007	m bana daꞋangi, n yaꞋan ɗe kpaꞋa ku va̱ e meremune. Kuvuka
019	PSA	055	008	Mi ta̱ a kuyaꞋan moloko n la̱nsa̱ ubuta̱ u kusheɗeku, a gaɗi daꞋangi n wunla̱i wu utsura n uguyi.”
019	PSA	055	009	Vuzavaguɗu, la̱nga̱sa̱ kusheshe ku le, ka̱ ta̱ kpamu vu ripula̱ kadanshi ke le. adama a na me ene ta̱ ugbamukaci a̱ kuɗa̱nga̱ a̱ likuci ya.
019	PSA	055	010	Kanna n kayin a̱ kuka̱ra̱Ꞌa̱sa̱ a nshilya n likuci ma, likuci ya tana yi ta̱ tukpa n unushi n ka gbani-gbani.
019	PSA	055	011	Ukuna u kula̱nga̱su u shana ta̱ a̱ ubuta̱ dem a̱ likuci ya. modoruko n kawuya ka shana ta̱ a̱ ubuta̱ dem.
019	PSA	055	012	Ishi baci vurala vu va̱ ɗa vi o ku zoꞋoso mu, mi shi ta̱ a ku gbama asuvu, ishi baci a dana a̱yi ɗa vuza kelime vu va̱, mi shi ta̱ a kukpaꞋwan adama a̱ ni.
019	PSA	055	013	Ama avu ɗa ka̱ja̱Ꞌa̱ ka̱ va̱, vuma va̱, ka̱ja̱Ꞌa̱ ka gbagu ka̱ va̱ kpamu.
019	PSA	055	014	Cau ci ishi ta̱ tsu ci yongo, tsu tsu bana ta̱ A̱Ꞌisa̱ a gbayin koɓolo.
019	PSA	055	015	Ka̱shile ka zuwa ukpa̱ u ta̱wa̱ wi irala i va̱ babu uyevi, yaꞋan a bana iɗika yi ukpisa̱ n wuma u le, ka gbani-gbani ki ta̱ aꞋuwa i le n unata̱ u le.
019	PSA	055	016	Ama n ɗeke ta̱ Ka̱shile ka̱ ɓa̱nka̱ mu, Vuzavaguɗu tana wi ta̱ a ku wawa mu.
019	PSA	055	017	Kanna n kayin, n shika̱i n mavura, ɗa tana u panai ka̱la̱ka̱tsu ka̱ va̱.
019	PSA	055	018	Wi ta̱ a̱ kushiba̱ mu, a̱ ubuta̱ u kuvon ku na n ci yaꞋan, n irala i va̱ ya̱ a̱bunda̱i.
019	PSA	055	019	Ka̱shile, vuza na wi o tsugono ali n tsu cau, wi ta̱ a kupanaka mu, ka̱ta̱ u loko le, Kuvuka uma a na a tsu sabaꞋa kuyongo ku le ba. adama a na a tsu pana wovon u Ka̱shile ba.
019	PSA	055	020	Ka̱ja̱Ꞌa̱ ka̱va̱, ka banka ta̱ a̱ja̱Ꞌa̱ ni vishili, u koɗoi uzuwakpani u ni.
019	PSA	055	021	Kadanshi ka̱ ni ka laꞋa ta̱ maniꞋin me epeshe n pete, ama maꞋiwanai mi ta̱ punu a̱ ka̱ɗu ka̱ ni, Kadanshi ka̱ ni ka laꞋa ta̱ maniꞋin n leku, ama ki ta̱ n alyu tsu una̱ u kotokobi.
019	PSA	055	022	Banka Vuzavaguɗu atakaci a̱ nu, wi ta̱ a̱ kuɓa̱nka̱ wu. wi a̱ ku ka̱sukpa̱, a lyaꞋa kelime ka vuza vu usuɓi ba.
019	PSA	055	023	Ama avu, Ka̱shile vi ta̱ a ku taɗuku aza a gbani-gbani, punu a iɗika a̱ ubuta̱ wu uga̱vi, aza aꞋuwa n aza a̱ kutsuwa̱n ku mpasa, babu e pece ayin e le a duniya, ama mpa mi ta̱ e kuneke ka̱ɗu ka̱ va̱ wa̱ a̱ nu.
019	PSA	056	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu ko “Moɗoi a gaɗi vu maɗanga ma Oku.” Vishipa vu Dawuda. Ana aza a Filisitiya e remei ni a Gatu. Ka̱shile, pana asuvayali a̱ va̱, adama a na uma a̱ tuka̱ mu ta̱ n kuvon, irala i va̱ yi ta̱ a kutakacika mu kanna dem.
019	PSA	056	002	Kanna dem irala i va̱ yi ta̱ a ku guva mu, n ka̱bunda̱i ke le i ta̱ a̱ vishili nu mpa.
019	PSA	056	003	Makyan ma na baci m panai wovon, mi ta̱ a kuzuwa ka̱ɗu ka̱ va̱ wa̱ a̱ nu.
019	PSA	056	004	N zuwa ta̱ ka̱ɗu ka̱ va̱ u Ka̱shile, mi ta̱ a kucikpa uzuwakpani u ni. wa̱ a̱ ni u ɗa n zuwai ka̱ɗu, mi a ku pana wovon ba. Yiɗa̱i vuma vu lima̱ u kuyaꞋanka mu?
019	PSA	056	005	Irala i va̱ i tsu oꞋuso mu ta̱ kanna dem, makyan dem i ta̱ e kusheshe, tsu na o kudoro mu.
019	PSA	056	006	O tsu ɓolongu ta̱ u sokongi, a ku inda nwalu n va̱, a kuvana tsu na a ku una mu.
019	PSA	056	007	Ka̱shile, ka̱ta̱ vu ka̱sukpa̱ le a laꞋaka a ka gbani-gbani ke le ba, a wupa u nu una uduniyan u nampa.
019	PSA	056	008	Ɗana una̱mgbuka̱tsuma̱ u va̱, kece ka̱bunda̱i ka kujilya ka̱ va̱, i a katagarda ka̱ nu ba?
019	PSA	056	009	A kanna ka na baci n ɗekei nu, irala i va̱ yi ta̱ o kubono n ka̱ca̱pa̱. adama a na n yeve ta̱ Ka̱shile ki ta̱ koɓolo nu mpa.
019	PSA	056	010	Ka̱shile, mi ta̱ a kucikpa kadanshi ka̱ nu, Vuzavaguɗu, mi ta̱ a kucikpa kadanshi ka̱ nu.
019	PSA	056	011	Ka̱shile, wa̱ nu u ɗa n zuwai ka̱ɗu, mi tana a kupana wovon ba. Yiɗa̱i vuma vu lima̱ u kuyaꞋan ka mu?
019	PSA	056	012	Ka̱shile, mi ta̱ e kuneke wu ili i na n yaꞋin uzuwakpani. mi ta̱ e kuneke wu kuneꞋe ku kucikpa.
019	PSA	056	013	Adama a na vu wawa mu ta̱ a̱ ubuta̱ wu ukpa̱, vu erei ene a̱ va̱ a̱ ubuta̱ u ma̱ta̱ɗa̱, adama a na n wala e kelime ka̱ Ka̱shile, a kutashi ku na ku tsu neke wuma.
019	PSA	057	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu ka“Ka̱ta̱ a yaꞋan munuka ba.” Vishipa vu Dawuda. Ana u sumai u Shawulu u uwai a kaɓatsu. Pana asuvayali a̱ va̱ Ka̱shile, pana asuvayali a̱ va̱, adama a na wa̱ a̱ nu u ɗa n la̱nsa̱i ubuta̱ u kusheɗeku. Mi ta̱ e kusheɗeku a ɗaka vu evelyu a̱ nu. ali mita ra̱ka̱ ma laza.
019	PSA	057	002	Mi ta̱ e kuɗeke Ka̱shile, MalaꞋimili, a̱yi Ka̱shile ka na ka ci shatangu ku mu ili dem.
019	PSA	057	003	Ɗe gaɗi Ka̱shile ki ta̱ a̱ ku suꞋuku mu n wishi. o kuloko aza a na i a̱ vishili nu mpa. Kuvuka Ka̱shile ki ta̱ o ku yotsongu mu ucigi, u ni u na tsu sabaꞋa ba n usuɓi u ni.
019	PSA	057	004	Wuma u va̱ wi ta̱ e mere ma ikawu, n vaki e mere ma nnama n na n tsu takuma uma. anga e le i ta̱ a na osovu n ayaꞋa, elentsu e le i ta̱ n alyu tsu otokobi.
019	PSA	057	005	Ka̱shile, yaꞋan a cikpa wu a gaɗi vu eleshu, yaꞋan tsugbayin tsu nu kpamu tsu yongo aduniyan dem.
019	PSA	057	006	Irala i va̱ i zuwaka mu ta̱ maza adama a na aza mu. atakaci a laꞋa ta̱ utsura u va̱. A̱ ga̱va̱ka̱i mu kpenle a uye u va̱, ama ɗa a kucikpa o bono a̱ yikpa̱i punu n ka̱ci ka̱le. Kuvuka
019	PSA	057	007	Ka̱shile, ka̱ɗu ka̱ va̱ ka̱ muɗa̱ ba, ka̱ɗu ka̱ va̱ ki ta̱ ida̱shi, mi ta̱ a kuyaꞋan ishipa n cikpa wu.
019	PSA	057	008	Jimgba, wuma u va̱ jimgba umolu u va̱, mi ta̱ a ku jimgba n usana n ishipa i va̱.
019	PSA	057	009	Vuzavaguɗu, mi ta̱ a kucikpa wu a̱ ka̱tsuma̱ ka uduniyan, mi ta̱ a kucanana ishipa i kucikpa wu a̱ ka̱tsuma̱ ka uma.
019	PSA	057	010	Ucigi u gbayin u nu u yawa ta̱ gaɗi, usuɓi u nu u yawa ta̱ eleshu.
019	PSA	057	011	Ka̱shile, yaꞋan a cikpa wu a gaɗi vu eleshu, yaꞋan tsugbayin tsu nu kpamu tsu yongo aduniyan dem.
019	PSA	058	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu “Ka̱ta̱ a yaꞋan munuka ba.” Vishipa vu Dawuda. A̱ɗa̱ aza o tsugono yi ta̱ e kuneke kadanshi ka mayun? Yi ta̱ a kuyaꞋanka uma afada a singai?
019	PSA	058	002	A̱Ꞌa̱, a̱ɗu a̱ ɗa̱ kusheshe ku gbani-gbani ku ɗa koci yi a kuyaꞋan. yi a kuyaꞋan unushi u kuɗa̱ngusa̱ vishili a iɗika.
019	PSA	058	003	Ili i na i ɗikai ele punu a̱ ka̱tsuma̱, uma a gbani-gbani a̱ ka̱sukpa̱i uye, babu a matsai le ɗa aza aꞋuwa a̱ ka̱sukpa̱i uye.
019	PSA	058	004	I ta̱ tukpa n tsukono a na tsu koko, o tsu votsuku ta̱ atsuvu e le tsu kagulani ka kagbaturu,
019	PSA	058	005	ka na ka tsu pana ka̱la̱ka̱tsu ka vuza vu a̱da̱bu ba. Ko u panaka ma̱zuɓi ma̱ a̱da̱bu ba.
019	PSA	058	006	Ka̱shile, koɗoso anga e le ana i a malumuka n aɗa. koɗoso anga i muku mi ikawu ma, Vuzavaguɗu,
019	PSA	058	007	YaꞋan a̱ puwa̱nka̱ tsu na mini me ci yene a kulaza. yaꞋan o koɗoso ayaꞋa e le, ayin a na baci a katsuki a utan u le.
019	PSA	058	008	YaꞋan e derikpe tsu na kokoto ke tsu wala u ka̱sukpa̱ kederi, yaꞋan okpo tsu mereɓu ma na a matsai ukpa̱, ma na u saꞋwai kene kanna ba.
019	PSA	058	009	Babu uyevi u le Ka̱shile ki ta̱ a̱ kupura̱ngu le tsu mita̱, a̱ ka̱tsuma̱ ka wupa wu usuɗukpi u ni, Ka̱shile ki ta̱ a̱ kupura̱ngu le ele biꞋi n wuma.
019	PSA	058	010	Aza a usuɓi i ta̱ a̱ kuyaꞋan ma̱za̱nga̱, ayin a na baci enei a takacikai uma a gbani-gbani. i ta̱ a kuyaꞋan ma̱za̱nga̱ ayin a na baci a unai irala i le ra̱ka̱.
019	PSA	058	011	Ka̱ ta̱ uma a dana, “Mayun katsupu ki ta̱ lo a vuza vu usuɓi, mayun Ka̱shile ki ta̱ lo ka na ki a kuyaꞋanka aduniyan afada.”
019	PSA	059	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu “Ka̱ta̱ a yaꞋan munuka ba.” Vishipa vu Dawuda. Ana Shawulu u suki uma a bana inda kpaꞋa ku Dawuda adama a na una yi. Ka̱shile ka̱ va̱, wawa mu a̱ ubuta̱ wi irala i va̱, ere mu wa aza na i a̱ ku tuka̱ mu n vishili makyan dem.
019	PSA	059	002	Wawa mu a̱ ubuta̱ uma a na a ci yaꞋan ka gbani-gbani, wawa mu a̱ ka̱tsuma̱ ka aza a̱ ku tsuwa̱n ku mpasa.
019	PSA	059	003	La̱na̱, o bopoi a kuvana adama a na una mu, uma a gbani-gbani o tsu ɓolongu ta̱ adama a na a yaꞋan tsurala nu mpa. a̱ ma̱ta̱ɗa̱ ko unushi wi ili i yoku ba, Vuzavaguɗu.
019	PSA	059	004	N yaꞋan unushi ba, n nannai dem i ta̱ ufoɓushi a̱ shilika̱ nu mpa. ɗa̱nga̱ vu ɓa̱nka̱ mu, vu la̱na̱ atakaci a̱ va̱.
019	PSA	059	005	Avu Vuzavaguɗu Ka̱shile MalaꞋimili Ka̱shile ki Isaraila, ɗa̱nga̱ vu takacika uduniyan, ka̱ ta̱ vu pana asuvayali a uma a gbani-gbani aza o modoruko a nanlo ba. Kuvuka
019	PSA	059	006	O tsu bono ta̱ n kulivi, a̱ ka̱na̱ wali a na nsheꞋe n na mi a̱ ka̱ ka̱ra̱sa̱ a̱ likuci.
019	PSA	059	007	Pana kadanshi ki ishikushi ka na ki a̱ ku uta̱ una̱ u le, kadanshi ke le ki ta̱ a na otokobi, ali, a kudana, “Yayi, u kupanaka tsu?”
019	PSA	059	008	Ama avu Vuzavuguɗu, zoꞋoso le, Vu tsu yaꞋanka ta̱ uduniyan dem ulami.
019	PSA	059	009	Avu vuza vu utsura u va̱, Ka̱shile, n zuwa ta̱ katsura ka̱va̱ wa̱ nu, avu ɗa ubuta̱ u kusheɗeku u va̱.
019	PSA	059	010	Ka̱shile vuza vu ucigi u na u tsu sabaꞋa ba. Ka̱shile ki ta̱ a ku wawa mu, ka̱ ta̱ u zuwa mu n zoꞋoso irala i va̱.
019	PSA	059	011	Ka̱ta̱ vu una le ba, Vuzavaguɗu ke keɗetsu ka̱ va̱ adama a na ka̱ta̱ uma a̱ va̱ a cinukpa ba. n utsura u nu zuwa le a̱ ka̱na̱ ka̱ ka̱ra̱sa̱, ka̱ta̱ vu la̱nga̱sa̱ le,
019	PSA	059	012	Unushi wu una̱ u le, n kadanshi ku una̱ u le, yaꞋan e reme le adama a̱ra̱ɗi e le. Adama a ishikushi n aꞋuwa a na a ci yaꞋan,
019	PSA	059	013	La̱nga̱sa̱ le a̱ ka̱tsuma̱ ka wupa u nu. la̱nga̱sa̱ le ali o kotso ra̱ka̱, nannai ɗa e kuyeve a na Ka̱shile kaꞋa ki o tsugono ci Isaraila ali a uteku wa aduniyan. Kuvuka
019	PSA	059	014	O tsu bono ta̱ n kulivi, a̱ ka̱na̱ wali a na nsheꞋe n na mi a̱ ka̱ ka̱ra̱sa̱ a̱ likuci,
019	PSA	059	015	a̱ ka̱ka̱ra̱sa̱ a̱ ubuta̱ dem a̱ kula̱nsa̱ ilikulyaꞋa a̱ ka̱na̱ ma̱shi ɗa baci a̱ cuwa̱i ba.
019	PSA	059	016	Ama mpa mi ta̱ a kucanana ishipa a ukuna wu utsura u nu, usana mi ta̱ a kucanana ishipa adama a ucigi u nu u na u tsu sabaꞋa ba. Adama a na avu ɗa ubuta̱ wu ukanji va̱, ubuta̱ u kusheɗeku u va̱ a makyan ma atakaci.
019	PSA	059	017	Mi ta̱ a ku cikpa wu, avu katsura ka̱va̱, avu Ka̱shile, ubuta̱ wu ukanji uva̱, Ka̱shile ka na ka cigai mu.
019	PSA	060	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu “Lili vu uzuwakpani.” Vishipa vu Dawuda. Ana u shilika̱i n Aram Naharami n Aram vu Zoba n ayain a na Jowabu u banai wu unai aza a Edom a̱kpa̱n kupa n ere a̱ ka̱ra̱Ꞌa̱ ka mkpaɗi. Ka̱shile vu iwan tsu ta̱, ali ɗa ka̱sukpa̱i a lyaꞋi utsura u tsu, vu yaꞋan ta̱ wupa n a̱ tsu, ama gogo na bonoko tsu.
019	PSA	060	002	Vu zuwai iɗika i gba̱ɗa̱i ɗa i ɓatsai, gogo na ciɗa̱ngu enle a, adama a na i tsurukpa kpamu.
019	PSA	060	003	Vu zuwa ta̱ uma a̱ nu a takacikai ka̱u, vu nekei tsu ma̱kya̱n ma na ma lamkpai ali ma zuwai tsu ku tangala.
019	PSA	060	004	Ama vu ɗa̱ngusa̱ ta̱ urotu u kakashi wa aza a na i ku pana wovon u nu, adama a na a laꞋaka a utan. Kuvuka
019	PSA	060	005	Wawa tsu vu ɓa̱nka̱ tsu n utsura u nu, adama a uma a na vu cigai a̱ ciya̱ wishi u nu,
019	PSA	060	006	Ka̱shile ka yaꞋan ta̱ kadanshi a̱ ubuta̱ u ciɗa u ni. “N ulyaꞋi mi ta̱ e kupece Shekem, ka̱ta̱ m pecukusu ka̱ra̱Ꞌa̱ ka Sukotu.
019	PSA	060	007	Giliyadu vu va̱ vu ɗa, Manasa feu vu va̱ vu ɗa. Ifirayimu ɗa ma̱kuꞋun ma̱ viyum ma̱ va̱. Yahuda kalangu ko tsugono ka̱ va̱.
019	PSA	060	008	Mi ta̱ o kubonoko Mowabu tsu kasasu ka̱ kuza̱Ꞌa̱ ka̱ va̱, Edom wi ta̱ o ko okpo a ɗaka vu ene a̱ va̱, Ka̱ ta̱ n yaꞋan yoroli yi ulyaꞋi wa aza a Filisitiya.”
019	PSA	060	009	Yayi u kubanka mu a̱ likuci yi u ukanji? Yayi u kutono nu mpa a kubana a iɗika i Edom?
019	PSA	060	010	Ka̱shile avu ɗa vu variki tsu, Vu kpa̱ɗa̱i kudoku kuwala n osoji a̱ tsu ba?
019	PSA	060	011	Ɓa̱nka̱ tsu, tsu shilika̱ ni irala i tsu, adama a na uɓa̱nki u vuma gbani ɗa.
019	PSA	060	012	Ka̱shile ki baci n a̱tsu ci ta̱ a̱ kuciya̱ ulyaꞋi, wi ta̱ a kulyaꞋa irala i tsu.
019	PSA	061	001	Kadanshi a kubana u vuza vu kelime vi ishipa: A yaꞋan vu ɗa n anꞋin a umolu. Vishipa vu Dawuda. Ka̱shile, pana ma̱shi ma̱ va̱, zuwa atsuvu wa avasa a̱ va̱.
019	PSA	061	002	A uteku wa aduniyan, n ɗekei nu, n ɗeke wu ta̱ ana n takpai ka̱ɗu, vu banka mu a̱ ubuta̱ u kusheɗeku u na u laꞋi.
019	PSA	061	003	Adama a na avu ɗa ubuta̱ u kusheɗeku ali ɗe, avu ɗa ubuta̱ wu ukanji e kelime ka irala i va̱.
019	PSA	061	004	YaꞋan n da̱sa̱ngu a̱ ma̱va̱li ma̱ nu ko wannai. yaꞋan n ciya̱ ubuta̱ wu ida̱shi a ɗaka vu evelyu a̱ nu. Kuvuka
019	PSA	061	005	Ka̱shile, vu pana ta̱ akucina a̱ va̱, ɗa vu nekei mu ili yi uka̱ni ya aza a na i a kucikpa wu.
019	PSA	061	006	Zuwa wuma u mogono u geshe; vu zuwa yi u yongo n wuma ali a kubana a tsukaya.
019	PSA	061	007	YaꞋan u lyaꞋa tsugono e kelime ka̱ nu, Ka̱shile, ko wannai, zuwa ucigi u nu u na u tsu sabaꞋa ba n usuɓi u nu wu ere yi.
019	PSA	061	008	Adama a nannai mi ta̱ a kucanana ishipa n cikpa kula ku nu, n shatangu uzuwakpani u va̱ u kanna dem.
019	PSA	062	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu ka Jedutun. Vishipa vu Dawuda A̱ Ka̱shile kaꞋa koci wuma u va̱ u ciya̱i kuvuka, wishi u va̱ wu uta̱ ta̱ wa̱ ni.
019	PSA	062	002	Ka̱shile kaꞋa koci katali ka̱va̱ n kishi ka̱ va̱, a̱yi ɗa ubuta̱ wu ukanji u va̱, mi a kupana wovon ba.
019	PSA	062	003	Ali n wannai ɗai ra̱ka̱ vu ɗa̱ i ku shilika̱ n vuma vu te? Adama a na yi una yi, mashilya ma u tsubaki ma nampa, ko an mashilya ma na mi a ukuna u kuyikpa̱?
019	PSA	062	004	Kusheshe ku ɗa̱ ku ɗa i cipuka̱ yi a̱ ubuta̱ u tsugbayin ci ni, I tsu pana ta̱ uyoꞋo u kuyaꞋan aꞋuwa. i tsu zuwaka ta̱ vuma una̱singai n una̱ u ɗa̱, ama a̱ɗu a̱ ɗa̱ una̱ u wuya u ɗa. Kuvuka
019	PSA	062	005	A̱ Ka̱shile kaꞋa koci wuma u va̱ u ciya̱i kuvuka, wa̱ a̱ ni u ɗa n keɗei a̱pa̱Ꞌa̱.
019	PSA	062	006	A̱yi ɗa koci katali ka̱ va̱ n kishi ka̱ va̱, a̱yi ɗa ubuta̱ wu ukanji u va̱, mi a kupana wovon ba.
019	PSA	062	007	Wishi u va̱ n tsugbayin tsu va̱ tsu uta̱ ta̱ u Ka̱shile, a̱yi ɗa katali ka gbayin ka̱ va̱, ubuta̱ u kusheɗeku u va̱.
019	PSA	062	008	Uma, zuwai a̱ɗu a̱ ɗa̱ wa̱ ni makyan dem, i dana yi ili i na yi a̱ɗu a̱ ɗa̱ ra̱ka̱. adama a na Ka̱shile kaꞋa ubuta̱ u kusheɗeku u tsu. Kuvuka
019	PSA	062	009	Aza a unambi i ta̱ tsu ayinviki, aza a uciyi ukuna wa aꞋuwa u ɗa. a gisanku le baci ele ili i ɗa ba, ra̱ka̱ vu le ayinviki a ɗa koci.
019	PSA	062	010	Ka̱ta̱ i zuwa a̱ɗu a̱ ɗa̱ a ukuna u modoruko ba, ko i ka̱na̱ a̱ra̱ɗi n ucanuku wu uboki ba. ko a na uciyi u yimkpai, ka̱ta̱ i zuwa a̱ɗu a̱ ɗa̱ a u ɗa ba.
019	PSA	062	011	Ili i te i ɗa Ka̱shile kadanai, ama ili i re i ɗa m panai, utsura u Ka̱shile u ɗa,
019	PSA	062	012	n ucigi u na u tsu sabaꞋa ba, Vuzavaguɗu Mayun vi ta̱ a kutsupa yaba dem derere vu ulinga u ni.
019	PSA	063	001	Vishipa vu Dawuda. A makyan ma na wi a kakamba ka Yahuda. Ka̱shile, avu ɗa Ka̱shile ka̱ va̱, mayun, n la̱nsa̱ wu ta̱. Ka̱ɗu ka̱ va̱ ki ta̱ a kakuli ka̱ nu, ikyamba i va̱ i geshe ta̱ a kuvana wu, a iɗika i woꞋi nu uɗekpu, ubuta̱ u na wi n mini ba.
019	PSA	063	002	YaꞋan me ene wu a̱ ubuta̱ u ciɗa u nu, ka̱ta̱ mi inda utsura u nu n tsugbayin tsu nu.
019	PSA	063	003	Adama a ucigi u nu u na u tsu sabaꞋa ba u laꞋa ta̱ wuma, adama a nannai mi ta̱ a ku cikpa wu n una̱ u va̱.
019	PSA	063	004	Mi ta̱ a kucikpa wu, a ayin a wuma va̱ ra̱ka̱ mi ta̱ a̱ kuɗa̱ngusa̱ ekiye mi baci a kuyaꞋan avasa.
019	PSA	063	005	Mi ta̱ a̱ kucuwa̱ tsu vuza na u lyaꞋi ilikulyaꞋa i ka̱ɗiva̱, ka̱ta̱ n canana ishipa i ma̱za̱nga̱ n cikpa wu.
019	PSA	063	006	Mpa a ivaꞋin a kajiba ka̱ va̱ n ciɓai n avu, kayin n ka̱ɓula̱ n ka̱na̱i aciɓa a̱ nu,
019	PSA	063	007	adama a na avu ɗa ka̱ɓa̱nki ka̱ va̱, n ma̱za̱nga̱ mi ta̱ a kuyaꞋan ishipa a ɗaka vu evelyu a̱ nu.
019	PSA	063	008	Ka̱ɗu ka̱ va̱ ki ta̱ gbagu n avu, kukiye ku singai ku nu ki ta̱ uɓa̱ni nu mpa.
019	PSA	063	009	Aza a na i a̱ kula̱nsa̱ wuma u va̱ i ta̱ a kuyaꞋan wuni, i ta̱ a̱ ku gida̱la̱ a kubana a̱ ubuta̱ wi ida̱shi ya̱ a̱kpisa̱,
019	PSA	063	010	i ta̱ a kubana ukpa̱ u kotokobi, ikyamba i le yi ta̱ o kokpo ilikulya yi nsheꞋe n kakamba.
019	PSA	063	011	Mogono mi ta̱ a kuyaꞋan ma̱za̱nga̱ n Ka̱shile, aza a na a yaꞋin uzuwakpani, n kula ku Ka̱shile i ta̱ a kucikpa yi, Ka̱shile ki ta̱ a̱ kuɓa̱ya̱ngu una̱ wa aza aꞋuwa.
019	PSA	064	001	Kadanshi a kubana u vuza vu kelime vi ishipa: Vishipa vu Dawuda. Ka̱shile, panaka mu, n tuka̱ baci n mavura ma̱ va̱ gogo na ere wuma u va̱ a̱ ka̱rikpa̱ni ka irala i va̱ i na yi a kutakacika mu.
019	PSA	064	002	Ere mu a nsata n uma a gbani-gbani, n koɓolo ka aza a kawuya.
019	PSA	064	003	O tsu gboro ta̱ elentsu e le a na otokobi, ka̱ta̱ a gisanku ayaꞋa e le a na i kadanshi ka una̱mgbi u ka̱tsuma̱,
019	PSA	064	004	ka̱ta̱ o bopo a tawa aza babu unushi n ayaꞋa, a tsu tawa vuza gogoꞋo lo ko wovon.
019	PSA	064	005	E ci nekpenei ta̱ kadanshi a̱ ubuta̱ u kuyaꞋan ka gbani-gbani ke le. O ci yongo ta̱ a kadanshi tsu na a ku azuku ayakuru e le, e kusheshe, “Ko vuza u kene le ba.”
019	PSA	064	006	A̱ tsu ka̱na̱ ta̱ kusheshe tsu na a kuyaꞋan kawuya, a dana, “Tsu kotso ta̱ kusheshe mayin.” Ka̱ɗu ka vuma ki ta̱ n awuya e kuyeve.
019	PSA	064	007	Ama Ka̱shile ki ta̱ a ku tawa le n kayaꞋa ka̱ ni, wi ta̱ a kulapa le gogoꞋo lo.
019	PSA	064	008	Kadanshi ke kelentsu ke le, ki ta̱ o kubono a kaci ke le ka una le, Vuzana baci we enei le dem wi ta̱ a̱ ku gba̱ɗa̱ kaci ka̱ ni.
019	PSA	064	009	Ka̱ta̱ uma ra̱ka̱ a pana wovon, i ta̱ a kudansa ulinga u Ka̱shile, ka̱ta̱ a̱ ka̱na̱ aciɓa adama ili i na u yaꞋin.
019	PSA	064	010	Vuza vu usuɓi wi ta̱ a kuyaꞋan ma̱za̱nga̱ u Vuzavaguɗu, wi ta̱ a̱ kuciya̱ ubuta̱ u kusheɗeku wa̱ a̱ ni, aza a̱ ma̱riki ra̱ka̱ i ta̱ a̱ kuciya̱ ucikpi.
019	PSA	065	001	Kadanshi a kubana u vuza vu kelime vi ishipa: Vishipa vu Dawuda. Vishipa. Ka̱shile mayun ɗa uma a cikpa wu a Sihiyona, ka̱ta̱ e neke ili i na a kucinai kuneke.
019	PSA	065	002	Uma ra̱ka̱ i ta̱ a̱ kuta̱wa̱ wa̱ a̱ nu, avu na vu tsu pana avasa.
019	PSA	065	003	Ɗa baci unushi u tsu u laꞋi utsura u tsu, vu takpaka tsu u ɗa.
019	PSA	065	004	Aza a una̱singai a ɗa aza a na vu zagbai, ɗa vu tuka̱i le ɗevu o yongo a ulanga u nu. Ci ta̱ a̱ kucuwa̱ n kasingai ka̱ a̱ ubuta̱ wi ida̱shi i nu, n una̱singai wa̱ A̱Ꞌisa̱ a gbayin a ciɗa a̱ nu.
019	PSA	065	005	Ka̱shile kishi ka̱ tsu, vu ushuku tsu ta̱ a̱ ubuta̱ u kuyaꞋan ili i mereve, n kuyaꞋan ili yi usuɓi. Avu a̱pa̱Ꞌa̱ a uma a̱ ubuta̱ dem aduniyan, ali a upashi u mala.
019	PSA	065	006	Avu na vu zuwai nsasan n shamgbai n utsura u nu, ana vu foɓusoi ka̱ci ka̱ nu n utsura.
019	PSA	065	007	Avu na vu tsu vaꞋanka kacaꞋa ka mala, n kacaꞋa ka aɓau a mala, vu tsu vaꞋanka ta̱ ujari wu uduniyan.
019	PSA	065	008	Uma a na i a ida̱shi a uteku wa aduniyan dem, a pana ta̱ wovon adama ili i mereve i na vu yaꞋin. Vu zuwa ta̱ ma̱za̱nga̱, u uma a na i a ida̱shi a kasana n aza na i a idashi a̱ ka̱livi.
019	PSA	065	009	Vu tsu la̱na̱ ta̱ iɗika ka̱ta̱ vu yoꞋo ko i ɗa mini, vu tsu zuwa ta̱ i ɗa yo okpo n tsuta̱ ka̱u. Nɗolu n Ka̱shile n shanai tukpa m mini. Vu zuwa ta̱ iɗika i nekei uma ili i kashina, ta vu foɓusoi nannai.
019	PSA	065	010	Vu zuwai aɓakanla a̱ ta̱na̱i n mini, ɗa vu ɓosoi yolo ya, ɗa vu zuwa i ɗa i ta̱na̱i n ijaꞋashi, vu zuwakai ica̱Ꞌa̱shi una̱singai.
019	PSA	065	011	Vu zuwa ta̱ ka̱ya̱ ka ko okpoi ka vukyaꞋa n a̱bunda̱i, mpon n nu n shanai n ili kashina ali n m pasai.
019	PSA	065	012	Vu zuwai mita̱ ma̱ uta̱i gbani a kakamba adama a kalina, ɗa aginda dem a shanai m ma̱za̱nga̱.
019	PSA	065	013	Ushiga wu nlala u palai ubuta̱ dem a̱pula̱ka̱, a̱ra̱Ꞌa̱ a shanai n alkama. O yoroli n cananai ishipa i ma̱za̱nga̱ tsu uma.
019	PSA	066	001	Kadanshi a kubana u vuza vu kelime vi ishipa: Vishipa. Ishipa. A̱ɗa̱ aduniyan ra̱ka̱, yaꞋin yoroli i ma̱za̱nga̱ u Ka̱shile.
019	PSA	066	002	Cananai ukuna u tsugbayin tsu kula ku ni, yaꞋan ucikpi u ni u ciya̱ tsugbayin.
019	PSA	066	003	Danai Ka̱shile, “Yiɗa̱i a ku gisanku n ili mereve i na vi a kuyaꞋansa. Adama a utsura ugbayin u nu, irala i nu yi ta̱ a̱ ku kuɗa̱ngu ku wu adama o wovon.
019	PSA	066	004	Uma aduniyan dem a̱ kuɗa̱nku wu ta̱, a ku canana ka wu ishipa, a ku canana ishipa i kucikpa kula ku nu.” Kuvuka
019	PSA	066	005	Ta̱wa̱i ye ene ili i na Ka̱shile ka yaꞋin, ili i mereve i na u yaꞋin adama a uma.
019	PSA	066	006	U bonokoi mala mokpoi iɗika i ɗekpu, uma a pasai kuyene ka n e ene, ta ɗe tsu kuyaꞋan ma̱za̱nga̱ u Ka̱shile.
019	PSA	066	007	Wi ta̱ a kulyaꞋa tsugono n utsura u ni ko wannai, a̱shi a̱ ni i ta̱ a ku inda uduniyan. ka̱ta̱ aza a ugbamiwasuvu ene i ta̱ n tsugbayin ba. Kuvuka
019	PSA	066	008	Cikpai Ka̱shile ka̱ tsu, a̱ɗa̱ uduniyan dem, cikpai ni n a̱la̱ka̱tsu ka̱u.
019	PSA	066	009	A̱yi ɗa u tsu foɓo wuma u tsu, u ka̱sukpa̱ ene a̱ tsu e derece ba.
019	PSA	066	010	Adama a na avu Ka̱shile, vu kondo tsu ta̱, vu luwa̱ tsu ta̱ tsa azurufa a na a̱ luwa̱i akina.
019	PSA	066	011	Vu tuka̱ tsu ta̱ a maza. Vu zuwaka tsu ta̱ ucanuku wa̱ a̱miki a avangatsu a̱ tsu.
019	PSA	066	012	Vu zuwai uma a dasai tsu, tsu tonoi e mere ma akina m mini, ama gogo na vu utuka̱ tsu ta̱, vu tuka̱i tsu a̱ ubuta̱ wu ida̱shi i ba̱ri.
019	PSA	066	013	Mi ta̱ a̱ kuta̱wa̱ a kpaꞋa ku nu, n kuneꞋe ku kusongu, ka̱ta̱ n neke ili i na n kucinai,
019	PSA	066	014	n danai mi ta̱ e kuneke wu, a makyan ma na mi o kusoꞋo atakaci.
019	PSA	066	015	Mi ta̱ e ku neke wu kuneꞋe ku kusongu ku nnama mi ikyamba, n ili i ma̱gula̱ i kuneꞋe ku ka̱giri, mi ta̱ a kulyuka obomburon n nga̱ji. Kuvuka
019	PSA	066	016	Ta̱wa̱i i pana, a̱ɗa̱ na yi a kupana wovon u Ka̱shile ra̱ka̱, yaꞋan n dana ɗa̱ ili i na u yaꞋankai mu.
019	PSA	066	017	N banka ta̱ m ma̱shi ma̱ va̱ wa̱ nu, n kelentsu ka̱ va̱ n neke wu ta̱ tsugbayin.
019	PSA	066	018	Ishi baci n zuwa ta̱ unushi a̱ ka̱ɗu ka̱ va̱, Vuzavaguɗu wishi a kupana ka mu ba,
019	PSA	066	019	ama mayun ɗa Ka̱shile ka panakai mu, ɗa kpamu u panai avasa a̱ va̱.
019	PSA	066	020	Una̱singai u Ka̱shile, vuza na u iwain avasa a̱ va̱ ba, ko u kpa̱ɗa̱i kuyotsongu mu ucigi u ni u na tsu sabaꞋa ba.
019	PSA	067	001	Kadanshi a kubana u vuza vu kelime vi ishipa: N anꞋin a umolu. Ishipa Vishipa YaꞋan tsu ciya̱ mapasa ma singai u Ka̱shile, u zuwaka tsu una̱singai, ka̱ta̱ u inda tsu n a̱shi a singai a̱ ni. Kuvuka
019	PSA	067	002	Adama a na aduniyan dem e yeve uye u nu, ka̱ta̱ kpamu uduniyan u yeve wishi u nu.
019	PSA	067	003	Ka̱shile, yaꞋan uduniyan u cikpa wu, yaꞋan uduniyan ra̱ka̱ u cikpa wu.
019	PSA	067	004	YaꞋan uduniyan u yaꞋan ma̱za̱nga̱, a canana ishipa i ma̱za̱nga̱. Adama a na vi ta̱ a kuyaꞋanka uduniyan afada a mayun, ka̱ta̱ vu tono n uduniyan ra̱ka̱. Kuvuka
019	PSA	067	005	Ka̱shile, yaꞋan uduniyan u cikpa wu, yaꞋan uduniyan ra̱ka̱ u cikpa wu.
019	PSA	067	006	Iɗika i neke ta̱ ili i kashina. YaꞋan Ka̱shile, Ka̱shile ka̱ tsu, u zuwaka tsu una̱singai.
019	PSA	067	007	YaꞋan Ka̱shile ka zuwaka tsu una̱singai, ka̱ta̱ uma a uteku wa aduniyan ra̱ka̱, a pana wovon u ni.
019	PSA	068	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu ka “Lili” Vishipa vu Dawuda. YaꞋan Ka̱shile ka̱ ɗa̱nga̱, yaꞋan irala i ni i wacuwa, ka̱ta̱ aza a na a iwain ni, a suma e kelime ka̱ ni.
019	PSA	068	002	Tsu na ka̱nga̱ ka̱ tsu puwa̱nka̱, yaꞋan vu zuwa le a̱ puwa̱nka̱ nannai. Tsu na kabashi ki ishigi ke tsu derikpe akina, yaꞋan una uma a gbani-gbani nannai e kelime ka̱ Ka̱shile.
019	PSA	068	003	Ama aza a usuɓi i ta̱ a kuyaꞋan ma̱za̱nga̱, ka̱ta̱ a̱ za̱nga̱na̱ e kelime ka̱ Ka̱shile. YaꞋan a pana uyoꞋo ka̱u.
019	PSA	068	004	Cananai ishipa u Ka̱shile, yaꞋin ishipa i kucikpa kula ku ni, lapulai uye adama a̱ ni, vuzana wi e ku wala eleshu. Kula ku ni ku ɗa Vuzavaguɗu, i za̱nga̱na̱ e kelime ka̱ ni.
019	PSA	068	005	Ka̱shile vuza na wi a ida̱shi a̱ ubuta̱ u ciɗa u ni, esheku a mkpaꞋan a ɗa, n ke eri ka agapa a̱ma̱ci.
019	PSA	068	006	Ka̱shile ke ci neke ta̱ aza a na i a ida̱shi endeꞋin iꞋuwa, u tsu utuka̱ ta̱ aza a ugbashi a kubana a̱ ubuta̱ wu ida̱shi i ba̱ri. Ama aza a ugbamiwasuvu, i ta̱ a̱ kuda̱sa̱ngu a iɗika i na yi lekeɗi.
019	PSA	068	007	Ka̱shile, ana vu uta̱i e kelime ka uma a̱ nu, ana vu walai a̱ ka̱pula̱ka̱, Kuvuka
019	PSA	068	008	aduniya a̱ gba̱ɗa̱i ɗa gaɗi u tuka̱i n mini, ali n kusan ku Sinai ku gba̱ɗa̱i, e kelime ka̱ Ka̱shile ki Isaraila.
019	PSA	068	009	Ka̱shile vu yoꞋi mini ma̱ a̱bunda̱i, a iɗika yi uka̱ni i nu, vu bonokoi ka̱pula̱ka̱ ubuta̱ u tsuta̱.
019	PSA	068	010	Ta ɗe uma a̱ nu a̱ da̱sa̱ngi, Ka̱shile, vu yaꞋankai aza a unambi kasingai.
019	PSA	068	011	Vuzavaguɗu u nekei kadanshi, ka̱kuma̱ ka̱ a̱ma̱ci ka na ka salai ukuna wa ki ta̱ n a̱bunda̱i.
019	PSA	068	012	“Ngono mo osoji n sumai kpakaru.” A̱ma̱ci a na i a iꞋuwa e peciki ucanuku u na a̱ pura̱i gbani.
019	PSA	068	013	A̱ɗa̱ na i tsu asa a ushiga wu nlala, yi ta̱ a kufuɗa kupala ka̱ci ka̱ ɗa̱, tsu na evelyu o moɗoi a tsu pala yi, n ucanuku wa azurufa n azanariya a kutasa.
019	PSA	068	014	Makyan ma na MalaꞋimili dem, u zuwai ngono a iɗika, yaꞋan egele sa̱ruwa̱ a kusan ku Zalimonu.
019	PSA	068	015	Avu kusan ku gbayin, kusan ku Bashan, kusan ku ugaɗi, kusan ku Bashan!
019	PSA	068	016	Yiɗa̱i i zuwai avu kusan ku ugaɗi, vi o kugoyo kusan ku Ka̱shile? Kusan ku na Ka̱shile ki a mali, adama a̱ ubuta̱ wu ida̱shi i ni, ta ɗe Vuzavaguɗu u kuda̱sa̱ngu ko wannai.
019	PSA	068	017	Ekeke odoku o kuvon a̱ Ka̱shile a laꞋa ta̱ ku kece, a̱kpa̱n-a̱kpa̱n. Vuzavaguɗu u ta̱wa̱i n e le, a kusan ku Sinai ubuta̱ u ciɗa u ni.
019	PSA	068	018	Vu gaɗukpai gaɗi, vu tonoi n ka̱bunda̱i ka agbashi a na vu ka̱na̱i, a ku isa kuneꞋe kakau a̱ ubuta̱ uma, ali aza a ugbamiwasuvu, adama a na avu Vuzavaguɗu Ka̱shile vu kuda̱sa̱ngu ɗe.
019	PSA	068	019	Una̱singai u Vuzavaguɗu, a̱yi na u ci ɗika a̱miki a̱ tsu a kanna dem, a̱yi ɗa Ka̱shile vuza na u wawai tsu. Kuvuka
019	PSA	068	020	Ka̱shile ka̱ tsu, Ka̱shile ka wishi kaꞋa, a̱yi ɗa Vuzavaguɗu, Vuzavaguɗu vu tsu, vuza na u tsu zuwa tsu laꞋaka a̱ ubuta̱ wu ukpa̱.
019	PSA	068	021	Mayun Ka̱shile ki ta̱ o kuɓoso aci a irala i ni, n okolokolo aza a na a gbagbalai kutono uye wu unushi u le.
019	PSA	068	022	Vuzavaguɗu u danai, “Mi ta̱ a̱ kuta̱wa̱ n irala a Bashan, mi ta̱ a̱ ku kuta̱wa̱ n ele a mala ma uga̱vi.
019	PSA	068	023	Adama a na i wala a gaɗi va even a ikyamba irala i ɗa̱, nsheꞋe n ɗa̱ feu m peɗe mpasa tsu na a cigai.”
019	PSA	068	024	Ka̱shile uma ene ta̱ nwalu n nu mu ulyaꞋi, nwalu n Ka̱shile ka̱ va̱, mogono ma̱ va̱, a kubana ubuta̱ u ciɗa.
019	PSA	068	025	Aza a ishipa e kelime, aza a tsuwaꞋi tamkpamu ka̱ca̱pa̱, e mere me le nkere a ku waꞋa nka̱la̱.
019	PSA	068	026	“Cikpai Ka̱shile a̱ ka̱tsuma̱ ko koɓolo ka uma, cikpai Vuzavaguɗu a̱ ɗa̱ aza a Isaraila.”
019	PSA	068	027	Kumaci ku Bayami, ku na ku laꞋi n kenu ele ɗa kelime, aza e kelime a Yahuda tankpamu n ka̱tsura̱ ke le, ɗa aza e kelime a Zabalun n aza a Nafutali o kutono le.
019	PSA	068	028	Ka̱shile, ɗa̱ngusa̱ utsura u nu, Ka̱shile yotsongu utsura u nu adama a̱ tsu,
019	PSA	068	029	A̱Ꞌisa̱ a gbayin a̱ nu a Urushelima. Ngono mi ta̱ a̱ kutuka̱ wu n kuneꞋe.
019	PSA	068	030	Ɓarangu nnama n na mi a̱ ka̱ga̱Ꞌin ka̱ mini, ɓarangu uduniyan u na u buwai, koɓolo ko obomburon nu ndendem n le. Ali a̱ kuɗa̱ngu ka̱ta̱ e neke wu azurufa e le, vu wacuwa uduniyan, u na u tsu ciga kuvon!
019	PSA	068	031	Anan taji uta̱i a Masar, aza a Itopiya i ta̱ a̱ ku ɗa̱ngusa̱ ekiye e le gaɗi u Ka̱shile.
019	PSA	068	032	Cananai ishipa u Ka̱shile, a̱ɗa̱ tsugono tsa aduniyan, yaꞋin ishipa i kucikpa Vuzavaguɗu, Kuvuka
019	PSA	068	033	a̱yi vu na u kumbai gaɗi vu a̱da̱nga̱shile a ayain a cau, zuwakai n ka̱la̱ka̱tsu ka utsura ka̱ ni.
019	PSA	068	034	Salai utsura u Ka̱shile, vuza na tsugbayin ci ni ci a Isaraila, vuza na utsura u ni wi a gaɗi vu eleshu.
019	PSA	068	035	Ka̱shile ili i wovon i ɗa a ubuta̱ u ciɗa u ni, Ka̱shile ki Isaraila, ki ta̱ e kuneke utsura a uma a̱ ni. Una̱singai u Ka̱shile.
019	PSA	069	001	Kadanshi a kubana u vuza vu kelime vi ishipa: Tsu ka̱la̱ka̱tsu ka̱ “A̱pa̱lu.”Vishipa vu Dawuda. Ka̱shile wawa mu, adama a na mini ma yawa mu ta̱ e kuɗeku.
019	PSA	069	002	Mi ta̱ a kuliɓa a̱ ubuta̱ o kolyoꞋo ka̱u, babu ubuta̱ u kudasa, n yikpa̱ ta̱ a̱ mini mu uga̱vi, aɓau kpamu i ta̱ a̱ ku kimba̱ mu.
019	PSA	069	003	Mo oꞋwo ta̱ m meɗevile, a̱ kula̱nsa̱ uɓa̱nki, ali ka̱la̱ka̱tsu ka̱ va̱ ka paɗai. A̱shi a̱ va̱ ra̱ka̱ a̱ ga̱la̱i, adama a na n zuwa ta̱ a̱shi a̱ kula̱nsa̱ Ka̱shile ka̱ va̱.
019	PSA	069	004	Aza a na a iwain mu ko ili, a laꞋa ta̱ ka̱nji ka kaci ka̱ va̱ a̱bunda̱i. Aza a na a cigai ku una mu ko ili i ta̱ n utsura, a gutsakai mu n tsupa ili i na m bokoi ba.
019	PSA	069	005	Ka̱shile, vu yeve ta̱ tsulau tsu va̱, unushi u va̱ wi usokongi wa̱ a̱ nu ba.
019	PSA	069	006	Ka̱ta̱ vu ka̱sukpa̱ mu n neke aza a na a zuwai ka̱ɗu wa̱ nu a pana wono ba, Vuzaguɗu, Ka̱shile MalaꞋimili, ka̱ta̱ vu ka̱sukpa̱ mu n tuka̱ n ili wono wa aza a na i a̱ kula̱nsa̱ Ka̱shile ki Isaraila ba.
019	PSA	069	007	Adama a̱ nu a ɗa mo okpoi ili yi ishikushi, ali wono u kimba̱i mu.
019	PSA	069	008	Tsu komoci kaꞋa mi wa̱ aza a̱ va̱, ali n aza a kpaꞋa a̱ va̱ dem mo okpoi o limoci we le.
019	PSA	069	009	Mali ma A̱Ꞌisa̱ a gbayin a̱ nu, ma zuwa mu ta̱ a̱ ku kula̱ tsa akina ishikushi i na i a kuyaꞋanka wu yi okpo ta̱ a kaci ka̱ va̱.
019	PSA	069	010	Ana shika̱i n yaꞋin kakuli, ɗa wo okpoi mu ili yi ishikushi.
019	PSA	069	011	N ukai akashi a kpalu, ɗa mo okpoi ili ya agivi.
019	PSA	069	012	Mo okpoi ili i kadanshi a uye dem, osoꞋi kpamu a kuyaꞋanka mu ishipa.
019	PSA	069	013	Ama mpa mi ta̱ a kuvasa wa̱ a̱ nu, Vuzavaguɗu, ushuku mu Ka̱shile, a makyan ma na wu untsai nu, adama ucigi u gbayin u nu u na u tsu sabaꞋa ba, adama a na vi ta̱ a kushatangu ukuna u wishi wu usuɓi u nu.
019	PSA	069	014	Wawa mu o kolyoꞋo adama a na ka̱ta̱ n liɓa ba, wawa mu ekiye aza a na a iwain mu, a̱ mini mu uga̱vi ma nampa kpamu.
019	PSA	069	015	Ka̱ta̱ vu ka̱sukpa̱ aɓau a̱ kimba̱ mu ba, ka̱ta̱ vu ka̱sukpa̱ mini mu uga̱vi ma lyaꞋa mu ba, ka̱ta̱ vu ka̱sukpa̱ kpenle ku ukpa̱ ku tsugba mu ba.
019	PSA	069	016	Vuzavaguɗu, adama a ucigi u singai u nu u na u tsu sabaꞋa ba, ushuku mu, adama asuvayali a̱bunda̱i a̱ nu, panaka mu.
019	PSA	069	017	Ka̱ta̱ vu sokongu ka̱ci ka̱ nu u kagbashi ka̱ nu ba, mi ta̱ o kusoꞋo atakaci, yaꞋan gogoꞋo vu ushuku mu.
019	PSA	069	018	Ta̱wa̱ ɗevu vu shiba̱ mu, adama a irala i va̱.
019	PSA	069	019	Vu yeve ta̱ tsu na i a kushika mu, n tsu na i a ku lukanasa mu, n tsu na o goyoi mu, vu yeve ta̱ aza a na i a kutakaci mu ra̱ka̱.
019	PSA	069	020	Ka̱ɗu ka̱ va̱ ka̱ gusa̱ ta̱ adama a ishikushi i na i a kuyaꞋanka mu, ali n takpai asuvu. N zuwa ta̱ ka̱ɗu i ta̱ a̱ kusa̱Ꞌa̱ mu, ama ko vuza. N zuwai ka̱ɗu ko mi ta̱ a̱ kuciya̱ vuza na u kuneke mu kadanshi, ama n ciya̱ ba.
019	PSA	069	021	Makyan ma na m panai kambulu, ɗa e nekei mu yaza, ana kakuli ka̱ ka̱na̱i mu, ɗa e nekei mu mini ma kalam.
019	PSA	069	022	Ka̱shile, yaꞋan ka̱ɗiva̱ ke le ko okpo le yakuru, yaꞋan ida̱shi i ma̱ta̱na̱ i le yo okpo le maza.
019	PSA	069	023	Zuwa a̱shi ele a yaꞋan rumbu-rumbu ali a̱ kukpa̱ɗa̱ ku ene, ka̱ta̱ vu zuwa a̱cina̱ e le o kogo ko wannai.
019	PSA	069	024	Tsuwa̱nka̱ le wupa u nu, yaꞋan asuvu a usuɗukpi a̱ nu a lyaꞋa utsura u le.
019	PSA	069	025	Ka̱shile, yaꞋan ka̱tsura̱ ke le ko okpo lekeɗi, ka̱ta̱ vuza u da̱sa̱ngu punu a̱pa̱m e le ba.
019	PSA	069	026	Adama a na a takacika ta̱ aza a na vu yaꞋankai usa̱n, i a kadanshi ka̱ mɓa̱la̱ ma aza a na vu lapai.
019	PSA	069	027	Doku le unushi a̱ ka̱tsuma̱ ka̱ unushi u le, ka̱ta̱ vu ka̱sukpa̱ le a̱ ciya̱ upecu wu ili yi usuɓi i nu ba,
019	PSA	069	028	Zuwa a takpa kula ku le a katagarda ka wuma, ka̱ta̱ vu kece le a̱ ka̱tsuma̱ ka uma a usuɓi ba.
019	PSA	069	029	Ama mi ta̱ a̱ ka̱tsuma̱ ka atakaci nu mɓa̱la̱, Ka̱shile, yaꞋan wishi u nu wu ere mu.
019	PSA	069	030	Mi ta̱ a kucikpa kula ku Ka̱shile n ishipa, mi ta̱ a kusala tsugbayin ci ni a̱ ubuta̱ u kucikpa yi.
019	PSA	069	031	Nannai va wi ta̱ a kuzuwa Vuzavaguɗu u pana uyoꞋo, u laꞋa alyuka e medendem, u laꞋa kuneꞋe ku kobomburon.
019	PSA	069	032	Ayin a na baci aza a na o goyoi ka̱ci ke le enei nannai, i ta̱ a kuyaꞋan ma̱za̱nga̱. Aza a na i a̱ kula̱nsa̱ Ka̱shile, i ta̱ a̱ kuciya̱ utsura u ka̱ɗu.
019	PSA	069	033	Vuzavaguɗu u panaka ta̱ aza a unambi, u tsu goyo uma a̱ ni a na i a ugbashi ba.
019	PSA	069	034	Cikpai Ka̱shile, gaɗi n iɗika, cikpai ni, mala n ili i wuma i na yi punu dem.
019	PSA	069	035	Adama a na Ka̱shile ki ta̱ a ku wawa Sihiyona, u maꞋasaka likuci ya aza a Yahuda, uma a̱ ni i ta̱ a̱ kuda̱sa̱ngu ɗe a lyaꞋa uka̱ni wi iɗika ya.
019	PSA	069	036	Ntsukaya ma agbashi a̱ ni i ta̱ a kulyaꞋa uka̱ni wi i ɗa, aza a na i a kuciga yi i ta̱ a̱ kuyongo ɗe.
019	PSA	070	001	Kadanshi a kubana u vuza vu kelime vi ishipa: Vishipa vu Dawuda. Adama a ku ciɓasa. Ka̱shile, yaꞋan moloko vu wawa mu, Vuzavaguɗu, yaꞋan moloko vu ɓa̱nka̱ mu.
019	PSA	070	002	YaꞋan aza a na i a̱ kula̱nsa̱ wuma u va̱, okpo n wono ali a̱ ripula̱. YaꞋan aza a na a cigai ene mu atakaci, okpo nu nlukana.
019	PSA	070	003	YaꞋan aza a na i a kudana, “U yaꞋan ta̱, u yaꞋan ta̱,” a kpatala n wono.
019	PSA	070	004	Ama yaꞋan aza a na i a̱ kula̱nsa̱ wu ra̱ka̱, a pana uyoꞋo a yaꞋan kpamu ma̱za̱nga̱ wu nu. YaꞋan aza a na i a kuciga wishi u nu ko wannai, a dana, “Ka̱shile vuzagbayin ɗa.”
019	PSA	070	005	Ama mpa vuza vu unambi ɗa, n vuza vu yali, Ka̱shile, yaꞋan moloko, adama a na avu ɗa ka̱ɓa̱nki ka̱ va̱ n kishi ka̱ va̱, Vuzavaguɗu ka̱ta̱ vu geshe ba.
019	PSA	071	001	Vuzavaguɗu, yaꞋan n sheɗekeu wa̱ nu, ka̱ta̱ vu ka̱sukpa̱ mu m pana wono ba.
019	PSA	071	002	Uta̱ka̱ mu, vu ɓa̱nka̱ mu n laꞋaka, adama a usuɓi u nu, zuwaka mu atsuvu, vu wawa mu.
019	PSA	071	003	Vu okpo ubuta̱ u kusheɗeku u va̱, ubuta̱ u na n kubansa makyan dem. Neke kadanshi a wawa mu, adama a na avu ɗa ubuta̱ u kusheɗeku u va̱, m mashilya me ku ere mu.
019	PSA	071	004	Ka̱shile ka̱ va̱, uta̱ka̱ mu e ekiye aza a kawuya, a utsura wa aza asuvawuya n ka gbani-gbani.
019	PSA	071	005	Adama a na wa̱ nu ɗa n keɗei a̱pa̱Ꞌa̱, Vuzavaguɗu, Vuzavaguɗu, wa̱ nu ɗa n zuwai ka̱ɗu ali mpa maku me kenu.
019	PSA	071	006	N gbasatangu ta̱ wa̱ nu kafu a matsa mu, avu ɗa vu utuka̱i mu a̱ ka̱tsuma̱ ka̱ a̱na̱ku a̱ va̱, mi ta̱ a kucikpa wu makyan dem.
019	PSA	071	007	Mo okpoi ili yi urotu a̱ ubuta̱ uma n a̱bunda̱i, adama a na avu ɗa ubuta̱ u kusheɗeku wu utsura u va̱.
019	PSA	071	008	Una̱ u va̱ wi ta̱ a kucikpa wu, kanna ka̱ɓula̱, a kusala tsugbayin tsu nu.
019	PSA	071	009	Gogo na ana n kutsai na, ka̱ta̱ vu varuku mu ba, ana utsura u va̱ u kotsoi na, ka̱ta̱ vu ka̱sukpa̱ mu ba.
019	PSA	071	010	Irala i va̱ yi ta̱ a kadanshi ka̱ va̱, aza a na cigai ku una mu o ɓolongu ta̱ a nsata adama a̱ va̱.
019	PSA	071	011	A danai, “Ka̱shile ka̱ ka̱sukpa̱ yi ta̱, yaꞋan tsu guva yi tsu reme yi, adama a na vuza u kuɓa̱nka̱ yi u laꞋaka ba.”
019	PSA	071	012	Ka̱shile, ka̱ta̱ vu bana daꞋangi nu mpa ba, Ka̱shile ka̱ va̱, ta̱wa̱ gogoꞋo vu ɓa̱nka̱ mu.
019	PSA	071	013	YaꞋan aza a na i e ku neꞋeshe mu unushi, okpo n wono ka̱ta̱ a̱ kuwa̱. YaꞋan aza a na a cigai ene mu atakaci, a̱ ciya̱ kugoyi nu nlukana.
019	PSA	071	014	Ama mpa mi ta̱ a kuzuwa ka̱ɗu ka̱ va̱ wa̱ nu makyan dem, mi ta̱ a kulyaꞋa kelime n kucikpa wu.
019	PSA	071	015	Una̱ u va̱ wi ta̱ a kudansa ukuna wu usuɓi u nu, kanna ka̱ɓula̱ mpa a kudansa ukuna u wishi u nu, ko a na wo okpoi mi a kufuɗa kuyeve le dem ba.
019	PSA	071	016	Vuzavaguɗu Ka̱shile, mi ta̱ a̱ kuta̱wa̱, adama a na n sala ulinga u gbayin u nu, ka̱ta̱ n ciɓaka uma ukuna wu usuɓi u nu, avu endeꞋin.
019	PSA	071	017	Ka̱shile, avu ɗa vu piꞋisakai mu ali mpa maku me kenu, ali n anana mi ta̱ a kudansa ukuna u mereve u nu.
019	PSA	071	018	Ko gogoꞋo na ana n kutsai n yaꞋin ka̱nji ka̱ri, Ka̱shile, ka̱ta̱ vu ka̱sukpa̱ mu ba, ali n dansa ukuna wu utsura u nu n tsugbayin tsu nu a kubana a ntsukaya n na n kuta̱wa̱.
019	PSA	071	019	Ka̱shile, usuɓi u nu, u yawa ta̱ gaɗi vu eleshu. Vu yaꞋan ta̱ ili i gbagbaꞋin. Ka̱shile, vuza wi lo tsu nu ba.
019	PSA	071	020	Ko ana wo okpoi vu ka̱sukpa̱ mu ta̱ me enei atakaci m ma̱dukpa̱ ka̱u, vi ta̱ o kubonoko mu n wuma u va̱ ayin tutu. Punu a kasaun, vi ta̱ a̱ kuɗa̱ngusa̱ mu kpamu ayin tutu.
019	PSA	071	021	Vi ta̱ o kudoku mu tsugbayin, ka̱ta̱ vu kparasa mu kpamu.
019	PSA	071	022	Ka̱shile ka̱ va̱, mi ta̱ kpamu a kucikpa wu n umolu, adama a kamayun ka̱ nu. N umolu u va̱ mi ta̱ a kuyaꞋanka wu ishipa, vuza ciɗa vi Isaraila.
019	PSA	071	023	Mi ta̱ a̱ ku ɗa̱ngusa̱ ka̱la̱ka̱tsu n isali i ma̱za̱nga̱, ayin ana mi a kucikpa wu n ishipa, adama a na vu shiba̱ mu ta̱.
019	PSA	071	024	Ka̱ta̱ kelentsu ka̱ va̱ ka dansa ukuna wu usuɓi u nu kanna ka̱ɓula̱. Aza a na a cigai ene mu atakaci okpo n wono n kugoyi.
019	PSA	072	001	Vishipa vu Sulemanu. Ka̱shile, yotsongu mogono tsu na u kuyaꞋan afada a mayun, vu zuwa maku mo mogono ma yaꞋan ukuna wu usuɓi.
019	PSA	072	002	YaꞋan u yaꞋanka uduniyan u nu afada a usuɓi, u yaꞋanka uma u nu aza a unambi ukuna u mayun.
019	PSA	072	003	YaꞋan nsasan n tuka̱ n ma̱ta̱na̱ a̱ ubuta̱ u uma, ka̱ta̱ aginda a̱ tuka̱ n ukuna wu usuɓi.
019	PSA	072	004	YaꞋan mogono ma yaꞋanka aza a unambi afada a mayun, u ɓa̱nka̱ muku mo ofoloni, ka̱ta̱ u takacika aza o modoruko.
019	PSA	072	005	YaꞋan a pana wovon u nu kanna ki baci lo ko wannai, wotoi kpamu wi baci lo tsukaya a kubana a tsukaya.
019	PSA	072	006	YaꞋan mogono mo okpo tsu mini ma na o yoꞋi a̱ mita̱ ma na a kiꞋwain, wo okpo ci ijaꞋashi a iɗika.
019	PSA	072	007	YaꞋan aza a usuɓi o gbonguro tsu nɗanga a ayin e le, yaꞋan a̱ ciya̱ ma̱ta̱na̱ ba̱ri ko wannai wotoi wi baci e kuneke kutashi.
019	PSA	072	008	YaꞋan tsugono ci ni ci yawa a mala ma nampa a kubana a ma nanɗe, ili i na i ɗikai e kuyene ku Yufiretu, ali a kubana uteku wa aduniyan.
019	PSA	072	009	YaꞋan kumaci ku na ki a kakamba ku kuɗa̱ngu e kelime ka̱ ni, yaꞋan irala i ni i ku kuɓa̱ n kubuta̱ ki iɗika.
019	PSA	072	010	YaꞋan ngono n Tarishi n na mi o kotogu, a̱ tuka̱ yi n kuneꞋe, yaꞋan ngono n Sheba nu n Seba n neke yi n kuneꞋe.
019	PSA	072	011	YaꞋan ngono ra̱ka̱ n ku kuɗa̱nku yi, yaꞋan uduniyan ra̱ka̱ a yaꞋanka yi a̱ga̱nda̱.
019	PSA	072	012	Adama a na wi ta̱ a ku wawa aza a unambi, ayin a na baci e ɗekei ni, aza atakaci, n aza a na i n ka̱ɓa̱nki ba.
019	PSA	072	013	Wi ta̱ a̱ kusa̱Ꞌa̱ aza a babu utsura n aza a unambi, ka̱ta̱ u wawa wuma wa aza a na i a kula̱nsa̱ uɓa̱nki.
019	PSA	072	014	Wi ta̱ a̱ kushiba̱ le ekiye aza o modoruko n a̱shiliki, wuma u le wi ta̱ n tsuloboi a̱ a̱shi a̱ ni.
019	PSA	072	015	YaꞋan wuma u mogono u geshe, yaꞋan e neke yi azanariya a Sheba, yaꞋan uma a yaꞋanka yi avasa, a zuwaka yi una̱singai makyan dem.
019	PSA	072	016	YaꞋan a̱ ciya̱ ishina yi a̱bunda̱i a iɗika ya, yaꞋan ishina i gbugba̱ aginda dem. YaꞋan umaci u le u yimkpa tsu nɗanga n Lebano, yaꞋan likuci i shana n uma, tsu mita̱ ma na mi a kakamba.
019	PSA	072	017	YaꞋan a ciɓasa n kula ku mogono ko wannai, u lyaꞋa kelime n kuyaꞋan kula, kanna ki baci lo ko wannai, yaꞋan uduniyan ra̱ka̱ u ciya̱ una̱singai wa̱ ni, ka̱ta̱ e ɗeke yi vuza vu una̱singai.
019	PSA	072	018	Una̱singai a kubana u Vuzavaguɗu Ka̱shile, Ka̱shile ki Isaraila, vuza na a̱yi ɗa koci u ci yaꞋan ili i mereve.
019	PSA	072	019	Una̱singai a kubana u kula ku tsugbayin ku ni ko wannai, yaꞋan tsugbayin ci ni ci shana aduniyan ra̱ka̱. Ta nannai! Ta nannai!
019	PSA	072	020	Na ɗa ukocishi wa avasa a Dawuda maku Jesi.
019	PSA	073	001	Vishipa vu Asafa. Mayun Ka̱shile ki ta̱ a kuyaꞋanka Isaraila kasingai, wa aza a na a̱ɗu e le i ciɗa.
019	PSA	073	002	Ama mpa n yaꞋan ta̱ ɗevu n kutakpa asuvu, ali ka̱ɗu ka̱ va̱ ka yaꞋin ɗevu n ku uta̱.
019	PSA	073	003	Adama a na mi ta̱ e cisheꞋe n aza a ugbamukaci, ɗa baci me enei uma a gbani-gbani a lyaꞋi kelime n kuciya̱ ma̱ta̱na̱.
019	PSA	073	004	A tsu takacika ba, ikyamba i le yi ta̱ gbaga n utsura.
019	PSA	073	005	A tsu takacika tsu uma a na a buwai ba, kawuya ka̱ tsu ciya̱ le tsu aza a na buwai ba.
019	PSA	073	006	Adama a nannai ɗa a ɗikai a̱ra̱ɗi okpoi le itali i kuɗeku, ɗa a zuwai vishili vu okpoi le tsu motogu.
019	PSA	073	007	Ka gbani-gbani ka tsu ta̱ a̱ɗu e le, kusheshe ku le dem nsata n ɗa.
019	PSA	073	008	O tsu zoꞋoso ta̱ aza o yoku, ka̱ ta̱ a dansa ka gbani-gbani, e kusheshe n a̱ra̱ɗi tsu na o kudoro aza o yoku.
019	PSA	073	009	A tsu dansa ta̱ kadanshi ka ishikushi u Ka̱shile ka gaɗi, Elentsu e le i ta̱ a kadanshi ka̱ a̱ra̱ɗi a ili i na a yaꞋin aduniyan.
019	PSA	073	010	Adama a na uma a̱ Ka̱shile o bono we le, ushuku n ili i na a dansai.
019	PSA	073	011	A tsu dana ta̱, “Nini ɗai Ka̱shile ke kuyeve? MalaꞋimili mi ta̱ e kuyeve?”
019	PSA	073	012	Ta uma a gbani-gbani i nannai, makyan dem i n kadama ba, uciyi u le o kudoku.
019	PSA	073	013	Mayun, gbani ɗa m bonokoi ka̱ɗu ka̱ va̱ ciɗa, gbani ɗa mu uta̱ka̱i ekiye a̱ va̱.
019	PSA	073	014	Kanna dem mpa e kene kadama, usana lakam mpa atakaci.
019	PSA	073	015	Ishi baci n dana ta̱, “Mi ta̱ a kudansa nannai.” Mi ishi ta̱ a̱ ku vakangu muku n nu.
019	PSA	073	016	Ana n yaꞋin tsu na n kuyaꞋan adama a na n yeve, yiɗa̱i i zuwai ɗa uma a gbani-gbani i a kulyaꞋa kelime, ɗa wo okpoi mu n atakaci ka̱u.
019	PSA	073	017	Ama ana n uwai ubuta̱ u ciɗa u Ka̱shile, ɗa n yevei ili i na i kuciya̱ uma gbani-gbani.
019	PSA	073	018	Mayun ɗa vi ta̱ a kuzuwa le a̱ ubuta̱ u kederi, vu zuwai le a̱ yikpa̱i ɗa a̱ kuwa̱i ra̱ka̱.
019	PSA	073	019	GogoꞋo lo ɗa unai le, wovon u pura̱ngi le n ku te.
019	PSA	073	020	Vuzavaguɗu, i ta̱ o ko okpo tsa alatani, a na a tsu cinukpa n usana, tsu na vuza u tsu cinukpa a ɗa u jimgba baci.
019	PSA	073	021	Makyan ma na baci ka̱ɗu ka̱ va̱ ka̱ na̱mgba̱i, ɗa ka̱ɗu ka̱ va̱ ka̱ ɗa̱nga̱i,
019	PSA	073	022	Ka̱ta̱ yeve a na mpa kalau kaꞋa ko ugboji, ɗa mo okpoi tsu manama e kelime ka̱ nu.
019	PSA	073	023	N nannai dem mi ta̱ koɓolo n avu makyan dem, vi ta̱ uɓa̱ni n kukiye ku u singai ku va̱.
019	PSA	073	024	Vi o kutono nu mpa n odoki a̱ nu, a ukocishi kpamu vi ta̱ a ku isa mu n tsugbayin.
019	PSA	073	025	Avu ɗa mi n a̱yi koci gaɗi, a na mi n avu, yiɗa̱i kpamu mi a̱ kula̱nsa̱ aduniyan?
019	PSA	073	026	Ikyamba n ka̱ɗu ka̱ va̱, i ta̱ a kufuɗa ku kuwa̱, ama Ka̱shile avu ɗa utsura u ka̱ɗu u va̱, n ili i na mi n i ɗa ko wannai.
019	PSA	073	027	Mayun aza a na i daꞋangi n avu i ta̱ a̱ ku kuwa̱, vi ta̱ a ku una aza a cishakanlai o kutono a̱ma̱li.
019	PSA	073	028	Ama n tsu va̱, u laꞋaka mu ta̱ n kugaꞋan n yongo ɗevu n Ka̱shile, m bonoko ta̱ Vuzavaguɗu Ka̱shile ubuta̱ u kusheɗeku u vu, adama a na n sala ili i na u yaꞋin ra̱ka̱.
019	PSA	074	001	VicuꞋu vu tsuwaꞋi tsu Asafa Ka̱shile, yiɗa̱i i zuwai ɗa vu variki tsu ko wannai? A̱tsu ushiga wu nkyon wu ubuta̱ u kalina u nu u ɗa, yiɗa̱i i zuwai ɗa vi asuvu a usuɗukpi n a̱tsu?
019	PSA	074	002	Ciɓa n koɓolo ka uma a̱ nu a na vu tsulai ali n ayin a cau ɗe, a na vu shiba̱i okpo kumaci ku uka̱ni ku nu, ciɓa n Kusan ku Sihiyona ubuta̱ u na vu da̱sa̱ngi.
019	PSA	074	003	Ta̱wa̱ vu ka̱ra̱Ꞌa̱ ubuta̱ u na a̱ la̱nga̱sa̱i na ra̱ka̱ ra̱ka̱. Irala i la̱nga̱sa̱ ta̱ ili i na yi punu ra̱ka̱ a̱ ubuta̱ u ciɗa.
019	PSA	074	004	Aza a na a iwain nu i ta̱ o yoroli yi ulyaꞋi, a̱ ubuta̱ u na vu tsu gasa n a̱tsu, a zuwai urotu u le ɗe.
019	PSA	074	005	I ta̱ tsu aza a na i a kukapa nɗanga a̱ kutsun n ogovu e le.
019	PSA	074	006	N ogovu e le nu ntalaka n le a̱ la̱nga̱sa̱i ili i na e sheꞋwei.
019	PSA	074	007	Ɗa o songi A̱Ꞌisa̱ a gbayin a̱ nu ra̱ka̱, a natukpai ubuta̱ wu ida̱shi i kula ku nu.
019	PSA	074	008	A danai ka̱ci ke le “Ci ta̱ a̱ kuka̱na̱ i ɗa gbende,” ɗa o songi ubuta̱ u na a tsu gasa n Ka̱shile dem, a iɗika ya.
019	PSA	074	009	Tsu doku tsu ene urotu ba, eneki kpamu a buwa ba, kpamu ko vuza a̱ ka̱tsuma̱ ka̱ tsu u yeve, ko wannai ɗai ili i nampa i kukotso.
019	PSA	074	010	Ka̱shile, ali n wannai ɗai irala i ku ka̱na̱ ku zoꞋoso tsu? I ta̱ a̱ kuka̱na̱ kugoyo kula ku nu ko wannai ɗa?
019	PSA	074	011	Yiɗa̱i i zuwai ɗa vu oɓongi ekiye a̱ nu? Ɗa̱ngusa̱ kukiye ku usingai ku nu vu una le.
019	PSA	074	012	Ama Ka̱shile, avu ɗa mogono ma̱ va̱ ali n cau ɗe, vu tsu tuka̱ ta̱ n wishi aduniyan.
019	PSA	074	013	Avu ɗa vu pecei mala n utsura u tsugbayin u nu, vu ɓosoi aci oroꞋo a̱ mini.
019	PSA	074	014	Avu ɗa vu minjarai kaci ka̱ ka̱di ka mala, ɗa vu nekei ni wo okpoi ilikulyaꞋa yi nnama n kakamba.
019	PSA	074	015	Avu ɗa vu ta̱sa̱i a̱shi a̱ mini n ayinva, vu zuwai kuyene ku ɗekpei.
019	PSA	074	016	Kanna n kayin ka̱nu kaꞋa, avu ɗa vu zuwai wotoi n kanna a̱ ubuta̱ u le.
019	PSA	074	017	Avu ɗa vu zuwakai aduniyan kureꞋe, avu ɗa vu yaꞋin lyushi n irana.
019	PSA	074	018	Vuzavaguɗu, ciɓa n tsu na irala i nu yi o ku zoꞋoso wu, n tsu na kpamu alau i o kugoyo kula ku nu.
019	PSA	074	019	Ka̱ta̱ vu neke wuma wu nkyon n nu wa̱ a̱kunzu ba, ka̱ta̱ vu cinukpa n uma a̱ nu a na a takacikai ba, ko wannai.
019	PSA	074	020	Ciɓa n uzuwakpani u na vu yaꞋankai tsu, obogozu a na i n ka̱yimbi a iɗika dem, i ta̱ tukpa n aza a ujari.
019	PSA	074	021	Ka̱ta̱ vu ka̱sukpa̱ aza a na a takacikai okpo n wono ba, yaꞋan aza a unambi n aza a̱ kula̱nsa̱ uɓa̱nki a cikpa kula ku nu.
019	PSA	074	022	Ka̱shile, ɗa̱nga̱ vu utuka̱ ka̱ci ka̱ nu, ciɓa tsu na alau i o ku zoꞋoso wu kanna dem.
019	PSA	074	023	Ka̱ta̱ vu cinukpa n kadanshi ka kacaꞋa ka aza a na a iwai nu ba, ka̱ta̱ vu cinukpa m mololo ma aza a na i a kuyaꞋanka wu ugbamiwasuvu ba.
019	PSA	075	001	Kadanshi a kubana u vuza vu kelime vi ishipa: Vishipa vu Asafa, a yaꞋan vu ɗa n Ka̱la̱ka̱tsu, “Ka̱ta̱ a yaꞋan munuka ba.” Ka̱shile, tsu cikpa wu ta̱, tsu cikpa ta̱ kula ku nu adama a na vi ta̱ lo, tsu dansai ili i mereve i na vu yaꞋin.
019	PSA	075	002	Vuzavaguɗu Ka̱shile u danai, “N zuwa ta̱ makyan ma afada, mi ta̱ tana a kuyaꞋan afada a na i derere.
019	PSA	075	003	Ko ɗa baci aduniyan e jengeɗei, ali uma a̱ ni e jeꞋekei ikyamba, mpa ɗa n zuwai kumiꞋi u ni u shamgbai n utsura. Kuvuka
019	PSA	075	004	N dana ta̱ aza a̱ra̱ɗi, ‘Ka̱ta̱ i yaꞋan a̱ra̱ɗi ba.’ uma a gbani-gbani kpamu, n danai, ‘Ka̱ta̱ i yaꞋan ugbamiwasuvu ba.
019	PSA	075	005	Ka̱ta̱ i yaꞋanka Ka̱shile ugbamiwasuvu ba, ka̱ta̱ i lapa nka̱nga̱ n ɗa̱ ba.’”
019	PSA	075	006	Ko vuza wi a̱ ku uta̱ a kasana ko a̱ ka̱livi, ko a kakamba u ta̱wa̱ u neke aza o yoku tsugbayin ba.
019	PSA	075	007	Ama Ka̱shile kaꞋa kayaꞋinkafada, u tsu goyo ta̱ aza o yoku, ka̱ta̱ u neke aza o yoku tsugbayin.
019	PSA	075	008	Vuzavaguɗu wi ta̱ uɓa̱ni n mokoꞋo e kukiye ku ni, tukpa n ma̱kya̱n ma kalam ma na mi n kusasu, u ɓelei maꞋa, ɗa uma a gbani-gbani aduniyan, o soꞋi maꞋa gbende.
019	PSA	075	009	Ama mpa mi ta̱ a kusala ukuna u nampa ko wannai, mi ta̱ a kucanana ishipa n cikpa Ka̱shile ka Yakubu.
019	PSA	075	010	A̱yi ɗa u ku goyo aza a ugbamiwasuvu, ama wi ta̱ e kuneke aza a usuɓi tsugbayin.
019	PSA	076	001	Kadanshi a kubana u vuza vu kelime vi ishipa: N tsuwaꞋi tsu anꞋin a umolu. Vishipa vu Asafa. Ka̱shile vuza vu uyevi ɗa a yahuda, kula ku ni ku gbayin ku ɗa a Isaraila.
019	PSA	076	002	Ubuta̱ wu ida̱shi i ni yi ta̱ a Urushelima, Sihiyona ɗa ubuta̱ wu ida̱shi i ni.
019	PSA	076	003	Taɗe u koɗosoi ayaꞋa a irala, nu nra̱ga̱ n le, n otokobi e le, ali n ucanuku u kuvon u le. Kuvuka
019	PSA	076	004	Ka̱shile, avu vuzagbayin ɗa vi ta̱ tsu mogono ɗa baci vu bonoi, a nsansa a̱ ubuta̱ u na vu lyaꞋi irala i nu.
019	PSA	076	005	Una ta̱ osoji a utsura ɗa a̱ pura̱i ucanuku u na i n uɗa, ko kovonshi ka buwa ba, ka na ka kufuɗa ku ɗa̱ngusa̱ kukiye ku ni.
019	PSA	076	006	Ka̱shile ka Yakubu, tsu na vu ɓarangi le, ekeke odoku n akumbi e le ra̱ka̱ a̱ yikpa̱i a̱ kuwa̱i.
019	PSA	076	007	Avu ɗa koci a kupana wovon u nu, yayi u kushamgba e kelime ka̱ nu, a makyan ma na baci vu yaꞋin wupa?
019	PSA	076	008	Ɗe gaɗi ɗa vu kiɗai afada, aduniyan a panai wovon ɗa a paɗai bini,
019	PSA	076	009	Ka̱shile, vu ɗa̱nga̱ baci kuyaꞋan afada, adama a na vu wawa aza a na i atakaci aduniyan. Kuvuka
019	PSA	076	010	Mayun wupa u nu u vuma wi ta̱ a̱ ku tuka̱ wu n ucikpi, aza a na a lakai a wupa u nu, i ta̱ a kuyaꞋanka wu a̱ga̱nda̱.
019	PSA	076	011	YaꞋin akucina u Vuzavaguɗu Ka̱shile ka̱ ɗa̱, ka̱ta̱ i neke i na i kucinai kuneke, yaꞋan iɗika i na yi ɗeɗevu, a̱ tuka̱ n kuneꞋe ku le, u Vuza na a kupana wovon.
019	PSA	076	012	U zuwa ta̱ aza o tsugono tsa̱ a̱ra̱ɗi okpo n wono, ka̱ta̱ u zuwa ngono ma aduniyan a pana wovon.
019	PSA	077	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu ka Jedutun. Vishipa vu Asafa. N shika̱i n ka̱la̱ka̱tsu ka̱u u Ka̱shile, n ɗengusa̱i ka̱la̱ka̱tsu ka̱u n shika̱i, adama a na u panaka mu.
019	PSA	077	002	A makyan ma atakaci n tsu vasa ta̱ u Vuzavaguɗu, kayin dem n tsu ɗengusa̱ ta̱, ekiye a̱ va̱ gaɗi n yaꞋan a avasa, ama ka̱ɗu ka̱ va̱ ka̱ ciya̱ ma̱ta̱na̱ ba.
019	PSA	077	003	Makyan ma na n ciɓai n Ka̱shile ɗa n yaꞋin yura̱, a makyan ma na baci mi aciɓa, n ci yaꞋan ta̱ adanshi n takpa asuvu. Kuvuka
019	PSA	077	004	U tsu ka̱sukpa̱ mu n lata ba, n na̱mgba̱i ka̱tsuma̱ ali n kpa̱ɗa̱i kufuɗa kudansa.
019	PSA	077	005	N ciɓasai n ayin a na a lazai ɗe, n tsu ciɓa ta̱ kpamu n a̱ya̱ a na a lazai ɗe m makyan.
019	PSA	077	006	N ciɓai n vishipa vu va̱ kayin ka̱ɓula̱, n sheshei a̱ ka̱ɗu ka̱ va̱.
019	PSA	077	007	Ɗa n danai, “Ayin tutu ɗa Vuzavaguɗu u ku iwan mu? Wi kpamu o kudoku kupana asuvayali a̱ va̱ ba?
019	PSA	077	008	Ucigi u nu u na u tsu sabaꞋa ba u kotso ta̱ ko wannai? Wi ta̱ a̱ kukpa̱ɗa̱ kushatangu uzuwakpani u ni makyan dem?
019	PSA	077	009	Ka̱shile ka cinukpa ta̱ kupana asuvayali ɗa? Ko wupa u ni u zuwa yi ta̱ u kpa̱ɗa̱i kusa̱Ꞌa̱ tsu?” Kuvuka
019	PSA	077	010	“Ili i na i laꞋi n kuɓa̱la̱ mu a̱ ka̱ɗu i ɗaɗa, kukiye ku MalaꞋimili ku ka̱sukpa̱ ta̱ kuɓa̱nka̱ tsu.”
019	PSA	077	011	Mi ta̱ a kuciɓa n ulinga u na vu yaꞋansai Vuzavaguɗu, mi ta̱ a kuciɓa n ili mereve i na vu yaꞋin cau ɗe.
019	PSA	077	012	Mi ta̱ a̱ kuka̱na̱ kusheshe ili i na vu yaꞋin ra̱ka̱, mi ta̱ a̱ ka̱na̱ kusheshe a ukuna wu ulinga u nu.
019	PSA	077	013	Ka̱shile, uye u nu u ciɗa u ɗa. Ka̱ma̱li ki lo n tsugbayin tsu Ka̱shile ka̱ tsu ba.
019	PSA	077	014	Avu ɗa Ka̱shile ka na ka ci yaꞋan ili mereve, vu yotsongu ta̱ utsura u nu a̱ ka̱tsuma̱ ka uma.
019	PSA	077	015	N utsura u nu ɗa vu shiba̱i uma a̱ nu, ntsukaya n Yakubu nu n Isufu. Kuvuka
019	PSA	077	016	Ka̱shile, ana mini me enei nu, ana mini me enei nu ɗa ma panai wovon, mala mu uga̱vi ma vuzakpai adama o wovon.
019	PSA	077	017	Eleshu o yoꞋi mini, ɗa a lapai kakpanga ɗe gaɗi, ɗa ulaɗi wu akanai ubuta̱ dem.
019	PSA	077	018	Izumgbi i kakpanga i nu i ka̱ra̱Ꞌi a̱ ubuta̱ dem, kutashi ku ulaɗi ku akanai aduniyan ra̱ka̱, aduniyan a panai wovon ɗa a̱ gba̱ɗa̱i.
019	PSA	077	019	Vu walai a mala, vu pasamgbanai mala mu uga̱vi ka̱u, ama e ne ura̱Ꞌa̱ u ene a̱ nu ba.
019	PSA	077	020	Vu tonoi n uma a̱ nu tsu maguɓi, e kiye a Musa n Haruna.
019	PSA	078	001	VicuꞋu vu tsuwaꞋi tsu Asafa Uma a̱ va̱, zuwai atsuvu, i pana kuyotsongusu ku va̱, zuwakai n ili i na mi a kudansa.
019	PSA	078	002	Mi ta̱ a kuyaꞋan kadanshi n asan, n tonuko ɗa̱ ili i na yi usokongi ayin a cau,
019	PSA	078	003	Ili i na tsu panai ɗa kpamu tsu yevei, ili i na ikaya i tsu i danai tsu.
019	PSA	078	004	Ci o kusokongu ku muku n le i ɗa ba, ama ci ta̱ a kudana tsukaya tsu na tsa̱ kuta̱wa̱, Tsugbayin tsu Vuzavaguɗu n ulinga u gbagbaꞋin u ni, n ili i mereve i na u yaꞋansai.
019	PSA	078	005	U nekei Yakubu ili i kutono ɗa u zuwai wila̱ a Isaraila, u na u danai ikaya i tsu, a piꞋisaka muku n le u ɗa.
019	PSA	078	006	Adama a na ntsukaya n na n kuta̱wa̱ e yeve u ɗa, ali n muku n na a kumatsa, e le tamkpamu feu a dana muku n le.
019	PSA	078	007	Adama a na a zuwa a̱ɗu e le u Ka̱shile, ka̱ta̱ a cinukpa n ulinga u na u yaꞋin ba, ama a̱ ka̱na̱ kutono kadanshi ka̱ ni,
019	PSA	078	008	Ka̱ta̱ okpo ci ikaya i le ba, ntsukaya mu ugbamukaci n aza a ugbamiwasuvu, aza a na e neke Vuzavaguɗu a̱ɗu e le ba, aza a na a a̱ɗu e le i m ma̱riki u Ka̱shile ba.
019	PSA	078	009	Aza a Ifirayimu, aza a na a uta̱i vishili n ayaꞋa, a kpatalai a sumai a kanna ko kuvon.
019	PSA	078	010	A shatangu uzuwakpani u le n Ka̱shile ba, a̱ kpa̱ɗa̱i kutono wila̱ u ni.
019	PSA	078	011	A cinukpai n ulinga u na u yaꞋin, n ili i mereve i na u yotsongi le dem.
019	PSA	078	012	U yaꞋin ili i mereve a̱ a̱shi a ikaya i le, a uɓon u Zowan a iɗika i Masar.
019	PSA	078	013	U pecei mala ɗa u tonoi n ele punu, u zuwai mini ma shamgbai tsu mashilya.
019	PSA	078	014	N kanna ɗa u tonoi n ele n keleshu, n kayin ka̱ɓula̱ u tonoi n ele n kutashi ka akina.
019	PSA	078	015	U ɓatsai atali e meremune, ɗa̱ u nekei le mini n a̱bunda̱i tsu mala mu uga̱vi.
019	PSA	078	016	U zuwai nyeneke mu uta̱i a katali, u zuwai mini ma̱ ka̱na̱i kuyene tsu kuyene.
019	PSA	078	017	Ama ɗa a lyaꞋi kelime n kuyaꞋanka yi unushi, a yaꞋankai MalaꞋimili ugbamiwasuvu ɗe e kakamba.
019	PSA	078	018	N ucigi u ka̱ɗu u le u ɗa o kondoi Ka̱shile, a na a danai u neke le ilikulyaꞋa i na a cigai.
019	PSA	078	019	A yaꞋankai Ka̱shile kadanshi ka gbani-gbani, a danai, “Ko Ka̱shile ki ta̱ o kufoɓuso ka̱ɗiva̱ e meremune?
019	PSA	078	020	Ko ana u lapai katali ɗa mini ma̱ uta̱i gbani, ɗa mini ma̱ uta̱i n a̱bunda̱i, ama wi ta̱ kpamu e kuneke tsu ilikulyaꞋa? Wi ta̱ kpamu a̱ kuciya̱ka̱ uma a̱ ni inyama?”
019	PSA	078	021	Adama a nannai ana Vuzavaguɗu u panakai le ɗa u yaꞋin wupa ka̱u, u suꞋuki uma a Yakubu n akina a usuɗukpi ka̱u, u va̱sa̱i n wupa wa aza a Isaraila,
019	PSA	078	022	Adama a na ushuku n Ka̱shile ba, kpamu e neke ka̱ɗu n wishi u ni ba.
019	PSA	078	023	N nannai dem u nekei eleshu kadanshi gaɗi, ɗa u zuwai le a̱ ɓa̱yuwa̱i utsutsu u gaɗi.
019	PSA	078	024	U tsuwa̱nka̱i le Mana tsu mini a lyaꞋa, ɗa u nekei le ili i kashina i gaɗi.
019	PSA	078	025	Ɗa a lyaꞋi ilikulyaꞋa ya alingata a̱ Ka̱shile, Ka̱shile ke nekei le ilikulyaꞋa n a̱bunda̱i a lyaꞋi ali a̱ cuwa̱i.
019	PSA	078	026	U zuwai wunla̱i u vugula̱i ɗe a kasana, n utsura u ni ɗa u zuwai wunla̱i wu uɓonɗakai u ɗa̱nga̱i,
019	PSA	078	027	u tsuwa̱nka̱i le inyama tsu kubuta̱, nnunu n ciꞋimkpi, tsu kayala ka̱ iga̱Ꞌin i mala,
019	PSA	078	028	U zuwai le a̱ yikpa̱sa̱i e mere ma̱ ka̱tsura̱ ke le, uka̱ra̱Ꞌi n a̱pa̱m e le.
019	PSA	078	029	Ɗa uma a takumai ali a̱ cuwa̱i ka̱u, adama a na u neke le ta̱ ili i na i mali.
019	PSA	078	030	Ama babu a̱ cuwa̱ n ili i na i a mali i ɗa biꞋi punu a una̱ u le,
019	PSA	078	031	ana Ka̱shile ka panai, ɗa wupa u ni u va̱sa̱i wa aza a Isaraila, wu unai uma a utsura a̱ ka̱tsuma̱ ke le, ɗa u lapai a̱ɗa̱nga̱ni aza a Israila.
019	PSA	078	032	N ili i nampa ra̱ka̱, a lyaꞋi kelime n kuyaꞋan unushi, n li i mereve i na u yaꞋin dem, ushuku n a̱yi ba.
019	PSA	078	033	Ta u zuwai ayin e le o kotsoi nannai gbani, a̱ya̱ e le okpoi tukpa n atakaci.
019	PSA	078	034	Ana Ka̱shile ka unai aza o yoku, a̱ shika̱i unushi u le, a̱ la̱nsa̱i Ka̱shile o bonoi wa̱ ni kpamu.
019	PSA	078	035	A ciɓai a na Ka̱shile kaꞋa ubuta̱ u kusheɗeku u le, a ciɓai a na Ka̱shile MalaꞋimili maꞋa ka̱shibi ke le.
019	PSA	078	036	Ama ɗa a̱ ya̱nsa̱i ni kadanshi ka̱ una̱ u le, a kuyaꞋanka yi aꞋuwa n elentsu e le.
019	PSA	078	037	A̱ɗu ele o tono kadanshi ka̱ ni ba, o tono uzuwakpani u ni ba.
019	PSA	078	038	N nannai dem Ka̱shile ka panai asuvayali a uma a̱ ni, u cinukpakai le unushi u le, ɗa u kpa̱ɗa̱i ku una le, makyan dem u tsu reme ta̱ ka̱ɗu ka̱ ni, ka̱ta̱ u vaꞋanka wupa u ni.
019	PSA	078	039	U tsu ciɓa ta̱ ele uma a gbani ɗa i koci, tsu wunla̱i u na u tsu laza kpamu u tsu bono ba.
019	PSA	078	040	A yaꞋansaka yi ta̱ ugbamiwasuvu e meremune, a zuwai ni una̱mgbuka̱tsuma̱ a kakamba!
019	PSA	078	041	Makyan dem a̱ ka̱na̱i kukondo Ka̱shile, ɗa a zuwai vuza ciɗa vi Israila kuyaꞋan wupa.
019	PSA	078	042	A ciɓa n utsura u ni a ayin a na u shiba̱i le ekiye a irala i le ba,
019	PSA	078	043	ana u yaꞋin urotu wi ili i mereve a iɗika i Masar, ili i mereve i na vi yaꞋin a uɓon u Zowan.
019	PSA	078	044	U bonokoi nɗolu n le mo okpoi mpasa, a fuɗa o soꞋo mini ma nyeneke n le ba.
019	PSA	078	045	U suꞋuki le n ka̱kuma̱ ka ayun ka takacikai le, opoɗo tamkpamu a̱ la̱nga̱sa̱i iɗika i le.
019	PSA	078	046	U zuwai akyun takumai ucanuku wa ashina e le, nta̱ɗa̱ma̱ci tamkpamu n la̱nga̱sa̱i ashina e le.
019	PSA	078	047	U la̱nga̱sa̱i ashina a itacishi e le m mini ma atali, nɗanga mu mbiri n egele.
019	PSA	078	048	Wu unai anaka e le n mini ma atali, ɗa kpamu wu unai ushiga wu nkyon le, nu nraɗika n le n akpanga.
019	PSA	078	049	U tsuwa̱nka̱i le n wupa u ni, asuvu a usuɗukpi, n una̱mgbuka̱tsuma̱ u zuwai le atakaci, u suꞋuki le n alingata a munuka.
019	PSA	078	050	U tsuwa̱nka̱i le n wupa u gbani-gbani u ni, wu ere le a̱ ubuta̱ wu ukpa̱ ba, ama ɗa wu unai le m ma̱dukpa̱.
019	PSA	078	051	Wu unai muku mu ugiti n ali a masar, muku mu ugiti, mu utsura u le a Ham.
019	PSA	078	052	Ɗa wu uta̱i n uma a̱ ni tsu ushiga, u tonoi n ele tsu nkyon e meremune.
019	PSA	078	053	U tonoi n ele m ma̱ta̱na̱, adama a na ka̱ta̱ a pana wovon ba, ama mala ma lyaꞋa ta̱ irala i le.
019	PSA	078	054	U tuka̱i le e kureꞋe ki iɗika i ciɗa, u tuka̱i le a kusan ku na kukiye ku utsura ku ni ku lyaꞋi n kuvon.
019	PSA	078	055	U lokoi uduniyan u na wi e kelime ke le, ɗa u pecekei aza a Isaraila iɗika ya, yo okpoi ili yi uka̱ni i le, u zuwai uma a Isaraila a̱ da̱sa̱ngi punu a iꞋuwa i uma ya.
019	PSA	078	056	Ama ɗa o kondoi Ka̱shile, a yaꞋankai MalaꞋimili ugbamiwasuvu, a zuwaka n kadanshi ka̱ ni ba,
019	PSA	078	057	a yaꞋan ili i na i gaꞋin ba, ci ikaya i le, i n kamayun ba, tsu kokondori ka kayaꞋa ka na a taɗuki,
019	PSA	078	058	A zuwai ni u yaꞋin wupa, adama a nva̱li ma̱ a̱ma̱li e le, ɗa a zuwai ni cisheꞋe adama a̱ma̱li e le.
019	PSA	078	059	Ana Ka̱shile ka panakai le, ɗa u yaꞋin wupa n ele ka̱u, u iwain aza a Isaraila ra̱ka̱-ra̱ka̱.
019	PSA	078	060	U ka̱sukpa̱i Ma̱va̱li mo oɓolo a Shilo, a̱ ubuta̱ u na wi a̱ ida̱shi e mere ma uma.
019	PSA	078	061	U ka̱sukpa̱i akpati vu uzuwakpani vu utsura u ni va, a kubana ugbashi, u ka̱sukpa̱i tsugbayin ci ni a kubana wa aza a na a iwain ni.
019	PSA	078	062	U yaꞋan ta̱ wupa n ili yi uka̱ni a̱ ni ɗa u nekei le e ekiye a irala i le yi unai le n kotokobi.
019	PSA	078	063	Akina o songi muku mo olobo n le, nkere tankpamu n nambai ali o ku olo,
019	PSA	078	064	Anan ganu e le a banai ukpa̱ u kotokobi, agapa a̱ma̱ci e le tana a̱ shika̱ ba.
019	PSA	078	065	Ɗa Vuzavaguɗu u ɗa̱nga̱i, a danshi wishi ta̱ alavu, tsu vuza na u jimgbai n kagimi ku soꞋi u ma̱ra̱.
019	PSA	078	066	U lapai irala i ni, ɗa okpoi n wono ko wannai.
019	PSA	078	067	Vuzavaguɗu u iwain kefeku ka̱ Isufu, u zagba kefeku ka̱ Ifirayimu ba.
019	PSA	078	068	Ama ɗa kucikpa u zagbai kefeku ka̱ Yahuda, kusan ku Sihiyona ku na u cigai ka̱u.
019	PSA	078	069	Ta ɗe u maꞋi A̱Ꞌisa̱ a gbayin a̱ ni, tsu gaɗi ko wannai, u maꞋi ku ɗa n utsura tsu na u shikpa̱i aduniyan ko wannai.
019	PSA	078	070	U zagbai kagbashi ka̱ ni Dawuda, u ɗikai ni a̱ ubuta̱ u kaguɓa ko nkyon,
019	PSA	078	071	u ta̱wa̱i n a̱yi a̱ ubuta̱ u kaguɓa ko nkyon, ɗa u zuwai ni maguɓi ma uma a̱ ni a Yakubu, ɗaɗa Isaraila ili yi uka̱ni i ni
019	PSA	078	072	Dawuda tana u guɓai le n ka̱ɗu ke te, n kuyeve kpamu.
019	PSA	079	001	Vishipa vu Asafa. Ka̱shile, uduniyan u tuka̱ ta̱, uma a̱ nu n kuvon, a natukpai A̱Ꞌisa̱ a gbayin a ciɗa a̱ nu, o bonokoi Urushelima agali.
019	PSA	079	002	A̱ ka̱sukpa̱i even a ikyamba ya agbashi a̱ nu, o okpo ilikulyaꞋa yi nnu, inyama i uma a ciɗa a̱ nu, okpoi ilikulyaꞋa yi nnama n kakamba.
019	PSA	079	003	A̱ tsuwa̱in mpasa n uma a̱ nu tsu mini, a̱ ubuta̱ ra̱ka̱ a Urushelima, ko vuza u buwa a na wa̱ ciɗa̱ngu even a ikyamba a ba.
019	PSA	079	004	Tsu okpoi ili i ma̱ka̱n, wa aza a na i a ida̱shi ɗeɗevu n a̱tsu, tsu okpoi ili yi izoshi n ulami, wa aza a na i uka̱ra̱Ꞌi n a̱tsu.
019	PSA	079	005	Vuzavaguɗu ali n wannai ɗai, vu kulyaꞋa ta̱ kelime n wupa ko wannai ɗa? Ali n wannai ɗai, wupa u nu u kuka̱na̱ ku kula̱ tsa akina?
019	PSA	079	006	Vu tsuwa̱n wupa u nu, a uduniyan u na u kpa̱ɗa̱i ku cikpa wu, N tsugono dem, tsu na tsu kpa̱ɗa̱i kuɗeke kula ku nu.
019	PSA	079	007	Adama a na a lyaꞋa ta̱ Yakubu, a̱ la̱nga̱sa̱i iɗika i ni.
019	PSA	079	008	Ka̱ta̱ vu takacika tsu, adama unushi wi ikaya i tsu ba, ama vu pana asuvayali a̱ tsu, adama a na tsu takpa ta̱ asuvu a̱ tsu.
019	PSA	079	009	Vu ɓa̱nka̱ tsu, Ka̱shile kishi ka̱ tsu, adama a tsugbayin tsu kula ku nu, isa tsu ka̱ta̱ vu cinukpaka tsu unushi u tsu, adama a kula ku nu.
019	PSA	079	010	Adama a̱ yiɗa̱i ɗa uduniyan u ku dana, “Te ɗai Ka̱shile ke le?” YaꞋan tsu ene tsu na va kutakacika uduniyan, adama a na vu tsupa mpasa ma agbashi a̱ nu n na a̱ tsuwa̱in.
019	PSA	079	011	Zuwa atsuvu vu pana, yura̱ ya aza a na i ushiyi, n kukiye ku utsura ku nu, vu wawa aza a na a kiɗakai afada a̱ ukpa̱.
019	PSA	079	012	Vuzavaguɗu tsupa, uduniyan u nanlo ali kucindere, adama a kadanshi ka ishikushi ka na a yaꞋankai nu.
019	PSA	079	013	A̱tsu na ci uma a̱ nu, nkyon mu ushiga u nu, ci ta̱ a kucikpa wu ko wannai. Tsukaya a kubana a tsukaya, ci ta̱ a kucikpa wu.
019	PSA	080	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu ka Uzuwakpani u apulufa. Vishipa vu Asafa. Zuwaka tsu atsuvu, avu maguɓi mi Isaraila, avu vu na vu tonoi n kumaci ku Isufu tsu ushiga. Avu na vi a̱ ida̱shi a kakuba ko tsugono ka̱ nu, a gaɗi vu Corobi vu akana,
019	PSA	080	002	e kelime ka Ifirayimu, m Bayami m Manasa, yotsongu utsura u nu ka̱ ta̱ vu ta̱wa̱ vu wawa tsu.
019	PSA	080	003	Ka̱shile, bonoko tsu, vu pana asuvayali a̱ tsu, ka̱ta̱ vu wawa tsu.
019	PSA	080	004	Vuzavaguɗu Ka̱shile MalaꞋimili, Ali n wannai ɗai va̱ ku ka̱na̱ wupa n avasa a uma a̱ nu?
019	PSA	080	005	N kujilya ku ɗa vu lyaꞋatangi tsu, n kujilya ku ɗa vu nekei tsu moko ma̱ mini tsu soꞋi.
019	PSA	080	006	Vu bonokoi tsu ili i vishili wa aza a na ci ida̱shi ɗeɗevu, irala i tsu kpamu o ku zoꞋoso tsu.
019	PSA	080	007	Ka̱shile MalaꞋimili, bonoko tsu, vu pana asuvayali a̱ tsu, ka̱ta̱ vu wawa tsu.
019	PSA	080	008	Vu utuka̱i uma a̱ nu tsu maɗanga mi itacishi a Masar, vu lokoi uduniyan u na wi ida̱shi a KanaꞋana, ɗa vu shikpa̱i le.
019	PSA	080	009	Ɗa vu lapulakai le ubuta̱ adama a na o gbonguro aralu a̱ ni a uwai a iɗika ka̱u, a tatsai a palai ubuta̱ dem a iɗika ya.
019	PSA	080	010	A palai aginda n ululu e le, a palai nɗanga m gbagbain n Sida n acaka e le.
019	PSA	080	011	Acaka a̱ ni a lazai, a kubana a mala me mere, ali a kubana a Mala ma Yufiretu.
019	PSA	080	012	Yiɗa̱i i zuwai ɗa vu ɓosoi nshilya n na mi uka̱ra̱Ꞌi n maɗanga mi itacishi ma? Adama a na irala i ni i na yi a kulaza lo dem a uwa o boko umaci u ni.
019	PSA	080	013	Njuma mi ta̱ a kudasa le, nnama n kakamba n takuma le.
019	PSA	080	014	Ka̱shile MalaꞋimili, bono wa̱ tsu, la̱na̱ku ɗe gaɗi vu ene, ta̱wa̱ vu wawa kashina ki itacishi ka̱ nu.
019	PSA	080	015	Ta̱wa̱ vu wawa maɗanga mi itacishi ma, ma na avu n ka̱ci ka̱ nu vu shikpa̱i, ma na vu ɗa̱ngusa̱i adama a̱ ka̱ci ka̱ nu.
019	PSA	080	016	Irala i tsu i kapai le i songi le n akina, vu yaꞋin wupa n ele vu unai le ra̱ka̱.
019	PSA	080	017	YaꞋan kukiye ku singai ku nu ku yongo n uma a̱ nu a na vu zagbai, maku ma vuma ma na vu kumgbasai adama a̱ ka̱ci ka̱ nu.
019	PSA	080	018	Ci a kukpatala tsu ka̱sukpa̱ wu ba, neke tsu wuma u savu, adama a na tsu ɗeke a kula ku nu.
019	PSA	080	019	Ka̱shile MalaꞋimili, bonoko tsu, vu pana asuvayali a̱ tsu, ka̱ta̱ vu wawa tsu.
019	PSA	081	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu ka, “Gititi.” Vishipa vu Asafa. Cananai ishipa i ma̱za̱nga̱ u Ka̱shile katsura ka̱ tsu, orukpoi ka̱u u Ka̱shile ka Yakubu.
019	PSA	081	002	Gita̱i ishipa n i kucuwai medelemishipa, waꞋi umolu, waꞋi umolu u gbayin, n ka̱la̱ka̱tsu ka uyoꞋo.
019	PSA	081	003	I lika̱ kavana ka̱ ka̱giri o wotoi u savu, i lika̱ kavana ka a makyan ma na wotoi u pecei, i yaꞋan ka̱ɗiva̱ ka.
019	PSA	081	004	Na lo ili i kutono i ɗa wa aza a Isaraila, wila̱ u ɗa u na wu uta̱i a̱ Ka̱shile ka Yakubu.
019	PSA	081	005	U neke ta̱ wila̱ u nanlo a̱ ubuta̱ uma a Isaraila, a makyan ma na wu uta̱i u shilika̱i n uma a Masar. M panai ka̱la̱ka̱tsu ka na n saꞋwai kupana ba, a kudansa,
019	PSA	081	006	“N cipa̱ka̱ ɗa̱ ta̱ ucanuku wa̱ a̱miki u na wi avangatsu a̱ ɗa̱, mbana ma atakaci n na mi ekiye a̱ ɗa̱ n yaꞋan ta̱ wishi.
019	PSA	081	007	A makyan ma na yi o kusoꞋo atakaci, i ɗeke mu ta̱, ɗa tana n wawai ɗa̱, ɗa mu ushuki mpa punu eleshu, n kondoi ɗa̱ a̱ mini ma Mariba. Kuvuka
019	PSA	081	008	Panai, a̱ɗa̱ uma a̱ va̱ aza a Isaraila, n ciga ta̱ i panaka mu.
019	PSA	081	009	Ka̱ta̱ i cikpa a̱ma̱li ba, ka̱ta̱ kpamu i kuɗa̱ngu a omoci a̱ma̱li ba.
019	PSA	081	010	Mpa ɗa Vuzavaguɗu Ka̱shile ka̱ ɗa̱, vuza na wu utuka̱i ɗa̱ a iɗika i Masar, apukai una̱ u ɗa̱, mi ta̱ a ku lyatangu ɗa̱.
019	PSA	081	011	“Ama uma a̱ va̱ a panaka mu ba, Isaraila u iwain kutono mu.
019	PSA	081	012	Adama a nannai, n ka̱sukpa̱ le ta̱ a lyaꞋa kelime n ugbamukaci u le, a yaꞋan ili i na i a kufuɗa kuyaꞋan.
019	PSA	081	013	Uma a̱ va̱ i baci a kupanaka mu, ishi baci aza a Isaraila o kutono uye u va̱,
019	PSA	081	014	mi ishi ta̱ o kuloko irala i le gogoꞋo lo n lyaꞋa aza a na a iwai le ra̱ka̱.
019	PSA	081	015	Aza a na a iwai Vuzavaguɗu, i ta̱ a̱ ku kuɗa̱ngu e kelime ka̱ ni adama o wovon, atakaci e le ko wannai ɗa.
019	PSA	081	016	Ama mi ta̱ a ku lyaꞋatangu ɗa̱ n alkama i singai, ka̱ta̱ n zuwa ɗa̱ i cuwa̱ n ishigi i na a jaꞋwain a katali.”
019	PSA	082	001	Vishipa vu Asafa. Ka̱shile ka ɗika ta̱ tsugbayin ci ni o koɓolo ka gbayin ka gaɗi. Ka̱shile ka tsu kiɗa ta̱ afada a̱ ka̱tsuma̱ ka̱ a̱ma̱li.
019	PSA	082	002	“Ali n wannai ɗai i ku ka̱na̱ kuyaꞋan afada a na i mejege ba, i ka̱na̱ kuɓa̱nka̱ aza a gbani-gbani? Kuvuka
019	PSA	082	003	I ɓa̱nka̱ aza a unambi nu mkpaꞋan, i yaꞋanka aza a unambi n aza a na o doroi kasingai.
019	PSA	082	004	Wawai aza a na i n utsura ba n aza a unambi, wawai le e ekiye aza a gbani-gbani.”
019	PSA	082	005	I n cicoꞋo ba, ko e yeve ili, i ta̱ a nwalu a̱ ka̱yimbi, a̱miꞋi a ngon ma aduniyan m gba̱ɗa̱i.
019	PSA	082	006	N danai, “A̱ɗa̱ a̱ma̱li a ɗa, ra̱ka̱ vu ɗa̱ muku m MalaꞋimili n ɗa,
019	PSA	082	007	Ama yi ta̱ a̱ ku kuwa̱ tsu vuma, i yikpa̱ tsu ngono ra̱ka̱.”
019	PSA	082	008	Ka̱shile, ta̱wa̱ vu yaꞋanka aduniyan afada, adama a na uduniyan ra̱ka̱ ili yi uka̱ni i nu i ɗa.
019	PSA	083	001	Vishipa vu Asafa. Ka̱shile, ka̱ta̱ vu paɗa bini, vu shamgba gbaɓa ba, Ka̱shile ka̱ta̱ vu kpa̱ɗa̱ kukeɓece ukuna ba.
019	PSA	083	002	Inda, tsu na irala i nu yi a̱ra̱ɗi, la̱na̱, tsu na i a ugbamukaci.
019	PSA	083	003	A nsata adama a uma a̱ nu, a gbaɓai aci e le a yaꞋan tsurala n uma a na vi a kinda.
019	PSA	083	004	Aza a ugbamukaci a kudansa, “Ta̱wa̱i tsu una aza a Isaraila, adama a na a cinukpa n ele ko wannai.”
019	PSA	083	005	N ka̱ɗu kete kaꞋa e sheshei, a gbaɓai kaci a kuyaꞋan tsurala n avu.
019	PSA	083	006	Ele ɗa aza a Edom n aza a IshimaꞋilu, n aza a Mowabu, n aza a Haga,
019	PSA	083	007	n aza a Gebalu n aza a Amona n aza a Ameleki n aza a Filisitiya n aza a Taya,
019	PSA	083	008	Asiriya feu o ɓolongi kaci n ele, o doki kumaci ku Lotu utsura. Kuvuka
019	PSA	083	009	YaꞋanka le tsu na vu yaꞋankai aza a Midiya, yaꞋanka le tsu na vu yaꞋankai Sisera, n Jabinu e kuyene ku Kishon,
019	PSA	083	010	a̱ kuwa̱i a Eni-doru, even a ikyamba e le a shamai a iɗika.
019	PSA	083	011	YaꞋanka aza e kelime e le tsu na vu yaꞋankai Orebu n Zeyibu, vu lokoi aza o tsugono e le tsu na vu lokoi Zeba n Zalumuna,
019	PSA	083	012	a danai, “Ci ta̱ a ku isa iɗika i na yi i Ka̱shile yi okpo i tsu.”
019	PSA	083	013	Ka̱shile ka̱ va̱, loko le tsu wunla̱i u kabatalikpau, vu loko le tsu na wunla̱i u tsu pura̱ngu kopo.
019	PSA	083	014	Tsu na akina a ci lyaꞋa kutsun, tsu na kpamu melentsu ma akina me ci leɓece nsasan,
019	PSA	083	015	Vu loko le n wunla̱i wu utsura u nu, vu rikpa̱sa̱ le n kabatalikpau ka utsura.
019	PSA	083	016	Vuzavaguɗu zuwa le okpo n wono, adama a na a̱ la̱nsa̱ kula ku ni.
019	PSA	083	017	YaꞋan okpo n wono ko wannai, yaꞋan a bana ukpa̱ u wono,
019	PSA	083	018	Adama a na e yeve a na avu ɗa koci, Vuzavaguɗu, avu ɗa koci MalaꞋimili aduniyan ra̱ka̱.
019	PSA	084	001	Kadanshi a kubana u vuza vu kelime vi ishipa: A yaꞋan vu ɗa n ka̱la̱ka̱tsu ka “Gititi.”Vishipa vu muku n Kora. Yiɗa̱i a kugisangu ku ugaꞋin wa̱ A̱Ꞌisa̱ a gbayin a̱ nu, Ka̱shile MalaꞋimili?
019	PSA	084	002	Wuma u va̱ wi ta̱ a mali ma ulanga wa̱ A̱Ꞌisa̱ a gbayin a Vuzavaguɗu. Ka̱ɗu ka̱ va̱ n wuma u va̱ ra̱ka̱ a kucanana ishipa u Ka̱shile ka wuma.
019	PSA	084	003	Ali ojironjiron feu a̱ ciya̱ ta̱ ɗe kpaꞋa, mbeɗukule n yaꞋan ta̱ ɗe cikinda, ɗevu n katalikalyuka a tsu guɓa muku n le, Vuzavaguɗu MalaꞋimili, mogono ma̱ va̱ Ka̱shile ka̱ va̱.
019	PSA	084	004	Aza a una̱singai a ɗa aza a na i a ida̱shi a kpaꞋa ku nu, makyan dem i ta̱ a kucanana ishipa i kucikpa wu. Kuvuka
019	PSA	084	005	Aza a̱ ma̱za̱nga̱ a ɗa aza a na a̱ ciya̱i utsura wa̱ nu, aza a na i a mali a bana a kusan ku Sihiyona.
019	PSA	084	006	Aza a̱ ma̱za̱nga̱ a ɗa a na o tonoi n ka̱ra̱Ꞌa̱ ke ɗekpu, ɗa ko bonoi tsu a̱shi a̱ mini, tsu na mini ma̱ ugiti ma̱ Ka̱shile ma tsu shatangu ayivan dem.
019	PSA	084	007	A̱ tsu ka̱na̱ ta̱ kutsurukpa a̱ ka̱tsuma̱ ka nwalu n le, i ta̱ tana e kene Ka̱shile ka̱ a̱ma̱li a Sihiyona.
019	PSA	084	008	Pana avasa a̱ va̱, Vuzavaguɗu Ka̱shile MalaꞋimili, panaka mu, Ka̱shile ka Yakubu. Kuvuka
019	PSA	084	009	La̱na̱ Ka̱shile, avu ɗa ubuta̱ u kusheɗeku u tsu, sa̱Ꞌa̱ mazagbi ma̱ nu.
019	PSA	084	010	Kanna kete ka na a kuyaꞋan A̱Ꞌisa̱ a gbayin a̱ nu u laꞋa ta̱ ayin ka̱kpa̱n a na a kuyaꞋan a̱ ubuta̱ u yoku kau. n laꞋa ta̱ n kuciga m shamgba utsutsu u kpaꞋa ku Ka̱shile ka̱ va̱, a na ma̱ kuda̱sa̱ngu a iꞋuwa i uma a gbani-gbani.
019	PSA	084	011	Vuzavaguɗu Ka̱shile, a̱yi ɗa kutashi ku tsu m ma̱ra̱ga̱ ma̱ tsu, u tsu zuwaka tsu ta̱ una̱singai n kasingai n tsugbayin, u sa̱nka̱ aza a na i a kuyaꞋan ili i mejege ili singai ba.
019	PSA	084	012	Aza a una̱singai a ɗa aza a na e nekei a̱ɗu ele wa̱ nu, Ka̱shile MalaꞋimili.
019	PSA	085	001	Kadanshi a kubana u vuza vu kelime vi ishipa: Vishipa vu muku n Kora. Vuzavaguɗu, vu yaꞋanka ta̱ iɗika i nu kasingai, vu bonoko ta̱ Yakubu n una̱singai u ni.
019	PSA	085	002	Vu cinukpaka ta̱ uma a̱ nu unushi u le, vu cinukpakai le unushi u le. Kuvuka
019	PSA	085	003	Vu ka̱sukpa̱i kuyaꞋan wupa n ele, ɗa vu takpai wupa wu usuɗukpi u nu we le.
019	PSA	085	004	Bonoko tsu kpamu, Ka̱shile kishi ka̱ tsu, vu ka̱sukpa̱ kupana wupa u tsu.
019	PSA	085	005	Vi ta̱ a kuyaꞋan wupa n a̱tsu ko wannai ɗa? Vi a ku saꞋawa kuta̱na̱ ba?
019	PSA	085	006	Vi o kudoku tsu utsura, vu ɗa̱ngusa̱ tsu kpamu ba? Adama a na ci cikpa wu ba?
019	PSA	085	007	Vuzavaguɗu vu yotsongu tsu ucigi u na u tsu sabaꞋa ba, vu ɓa̱nka̱ tsu n wishi u nu.
019	PSA	085	008	Mi ta̱ a kuzuwa atsuvu wu ili i na, Vuzavaguɗu Ka̱shile ki a kudansa, a̱tsu na ci uma a̱ ni, u yaꞋanka tsu ta̱ uzuwakpani u ma̱ta̱na̱, tsu bono baci a ukuna u tsulau u tsu ba.
019	PSA	085	009	Mayun wi ta̱ ufoɓushi adama a na wu isa aza a na i e kuneke yi tsugbayin, adama a na tsugbayin ci ni tsu yongo punu a iɗika ya.
019	PSA	085	010	Ucigi u na u tsu sabaꞋa ba n usuɓi i ta̱ o kugasa a̱ ubuta̱ u te, ma̱riki m ma̱ta̱na̱ i ta̱ kpamu o ku oɓongbonoi
019	PSA	085	011	Ma̱riki ma vuma mi ta̱ a̱ ku uta̱ aduniyan a kubana gaɗi, usuɓi u Ka̱shile wi ta̱ a ku indana ɗe gaɗi.
019	PSA	085	012	Vuzavaguɗu wi ta̱ a ku zuwaka tsu una̱singai, iɗika i tsu yi ta̱ a kumatsa ili i kashina n a̱bunda̱i.
019	PSA	085	013	Usuɓi wi ta̱ a kulyaꞋa kelime ka̱ ni, u foɓusoko yi uye.
019	PSA	086	001	Avasa a Dawuda Vuzavaguɗu zuwaka mu atsuvu, vu ushuku mu, adama a na mpa vuza vu unambi ɗa n vuza yali.
019	PSA	086	002	Ere wuma u va̱ a̱ ubuta̱ ukpa̱, adama a na mpa vuza vu usuɓi ɗa, wawa kagbashi ka̱ nu, adama a na avu ɗa Ka̱shile ka̱ va̱.
019	PSA	086	003	Pana asuvayali a̱ va̱, Vuzavaguɗu, mi ta̱ avasa wa̱ nu kanna dem.
019	PSA	086	004	Vuzavaguɗu, zuwa kagbashi ka̱ nu ka yaꞋan ma̱za̱nga̱, adama a na n neke ta̱ wuma u va̱ wa̱ nu.
019	PSA	086	005	Vuzavaguɗu, avu vuza vu kasingai ɗa n kacinukpi ka unushi, vi ta̱ n ka̱bunda̱i ka ucigi u na u tsu sabaꞋa ba wa aza na i e meɗevile wa̱ nu ra̱ka̱.
019	PSA	086	006	Zuwa atsuvu wa avasa a̱ va̱, Vuzavaguɗu, pana ma̱shi ma̱ va̱ ma̱ kula̱nsa̱ uɓa̱nki.
019	PSA	086	007	Mi ta̱ e ɗeke wu a kanna ka atakaci, adama a na vi ta̱ a̱ ku ushuku avasa a̱ va̱.
019	PSA	086	008	Vuzavaguɗu, a̱ ka̱tsuma̱ ka̱ a̱ma̱li ko vuza te wi lo tsu nu ba, ko vuza te, wi a kufuɗa kuyaꞋan ili i na vi a kuyaꞋan ba.
019	PSA	086	009	Uduniyan u na vu yaꞋin ra̱ka̱, i ta̱ a̱ kuta̱wa̱ a̱ kuɗa̱ngu e kelime ka̱ nu, Vuzavaguɗu, i ta̱ e kuneke kula ku nu tsugbayin.
019	PSA	086	010	Adama a na avu vuza gbayin ɗa, vu na vu ci yaꞋan ili i mereve, avu endeꞋin avu ɗa Ka̱shile,
019	PSA	086	011	Vuzavaguɗu, piꞋisaka mu ili i na vu cigai n yaꞋan, mpa tana mi ta̱ o kutono wu mayun, zuwa mu n ga̱nda̱ka̱ wu n ka̱ɗu kete.
019	PSA	086	012	Vuzavaguɗu Ka̱shile ka̱ va̱, mi ta̱ a kucikpa wu n ka̱ɗu kete, mi ta̱ a kusala tsugbayin tsu nu ko wannai.
019	PSA	086	013	Ucigi u gbayin u nu u na tsu sabaꞋa, a kubana wa̱ va̱ wi kugisangu ba, adama a na vu isa mu a kasaun uga̱vi.
019	PSA	086	014	Aza a ugbamukaci a̱ tuka̱ mu ta̱ n vishili, Ka̱shile, koɓolo ka uma a gbani-gbani a̱ kula̱nsa̱ wuma u va̱, uma a na e ci neke wu tsugbayin ba.
019	PSA	086	015	Ama avu Vuzavaguɗu, avu Ka̱shile ka asuvayali kaꞋa n kasingai, vuza na u ci yaꞋan wupa gogo ba, vuza wu ucigi wa̱ a̱bunda̱i m ma̱riki,
019	PSA	086	016	La̱na̱ mu, vu pana asuvayali a̱ va̱, vu neke kagbashi ka̱ nu utsura vu wawa maku ma kagbashi ka vuka ka̱ nu.
019	PSA	086	017	Vuzavaguɗu, yotsongu mu urotu u kasingai ka̱ nu, aza a na iwain mu i ta̱ e kene, ka̱ta̱ a pana wono, ɗa baci enei vu nekei mu kadanshi vu ɓa̱nka̱i mu kpamu.
019	PSA	087	001	Vishipa vu muku n Kora. Vuzavaguɗu u vara ta̱ kumiꞋi ku kumaꞋa ku ni, a gaɗi vu aginda a ciɗa,
019	PSA	087	002	Vuzavaguɗu u laꞋa ta̱ n kuciga utsutsu u Sihiyona n ubuta̱ wi ida̱shi i Yakubu ra̱ka̱.
019	PSA	087	003	I ta̱ a kadanshi ka tsugbayin adama a̱ nu, avu likuci i Ka̱shile. Kuvuka
019	PSA	087	004	Mi ta̱ a kuzuwa Masar m Babila, a̱ ka̱tsuma̱ ka aza a na e yevei mu, Filisitiya n Taya n Habasha “Ele feu ta ɗe a matsai le,”
019	PSA	087	005	A Sihiyona tankpamu i ta̱ a kudana, “Ele na n ele nan ɗe a matsa le ta̱ punu.” MalaꞋimili wi ta̱ a kuzuwa i ɗa.
019	PSA	087	006	Vuzavaguɗu wi ta̱ a kuɗana a katagarda ka ula a uma a̱ ni dem, “A̱yi na a matsai ta̱ a Sihiyona.” Kuvuka
019	PSA	087	007	A makyan ma na i a kuyaꞋan tsuwaꞋi i ta̱ a kucanana ishipa, ka̱ta̱ a dana, “Una̱singai u va̱ dem wi ta̱ Sihiyona.”
019	PSA	088	001	Kadanshi a kubana u vuza vu kelime vi ishipa: Vishipa vu muku n Kora. A yaꞋan vu ɗa n ka̱la̱ka̱tsu ka Leyonotu. VicuꞋu vu tsuwaꞋi tsu Heman vuza vu aza a Ezirahitu Vuzavaguɗu Ka̱shile, vuza na u wawai mu, kanna n kayin mpa a̱ ma̱shi wa̱ nu,
019	PSA	088	002	YaꞋan avasa a̱ va̱ a̱ ta̱wa̱ wa̱ nu, zuwa atsuvu vu pana ma̱shi ma̱ va̱.
019	PSA	088	003	Wuma u va̱ wi ta̱ tukpa n atakaci, ali mi ɗevu n ukpa̱.
019	PSA	088	004	E kece mu ta̱ a̱ ka̱tsuma̱ ka aza a na a̱ gida̱la̱i e kpenle ku ukpa̱ mo okpoi tsu vuza na wi n utsura ba,
019	PSA	088	005	A variki mu a̱ ubuta̱ wa̱ a̱kpisa̱, tsa aza a na unai, punu a ivaꞋin asaun e le, aza a na vu cinukpai n e le, aza a na a buwai n u uɓa̱nki u nu ba.
019	PSA	088	006	Vu taɗuku mu ta̱ a kasaun ku uga̱vi, m kpenle ku uga̱vi ku ka̱yimbi.
019	PSA	088	007	Vi ta̱ a wupa nu mpa ka̱u, vu vita̱la̱sa̱i mu n aɓau a mala. Kuvuka
019	PSA	088	008	Vu zuwai a̱ja̱Ꞌa̱ a̱ va̱ a variki mu, vu zuwai e pecei mu kau, mo okpoi a ukanji babu tsu na n kulaꞋaka.
019	PSA	088	009	A̱shi a̱ va̱ a̱ ga̱la̱i adama a una̱mgbuka̱tsuma̱. Vuzavaguɗu kanna dem mi ta̱ e kuɗekushe wu, n tsu ɗa̱ngusa̱ ta̱ ekiye a̱ va̱ wa̱ nu avasa.
019	PSA	088	010	Vu tsu yaꞋanka ta̱ a̱kpisa̱ ili i mereve? A̱kpisa̱ a̱ tsu ɗa̱nga̱ ta̱ a cikpa wu? Kuvuka
019	PSA	088	011	A ci yaꞋan ta̱ kadanshi ka ucigi u nu u na u tsu sabaꞋa ba a kasaun? Ko ma̱riki ma̱ nu a̱ ubuta̱ wa aza a na a unai.
019	PSA	088	012	I ta̱ e kene ili i mereve i nu a̱ ka̱yimbi? Ko ukuna wu usuɓi u nu a̱ ubuta̱ wa̱ a̱kpisa̱.
019	PSA	088	013	Ama Vuzavaguɗu mi ta̱ e meɗevile a̱ kula̱nsa̱ uɓa̱nki, n usana n ci yaꞋan ta̱ avasa a kubana wa̱ nu.
019	PSA	088	014	Vuzavaguɗu, yiɗa̱i i zuwai ɗa vu variki mu? Yiɗa̱i i zuwai ɗa vu sokongu ki mu a̱shi a̱ nu?
019	PSA	088	015	Ili i na i ɗikai mpa kenu ɗa mi atakaci, ali a kubana ɗevu n ukpa̱, ɗa n togbolyoi adama atakaci a̱ nu.
019	PSA	088	016	Wupa u nu u lyaꞋa mu ta̱ tsu na mini ma tsu aya, uɓarangi u nu wu una mu ta̱.
019	PSA	088	017	Kanna ka̱ɓula̱ a̱ ka̱ra̱Ꞌi mu tsu mini, a kanza mu ta̱ a̱ ubuta̱ dem.
019	PSA	088	018	Vu zuwai a̱ja̱Ꞌa̱ va̱ n aza a na a cigai mu a iwain mu, ka̱yimbi kaꞋa koci ko okpoi ka̱ja̱Ꞌa̱ ka̱ va̱.
019	PSA	089	001	VicuꞋu vu tsuwaꞋi tsu Itan vuza va aza a Ezirahitu Mi ta̱ a kucanana ishipa adama a ucigi u Vuzavaguɗu u na u tsu sabaꞋa ba ko wannai. Mi ta̱ a kusala ukuna u ma̱riki ma̱ nu, tsukaya a kubana a tsukaya
019	PSA	089	002	Mi ta̱ a kudana, “Ucigi u nu u na u tsu sabaꞋa ba wi ta̱ o kuyongo ko wannai, ma̱riki ma̱ nu mi ta̱ o kuyongo tsu gaɗi a̱da̱nga̱shile.”
019	PSA	089	003	Vu danai, “N yaꞋan ta̱ uzuwakpani m mazagbi ma̱ va̱, n yaꞋanka ta̱ kagbashi ka̱ va̱ Dawuda uzuwakpani n danai,
019	PSA	089	004	‘A ntsukaya u nu n ɗa a̱ kuciya̱ mogono ko wannai, i ta̱ a̱ kuda̱sa̱ngu a kakuba ko tsugono ka̱ nu tsukaya n tsukaya.’” Kuvuka
019	PSA	089	005	Vuzavaguɗu, ili wuma i gaɗi yi ta̱ a kucikpa ili i mereve i na vu yaꞋin, koɓolo ka uma a ciɗa feu, a kucikpa ma̱riki ma̱ nu.
019	PSA	089	006	Adama a na ɗe e eleshu yayi a kugisanku n Vuzavagɗu, yayi wi tsu Vuzavaguɗu a̱ ka̱tsuma̱ ki ili wuma i gaɗi?
019	PSA	089	007	I ta̱ e kuneke wu tsugbayin a̱ ka̱tsuma̱ ki ili i wuma i ciɗa, aza a na i uka̱ra̱Ꞌi n avu i ta̱ o wovon u nu ka̱u.
019	PSA	089	008	Vuzavaguɗu Ka̱shile, MalaꞋimili, babu vuza vu utsura tsu nu, avu vuza vu ma̱riki ɗa a ili dem.
019	PSA	089	009	Avu ɗa vu tsu lyaꞋa tsugono tsu mala ma ujari, vu tsu vaꞋanku ta̱ aɓau.
019	PSA	089	010	Vu yokumoi ka̱ma̱li ka ugbamukaci ka nanlo vu unai ni, n utsura u kukiye ku nu ɗa vu wacuwai irala i nu.
019	PSA	089	011	Gaɗi a̱da̱nga̱shile a̱ nu a ɗa, aduniyan feu a̱ nu a ɗa, avu ɗa vu yaꞋin aduniyan n ili i na yi punu dem.
019	PSA	089	012	Avu ɗa vu yaꞋin uɓongaɗi n uɓonɗakai, kusan ku Taboru n Hamonu i ta̱ a kuyaꞋanka wu ishipa adama a̱ ma̱za̱nga̱.
019	PSA	089	013	Kukiye ku nu ki ta̱ n tsugbayin, kukiye ku usingai ku nu kpamu ki ta̱ n utsura.
019	PSA	089	014	Usuɓi n kamayun kaꞋa kumiꞋi ku kakuba ko tsugono ka̱ nu, ucigi u nu u na u tsu sabaꞋa ba m ma̱riki i ta̱ e kelime ka̱ nu.
019	PSA	089	015	Vuzavaguɗu, aza a una̱singai a ɗa aza a na i a kucikpa wu n ishipa i ma̱za̱nga̱, aza a na i a nwalu a kutashi ku nu.
019	PSA	089	016	I ta̱ a̱ ma̱za̱nga̱ a kanna dem adama a̱ nu, i a̱ kuciya̱ ucikpi adama a usuɓi u nu.
019	PSA	089	017	Adama a na avu ɗa tsugbayin ci le n utsura u le, n kasingai ka̱ nu kaꞋa ci ciya̱i ucikpi.
019	PSA	089	018	Adama a na mayun Vuzavaguɗu ɗa ma̱ra̱ga̱ ma̱ tsu, mogono ma̱ tsu a̱yi ɗa vuza ciɗa vi Isaraila,
019	PSA	089	019	Vu saꞋwa ta̱ kuyaꞋan kadanshi tsa alatani u uma a̱ nu a usuɓi m makyan ɗe, vu danai, “N neke ta̱ kovonshi utsura vuza na n ɗa̱ngusa̱i a̱ ka̱tsuma̱ ka uma.
019	PSA	089	020	N ciya̱ ta̱ Dawuda kagbashi ka̱ va̱, me erengi ta̱ m maniꞋin ma ciɗa,
019	PSA	089	021	Utsura u va̱ wi ta̱ o kuyongo n a̱yi, kukiye ku va̱ ki ta̱ a ku zuwa yi u tsurukpa.
019	PSA	089	022	Vurala vu ni vi a kusaꞋwa kulyaꞋa yi ba, uma a gbani-gbani i o kuloko yi ba.
019	PSA	089	023	A̱ a̱shi a̱ ni mi ta̱ o ku yokumo irala i ni, mu una aza a na a iwain ni.
019	PSA	089	024	Ukuna u ma̱riki u va̱ n ucigi u va̱ u na u tsu sabaꞋa ba wi ta̱ o kuyongo n a̱yi, mi ta̱ a ku zuwa yi u ciya̱ ulyaꞋi.
019	PSA	089	025	Mi ta̱ a kuzuwa tsugono ci ni ci lyaꞋa kelime, ili i na i ɗikai a mala, ali a kubana e kuyene ku Ifiritis.
019	PSA	089	026	Dawuda wi ta̱ a kudana mu, ‘Avu esheku a̱ va̱ a ɗa n Ka̱shile ka̱ va̱ avu ɗa vi e ku ere mu avu ɗa ubuta̱ u kusheɗeku u va̱ n kishi ka̱ va̱.’
019	PSA	089	027	Mi ta̱ o kubonoko yi maku mu ugiti ma̱ va̱, vuza na u laꞋi ngono ma aduniyan m gbayin.
019	PSA	089	028	Ucigi u va̱ u na u tsu sabaꞋa ba wi o kuyongo n a̱yi ko wannai, uzuwakpani u na n yaꞋin n a̱yi wi ta̱ a kushamgba ko wannai.
019	PSA	089	029	A ntsukaya n ni ɗa a̱ kuciya̱ mogono makyan dem, tsugono ci ni ci ta̱ a kushamgba tsa eleshu a gaɗi.
019	PSA	089	030	Ama ɗa baci muku n ni n kpa̱ɗa̱i kutono wila̱ u va̱, kpamu o tono ili i na n dansai ba,
019	PSA	089	031	Ɗa baci a̱ ka̱sukpa̱i wila̱ u kadanshi, a̱ kpa̱ɗa̱i kutono uneki u kadanshi ka̱ va̱,
019	PSA	089	032	mi ta̱ a kutakacika le adama a unushi u le, n faba le adama a kawuya ke le.
019	PSA	089	033	Ama mi a̱ kukpa̱ɗa̱ ku ciga Dawuda ba, mi tana a̱ kukpa̱ɗa̱ kushatangu uzuwakpani u na n yaꞋanka ni ba.
019	PSA	089	034	Mi o ku koɗo uzuwakpani u na n yaꞋanka ni ba, mi tana a̱ ku sabaꞋa ko ili i te a kadanshi ku una̱ ka̱ va̱ ba.
019	PSA	089	035	N kula ku ciɗa ku va̱ ɗa n yaꞋin a kucina kute koci, mi a kuyaꞋanka Dawuda aꞋuwa ba.
019	PSA	089	036	Ntsukaya n ni mi ta̱ o kuyongo ko wannai, mi ta̱ a̱ kula̱na̱ tsugono ci ni kanna ki baci de n kutashi.
019	PSA	089	037	Ki ta̱ a kushamgba n utsura tsu wotoi, tsu magan mu usuɓi ma na mi gaɗi.” Kuvuka
019	PSA	089	038	Ama gogo na vu yaꞋan ta̱ wupa m mazagbi ma̱ nu, vu iwain ni ɗa vu variki ni.
019	PSA	089	039	Vu koɗoi uzuwakpani u na vu yaꞋin n kagbashi ka̱ nu, vu variki oroliko a̱ ni a̱ ka̱kiza̱.
019	PSA	089	040	Vu ɓosoi asaka a̱ likuci i ni, vu bonokoi ubuta̱ u kusheɗeku u ni agali.
019	PSA	089	041	Aza a na i a nwalu a uye i ta̱ o kuboko ucanuku u ni, aza a na i a̱ ida̱shi ɗeɗevu n a̱yi o ku zoꞋoso yi.
019	PSA	089	042	Vu zuwai irala i ni i lyaꞋi kelime, vu zuwai ra̱ka̱ vu le a yaꞋin ma̱za̱nga̱.
019	PSA	089	043	Vu zuwai ucanuku u kuvon u ni wo okpoi ili i gbani, vu ka̱sukpa̱i a lyaꞋi ni n kuvon.
019	PSA	089	044	Vu isai ni kalangu ko tsugono ci ni, vu lapai kakuba ko tsugono ci ni a iɗika.
019	PSA	089	045	Vu zuwai ni u kutsai babu ayin a̱ ni a yawa, vu zuwai wono u kimba̱i ni. Kuvuka
019	PSA	089	046	Vuzavaguɗu, ali n wannai ɗai va ku sokongu ka̱ci ka̱ nu? Ko wannai ɗa? Ali n wannai ɗa̱i ka̱ɗu ka̱ nu ka̱ kuka̱na̱ ku kula̱ tsa akina?
019	PSA	089	047	Vuzavaguɗu, ciɓa a na ayin a vuma kenu ɗa a ɗa i, ciɓa tsu na vu yaꞋin vuma dem vuza vu ukpa̱ ɗa,
019	PSA	089	048	Yayi u kuyongo n wuma ko wannai, u ku kuwa̱ ba? Nini ɗai vuma u kusa̱nka̱ ka̱ci ka̱ ni ku uwa a kasaun? Kuvuka
019	PSA	089	049	Vuzavaguɗu te ɗai ucigi u nu u tsu sabaꞋa ba u cau? Te ɗai uzuwakpani u nu u na vu yaꞋankai Dawuda?
019	PSA	089	050	Vuzavaguɗu, ka̱ta̱ vu cinukpa tsu na a shikusai mu ba, mpa kagbashi ka̱ nu, n tsu na n ka̱na̱i ka̱ɗu n kawuya ka na uma i a kuyaꞋanka mu,
019	PSA	089	051	Vuzavaguɗu, ka̱ta̱ vu cinukpa tsu na irala i nu yi o ku zoꞋoso mogono ma na vu erengi ba, a̱ ka̱na̱i ku shika yi a̱ ubuta̱ u na u banai dem.
019	PSA	089	052	Tsu cikpai Vuzavaguɗu ko wannai, Tananai! Tananai.
019	PSA	090	001	Avasa a Musa, vuma vu Ka̱shile. Vuzavaguɗu, makyan dem avu ɗa ubuta̱ wi ida̱shi i tsu. Ali tsukaya n tsukaya.
019	PSA	090	002	Kafu vu yaꞋan nsasan, kafu a iɗika kafu kpamu vu yaꞋan aduniyan, avu Ka̱shile kaꞋa ko wannai. Vi n ugiti ba tana vi n ukocishi ba.
019	PSA	090	003	Vu tsu bonoko ta̱ uma tsu na ishi kubuta̱, vu dana, “O bono kubuta̱ a̱ ubuta̱ u na uta̱i.”
019	PSA	090	004	A̱ya̱ ka̱kpa̱n wa̱ nu i ta̱ tsu kanna ke te, i ta̱ tsu kanna ke te ka na ka lazai, tsu makyan ma kayin ma na ma lazai.
019	PSA	090	005	Vu tsu pura̱ngu ta̱ uma tsu alavu a̱ ukpa̱ i ta̱ tsu mita̱ ma na ma̱ tsu uta̱ n usana,
019	PSA	090	006	o gbonguro ali a yaꞋan a̱pa̱lu, ka̱ta̱ n kulivi a lumba e ɗekpe.
019	PSA	090	007	Tsu kuwa̱ ta̱ adama a wupa u nu, tsu dagaza ta̱ adama asuvu a usuɗukpi a̱ nu.
019	PSA	090	008	Vu gere ta̱ unushi u tsu e kelime ka̱ nu, unushi u tsu wu usokongi kpamu, vu zuwai u ɗa a̱ ubuta̱ u na ve kene le.
019	PSA	090	009	Wupa u nu u jebe ta̱ ayin a wuma a̱ tsu, wuma u tsu u kotsoi tsa ayinviki.
019	PSA	090	010	A̱ya̱ a wuma a̱ tsu ra̱ka̱ a ɗaɗa amangatatsunkupa ci baci m ma̱ta̱na̱ a̱ya̱ amanga̱na̱shi, n nannai dem ili i na a̱ya̱ a nanlo a tsu tuka̱ tsu ɗaɗa atakaci n una̱mgbuka̱tsuma̱, gogoꞋo lo a laza, a̱tsu tamkpamu tsu puwa̱nka̱.
019	PSA	090	011	Yayi u yevei utsura u wupa u nu? Yayi u yevei wovon u na wupa u nu u kutuka̱?
019	PSA	090	012	PiꞋisaka tsu ci yeve a na wuma u tsu u makyan me kenu maꞋa, adama a na tsu okpo aza a ugboji.
019	PSA	090	013	Vuzavaguɗu, bono, ali n wannai ɗai tsa̱ kuka̱na̱ kuvana wu? Pana asuvayali agbashi a̱ nu.
019	PSA	090	014	Usana dem yotsongu tsu, ucigi u nu u na u tsu sabaꞋa ba, adama a na tsu canana ishipa i ma̱za̱nga̱ a ayin a wuma a̱ u tsu ra̱ka̱.
019	PSA	090	015	Zuwa tsu ci yaꞋan ma̱za̱nga̱, tsu ka̱bunda̱i ka ayin a na ci atakaci, tsu ka̱bunda̱i ka̱ a̱ya̱ a na tsu takacikai.
019	PSA	090	016	YaꞋan a̱tsu agbashi a̱ nu, ci ene ulinga u gbayin u nu, yaꞋan ntsukaya n tsu me ene, utsura u tsugbayin tsu nu.
019	PSA	090	017	Vuzavaguɗu Ka̱shile ka̱ tsu, yaꞋan una̱singai u nu u yongo n a̱tsu, vu zuwa tsu ci lyaꞋa kelime a ili i na ci a kuyaꞋan dem, vu neke tsu ulyaꞋi a ili i na ci a kuyaꞋan dem.
019	PSA	091	001	Vuza na baci wi a̱ ida̱shi a̱ a̱ ubuta̱ u MalaꞋimili dem, wi ta̱ a kuvuka a̱ kulu ku vuza vu utsura dem,
019	PSA	091	002	wi ta̱ a kufuɗa kudana Vuzavaguɗu, “Avu ɗa ubuta̱ u kusheɗeku u va̱, m mashilya ma utsura ma̱ va̱, avu ɗa vuza na vi a ku inda mu, avu ɗa Ka̱shile ka̱ va̱, wa̱ nu u ɗa n zuwai ka̱ɗu ka̱ va̱.”
019	PSA	091	003	Mayun wi ta̱ a̱ ku utuka̱ wu a maza ma uma a gbani-gbani, kpamu wu utuka̱ wu atakaci a na a̱ kutuka̱ n ukpa̱.
019	PSA	091	004	Wi ta̱ a kupala wu tsu na motoku, ma tsu pala muku n ni n evelyu, vi ta̱ a̱ kuda̱sa̱ngu m ma̱ta̱na̱ a ɗaka vi le. Ma̱riki ma̱ ni mi ta̱ ke ere wu, ka̱ta̱ u shamkpa wu.
019	PSA	091	005	Vi a kupana wovon wi ili i wovon i na i kuta̱wa̱ n kayin ba, ko vishili vu na a kuyaꞋan n avu n kanna,
019	PSA	091	006	ko ma̱dukpa̱ ma na ma̱ kuta̱wa̱ n kayin, ko uma a gbani-gbani a na a ci yaꞋan munuka n kanna a kaci.
019	PSA	091	007	Uma ka̱kpa̱n i ta̱ a̱ kuyikpa̱ ɗevu n avu, a̱kpa̱n kupa i ta̱ a̱ kuyikpa̱ e kukiye ku usingai ku nu, ama avu ko ili yi a̱ kuciya̱ wu ba.
019	PSA	091	008	Vi ta̱ a ku inda le n a̱shi a̱ nu, vu ene tsu na a kutakacika aza asuvawuya.
019	PSA	091	009	A na wo okpoi avu vu danai, Vuzavaguɗu ɗa ubuta̱ u kusheɗeku u va̱, MalaꞋimili kpamu ubuta̱ wi ida̱shi i va̱.
019	PSA	091	010	Babu ma̱dukpa̱ ma na ma̱ kuciya̱ wu, ko kpamu ili i gbani-gbani i na i kuyaꞋan ɗevu n kpaꞋa ku nu.
019	PSA	091	011	Vuzavaguɗu wi ta̱ a kuzuwa alingata a̱ ni inda wu, kpamu i ta̱ e kere wu a̱ ubuta̱ u na vu banai dem,
019	PSA	091	012	i ta̱ e kukeɓe wu e ekiye e le, adama a na ka̱ ta̱ vu ta̱ɗa̱tsa̱ a katali ba.
019	PSA	091	013	Vi ta̱ a kudasa ikawu m megu, vi ta̱ a kudasa ikawu yi utsura n oko o tsukono.
019	PSA	091	014	adama a na u dana ta̱, “Mi ta̱ a ki isa aza a na a cigai mu, mi ta̱ a ku inda aza a na e yeve mu.
019	PSA	091	015	Makyan ma na baci u ɗekei mu, mi ta̱ a̱ ku ushuku ku yi, mi ta̱ o kuyongo n a̱yi makyan ma na wi o kusoꞋo atakaci, mi ta̱ a ku isa yi, ka̱ta̱ n neke yi tsugbayin.
019	PSA	091	016	Mi ta̱ a kuzuwa wuma u ni u geshe, mayun tana mi ta̱ a ku wawa yi.”
019	PSA	092	001	Vishipa. Adama a kanna ka Ashibi Ili singai i ɗa a cikpa Vuzavaguɗu, a canana ishipa a kula ku Ka̱shile MalaꞋimili.
019	PSA	092	002	Ili i singai i ɗa a sala ucigi u nu u na u tsu sabaꞋa ba n usana, ma̱riki ma̱ nu n kayin
019	PSA	092	003	n ili yi iwashi yi umolu, n ka̱la̱ka̱tsu ku umolu ku ugaꞋin.
019	PSA	092	004	Vuzavaguɗu, ulinga u gbayin u nu u tsu zuwa mu ta̱ ma̱za̱nga̱ ka̱u, adama ili i na vu yaꞋin, mi ta̱ ishipa i ma̱za̱nga̱.
019	PSA	092	005	Vuzavaguɗu, n yiɗa̱i a kugisanku ulinga u gbayin u nu, kusheshe ku nu ki ta̱ n atakaci e kuyeve.
019	PSA	092	006	Ili i yoku i ɗa na i na kalau ki e kuyeve ba, kpamu ka̱ta̱m ki a kufuɗa ku zuwaka ba,
019	PSA	092	007	a na wo okpoi aza asuvawuya i ta̱ o kugbonguro tsu mita̱, aza a na i a kuyaꞋan ka gbani-gbani a̱ kuciya̱ uciyi, n nannai dem i ta̱ a ku una le ra̱ka̱-ra̱ka̱.
019	PSA	092	008	Adama a na avu, Vuzavaguɗu ɗa MalaꞋimili ko wannai.
019	PSA	092	009	Mayun, Vuzavaguɗu, irala i nu yi ta̱ a̱ ku kuwa̱, i ta̱ a ku kuwacuwa aza a kuyaꞋan ka gbani-gbani.
019	PSA	092	010	Vu zuwai mu n tsurukpai tsu kanama, vu zuwakai mu una̱singai m ma̱za̱nga̱.
019	PSA	092	011	A̱shi a̱ va̱ ene ta̱ tsu na irala i va̱ i yikpa̱i, m pana ta̱ ma̱shi ma uma a gbani-gbani.
019	PSA	092	012	Aza a usuɓi i ta̱ o kutopo tsu nshuwa, o kugbonguro tsu nɗanga n sida a Lebano,
019	PSA	092	013	n na a̱ shikpa̱i a kpaꞋa ku Vuzavaguɗu, i ta̱ a kulyaꞋa kelime a kpaꞋa ku Ka̱shile ka̱ tsu.
019	PSA	092	014	Aza a na i a kumatsa n tsukutsa ci le, makyan dem i ta̱ o kuyongo n kuta̱nu n tsuloboi.
019	PSA	092	015	A kusala Vuzavaguɗu wi ta̱ n usuɓi, a̱yi na wi e kere mu wi n unushi ba.
019	PSA	093	001	Vuzavaguɗu wi ta̱ o tsugono, wi ta̱ n tsugbayin Vuzavaguɗu wi ta̱ n tsugbayin kpamu wi ta̱ n utsura Vu zuwa ta̱ aduniya a̱ ubuta̱ u na i, i tana a̱ kugba̱ɗa̱ ba.
019	PSA	093	002	Vuzavaguɗu, kakuba ko tsugono ka̱ nu ka yaꞋan ta̱ ushikpi mayin ali n ugiti ɗe, vi ta̱ lo ali n ugiti.
019	PSA	093	003	Vuzavaguɗu, aɓau a̱ ɗa̱nga̱ ta̱, aɓau a̱ ɗa̱ngusa̱ ta̱ a̱la̱ka̱tsu e le i ta̱ a̱ kuvuzukpa sa n yura̱.
019	PSA	093	004	Vuzavaguɗu wi ta̱ o tsugono gaɗi, tsugono ci ni ci ta̱ n tsugbayin, tsu laꞋa ta̱ yura̱ ya aɓau a mala, tsu laꞋi utsura wo oroꞋo a̱ mini.
019	PSA	093	005	Vuzavaguɗu, wila̱ u kadanshi u nu u shamgba ta̱ n utsura, kpaꞋa ku nu ki ta̱ ciɗa, ko wannai.
019	PSA	094	001	Vuzavaguɗu, avu Ka̱shile ka kutsupa ili i na a yaꞋin, Ka̱shile avu na vu tsu tsupa ili i na a yaꞋin, utuka̱ wupa u nu,
019	PSA	094	002	kayaꞋinkafada ka aduniyan, ɗa̱nga̱ vu tsupa aza a̱ra̱ɗi, ili i na yu untsai le.
019	PSA	094	003	Ali n wannai ɗai aza a gbani-gbani a kulyaꞋa kelime n kuyaꞋan ma̱za̱nga̱? Ali n wannai ɗai, Vuzavaguɗu?
019	PSA	094	004	Ali n wannai ɗai a̱ kuka̱na̱ ku dansa kavama, ali n wannai ɗai aza asuvawuya a kulyaꞋa kelime n a̱ra̱ɗi?
019	PSA	094	005	Vuzavaguɗu, i ta̱ o ku yokumo uma a̱ nu, o kudoro uma a̱ nu ili yi uka̱ni i nu.
019	PSA	094	006	A ku una agapa a̱ma̱ci, n omoci, nu mkpaꞋan kpamu,
019	PSA	094	007	a kudana, “Vuzavaguɗu wi e kene tsu ba Ka̱shile ka Yakubu ka zuwaka n ili i na yi lo a̱ kugita̱ ba.”
019	PSA	094	008	Niniɗai yi okpoi a̱ta̱m, alau wannai ɗai i ku gbojo?
019	PSA	094	009	Ka̱shile ka na ka yaꞋin atsuvu, a̱yi wi a kupana ba? Ka̱shile ka na ka yaꞋin a̱shi a̱yi wi e kene ba?
019	PSA	094	010	A̱yi ɗa wi o kutono n uduniyan u na u buwai, wi a kutakacika le ba? A̱yi na wi a kupiꞋisaka uma, wi n kuyeve ba?
019	PSA	094	011	Vuzavaguɗu u yeve ta̱ kusheshe ku vuma, u yeve ta̱ kusheshe ku ni gbani ɗa.
019	PSA	094	012	Vuzavaguɗu, vuza vu ma̱za̱nga̱ ɗa vuza na vu gbarai, vuza na vi a kupiꞋisaka wila̱ u nu,
019	PSA	094	013	Adama a na u yongo asuvu a̱ ida̱shi a ayin atakaci, ali a̱ ga̱va̱ka̱i aza asuvawuya asaun.
019	PSA	094	014	Adama a na Vuzavaguɗu wi a ku iwan uma a̱ ni ba, wi tana a̱ ku ka̱sukpa̱ uma a̱ ni, ili yi uka̱ni i ni ba,
019	PSA	094	015	KuyaꞋan ka afada ki ta̱ o kubono a̱ ubuta̱ wa aza a usuɓi, aza e mejege i ta̱ a̱ kushuku n a ɗa.
019	PSA	094	016	Yayi u kushamkpa ka mu u yaꞋan tsurala n aza a gbani-gbani? Yayi u kuɓa̱nka̱ mu adama a na n takacika aza a gbani-gbani?
019	PSA	094	017	Ishi baci Vuzavaguɗu u ɓa̱nka̱ mu ba, a na gogo na n yawa ta̱ ɗe a̱ ubuta̱ wa̱ a̱kpisa̱.
019	PSA	094	018	N danai, “Mi ta̱ ukuna u kuyikpa̱,” ama Vuzavaguɗu, ucigi u nu u na u tsu sabaꞋa ba u keɗe mu ta̱.
019	PSA	094	019	Ana atakaci a yaꞋin mu a̱bunda̱i, ɗa vu kparasai mu, vu zuwai mu n yaꞋin ma̱za̱nga̱.
019	PSA	094	020	Wi ta̱ a kuyaꞋan vu ɓolongu tsugono n aza a gbani-gbani? Ko n aza a na a tsu zuwa wila̱ u kavama?
019	PSA	094	021	O tsu foɓusoko ta̱ uma a usuɓi ka gbani-gbani, a tsu kiɗaka ta̱ vuza vu babu unushi afada a̱ ukpa̱.
019	PSA	094	022	Ama Vuzavaguɗu u tsu ere mu ta̱, Ka̱shile ka̱ va̱ a̱yi ɗa ubuta̱ u kusheɗeku u va̱.
019	PSA	094	023	A̱yi ɗa u kutakacika le adama a kawuya ke le, wu una le adama a unushi u le, Vuzavaguɗu Ka̱shile ka̱ tsu ki ta̱ a ku una le.
019	PSA	095	001	Ta̱wa̱i ci yaꞋan ishipa i ma̱za̱nga̱ u Vuzavaguɗu, ci cananai ishipa i ma̱za̱nga̱ u katali ka wishi ka̱ tsu.
019	PSA	095	002	YaꞋan tsu ta̱wa̱ e kelime ka̱ ni n kucikpa, ci cananai ishipa i ma̱za̱nga̱ n kucikpa.
019	PSA	095	003	Adama a na Vuzavaguɗu Ka̱shile ka gbayin kaꞋa, mogono ma gbayin maꞋa wa̱ a̱ma̱li ra̱ka̱.
019	PSA	095	004	Wi ta̱ o tsugono tsa aduniyan ra̱ka̱, a ɗaka va aɓatsu atali a kubana, a nsasan mu ugaɗi.
019	PSA	095	005	Mala ma̱ ni maꞋa, adama a na a̱yi ɗa u yaꞋin maꞋa, n ekiye a̱ ni a ɗa u yaꞋin iɗika i ɗekpu.
019	PSA	095	006	Ta̱wa̱i tsu kuɗa̱ngi ci yaꞋankai ni a̱ga̱nda̱, yaꞋan tsu kuɗa̱ngu e kelime, ka Vuzavaguɗu, vuza na u yaꞋin tsu.
019	PSA	095	007	Adama a na a̱yi ɗa Ka̱shile ka̱ tsu, a̱tsu ɗa uma a na wi a kuguɓa, a̱tsu ɗa ushiga wu nkyon u na wi a̱ kula̱na̱. I pana baci ka̱la̱ka̱tsu ka̱ ni anana,
019	PSA	095	008	ka̱ta̱ i yaꞋan ugbami u kaci tsu na ikaya i ɗa̱ i yaꞋin a Mariba ba, tsu na a yaꞋin e meremune, ma Masaha a kanna ka nanlo ba,
019	PSA	095	009	taɗe o tonoi mu kune-kune ɗa o kondoi mu, ko a na wo okpoi ene ta̱ ili i na n yaꞋin adama e le.
019	PSA	095	010	Ali a̱ya̱ amangere mpa a wupa n tsukaya tsu nanlo, n danai “A̱ɗu a uma a nanlo i wa̱ a̱ va̱ ba, kpamu e yeve uye u va̱ ba.”
019	PSA	095	011	Adama a nannai n kucina ta̱ a̱ ka̱tsuma̱ ka wupa u va̱, n danai, “I a ku uwa a̱ ubuta̱ u kuvuka u va̱ ba.”
019	PSA	096	001	Cananai ishipa i savu u Vuzavaguɗu, cananai ishipa u Vuzavaguɗu aduniyan ra̱ka̱.
019	PSA	096	002	Cananai ishipa u Vuzavaguɗu, cikpai kula ku ni, i sala ukuna u wishi u ni kanna lakam.
019	PSA	096	003	Salai tsugbayin ci ni a̱ ka̱tsuma̱ ku uduniyan, n ulinga wi ili i mereve i na u yaꞋin a̱ ubuta̱ u uma ra̱ka̱.
019	PSA	096	004	Adama a na Vuzavaguɗu vuza tsugbayin ɗa, mayun ɗa a cikpa yi, mayun ɗa kpamu a laꞋa n kupana wovon u ni n a̱ma̱li ra̱ka̱.
019	PSA	096	005	Adama a na a̱ma̱li aduniyan ra̱ka̱ ili i gbani ɗa, ama Vuzavaguɗu a̱yi ɗa u yaꞋin gaɗi.
019	PSA	096	006	Ucikpi n tsugbayin ci ta̱ uka̱ra̱Ꞌi n a̱yi, utsura n ugaꞋin u shana ta̱ ubuta̱ wu ida̱shi i ciɗa i ni.
019	PSA	096	007	Nekei Vuzavaguɗu tsugbayin, a̱ɗa̱ uma aduniyan ra̱ka̱, cikpai Vuzavaguɗu adama a tsugbayin n utsura u ni.
019	PSA	096	008	Nekei kula ku Vuzavaguɗu tsugbayin, tuka̱i n kuneꞋe, i uwa punu a ulanga u kpaꞋa ku ni,
019	PSA	096	009	i kuɗa̱ngu e kelime ka Vuzavaguɗu n ugaꞋin u ciɗa u ni, i jeꞋeke ikyamba e kelime ka̱ ni a̱ɗa̱ aduniyan ra̱ka̱.
019	PSA	096	010	Dansai a̱ ka̱tsuma̱ ku uduniyan, “Vuzavaguɗu wi ta̱ o tsugono, aduniyan a shamgba ta̱ mayin, i a̱ ku gba̱ɗa̱ ba, wi ta̱ a kuyaꞋanka uma afada derere.”
019	PSA	096	011	YaꞋan gaɗi u yaꞋan ma̱za̱nga̱, ka̱ta̱ iɗika i yaꞋan ma̱za̱nga̱ feu, yaꞋan mala ma yaꞋan yura̱ n ili i na yi punu ra̱ka̱.
019	PSA	096	012	YaꞋan a̱pula̱ka̱ a yaꞋan ma̱za̱nga̱ n ili i na yi punu ra̱ka̱, yaꞋan nɗanga n kutsun ra̱ka̱ n yaꞋan ishipa i ma̱za̱nga̱,
019	PSA	096	013	e kelime ka Vuzavaguɗu, adama a na wi ta̱ a̱ kuta̱wa̱, wi ta̱ a̱ kuta̱wa̱ u yaꞋanka aduniyan afada, wi ta̱ a kuyaꞋanka aduniyan afada a usuɓi, n kuyaꞋan ka afada e mejege u uma ra̱ka̱.
019	PSA	097	001	Vuzavaguɗu mogono maꞋa, yaꞋan iɗika i yaꞋan ma̱za̱nga̱, yaꞋan uma a na i a iga̱Ꞌin i mala a yaꞋan ma̱za̱nga̱,
019	PSA	097	002	Eleshu n ka̱yimbi a̱ ka̱ra̱Ꞌi ni, n usuɓi n kamayun kaꞋa kumiꞋi ku kakuba ko tsugono ci ni.
019	PSA	097	003	Akina a kuwala e kelime ka̱ ni, o kusongu irala i ni i na yi uka̱ra̱Ꞌi n a̱yi.
019	PSA	097	004	Ulaɗi u ni wa akana ta̱ aduniyan, aduniyan tana enei ɗa e jeꞋekei ikyamba.
019	PSA	097	005	Nsasan n derikpei e kelime ka Vuzavaguɗu tsa abashi ishigi, e kelime ka Vuzavaguɗu ka aduniyan ra̱ka̱.
019	PSA	097	006	Gaɗi wi ta̱ a kusala usuɓi u ni, uma ra̱ka̱ i ta̱ e kene tsugbayin ci ni.
019	PSA	097	007	Aza a na i o kutono a̱ma̱li ra̱ka̱ i ta̱ a kuyaꞋan wono, aza a na i a̱ra̱ɗi n a̱ma̱li e le feu. Ga̱nda̱ka̱i Vuzavaguɗu a̱ɗa̱ a̱ma̱li ra̱ka̱!
019	PSA	097	008	Uma a Sihiyona a panai, ɗa a yaꞋin ma̱za̱nga̱, aza a̱ likuci i wawaꞋa i Yahuda a yaꞋin ma̱za̱nga̱, adama afada a̱ nu Vuzavaguɗu.
019	PSA	097	009	Vuzavaguɗu MalaꞋimili, avu ɗa vi a kulyaꞋa tsugono tsa aduniyan ra̱ka̱, vu laꞋa ta̱ a̱ma̱li ra̱ka̱ tsugbayin.
019	PSA	097	010	YaꞋan aza a na a cigai Vuzavaguɗu a iwain ka gbani-gbani, adama a na u tsu ere ta̱ wuma u uma a̱ ni, kpamu u tsu uta̱ka̱ le ta̱ ekiye a uma a gbani-gbani.
019	PSA	097	011	Ulaɗi wa akana ta̱ aza a usuɓi, m ma̱za̱nga̱ wa aza e mejege.
019	PSA	097	012	Ra̱ka̱ vu ɗa̱ aza a usuɓi i yaꞋan ma̱za̱nga̱ u Vuzavaguɗu, i cikpa kula ku ciɗa ku ni kpamu.
019	PSA	098	001	Cananai ishipa i savu u Vuzavaguɗu, adama ili i mereve i na u yaꞋin. Utsura u kukiye ku singai ku ni, n utsura u kukiye ku ciɗa ku ni, ku ciya̱ka̱i ni ulyaꞋi.
019	PSA	098	002	Vuzavaguɗu u yotsongu ta̱ utsura u wishi u ni, ɗa u yotsongi usuɓi u ni a uduniyan.
019	PSA	098	003	U ciɓa ta̱ n ucigi u ni u na u tsu sabaꞋa ba n usuɓi u ni, a kpaꞋa ki Isaraila. Aduniyan ra̱ka̱ ene ta̱ ulyaꞋi u Ka̱shile ka̱ tsu.
019	PSA	098	004	YaꞋin ishipa i ma̱za̱nga̱ u Vuzavaguɗu, aduniyan ra̱ka̱, cananai ishipa i ma̱za̱nga̱ i ɗa̱ngusa̱ a̱la̱ka̱tsu
019	PSA	098	005	Cikpai Vuzavaguɗu n umolu, n umolu n a̱la̱ka̱tsu a ugaꞋin.
019	PSA	098	006	I lika̱ ishari n avana, i sala adama a̱ ma̱za̱nga̱ u Vuzavaguɗu mogono.
019	PSA	098	007	YaꞋan mala ma yaꞋan yura̱, n ili i na yi punu dem, aduniyan n aza a na i punu ida̱shi.
019	PSA	098	008	YaꞋan mala ma ɓasa ekiye adama a̱ ma̱za̱nga̱, aginda kpamu ra̱ka̱ a̱ ɗa̱ngusa̱ a̱la̱ka̱tsu a̱ ma̱za̱nga̱,
019	PSA	098	009	e kelime ka Vuzavaguɗu, adama a na wi ta̱ a̱ kuta̱wa̱, u yaꞋanka aduniyan afada. Wi ta̱ a kuyaꞋanka aduniyan afada a usuɓi, n kuyaꞋan ka afada e mejege u uma ra̱ka̱.
019	PSA	099	001	Vuzavaguɗu mogono maꞋa, yaꞋan uma e jeꞋeke ikyamba, u da̱sa̱ngu ta̱ a kakuba ko tsugono ci ni a Icorobi, yaꞋan aduniyan a̱ gba̱ɗa̱.
019	PSA	099	002	Vuzavaguɗu vuzagbayin ɗa a Sihiyona, a̱yi ɗa wi o tsugono tsu uma ra̱ka̱.
019	PSA	099	003	YaꞋan a cikpa kula ku gbayin ku nu, n ku utsura ku ni, a̱yi ɗa ciɗa.
019	PSA	099	004	Mogono a utsura u nu vi ta̱ a kuciga afada a na i derere, vu zuwai ukuna u mejege, n usuɓi n kamayun, a kumaci ku Yakubu.
019	PSA	099	005	Cikpai Vuzavaguɗu Ka̱shile ka̱ tsu, kuɗa̱ngi e kelime ka̱ ni i cikpa yi, a̱yi ɗa ciɗa.
019	PSA	099	006	Musa n Haruna i ta̱ a̱ ka̱tsuma̱ ka anan ganu a̱ ni, Samaila kpamu feu wi ta̱ a̱ ka̱tsuma̱ ka aza a na e ci ɗeke kula ku ni. a yaꞋin meɗevile u Vuzavaguɗu, ɗa tana wu ushuki le.
019	PSA	099	007	U yaꞋin kadanshi n ele e keleshu, ɗa o tonoi kadanshi ka̱ ni n kadanshi ka na u shamkpai.
019	PSA	099	008	Vuzavaguɗu Ka̱shile ka̱ tsu, vu ushuku le ta̱, vu yotsongi le avu Ka̱shile ka kucinukpa unushi kaꞋa, ko a na wo okpoi vu takacika le ta̱.
019	PSA	099	009	Cikpai Vuzavaguɗu Ka̱shile ka̱ tsu, i ga̱nda̱ka̱ yi a aginda a ciɗa a̱ ni, adama a na Vuzavaguɗu Ka̱shile ka̱ tsu vuza ciɗa ɗa.
019	PSA	100	001	Vishipa vu kucikpa. YaꞋin ishipa i ma̱za̱nga̱ u Vuzavaguɗu, a̱ɗa̱ aduniyan ra̱ka̱
019	PSA	100	002	YaꞋankai Vuzavaguɗu a̱ga̱nda̱ m ma̱za̱nga̱. Ta̱wa̱i e kelime ka̱ ni n ishipa i ma̱za̱nga̱.
019	PSA	100	003	I yeve a na Vuzavaguɗu a̱yi ɗa Ka̱shile, a̱yi ɗa u yaꞋin tsu, a̱tsu aza a̱ ni a ɗa, a̱tsu uma a̱ ni a ɗa n ushiga u ni.
019	PSA	100	004	Uwai utsutsu wa̱ A̱Ꞌisa̱ a gbayin a̱ ni n kucikpa. ulanga u kpaꞋa ku ni n kucikpa I cikpa yi ka̱ta̱ i neke kula ku ni tsugbayin.
019	PSA	100	005	Adama a na Vuzavaguɗu vuza kasingai ɗa. Ucigi u ni u na u tsu sabaꞋa ba wi ta̱ lo ko wannai, ma̱riki ma̱ ni kpamu tsukaya n tsukaya.
019	PSA	101	001	Vishipa vu Dawuda. Vuzavaguɗu, mi ta̱ a kucanana vishipa adama a ucigi u na u na u tsu sabaꞋa ba n kamayun ka̱ nu, n canana ka wu vishipa vu kucikpa.
019	PSA	101	002	Mi ta̱ a kuzuwaka mayin, n yongo ko unushi. wannai ɗai va̱ kuta̱wa̱ wa̱ a̱ va̱? Mi ta̱ o kuyongo a kpaꞋa ku va̱, n ka̱ɗu ka ciɗa.
019	PSA	101	003	Mi a kuzuwa a̱shi a̱ va̱ a ukuna wi ili i wasasa ba. N iwan ta̱ ulinga u uma a kavama, i a kugbaga mu ba.
019	PSA	101	004	Mi ta̱ a kuyaꞋan daꞋangi n aza a̱ɗu a gbani-gbani, babu i na i kugbaɓa mu n ka gbani-gbani.
019	PSA	101	005	Mi ta̱ a ku una, vuza na u tsu la̱nga̱sa̱ kula ku vuza na i a ida̱shi ɗeɗevu n ka̱bini. Vuza vu ugbamukaci n kugoyi, mi a kugbama asuvu n a̱yi ba.
019	PSA	101	006	A̱shi a̱ va̱ i ta̱ a kinda aza a̱ ma̱riki a iɗika ya, adama a na a̱ da̱sa̱ngu koɓolo nu mpa. Vuza na u tsu yongo n kamayun a̱ ka̱ɗu ka̱ ni, a̱yi ɗa u kuyaꞋanka mu a̱ga̱nda̱.
019	PSA	101	007	Vuza vu ma̱ya̱nsa̱ka̱, wi a̱ kuda̱sa̱ngu a kpaꞋa ku va̱ ba. Vuza vu na u tsu dansa aꞋuwa, wi a kushamgba e kelime ka̱ va̱ ba.
019	PSA	101	008	Usana lakam, mi ta̱ a ku una uma a gbani-gbani a̱ likuci ya, adama a na n loko aza a gbani-gbani ra̱ka̱, punu a̱ likuci i Vuzavaguɗu.
019	PSA	102	001	Kavasa ka vuza va a atakaci a makyan ma na u nambai utsura a̱ ma̱shi e kelime ka Vuzavaguɗu. Vuzavaguɗu pana avasa a̱ va̱, yaꞋan ma̱shi ma̱ kula̱nsa̱ uɓa̱nki ma̱ va̱, ma̱ ta̱wa̱ wa̱ a̱ nu.
019	PSA	102	002	Ka̱ta̱ vu sokongu ku mu a̱shi a̱ nu a makyan ma na mi atakaci ba. Zuwaka mu atsuvu, a makyan ma na baci n yaꞋin meɗevile, ushuku mu gogoꞋo.
019	PSA	102	003	Adama a na ayin a̱ va̱ i ta̱ a̱ kupuwa̱nka̱ tsu ka̱nga̱, etele a̱ va̱ a kutakuma n usuɗukpi tsa a akina.
019	PSA	102	004	Ka̱ɗu ka̱ va̱ ka̱ ka̱na̱ ta̱ mɓa̱la̱, ɗa ko okpoi an mita̱ mu uɗekpu, ko mali mi ilikulya n tsu pana ba.
019	PSA	102	005	Adama a inka ya a̱bunda̱i i va̱, n yambai ali etele a̱ va̱ uta̱i e keteshe.
019	PSA	102	006	Ɗa mo okpoi an ma̱kpa̱tuwa̱n ma kakamba, an ma̱kpa̱tuwa̱n a kagali.
019	PSA	102	007	M asai a̱shi wuma, mo okpoi an kojuronjuron endeꞋin a gaɗi vu kukpa̱Ꞌa̱.
019	PSA	102	008	Irala i va̱ i ka̱na̱i kushika mu ali kanna ka̱ɓula̱, a kuyaꞋanka mu ma̱ka̱n, o bonokoi kula ku va̱ ili yi uyaꞋanki wu una̱.
019	PSA	102	009	Adama a na n lyaꞋa ta̱ kokomo an tsuwa, ka̱ta̱ n satara ili i kusoꞋo i va̱ n kujilya
019	PSA	102	010	ɗa vu ɗa̱ngusa̱i mu gaɗi vu ɓasangi mu a iɗika, adama a wupa nu n asuvu a usuɗukpi u ka̱ɗu u nu.
019	PSA	102	011	Ayin a̱ va̱ i ta̱ an kulu ku kulivi, n ɗekpei an mita̱.
019	PSA	102	012	Ama avu, Vuzavaguɗu, vi ta̱ a kakuba ko tsugono ko wannai, i ta̱ a kuciɓa n kula ku nu a tsukaya a kubana tsukaya.
019	PSA	102	013	Vi ta̱ a̱ kuɗa̱nga̱ ka̱ta̱ vu sa̱Ꞌa̱ a Sihiyona, adama a na makyan maꞋa, ma na va kuɓa̱nka̱ yi, makyan ma na o foɓoi ma yawa ta̱.
019	PSA	102	014	Agbashi a̱ nu i ta̱ a kuciga yi, ko a na wo okpoi una yi ta̱. I ta̱ a̱ kusa̱Ꞌa̱ yi ko a na wo okpoi agali.
019	PSA	102	015	Uduniyan wi ta̱ a kupana wovon u kula ku Vuzavaguɗu, ngono ma aduniyan ra̱ka̱, mi ta̱ a kupana wovon u tsugbayin tsu nu.
019	PSA	102	016	Adama a na Vuzavaguɗu, wi ta̱ a kumaꞋasaka Sihiyona, ka̱ta̱ wu uta̱ a̱ ka̱tsuma̱ ka tsugbayin ci ni.
019	PSA	102	017	Wi ta̱ a kupana avasa aza a na i n utsura ba, kpamu u tsu goyo avasa e le ba.
019	PSA	102	018	Ka̱sukpa̱ a ɗana ili i nampa adama a tsukaya tsu na tsa kuta̱wa̱, adama uduniyan u na ka̱ta̱ a matsai ba u cikpa Vuzavaguɗu,
019	PSA	102	019	a dana, Vuzavaguɗu u tsu inda ta̱ aduniyan ɗe gaɗi a̱ ubuta̱ u ciɗa u ni, ɗe gaɗi ɗa Vuzavaguɗu u tsu inda aduniyan,
019	PSA	102	020	adama a na u pana yura̱ ya aza a na i a tsugbashi, ka̱ta̱ kpamu u shikpa aza a na a kiɗikai afada a̱ ukpa̱.
019	PSA	102	021	I ta̱ a kudansa ukuna u kula ku Vuzavaguɗu a Sihiyona ka̱ta̱ a cikpa yi a Urushelima,
019	PSA	102	022	ana uma nu ngono o ɓolongi a̱ ubuta̱ u te, adama a cikpa Vuzavaguɗu.
019	PSA	102	023	U jebe mu ta̱ utsura kafu tsukutsa tsu va̱, ɗa u gbatyai ka̱bunda̱i ka ayin a wuma u va̱.
019	PSA	102	024	Ɗa n danai, “Ka̱shile ka̱ va̱, ka̱ta̱ vu ɗika mu e mere ma ayin a wuma a̱ va̱ ba, avu na a̱ya̱ nu tsukaya n tsukaya ɗa.
019	PSA	102	025	A ayin ɗe, an vu yaꞋin aduniyan, ɗa gaɗi kpamu wo okpoi ulinga wa ekiye a̱ nu.
019	PSA	102	026	I ta̱ a kukuwa̱, ama vi ta̱ a kulyaꞋa kelime, ra̱ka̱ vu le i ta̱ o ku oꞋoi an motogu, ka̱ta̱ a sabaꞋasa le tsa a kashi, ka̱ta̱ a̱ puwa̱nka̱.
019	PSA	102	027	Ama avu vi ta̱ lo tsu na vi, kpamu a̱ya̱ nu i nu uteku ba.
019	PSA	102	028	Muku ma agbashi a̱ nu mi ta̱ o kuyongo m ma̱ta̱na̱, kumaci ku le ki ta̱ a kutsurukpa.”
019	PSA	103	001	Vishipa vu Dawuda Cikpa Vuzavaguɗu, ka̱ɗu ka̱ va̱. Ili ra̱ka̱ i na yi a̱ ka̱tsuma̱ ka̱ va̱, cikpai kula ku ciɗa ku ni.
019	PSA	103	002	Cikpa Vuzavaguɗu, ka̱ɗu ka̱ va̱, ka̱ta̱ vu cinukpa n kasingai ka̱ ni ba.
019	PSA	103	003	A̱yi ɗa vuza na u kucinukpa nu unushi u nu dem, a̱yi ɗa vuza na u kupotsotongu m mɓa̱la̱ n nu dem.
019	PSA	103	004	A̱yi ɗa vuza na wa̱ kushiba̱ wuma u nu e kpenle ku ukpa̱, ka̱ta̱ u kala wu nu ucigi u na u tsu sabaꞋa n asuvayali a̱ ni.
019	PSA	103	005	A̱yi ɗa vuza na wa ku cuwa̱ta̱ngu wu n ili i singai, adama a na a sabaꞋa tsuloboi tsu nu tsu kajimba.
019	PSA	103	006	Vuzavaguɗu u ci yaꞋan ta̱ kasingai, ka̱ta̱ u ɓa̱nka̱ aza a na o doroi.
019	PSA	103	007	U yotsongu ta̱ Musa uye u ni dem, ulinga u ni kpamu wa aza a Isaraila.
019	PSA	103	008	Vuzavaguɗu vuza va asuvayali a ɗa vuza kasingai ɗa, u tsu yaꞋan wupa gogoꞋo ba, wi ta̱ tukpa n ucigi u na u tsu sabaꞋa ba.
019	PSA	103	009	U tsu ɓarangu ayin tutu ba, kpamu u tsu zuwa wupa u ni u yongo ali ayin ko wannai ba.
019	PSA	103	010	U tsu takacika tsu tsu unushi u tsu ba, kpamu u ci yaꞋan katsupu derere vu unushi tsu ba.
019	PSA	103	011	Tsu na gaɗi wi daꞋangi n iɗika, ta ka̱bunda̱i ku ucigi u ni u na u tsu sabaꞋa wi nannai wa aza a na i a kupana wovon u ni.
019	PSA	103	012	Uteku tsu na kasana ki daꞋangi n ka̱livi, ta u takpai unushi u tsu nannai wa̱ a̱ tsu.
019	PSA	103	013	Uteku u na kesheku ka tsu pana asuvayali a̱ muku ni, ta feu Vuzavaguɗu u tsu pana asuvayali a uma a na a tsu pana wovon u ni nannai.
019	PSA	103	014	Adama a na a̱yi u yeve ta̱ tsu na a yaꞋin tsu, ɗa kpamu wi a kuciɓaka tsu an a̱tsu kubuta̱ ku ɗa.
019	PSA	103	015	Vuma dem, wuma u ni wi ta̱ tsu mita̱, u tsu gbonguro ta̱ u yentukpe an a̱pa̱lu a kakamba,
019	PSA	103	016	ka̱ta̱ a̱ sa̱ruwa̱ ɗa baci wunla̱i u fabai le, ka̱ta̱ a cinukpa n ubuta̱ u na ishi.
019	PSA	103	017	Ama ucigi u Vuzavaguɗu u na u tsu sabaꞋa ba wi n ugiti ba wi n ukocishi ba wa aza a na i a kupana wovon u ni, usuɓi u ni wi ta̱ o kuyongo a tsukaya n tsukaya,
019	PSA	103	018	koɓolo n aza a na i o kutono kadanshi ka̱ ni, n aza a na a tsu ciɓa kutono wila̱ u ni.
019	PSA	103	019	Vuzavaguɗu u shikpa̱ ta̱ kakuba ko tsugono ci ni gaɗi, tsugono ci ni kpamu a gaɗi vi ili dem.
019	PSA	103	020	Cikpai Vuzavaguɗu, a̱ɗa̱ alingata a̱ ni, a̱ɗa̱ aza a utsura, a na yu ushuki n kadanshi ka̱ ni.
019	PSA	103	021	Cikpai Vuzavaguɗu a̱ɗa̱ ili i wuma i gaɗi ra̱ka̱, a̱ɗa̱ na yi a̱ kuga̱nda̱ka̱ yi, ɗa yi o kutono kadanshi ka̱ ni.
019	PSA	103	022	Cikpai Vuzavaguɗu a̱ɗa̱ ili i wuma a̱ ubuta̱ u tsugono ci ni dem. Cikpa Vuzavaguɗu, avu ka̱ɗu ka̱ va̱.
019	PSA	104	001	Cikpa Vuzavagɗu ka̱ɗu ka̱ va̱. Avu Vuzavaguɗu Ka̱shile ka̱ va̱, avu vuzagbayin ɗa ka̱u, vu kala ta̱ ka̱ci ka̱ nu n ugaꞋin n tsugbayin.
019	PSA	104	002	Vu pala ta̱ ka̱ci ka̱ nu n kutashi tsu motogu, ɗa vu kpa̱Ꞌi gaɗi tsu ma̱va̱li.
019	PSA	104	003	Vu maꞋin ubuta̱ wi ida̱shi i nu a gaɗi vu mini ma gaɗi, ɗa vu bonokoi eleshu ekeke odoku a̱ nu, ɗa vu walai a gaɗi ve evelyu a̱ wunla̱i.
019	PSA	104	004	Vu bonokoi wunla̱i maku mu usuki ma̱ nu, melentsu ma akina kpamu vuza va̱ a̱ga̱nda̱ a̱ nu.
019	PSA	104	005	Vu shikpa̱i aduniyan a̱ kumiꞋi ku ni, kpamu i kumuɗa̱ ba ko wannai.
019	PSA	104	006	Ɗa vu zuwai mala ma palai aduniyan tsa aminya, mini kpamu ma palai nsasan.
019	PSA	104	007	Ama a na vu ɓarangi mini ɗa ma sumai, a na ma panai ulapi u kakpanga ka̱ nu ɗa ma sumai,
019	PSA	104	008	ɗa me yenei a gaɗi vu nsasan, ma̱ gida̱la̱i a kubana a̱ a̱ra̱Ꞌa̱, a̱ ubuta̱ u na vu zuwakai le.
019	PSA	104	009	Vu zuwakai le kureꞋe ku na a kupasa ba, adama a na ka̱ta̱ o doku a pala iɗika kpamu ba.
019	PSA	104	010	Vu zuwai mini me yenei a̱ nka̱riki, ɗa me yenei e mere ma nsansa,
019	PSA	104	011	e kuneke nnama n kakamba ra̱ka̱ mini, a̱ ubuta̱ u na mkparagi n tsu soꞋo mini ma takpaka le kakuli.
019	PSA	104	012	A̱ ka̱kina̱ ka̱ mini ka, ta ɗe nnu n kakamba n tsu da̱sa̱ngu. e mere ma a nsaɓu a nɗanga a taɗe a ci yaꞋan ishipa i le.
019	PSA	104	013	Ɗe gaɗi a̱ ubuta̱ wi ida̱shi u nu, ɗa vu tsu neke nsasan mini, ka̱ta̱ iɗika i shana n kasingai ku ulinga u nu.
019	PSA	104	014	Vu zuwai mita̱ mo gbonguro adama a ilikuzuwa, ica̱Ꞌa̱shi kpamu adama a na vuma, u ciya̱ ilikulya a iɗika,
019	PSA	104	015	ma̱kya̱n kpamu adama a na u zuwa ka̱ɗu ka vuma ma̱za̱nga̱, m maniꞋin adama a na a̱shi a̱ ni a gaꞋan, n ilikulya adama a na vuma u ciya̱ utsura wi ikyamba.
019	PSA	104	016	Nɗanga n na Vuzavaguɗu u ca̱Ꞌi n ciya̱ ta̱ mini mayin, tsu nɗanga n sida n Lebano,
019	PSA	104	017	a gaɗi vu le, taɗe nnunu n ci yaꞋan cikinda ci le, ta ɗe feu mapapadan u ci yaꞋan ta̱ kpaꞋa ku ni.
019	PSA	104	018	Nsasan m gbagbaꞋin mi igeve n ɗa, aɓatsu kpamu ubuta̱ u kusheɗeku n rema n ɗa.
019	PSA	104	019	Vu yaꞋin wotoi adama a na vu yotsongu ayin, kanna kpamu ke yeve ta̱ makyan ma na ki a̱ kuyikpa̱.
019	PSA	104	020	Vu yaꞋin kayin n ka̱yimbi, a makyan ma nanlo maꞋa nnama n kakamba ra̱ka̱ n tsu uta̱.
019	PSA	104	021	Ikawu i tsu ura̱ ta̱ a makyan ma na i a kutambu, a̱ kula̱nsa̱ i na a kulyaꞋa u Ka̱shile,
019	PSA	104	022	kanna ku uta̱ baci, ka̱ta̱ o bono a vaku a enle e le,
019	PSA	104	023	vuma tankpamu wu uta̱ ulinga, ali a kubana kulivi.
019	PSA	104	024	Vuzavaguɗu la̱na̱ ka̱bunda̱i ku ulinga u nu, a̱ ka̱tsuma̱ ka kuyeve ɗa vu yaꞋin ili i nampa ra̱ka̱, aduniyan a shana ta̱ tukpa ni i na vu yaꞋin.
019	PSA	104	025	Mala mi ta̱ n wanshi nu mgbayin, tukpa n imacishi i na i laꞋi ku kece, ili i wuma, i gbagbaꞋin ni i kenkeꞋen dem.
019	PSA	104	026	Antsu a̱ mini i ta̱ lo, a kubana n o bonoi, oroꞋo a na vi yaꞋin, adama a na o yongo a̱ mini.
019	PSA	104	027	Ra̱ka̱ vu le avu ɗa i a kinda adama a na vu neke le ilikulya a makyan ma na a cikalai.
019	PSA	104	028	Vi neke le baci i na a cikalai ka̱ta̱ o ɓolongu i ɗa, vu neke le baci ili i na yi e kukiye ku nu, ka̱ta̱ a lyaꞋa a̱ cuwa̱ mayin.
019	PSA	104	029	Ɗa baci vu sokongi a̱shi a̱ nu, ka̱ta̱ a pana wovon, vu ɗika baci ayinviki e le ka̱ta̱ a̱ kuwa̱. o bono a̱ kubuta̱ ubuta̱ u na uta̱i.
019	PSA	104	030	Ɗa baci vu suꞋuki n ayinviki a̱ nu, ka̱ta̱ a matsa le, kpamu vu tsu sabaꞋa ta̱ a̱shi aduniyan.
019	PSA	104	031	YaꞋan tsugbayin tsu Vuzavaguɗu, ci yongo ko wannai. yaꞋan Vuzavaguɗu u yaꞋan ma̱za̱nga̱ n ulinga u ni.
019	PSA	104	032	A̱yi na wi inda baci aduniyan, ka̱ta̱ a̱ gba̱ɗa̱, ɗa baci u saꞋwai nsasan m gbagbaꞋin, ka̱ta̱ n ɗa mu utuka̱ n ka̱nga̱.
019	PSA	104	033	Mi ta̱ a kuyaꞋan vishipa u Vuzavaguɗu a wuma u va̱ dem, mi ta̱ a kuyaꞋan vishipa vu kucikpa u Ka̱shile ka̱ va̱ a ayin a wuma u va̱ dem.
019	PSA	104	034	YaꞋan kusheshe ku va̱ ku zuwa yi ma̱za̱nga̱, ka̱ta̱ mpa tamkpamu n yaꞋan ma̱za̱nga̱ u Vuzavaguɗu.
019	PSA	104	035	Ama yaꞋan aza a unushi a̱ puwa̱nka̱ punu a aduniyan ka̱ta̱ odoku ene aza a gbani-gbani ba. Cikpa Vuzavaguɗu, avu ka̱ɗu ka̱ va̱, Cikpa Vuzavaguɗu.
019	PSA	105	001	Cikpai Vuzavaguɗu, ɗekei kula ku ni, salai ukuna wu ulinga u ni, a kumaci ku uduniyan dem.
019	PSA	105	002	YaꞋankai ni ishipa, yaꞋankai ni ishipa yu ucikpi. dansai ukuna wu ulinga u mereve u na u yaꞋin ra̱ka̱.
019	PSA	105	003	YaꞋin ma̱za̱nga̱ adama a kula ku ciɗa ku ni, yaꞋan a̱ɗu a aza a na a̱ la̱nsa̱i, Vuzavaguɗu a yaꞋan ma̱za̱nga̱.
019	PSA	105	004	Zuwai a̱ɗu a̱ ɗa̱ u Vuzavaguɗu, n utsura u ni, la̱nsa̱i a̱shi a̱ ni a makyan dem.
019	PSA	105	005	Ciɓai n ulinga u mereve u ni, nu urotu u mereve u ni, n afada a na u kiɗai, ɗa u dansai n una̱ u ni,
019	PSA	105	006	a̱ɗa̱ ntsukaya n kagbashi ka̱ ni Ibirahi, a̱ɗa̱ muku n Yakubu nzagbi n ni.
019	PSA	105	007	A̱yi ɗa Vuzavaguɗu Ka̱shile ka̱ tsu, afada a̱ ni i ta̱ a ubuta̱ dem aduniyan.
019	PSA	105	008	U tsu ciɓa ta̱ n uzuwakpani u ni u ko wannai, kadanshi ka na vu nekei, a kubana tsukaya a̱kpa̱n,
019	PSA	105	009	uzuwakpani u na u yaꞋin n Ibirahi, akucina a̱ ni a na u yaꞋan n Ishaku,
019	PSA	105	010	u na u dansai u Yakubu mayun ɗa, uzuwakpani wa aza a Isaraila ko wannai,
019	PSA	105	011	u danai, “Wa̱ a̱ nu ɗa n ku neke iɗika ya aza a KanaꞋana, yo okpo ubuta̱ wu uka̱ni u ɗa̱.”
019	PSA	105	012	A ayin a na biꞋi i kenu, kenu gbani, kpamu omoci a ɗa a iɗika ya,
019	PSA	105	013	a̱ ka̱ka̱ra̱sa̱ a iɗika-iɗika, o tsugono tsu nampa a kubana tsu nanɗe,
019	PSA	105	014	u ka̱sukpa̱ aza o yoku o doro le ba, kpamu ɗa u ɓarangi ngono adama e le,
019	PSA	105	015	a kudana “Ka̱ta̱ i saꞋwa nzagbi n va̱ ba, ka̱ta̱ kpamu i uka eneki a̱va̱ muna ba.”
019	PSA	105	016	U tuka̱i n kambulu a iɗika ya, ɗa u la̱nga̱sa̱i ubuta̱ u kuciya̱ ilikulyaꞋa dem,
019	PSA	105	017	ɗa u suki vuza e kelime ke le, Isufu vu na e dengei tsu kagbashi.
019	PSA	105	018	A̱yi na a shiyai ene a̱ ni n ikani, kuɗeku ku ni kpamu m kogboro ka̱ viyum,
019	PSA	105	019	ali makyan ma na kene ku na a yaꞋin a kaci ka̱ ni ku shanai, ali kadanshi ka Vuzavaguɗu ko yotsongi ili i na u dansai va mayun ɗa.
019	PSA	105	020	Mogono ma̱ suki a̱ ka̱sukpa̱ yi, vuza vu tsugono tsu aduniyan wu uta̱ka̱ ni.
019	PSA	105	021	Ɗa u zuwai ni wo okpo Vuzagbayin vu kpaꞋa ku ni, u bonokoi ni vuza kula̱na̱ ucanuku u kpaꞋa ku ni dem,
019	PSA	105	022	adama a na u ɓarangu aza o tsugono a̱ likuci, tsu na u cikalai, ka̱ta̱ kpamu u piꞋisaka nkoshi m gba̱ra̱-gba̱ra̱ kuyeve.
019	PSA	105	023	Ɗa Isaraila u uwai a Masar, Yakubu tamkpamu u da̱sa̱ngi limoci a iɗika i Ham.
019	PSA	105	024	Vuzavaguɗu u zuwai, uma a̱ ni a matsasakai n ka̱bunda̱i, u zuwai a laꞋa irala i le utsura.
019	PSA	105	025	Ɗa Vuzavaguɗu u sabaꞋi a̱ɗu a irala i le, a iwan uma a̱ ni, e sheshei ka gbani-gbani adama e le.
019	PSA	105	026	U suki kagbashi ka̱ ni Musa, n Haruna aza na u zagbai.
019	PSA	105	027	A yaꞋansai ukuna u gbagbaꞋin e kelime ke le, a yaꞋin ili i mereve a iɗika i Ham.
019	PSA	105	028	U suki n ka̱yimbi, ɗa tana a yaꞋin ka̱yimbi a iɗika ya, adama a na aza a Masar, a yaꞋan ta̱ ugbamiwasuvu n kadanshi ka̱ ni.
019	PSA	105	029	U bonokoi mini me le mpasa, u zuwai adan e le a̱ kuwa̱i.
019	PSA	105	030	Iɗika i le i shanai n opoɗo, ali a uwai anunu a ku asa o ngono n le.
019	PSA	105	031	U yaꞋin kadanshi ɗa ka̱kuma̱ ka ayun ka̱ ta̱wa̱i, ɗa nkulaꞋin n shanai a iɗika ya.
019	PSA	105	032	U yoꞋokoi le mini ma atali, a na wo yoꞋokoi le m mini ma gaɗi, n ulaɗi u na wu akanai iɗika i le ra̱ka̱,
019	PSA	105	033	ɗa ma lapai ashina a itacishi, nu nɗanga n zaitu n le, ɗa o koɗosoi nɗanga mi iɗika n le,
019	PSA	105	034	U yaꞋin kadanshi ɗa ka̱kuma̱ ka akyun ku uta̱i, nta̱ɗa̱ma̱ci a na a laꞋi kukece.
019	PSA	105	035	A takumai ica̱Ꞌa̱shi yi iɗika i le ra̱ka̱, a takumai ili ya ashina e le dem.
019	PSA	105	036	Ɗa u lapai muku mu ugiti mi iɗika n le ra̱ka̱, muku mu ugiti mu utsura u le,
019	PSA	105	037	Wu uta̱ka̱i n aza a Isaraila tukpa n azanariya n azurufa, ko vuza te a kumaci ku le u ta̱ɗa̱tsa̱ ba.
019	PSA	105	038	Aza a Masar a yaꞋin, ma̱za̱nga̱ n wu uta̱i u le, adama a na i ta̱ a kupana wovon wa aza a Isaraila ka̱u.
019	PSA	105	039	U zuwai keleshu n kanna, adama a na u neke le kulu, akina kpamu n kayin adama a na u neke le kutashi.
019	PSA	105	040	O folonoi ɗa u nekei le nroni, ɗa kpamu u nekei le ilikulyaꞋa i gaɗi, a lyaꞋi a̱ cuwa̱i.
019	PSA	105	041	U ka̱ga̱lukpa̱i katali ɗa mini mu uta̱i, ɗa me yenei a kakamba tsu kuyene.
019	PSA	105	042	Adama a na u ciɓa ta̱, n uzuwakpani u ciɗa u ni, u na u yaꞋankai kagbashi ka̱ ni Ibirahi,
019	PSA	105	043	Wu utuka̱i uma a̱ ni m ma̱za̱nga̱, nzagbi n ni kpamu n ishipa i ma̱za̱nga̱.
019	PSA	105	044	Ɗa u nekei le iɗika ya aza a KanaꞋana, ɗa u ka̱sukpa̱i le a lyaꞋa ili yu uka̱ni i le,
019	PSA	105	045	adama a na o tono wila̱ u ni, ka̱ta̱ kpamu o tono, kuyotsongusu ku ni. Cikpai Vuzavaguɗu.
019	PSA	106	001	Cikpai Vuzavaguɗu. Cikpai Vuzavaguɗu adama a na a̱yi vuza kasingai ɗa, ucigi u ni u na u tsu sabaꞋa ba wi ta̱ lo ko wannai.
019	PSA	106	002	Yayi u kusala ili i gbagbain i na Vuzavaguɗu u yaꞋin, ko u dansa ucikpi u ni?
019	PSA	106	003	Aza a̱ ma̱za̱nga̱ a ɗa, ele na a̱ ka̱na̱i ukuna wu usuɓi, ele na a ci yaꞋan i na yi derere makyan dem.
019	PSA	106	004	Ciɓa nu mpa, Vuzavaguɗu, ayin a na baci vu yaꞋankai uma a̱ nu kasingai, ɓa̱nka̱ mu Vuzavaguɗu, a ayin a na baci vu wawai le,
019	PSA	106	005	ciya̱ m pana uyoꞋo wu ulyaꞋi u kelime wa aza a na vu zagbai, ciya̱ n yaꞋan feu ma̱za̱nga̱ n uma a̱ nu, ka̱ta̱ n uwa a̱ ka̱tsuma̱ ka ili yi uka̱ni i nu n kucikpa.
019	PSA	106	006	Tsu nusa ta̱, tsu na ikaya i tsu i yaꞋin, ci yaꞋan derere ba, ci yaꞋin ka gbani-gbani.
019	PSA	106	007	Ayin a na ikaya i tsu yi ishi a Masar, a zuwaka n ukuna wu ili i mereve i nu ba, a ciɓa n ucigi u nu u na u tsu sabaꞋa ba. ɗa a yaꞋin ugbamiwasuvu a Mala ma Shili.
019	PSA	106	008	N nannai dem, ɗa u wawai le adama a kula ku ni. Ciya̱ u yotsongu utsura u ni, u gbayin u ɗa.
019	PSA	106	009	U ɓarangi Mala ma Shili, ɗa me ɗekpei. U tonoi n ele punu adanshi iɗika i ɗekpu i ɗa.
019	PSA	106	010	U wawai le e ekiye a irala. U shiba̱i le, e ekiye aza a na a iwain le.
019	PSA	106	011	Ɗa mini ma lyaꞋi irala i le. ko vuza te a̱ ka̱tsuma̱ ke le u laꞋa ba.
019	PSA	106	012	Ɗa e nekei a̱ɗu n uzuwakpani u ni, ɗa a cikpai ni.
019	PSA	106	013	Ama gogoꞋo lo ɗa a cinukpai n ili i na u yaꞋankai le, a vana odoki a̱ ni ba.
019	PSA	106	014	A̱shi a wuya a̱ ka̱na̱i le e meremune, ɗa o kondoi Ka̱shile a kakamba ka ɗe.
019	PSA	106	015	Ɗa u nekei le ili i na o folonoi, ama ɗa u suꞋuki le nu mɓa̱la̱ m gbani-gbani.
019	PSA	106	016	A yaꞋin tsurala m Musa a̱ ka̱tsura̱ ka ɗe koɓolo n Haruna, a̱yi na Vuzavaguɗu we erengi.
019	PSA	106	017	Iɗika i ɓa̱yuwa̱i ɗa i soɗongi Datan. ɗa i ciɗa̱ngi uma a Abiram.
019	PSA	106	018	Akina a lyaꞋi aza a na i o kutono le. ɗa melentsu ma akina me leɓecei aza a gbani-gbani.
019	PSA	106	019	A yimai medendem ma azanariya a Horebu, ɗa a cikpai ka̱ma̱li ka na a̱ luwa̱i va.
019	PSA	106	020	O bonoi a ɗikai tsugbayin tsu Ka̱shile e nekei ka̱ma̱li ko iyoci i kobomburon, ka na ka tsu takuma ijanu.
019	PSA	106	021	A cinukpai n Ka̱shile ka na ka wawai le, a̱yi vu na u yaꞋin ili i gbagbaꞋin a Masar,
019	PSA	106	022	ili i mereve i na u yaꞋin a iɗika i Ham n ili i gbagbaꞋin kpamu i na u yaꞋin a Mala ma Shili.
019	PSA	106	023	Adama a nannai ɗa u danai wi ta̱ a ku una le, ama Musa mazagbi ma̱ ni, u uwai e mere me le n Ka̱shile, adama a na u sa̱nka̱ wupa u ni ku una le.
019	PSA	106	024	Ɗa uma o goyoi iɗika i singai ya. e neke a̱ɗu n uzuwakpani u ni ba.
019	PSA	106	025	O yongoi o mololo, punu a̱ a̱pa̱m e le. Ɗa a̱ kpa̱ɗa̱i kutono, kadanshi ka Vuzavaguɗu.
019	PSA	106	026	Ɗa u kucinakai le, u ɗengusa̱i ekiye gaɗi u danai. Wi ta̱ a kuzuwa le a̱ kuwa̱ e meremune,
019	PSA	106	027	ka̱ta̱ u zuwa ntsukaya n le n wacuwa a uduniyan kakau, a̱ kuwa̱ a iɗika yi uduma.
019	PSA	106	028	A gbaɓai kaci n ka̱ma̱li ka BaꞋalu vu Piyo, ɗa a lyaꞋi alyuka a na a yaꞋankai ka̱ma̱li ka na ki n wuma ba,
019	PSA	106	029	a zuwai Vuzavaguɗu wupa adama a ili i gbani-gbani i na a yaꞋin, ɗa ta na ma̱dukpa̱ ma uwai le.
019	PSA	106	030	Ama Finihasu u ɗa̱nga̱i, ɗa u kiɗai kadanshi, ɗa ma̱dukpa̱ ma zuwakai uteku.
019	PSA	106	031	Adama a ili yi usuɓi i na u yaꞋin, ɗa yo okpoi ili i kuciɓasa, ali a kubana a tsukaya n tsukaya.
019	PSA	106	032	Ɗevu n kuɗolu ku Meriba a zuwai Vuzavaguɗu wupa, ɗa kadama ka cinai Musa adama e le,
019	PSA	106	033	adama a na a yaꞋanka ta̱ Ayinviki a̱ Ka̱shile ugbamiwasuvu, ali a zuwai Musa wupa ɗa u dansai wa̱u.
019	PSA	106	034	Una uma a ba, tsu na Vuzavaguɗu u danai le ba,
019	PSA	106	035	ama o bonoi a gbaɓai n uduniyan wa, o tonoi kuyongo ku le.
019	PSA	106	036	A cikpai a̱ma̱li uduniyan a, a na okpoi le maza.
019	PSA	106	037	A lyukai olobo n ni nkere n le a̱ ubuta̱ u wunla̱i u gbani-gbani.
019	PSA	106	038	A̱ tsuwa̱in mpasa ma aza a na i n unushi ba, mpasa m muku le olobo ni nkere, aza a na a lyukai wa̱ a̱ma̱li a KanaꞋana, ɗa iɗika i na̱mgba̱i adama a mpasa n le.
019	PSA	106	039	A natukpai ka̱ci ke le adama a ili i na a yaꞋin, o tonoi a̱ma̱li o yoku.
019	PSA	106	040	Adama a nannai, ɗa Vuzavaguɗu u yaꞋin wupa n uma a̱ ni, ali u ka̱na̱i ku ene unata wi ili yi uka̱ni i ni.
019	PSA	106	041	U nekei le e ekiye uduniyan u yoku, ɗa irala i le i lyaꞋakai le tsugono.
019	PSA	106	042	Irala i le i takacikai le, a gutsakai le, a yaꞋanka le ulinga.
019	PSA	106	043	U tsu wawa le ta̱ ayin dem, ama ɗa a̱ ka̱na̱i kuyaꞋanka yi ugbamiwasuvu, ali unushi u le u tuka̱i le n kugoyi.
019	PSA	106	044	Ama ɗa u zuwakai n atakaci e le, ana u panai ma̱shi me le,
019	PSA	106	045	ɗa u ciɓai n uzuwakpani u ni n ele, ɗa u panai asuvayali e le, adama ucigi u ni u na u tsu sabaꞋa ba.
019	PSA	106	046	U zuwai aza a na a ɗikai le, tsa agbashi a̱ sa̱Ꞌi le.
019	PSA	106	047	Vuzavaguɗu Ka̱shile ka̱ tsu, Wawa tsu, ka̱ta̱ vu ɓolongu tsu a̱ ubuta̱ wu uduniyan, adama a na tsu cikpa kula ku ciɗa ku nu ci neke wu tsugbayin a̱ ubuta̱ u kucikpa wu.
019	PSA	106	048	Una̱singai a kubana u Vuzavaguɗu, Ka̱shile ki Isaraila, a tsukaya a kubana tsukaya, YaꞋan uma a aduniyan dem a̱ ushuku a dana, “Ta nannai” Cikpai Vuzavaguɗu.
019	PSA	107	001	KATAGARDA KA TAWUN Cikpai Vuzavaguɗu, adama a na a̱yi vuza kasingai ɗa, ucigi u ni u na u tsu sabaꞋa ba ko wannai ɗa.
019	PSA	107	002	YaꞋan aza a na Vuzavaguɗu u shiba̱i a dansa ukuna u nampa, aza a na u shiba̱i e ekiye a irala,
019	PSA	107	003	n aza a na u ɓolongi a iɗika kakau, a kasana n ka̱livi, a uɓon u gaɗi n uɓon u ɗakai.
019	PSA	107	004	Aza a Israila a̱ ka̱ra̱sa̱ ta̱ e meremune, a̱ ciya̱ uye a kubana a̱ likuci i na a̱ kuda̱sa̱ngu ba.
019	PSA	107	005	Kambulu ka̱ ka̱na̱i le n kakuli, ɗa a takpai asuvu.
019	PSA	107	006	Ɗa a bankai m ma̱shi me le u Vuzavaguɗu, a̱ ka̱tsuma̱ ka atakaci e le, ɗa tana u wawai le, a kadama ke le.
019	PSA	107	007	U tonoi n ele n uye u na wu untsukai, a kubana a̱ likuci i na a̱ kuda̱sa̱ngu.
019	PSA	107	008	YaꞋan a cikpa Vuzavaguɗu a dama a ucigi u ni u na u tsu sabaꞋa ba, n adama a ulinga wi ili i mereve i ni a̱ ubuta̱ u uma,
019	PSA	107	009	adama a na u tsu neke ta̱ aza a kakuli mini, u tsu cuwa̱ta̱ngu ta̱ aza a kambulu n ilikulya i singai.
019	PSA	107	010	Aza a Israila a̱ da̱sa̱ngi a̱ ka̱yimbi, n ka̱yimbi ka kpaɓam, aza a ugbashi atakaci n ikani,
019	PSA	107	011	adama a na a yaꞋanka ta̱ kadanshi ka̱ Ka̱shile ugbamiwasuvu o ogoyoi odoki a MalaꞋimili.
019	PSA	107	012	Ɗa u zuwai le ulinga wa atakaci ka̱u, a̱ ka̱na̱i kuta̱ɗa̱tsa̱sa̱, kpamu ko ka̱ɓa̱nki.
019	PSA	107	013	Ɗa a bankai m ma̱shi me le u Vuzavaguɗu, a̱ ka̱tsuma̱ ka atakaci e le, ɗa tana u wawai le, a kadama ke le.
019	PSA	107	014	Wu uta̱ka̱i le a̱ ka̱tsuma̱ ka̱ ka̱yimbi, n ka̱yimbi ka kpaɓam, ɗa u taɓai ikani i le.
019	PSA	107	015	YaꞋan a cikpa Vuzavaguɗu adama a ucigi u ni u na u tsu sabaꞋa ba, n adama a ulinga wi ili i mereve i ni, a̱ ubuta̱ u uma.
019	PSA	107	016	Adama a na u fa̱da̱ ta̱, ukungulu wi iyum i shili ɗa u kiɗai agbaguratsu a̱ iyum.
019	PSA	107	017	Aza a Isaraila okpoi alau a uye u gbani-gbani u le, a takacikai adama unushi u le.
019	PSA	107	018	Ili i kulyaꞋa dem i luwa le ba, ali ɗa a yawai ɗevu n kukuwa̱.
019	PSA	107	019	Ɗa a bankai m ma̱shi me le u Vuzavaguɗu, a̱ ka̱tsuma̱ ka atakaci e le, ɗa tana u wawai le, a kadama ke le.
019	PSA	107	020	U nekei kadanshi, ɗa ko potsokpoi le, u wawai le a̱ ubuta̱ wa a asaun.
019	PSA	107	021	YaꞋan a cikpa Vuzavaguɗu adama a ucigi u ni u na u tsu sabaꞋa ba, n adama a ulinga wi ili i mereve i ni a̱ ubuta̱ u uma.
019	PSA	107	022	YaꞋan a̱ tuka̱ n kuneꞋe ku ucikpi, ka̱ta̱ kpamu a sala ulinga u ni a̱ ka̱tsuma̱ ki ishipa i ma̱za̱nga̱.
019	PSA	107	023	Aza o yoku a wala ta̱ a mala n antsu, ele aza a tsulaga a ɗa a̱ mini ma gbagbaꞋin.
019	PSA	107	024	Ene ta̱ ulinga u Vuzavaguɗu, n ulinga u mereve u ni a mala ma uga̱vi.
019	PSA	107	025	Ana u nekei kadanshi ɗa wunla̱i wu utsura u ɗa̱nga̱i ali u zuwai aɓau a̱ mini,
019	PSA	107	026	a̱ ɗa̱nga̱i a kubana gaɗi, ɗa o bonoi punu a̱ mini ma̱ uga̱vi, a̱ ka̱tsuma̱ ka atakaci e le ɗa antiki a antsu a, a panai wovon.
019	PSA	107	027	A̱ ka̱na̱i katangalasa n a̱ ta̱ɗa̱tsa̱i, adanshi ma̱ra̱ ma maka le ta̱. kuyeve ku le ra̱ka̱, ko okpoi ukuna u gbani.
019	PSA	107	028	Ɗa a bankai m ma̱shi me le u Vuzavaguɗu, a̱ ka̱tsuma̱ ka atakaci e le, ɗa tana wu uta̱ka̱i le, a kadama ke le.
019	PSA	107	029	U vaꞋankai n wunla̱i wu utsura wa, ɗa aɓau a̱ mini a kpamu a shamgbai bini.
019	PSA	107	030	Ɗa a yaꞋin ma̱za̱nga̱ a na ubuta̱ u shira̱i, ɗa u tonoi n ele a kubana a̱ ubuta̱ u na antsu a ci shamgba.
019	PSA	107	031	YaꞋan a cikpa Vuzavaguɗu adama a ucigi u ni u na u tsu sabaꞋa ba, n adama a ulinga wi ili i mereve i ni a̱ ubuta̱ u uma.
019	PSA	107	032	YaꞋan e neke yi tsugbayin o koɓolo ka uma, ka̱ta̱ kpamu a cikpa yi a̱ ka̱tsuma̱ ko koɓolo ko nkoshi m gba̱ra̱-gba̱ra̱.
019	PSA	107	033	U bonokoi nyeneke kakamba, a̱shi a̱ mini tankpamu kayala ke ɗekpu,
019	PSA	107	034	iɗika i singai yo okpoi yi mkpaɗi adama a ka gbani-gbani ka uma a iɗika ya.
019	PSA	107	035	U bonokoi kakamba ko okpoi nyeneke m mini, iɗika i ɗekpu kpamu a̱shi a̱ mini.
019	PSA	107	036	Ta ɗe u bankai aza a kambulu o yongo, ɗa a maꞋin likuci i na a̱ ku da̱sa̱ngu ɗe.
019	PSA	107	037	A yaꞋin vica̱Ꞌa̱ ashina, ɗa a̱ shikpa̱i nɗanga mi itacishi, ɗa a̱ ciya̱i ili n a̱bunda̱i.
019	PSA	107	038	U zuwakai le una̱singai, ɗa ka̱bunda̱i ke le ko doki. u ka̱sukpa̱ ushiga wi ili kuzuwa i le i jebe ba.
019	PSA	107	039	Ana ka̱bunda̱i ke le ke jebei, ɗa okpoi ili i kugoyi. A̱ ubuta̱ u modoruko, ma̱dukpa̱ n una̱mgbuka̱tsuma̱,
019	PSA	107	040	a̱yi na u tsu goyo aza a gbagbain, u zuwai le a̱ ka̱na̱i ka̱ ka̱ra̱sa̱ a kakamba ka na ki n uye ba.
019	PSA	107	041	Ama wu uta̱ka̱ ta̱ n aza a yali a̱ ka̱tsuma̱ ka a atakaci e le, kpamu u zuwai muku n le n yimkpai tsu ushiga wi ilikuzuwa.
019	PSA	107	042	Aza a̱ ka̱ɗu ka mayun, enei ɗa a yaꞋin ma̱za̱nga̱, ama aza a gbani-gbani ra̱ka̱ i ta̱ a ku paɗa bini.
019	PSA	107	043	Vuza na baci wi n ugboji dem, u pana ukuna u nampa, ka̱ta̱ kpamu u coꞋoko n ucigi u gbayin u Vuzavaguɗu.
019	PSA	108	001	Vishipa vu Dawuda. Ka̱shile n foɓuso ta̱ ka̱ɗu ka̱ va̱ mayin, n canana ishipa, ka̱ta̱ n cikpa wu n utsura u va̱ dem.
019	PSA	108	002	Jimgbai umolu u va̱ n ugogi tsu jimgbasa kanna.
019	PSA	108	003	Vuzavaguɗu mi ta̱ kucikpa wu a̱ ka̱tsuma̱ ka uma, mi ta̱ a ku canana ishipa a̱ ka̱tsuma̱ ku uduniyan.
019	PSA	108	004	Ucigi u nu u na u tsu sabaꞋa ba u yawa ta̱ gaɗi a̱da̱nga̱shile, ma̱riki ma̱ nu kpamu u yawa ta̱ a gaɗi ve eleshu.
019	PSA	108	005	Ka̱shile, yaꞋan ene ucikpi u nu a gaɗi ve eleshu, yaꞋan tsugbayin tsu nu ci yongo aduniyan dem.
019	PSA	108	006	Wawa tsu vu ɓa̱nka̱ tsu, n kukiye ku usingai ku nu, adama a na ncigi n nu n ciya̱ uɓa̱nki.
019	PSA	108	007	Ka̱shile ka yaꞋan ta̱ kadanshi a̱ ubuta̱ u ciɗa u ni, u danai. “N ulyaꞋi mi ta̱ e kupece Shekem, ka̱ta̱ n gisanku ka̱ra̱Ꞌa̱ ka Sukotu.
019	PSA	108	008	Giliyadu vu va̱ vu ɗa, Manasa feu vu va̱ vu ɗa. Ifirayimu ɗa ma̱kuꞋun ma̱ viyum ma̱ va̱. Yahuda kalangu ko tsugono ka̱ va̱.
019	PSA	108	009	Mi ta̱ o kubonoko Mowabu tsu kasasu ka̱ kuza̱Ꞌa̱ ka̱ va̱, Edom wi ta̱ o ko okpo a ɗaka vu ene a̱ va̱, Ka̱ta̱ n yaꞋan yoroli yi ulyaꞋi wa aza a Filisitiya.”
019	PSA	108	010	Yayi u kubanka mu a̱ likuci yi u ukanji? Yayi u kutono nu mpa a kubana a iɗika i Edom?
019	PSA	108	011	Ka̱shile, avu ɗa vu variki tsu, Vu kpa̱ɗa̱i kudoku kuwala n osoji a̱ tsu ba?
019	PSA	108	012	Ɓa̱nka̱ tsu, tsu shilika̱ ni irala i tsu, adama a na uɓa̱nki u vuma gbani ɗa.
019	PSA	108	013	N uɓa̱nki u Ka̱shile ci ta̱ a̱ kuciya̱ ulyaꞋi, wi ta̱ a kulyaꞋa irala i tsu.
019	PSA	109	001	Kadanshi a kubana u vuza vu kelime vi ishipa: Vishipa vu Dawuda. Ka̱shile ka̱ va̱ ka na mi a kucikpa. Ka̱ta̱ vu paɗa bini ba,
019	PSA	109	002	adama a na uma a gbani-gbani n aza ma̱ya̱nsa̱ka̱, a̱ ɓa̱yuwa̱ ta̱ una̱ u le adama a̱ va̱, a kudansa ka aꞋuwa adama a̱ va̱.
019	PSA	109	003	A kanza mu ta̱ n kadanshi ka tsurala, a kuzama mu vishili ko unushi.
019	PSA	109	004	Kucikpa i o kubonoko mu n ka gbani-gbani, ama mpa vuza va avasa ɗa.
019	PSA	109	005	A tsupai mu n ka gbani-gbani, a na a kutsupa mu n kasingai, n cigai le, ama ɗa a iwain mu.
019	PSA	109	006	Ɗa a danai, “Zuwa vuma vu gbani-gbani wo okpo yi vuza vu kanananai, yaꞋan vuza na u shamkpa ni u neke yi unushi.
019	PSA	109	007	Makyan ma na i a kuyaꞋanka yi afada, yaꞋan a̱ ka̱na̱ yi n unushi, yaꞋan avasa a̱ ni okpo unushi.
019	PSA	109	008	YaꞋan ayin a̱ ni okpo kenu, yaꞋan vuza yoku u ɗika tsugbayin ci ni.
019	PSA	109	009	YaꞋan muku n ni mo okpo mkpaꞋan, vuka vi ni kpamu vo okpo kagapa.
019	PSA	109	010	YaꞋan muku n ni n ka̱na̱ kuka̱ra̱Ꞌa̱sa̱ a ufolu, ka̱ta̱ kpamu o loko le a gali a ana i a̱ ida̱shi.
019	PSA	109	011	YaꞋan vuza na wi o kutono yi kutan wi isa i li i na wi n ɗa ra̱ka̱, omoci kpamu a̱ pura̱ ili i na u takacikai u ciya̱i.
019	PSA	109	012	Ka̱ta̱ vuza u yaꞋanka yi kasingai ba, ko u sa̱Ꞌa̱ a mkpaꞋan n ni ba.
019	PSA	109	013	YaꞋan ntsukaya n ni ra̱ka̱ n kuwa̱, ura ula e le a tsukaya tsu na tsa̱ kuta̱wa̱.
019	PSA	109	014	YaꞋan Vuzavaguɗu u ciɓa n unushi wi ikaya i ni, ka̱ta̱ a cinukpa n unushi wa̱ a̱na̱ku a̱ ni ba.
019	PSA	109	015	YaꞋan Vuzavaguɗu u ciɓa n unushi u le ayin tutu, adama a na a cinukpa n ula ele ra̱ka̱ aduniyan,
019	PSA	109	016	Adama a na u saꞋawa kusheshe kuyaꞋan ka singai ba, ama u tsu takacika ta̱ aza a unambi n aza a yali n aza a na a takpai a̱ɗu e le ali a̱ kuwa̱i.
019	PSA	109	017	U tsu ciga ta̱ kuyaꞋanka vuza una̱, yaꞋan u ɗa u bono wa̱ ni, u tsu ciga kuzuwaka vuza una̱singai ba, yaꞋan vuza u zuwaka yi una̱singai ba.
019	PSA	109	018	U bonokoi una̱wuya tsu motogu ma ku uka, yaꞋan una̱wuya u tono yi tsu mini mo kusoꞋo, u uwa etele a̱ ni tsu maniꞋin ma̱ kusukuya̱.
019	PSA	109	019	YaꞋan wo okpo tsu kalaba ka na a lapangi a kavangatsu ka̱ ni. tsu kaɗambura ka na a shiyaka ni ko wannai.”
019	PSA	109	020	YaꞋan Vuzavaguɗu, u tsupa aza a na i a kushika mu, aza na i a kadanshi ka gbani-gbani adama a wuma u va̱.
019	PSA	109	021	Ama a vu Vuzavaguɗu, vuzagbayin ɓa̱nka̱ mu, adama a na e neke kula ku nu tsugbayin. Adama a kasingai ku ucigi u nu u na u tsu sabaꞋa ba, wawa mu.
019	PSA	109	022	Adama a na mpa vuza vu unambi ɗa, vuza yali kpamu, m pana ta̱ mɓa̱la̱ ka̱u a̱ ka̱ɗu ka̱ va̱.
019	PSA	109	023	M puwa̱nka̱i tsu kulu ku kulivi, i a̱ ku ka̱pa̱tsa̱ mu tsu akyun a na uta̱ni u ka̱na̱i.
019	PSA	109	024	A̱ka̱nga̱tsu a̱ va̱ a̱ kuwa̱ ta̱ adama a kakuli n kambulu, n yamba ta̱ ra̱ka̱.
019	PSA	109	025	Mo okpoi ili yi izoshi wa aza ishikushi, a̱ tsu fila̱ ta̱ aci e le e enei mu baci.
019	PSA	109	026	Ɓa̱nka̱ mu, Vuzavaguɗu Ka̱shile ka̱ va̱. wawa mu, adama a ucigi u nu u na u tsu sabaꞋa ba.
019	PSA	109	027	Vuzavaguɗu! YaꞋan irala i va̱ e yeve a na kukiye ku nu ku ɗa, ku yaꞋin nannai.
019	PSA	109	028	I ta̱ a kuyaꞋanka mu una̱wuya, ama a vu vi ta̱ a kuzuwaka mu una̱singai, i ta̱ a̱ kuta̱wa̱ n vishili, ka̱ta̱ okpo n wono ka̱ta̱ mpa kagbashi ka̱ nu, n yaꞋan ma̱za̱nga̱.
019	PSA	109	029	YaꞋan wono u pala irala i va̱, a pala le n akashi o wono.
019	PSA	109	030	N una̱ u va̱ u ɗa mi a kucikpa Vuzavaguɗu, mi ta̱ a kucikpa yi o koɓolo ka uma a̱bunda̱i,
019	PSA	109	031	Adama a na u tsu shamkpa ta̱ vuza yali u wawa yi e ekiye aza na i a kukiɗaka yi afada a ukpa̱.
019	PSA	110	001	Vishipa vu Dawuda. Vuzavaguɗu u danai Vuzagbayin vu va̱, “Da̱sa̱ngu e kukiye ku usingai ku va̱ ali a makyan ma na n zuwai irala i nu yo okpoi a ɗaka vu ene a̱ nu.”
019	PSA	110	002	Ili i na i ɗikai a Sihiyona Vuzavaguɗu wi ta̱ o kudoku wanshi tsugono tsu nu, vi lyaꞋa tsugono wa irala i nu.
019	PSA	110	003	Ka̱bunda̱i ko osoji ki ta̱ a kuciga kuyaꞋan kuvon, a kanna ko kuvon ka̱ nu. A uki nu ntogu n ciɗa n tsugbayin, tsu na ciza tsu usana tsu uta̱ nannai ɗa a̱ɗa̱nga̱ni a̱ kuta̱wa̱ wu.
019	PSA	110	004	Vuzavaguɗu u kucinai wi a̱ kusabaꞋa kusheshe ku ni kpamu ba, “A vu ganu ɗa vu ayin ko wannai, tsu Melikizedeku.”
019	PSA	110	005	Vuzavaguɗu wi ta̱ e kukiye ku usingai ku nu, wi ta̱ a ku una ngono a kanna ka wupa u ni.
019	PSA	110	006	Wi ta̱ a kukiɗaka uduniyan afada, u shatangu le n even a ikyamba, wi ta̱ o ku ɓososo aza o tsugono aduniyan.
019	PSA	110	007	Wi ta̱ o ku soꞋo mini mo kuɗolu ma na mi ɗevu n uye, adama a nannai wi ta̱ a̱ kuɗengusa̱ ka̱ci ka̱ ni a̱ ka̱tsuma̱ ku ulyaꞋi.
019	PSA	111	001	Cikpai Vuzavaguɗu mi ta̱ a kucikpa Vuzavaguɗu n ka̱ɗu ka̱ va̱ dem, a̱ ka̱tsuma̱ ko koɓolo ka uma a usuɓi.
019	PSA	111	002	Ulinga u Vuzavaguɗu ili gbayin i ɗa, aza a na a ci yaꞋan ma̱za̱nga̱ n u ɗa, i ta̱ a kuciɓasa n u ɗa.
019	PSA	111	003	Ulinga u ni wi ta̱ n tsugbayin n utsura, kpamu usuɓi u ni wi ta̱ o kuyongo ko wannai.
019	PSA	111	004	U zuwai a ciɓa n ulinga u mereve u ni, Vuzavaguɗu wi ta̱ n kasingai n asuvayali.
019	PSA	111	005	U tsu neke ta̱ aza a na i a kupana wovon u ni ilikulyaꞋa, u tsu ciɓa ta̱ n uzuwakpani u ni ko wannai.
019	PSA	111	006	U yotsongu ta̱ uma a̱ ni utsura wu ulinga u ni, u nekei le iɗika yu uduniyan u yoku, yo okpo ili yi uka̱ni i le.
019	PSA	111	007	Ulinga wa ekiye a̱ ni, wu usuɓi u ɗa n kamayun, ili i kutono i ni kpamu i ku ushuku i ɗa ra̱ka̱,
019	PSA	111	008	u shikpa̱ kaꞋa ko wannai, a yaꞋan kaꞋa, a̱ ka̱tsuma̱ ku usuɓi n kamayun.
019	PSA	111	009	U tuka̱i n ushibi u uma a̱ ni, u zuwai uzuwakpani u ni ko wannai, kula ku ni ku Ciɗa ku ɗa n ili i wovon.
019	PSA	111	010	Wovon u Vuzavaguɗu u ɗa ugiti wu ugboji, aza a na o tsu tono wila̱ u ni dem, a̱ tsu ciya̱ ta̱ kuyeve ku singai. YaꞋan a cikpa yi ko wannai.
019	PSA	112	001	Cikpai Vuzavaguɗu, vuza vu ma̱za̱nga̱ ɗa, a̱yi na u tsu pana wovon u Vuzavaguɗu, a̱yi na u tsu pana uyoꞋo u kutono kadanshi ka̱ ni.
019	PSA	112	002	Muku n vuza vu usuɓi mi ta̱ a̱ kuciya̱ tsugbayin a i iɗika ya ntsukaya mi ta̱ a̱ kuciya̱ una̱singai.
019	PSA	112	003	Uciyi n udukuyan u kuyongo ta̱ a kpaꞋa ku ni, ka̱ta̱ ukuna wu usuɓi u ni u yongo ko wannai.
019	PSA	112	004	A̱yi kutashi ku ɗa a ku akana, u vuza na wi o kutono mejege, u vuza kasingai n asuvayali n vuza vu usuɓi.
019	PSA	112	005	Kasingai ki ta̱ o kuyongo n vuza na u ci yaꞋan kuneꞋe n kuneke okopu n ka̱ɗu ba̱ri, a̱yi na u ci yaꞋan ukuna u mayun.
019	PSA	112	006	Mayun wi ku gba̱ɗa̱sa̱ ba, a ku ciɓa ta̱ n vuza vu usuɓi ko wannai.
019	PSA	112	007	U tsu pana wovon wa arabali a gbani-gbani ba, ka̱ɗu ka̱ ni ka shamgba ta̱ mayin a̱ ubuta̱ u kutono Vuzavaguɗu.
019	PSA	112	008	Ka̱ɗu ka̱ ni ki ta̱ a̱ ida̱shi cika, ko wovon a ukocishi wi ta̱ a kulyaꞋa irala i ni.
019	PSA	112	009	U tsu neke ta̱ aza a yali kuneꞋe ba̱ri, usuɓi u ni wi ta̱ o kuyongo ko wannai, utsura u ni wi ta̱ kuciya̱ ucikpi n tsugbayin.
019	PSA	112	010	Vuza gbani-gbani wi ta̱ e kene ka̱ta̱ u ka̱na̱ wupa n u lumai una̱ ali u na̱mgba̱. ka̱ta̱ kusheshe ku vuza gbani-gbani ko okpo ukuna u gbani.
019	PSA	113	001	Cikpai Vuzavaguɗu. Cikpai ni, a̱ɗa̱ agbashi a̱ ni, Cikpai kula ku Vuzavaguɗu.
019	PSA	113	002	YaꞋan kula ku Vuzavaguɗu ku ciya̱ ucikpi, gogo na n kowanai.
019	PSA	113	003	I na i ɗikai a̱ wuti u kanna a kubana ubuta̱ u na ka̱ ci yikpa̱, u yotso ta̱ a cikpa kula ku Vuzavaguɗu.
019	PSA	113	004	Tsugbayin tsu Vuzavaguɗu tsu laꞋa ta̱ uduniyan ra̱ka̱, tsugbayin ci ni kpamu ci ta̱ a gaɗi va̱ a̱da̱nga̱shile.
019	PSA	113	005	Yayi wi lo tsu Vuzavaguɗu Ka̱shile ka̱ tsu, a̱yi na wi a̱ ida̱shi a kakuba ko tsugono ci ni gaɗi?
019	PSA	113	006	Yayi wi lo ci nu, a̱yi na u tsu za̱lika̱ ka̱ta̱ u la̱na̱ gaɗi n aduniyan?
019	PSA	113	007	U tsu ɗa̱ngusa̱ ta̱ aza a unambi a̱ ka̱tsuma̱ ka unambi u le, ka̱ta̱ u zuwa aza a na i a iɗika a̱ ɗa̱nga̱.
019	PSA	113	008	U zuwa le a lyaꞋa koɓolo m muku mu ngono, m muku mu ngono n uma e le
019	PSA	113	009	U tsu zuwa ta̱ madari ma da̱sa̱ngu a kpaꞋa ku ni, m ma̱za̱nga̱ tsu vuka vu na vi m muku. Cikpai Vuzavaguɗu.
019	PSA	114	001	Ana aza a Isaraila a̱ ka̱sukpa̱i iɗika i Masar, kpaꞋa ku Yakubu ku ka̱sukpa̱i iɗika yo omoci,
019	PSA	114	002	Yahuda wo okpo ta̱ ubuta̱ wi ida̱shi i ciɗa u Ka̱shile, Isaraila kpamu ubuta̱ u tsugono ci ni.
019	PSA	114	003	Mala mashili me enei ɗa ma sumai, ɗa kuyene ku Urudu ku bonoi n ka̱ca̱pa̱.
019	PSA	114	004	Nsansa a̱ ka̱na̱i ci ɗikpangi tsa̱ a̱giri, aginda tankpamu tsu nkyon.
019	PSA	114	005	Yiɗa̱i i zuwai ɗa vu sumai avu mala mashili? Avu kuyene ku Urudu, a na vu bonoi n ka̱ca̱pa̱?
019	PSA	114	006	A̱ɗa̱ nsansa a̱ɗa̱ na i ɗikpangi tsa̱ a̱giri, aginda tankpamu tsu nkyon?
019	PSA	114	007	JeꞋekei ikyamba a̱ɗa̱ aduniyan, e kelime ka Vuzavaguɗu, e kelime ka̱ Ka̱shile ka Yakubu,
019	PSA	114	008	a̱yi na u bonokoi kakpanlai kadaɓa ka̱ mini, kpamu katali a̱shi a mini.
019	PSA	115	001	Vuzavaguɗu, wa̱ a̱ tsu u ɗa ba, wa̱ a̱ tsu u ɗa ba, ama a kula ku nu ku ɗa e ku neke tsugbayin, adama a ucigi u nu u na u tsu sabaꞋa ba n usuɓi u nu.
019	PSA	115	002	Yiɗa̱i i zuwai ɗa uduniyan wi a kudansa, “Te ɗai Ka̱shile ka̱ ɗa̱ ki?”
019	PSA	115	003	Ka̱shile ka̱ tsu ki ta̱ ɗe gaɗi, A kuyaꞋan ili i na u cikalai.
019	PSA	115	004	A yaꞋan ta̱ a̱ma̱li e le n azurufa n azanariya, ulinga we ekiye u uma u ɗa.
019	PSA	115	005	I ta̱ nu una̱, ama a tsu dansa ba, i ta̱ n a̱shi, ama e ci ene ba.
019	PSA	115	006	I ta̱ n atsuvu, ama tsu pana ba, i ta̱ n yunu, ama a tsu tsumgba ili ba.
019	PSA	115	007	I ta̱ n ekiye, ama a̱ tsu ka̱na̱ ili ba, i ta̱ n ene, ama a tsu wala ba. ogboroli e le a tsu uta̱ka̱ a̱la̱ka̱tsu ba.
019	PSA	115	008	Aza a na a yaꞋin le va i ta̱ o ko okpo ci le, ta feu wi o ko okpo nannai wa aza na i o kutono le.
019	PSA	115	009	A̱ɗa̱ kpaꞋa ki Isaraila, zuwai a̱ɗu u Vuzavaguɗu. a̱yi ɗa ka̱ɓa̱nki ka̱ ɗa̱ m ma̱ra̱ga̱ ma̱ ɗa̱.
019	PSA	115	010	A̱ɗa̱ kpaꞋa ku Haruna, zuwai a̱ɗu u Vuzavaguɗu. a̱yi ɗa ka̱ɓa̱nki ka̱ ɗa̱ m ma̱ra̱ga̱ ma̱ ɗa̱.
019	PSA	115	011	zuwai a̱ɗu u Vuzavaguɗu, a̱ɗa̱ vu na yi o kutono yi ra̱ka̱, a̱yi ɗa ka̱ɓa̱nki ka̱ ɗa̱ m ma̱ra̱ga̱ ma̱ ɗa̱.
019	PSA	115	012	Vuzavaguɗu u tsu ciɓa ta̱ n a̱tsu, wi ta̱ a kuzuwaka tsu una̱singai. Wi ta̱ a kuzuwaka kpaꞋa ki Isaraila una̱singai wi ta̱ a kuzuwaka kpaꞋa ku Haruna, una̱singai
019	PSA	115	013	wi ta̱ a ku zuwaka yaba dem vu na u tonoi Vuzavaguɗu una̱singai aza a wawaꞋa n aza gbagbaꞋin dem.
019	PSA	115	014	YaꞋan Vuzavaguɗu u doku ɗa̱ ka̱bunda̱i, a̱ɗa̱ n muku n ɗa̱.
019	PSA	115	015	YaꞋan Vuzavaguɗu vu na u yaꞋin gaɗi n iɗika u zuwa ka ɗa̱ una̱singai,
019	PSA	115	016	Gaɗi vu a̱da̱nga̱shile, vu Vuzavaguɗu ɗa, ama ɗa u nekei vuma aduniya.
019	PSA	115	017	A̱kpisa̱ a ci cikpa Vuzavaguɗu ba, aza a na a̱ gida̱la̱i a kubana a kasaun.
019	PSA	115	018	Ama a̱tsu ɗa tsa kucikpa Vuzavaguɗu, gogo na a kubana ko wannai. Cikpai Vuzavaguɗu.
019	PSA	116	001	N ciga ta̱ Vuzavaguɗu, adama a na u pana ta̱ ka̱la̱ka̱tsu ka̱ va̱, u pana ta̱ ma̱shi ma asuvayali ma̱ va̱.
019	PSA	116	002	Mi ta̱ e kuɗeke yi a ayin a wuma u va̱ dem, adama a na u tsu zuwaka mu ta̱ atsuvu,
019	PSA	116	003	Maza ma̱ ukpa̱ ma̱ ka̱na̱ mu ta̱, wovon u kasaun u kimba̱ mu ta̱. kadama n una̱mgbuka̱tsuma̱ u ciya̱ mu ta̱.
019	PSA	116	004	Ɗa n ɗekei kula ku Vuzavaguɗu, n danai, “Vuzavaguɗu, n folono wu ta̱, wawa mu.”
019	PSA	116	005	Vuzavaguɗu vuza kasingai ɗa, n vuza vu usuɓi Ka̱shile ka̱ tsu vuza va asuvayali ɗa.
019	PSA	116	006	Vuzavaguɗu u tsu ere ta̱ aza a na o goyoi ka̱ci ke le. A makyan ma na mi a̱ kula̱nsa̱ uɓa̱nki, u wawai mu.
019	PSA	116	007	Ka̱ɗu ka̱ va̱ vaꞋanku, Vuzavaguɗu vuza kasingai ɗa wa̱ nu.
019	PSA	116	008	Adama a na Vuzavaguɗu, vu wawa ta̱, wuma u va̱ a̱ ukpa̱, a̱shi a̱ va̱ a̱ ubuta̱ u ku uta̱ka̱ kujilya ene a̱ va̱ adama a̱ kuta̱ɗa̱tsa̱.
019	PSA	116	009	Adama a na n fuɗa n wala e kelime ka Vuzavaguɗu, a iɗika ya aza a wuma.
019	PSA	116	010	Ko a na n danai, “A takacika mu ta̱ ka̱u.” n neke ta̱ ka̱ɗu,
019	PSA	116	011	A̱ ka̱tsuma̱ ka̱ uripuli u va̱, n danai, “Uma ra̱ka̱ a yaꞋin a uwa ɗa.”
019	PSA	116	012	Ya̱ɗa̱i n kuneke u Vuzavaguɗu, adama a kasingai ka̱ ni wa̱ va̱ ra̱ka̱?
019	PSA	116	013	Mi ta̱ a̱ kuɗa̱ngusa̱ kuneꞋe ku ma̱kya̱n tsu ucikpi adama a wishi ka̱ta̱ n ɗeke kula ku Vuzavaguɗu.
019	PSA	116	014	Mi ta̱ e kuneke Vuzavaguɗu, ili i na n kucinai kuneke, e kelime ka uma a̱ ni dem.
019	PSA	116	015	Vuzavaguɗu u ɗika ta̱ wuma wa aza a usuɓi n ugaꞋin ka̱u.
019	PSA	116	016	Vuzavaguɗu, mayun mpa kagbashi ka̱ nu kaꞋa, mpa kagbashi ka̱ nu kaꞋa, maku ma kagbashi ka̱ nu vuka vu shikpa mu ta̱ a ikani.
019	PSA	116	017	Mi ta̱ e kuneke alyuka a ucikpi, ka̱ta̱ n ɗeke kula ku Vuzavaguɗu.
019	PSA	116	018	Mi ta̱ e kuneke Vuzavaguɗu, ili i na n kucinai kuneke, e kelime ka uma a̱ ni dem,
019	PSA	116	019	a ulanga u kpaꞋa ku Vuzavaguɗu, a̱ ka̱tsuma̱ ka Urushelima. Cikpai Vuzavaguɗu.
019	PSA	117	001	Cikpai Vuzavaguɗu, uduniyan ra̱ka̱, nekei ni tsugbayin, a̱ɗa̱ uma dem.
019	PSA	117	002	Adama a ucigi u ni u na u tsu sabaꞋa ba a kubana wa̱ tsu wi ta̱ n tsugbayin, kamayun ka Vuzavaguɗu ko wannai ɗa. Cikpai Vuzavaguɗu.
019	PSA	118	001	Cikpai Vuzavaguɗu adama a na a̱yi vuza singai ɗa, ucigi u ni u na u tsu sabaꞋa ba ko wannai ɗa.
019	PSA	118	002	YaꞋan aza a Isaraila a dana, “Ucigi u ni u na u tsu sabaꞋa ba ko wannai ɗa.”
019	PSA	118	003	YaꞋan aza a kpaꞋa ku Haruna a dana, “Ucigi u ni u na u tsu sabaꞋa ba ko wannai ɗa.”
019	PSA	118	004	YaꞋan aza a na i a kupana wovon u Vuzavaguɗu a dana, “Ucigi u ni u na u tsu sabaꞋa ba ko wannai ɗa.”
019	PSA	118	005	A̱ ka̱tsuma̱ ka kadama ka̱ va̱, n ɗekei vuzavaguɗu, ɗa wu ushuki, u ka̱sukpa̱i mu ba̱ri.
019	PSA	118	006	Vuzavaguɗu wi ta̱ koɓolo nu mpa, mi a kupana wovon ba. yiɗa̱i vuma u kufuɗa kuyaꞋanka mu?
019	PSA	118	007	Vuzavaguɗu wi ta̱ koɓolo nu mpa, a̱yi ɗa ka̱ɓa̱nki ka̱ va̱, mi ta̱ e kene tsu na a kulyaꞋa irala i va̱.
019	PSA	118	008	U laꞋa ta̱ n kugaꞋan vu sheɗeku u Vuzavaguɗu, a na va ku lemece ke vuma ma̱tsa̱n.
019	PSA	118	009	U laꞋa ta̱ n kugaꞋan vu sheɗeku u Vuzavaguɗu, a na va ku lemece ke muku mu ngono ma̱tsa̱n.
019	PSA	118	010	Uduniyan ra̱ka̱ u kanza mu ta̱, ama a̱ ka̱tsuma̱ ka kula ku Vuzavaguɗu ɗa mu unai le.
019	PSA	118	011	A kanzai mu a̱ ubuta̱ dem, ama a̱ ka̱tsuma̱ ka kula ku Vuzavaguɗu ɗa mu unai le.
019	PSA	118	012	A̱ kpa̱nta̱i mu ci ishigi, ama ɗa a̱ kuwa̱i gogoꞋo lo tsu na awana a̱ tsu kula̱ akina, ama a ka̱tsuma̱ ka kula ku Vuzavaguɗu ɗa mu unai le ra̱ka̱.
019	PSA	118	013	A yaꞋin tsu na a ku una mu, ama ɗa Vuzavaguɗu u ɓa̱nka̱i mu.
019	PSA	118	014	Vuzavaguɗu ɗa katsura ka̱ va̱ n vishipa vu va̱, wo okpo ta̱ kishi ka̱ va̱.
019	PSA	118	015	Ishipa i ma̱za̱nga̱ n ulyaꞋi, yi uta̱i a̱tsura̱ aza a usuɓi. “Kukiye ku usingai ku Vuzavaguɗu, kuyaꞋan ta̱ ili i gbagbaꞋin.
019	PSA	118	016	Kukiye ku usingai ku Vuzavaguɗu ku ɗa ku nekei tsu ulyaꞋi, kukiye ku usingai ku Vuzavaguɗu ku yaꞋin ili i gbagbaꞋin.”
019	PSA	118	017	Mpa mi a̱ kukuwa̱ ba, ama mi ta̱ o kuyongo n wuma, ka̱ta̱ n neke arabali a ulinga u na Vuzavaguɗu u yaꞋin.
019	PSA	118	018	Vuzavaguɗu u gbara mu ta̱ ka̱u, ama wu una mu ba.
019	PSA	118	019	Ɓa̱yuwa̱ ka̱ mu utsutsu wa aza a usuɓi, mi ta̱ a ku uwa punu n cikpa Vuzavaguɗu.
019	PSA	118	020	Na lo ɗa utsutsu u Vuzavaguɗu, u na uma a usuɓi a ku uwa.
019	PSA	118	021	N cikpa wu ta̱ adama a na vu ushuku mu ta̱, vu okpoi kishi ka̱ va̱.
019	PSA	118	022	Katali ka na a maꞋi a iwain ko okpo ta̱ kenene ke mere.
019	PSA	118	023	Na lo ulinga u Vuzavaguɗu ɗa, ili i mereve i ɗa kpamu a̱ a̱shi a̱ tsu.
019	PSA	118	024	Na ɗa kanna ka na Vuzavaguɗu u yaꞋin, yaꞋan tsu pana uyoꞋo ci yaꞋin ma̱za̱nga̱ n ka a.
019	PSA	118	025	Vuzavaguɗu wawa tsu, Vuzavaguɗu neke tsu u lyaꞋi.
019	PSA	118	026	Vuza vu una̱singai ɗa, a̱yi na wi a̱ kuta̱wa̱ a̱ ka̱tsuma̱ ka kula ku Vuzavaguɗu. ɗe a kpaꞋa ku Vuzavaguɗu tsu zuwaka wu una̱singai.
019	PSA	118	027	Vuzavaguɗu a̱yi ɗa Ka̱shile, ɗa u zuwai kutashi ku akana tsu. Gita̱i ka̱ɗiva̱, i dara n a̱vuku a nshuwa ekiye a̱ ɗa̱, a kubana a katalikalyuka.
019	PSA	118	028	Avu ɗa Ka̱shile ka̱ va̱, mi ta̱ a kucikpa wu, avu ɗa Ka̱shile ka̱ va̱, mi ta̱ e kuneke wu tsugbayin.
019	PSA	118	029	Cikpai Vuzavaguɗu adama a na a̱yi vuza singai ɗa, ucigi u ni u na u tsu sabaꞋa ba ko wannai ɗa.
019	PSA	119	001	Aza a̱ ma̱za̱nga̱ a ɗa aza a na i n unushi ba, aza a na i o kutono wila̱ u Vuzavaguɗu.
019	PSA	119	002	Aza a̱ ma̱za̱nga̱ a ɗa aza a na a cinukpai n kadanshi ka̱ ni ba, aza a na i a̱ kula̱nsa̱ yi n a̱ɗu ele ra̱ka̱,
019	PSA	119	003	ele na i a kuyaꞋan ka gbani-gbani ba, ama i ta̱ an nwalu a uye u ni.
019	PSA	119	004	Vu zuwa ta̱ ili i kutono i nu adama a na o tono i ɗa mayin.
019	PSA	119	005	Ishi baci ka̱ɗu ka̱ va̱ ki a sabaꞋa ba, a̱ ubuta̱ u kutono ili i na u dansai,
019	PSA	119	006	mi shi o ko okpo n wono ba ɗa baci m bonokoi ka̱ɗu a̱ ubuta̱ u kutono ili i na u dansai.
019	PSA	119	007	Mi ta̱ a kucikpa wu n ka̱ɗu ka mayun, A makyan ma na n piꞋisai afada a̱ usuɓi u nu.
019	PSA	119	008	Mi ta̱ o kutono ili i na u dansai, ka̱ta̱ vu varuku mu ra̱ka̱-ra̱ka̱ ba.
019	PSA	119	009	Nini ɗai ka̱ɗa̱nga̱ni ko kuyongo ciɗa? A̱ ubuta̱ u kutono kadanshi ka̱ nu.
019	PSA	119	010	N ka̱ɗu ka̱ va̱ ra̱ka̱, n la̱nsa̱i nu, ka̱ta̱ vu ka̱sukpa̱ mu n katsukpa kadanshi ka̱ nu ba.
019	PSA	119	011	N sokongu ta̱ kadanshi ka̱ nu a̱ ka̱ɗu ka̱ va̱, adama a na ka̱ta̱ n yaꞋanka wu unushi ba.
019	PSA	119	012	Vuza vu una̱singai ɗa vi, avu Vuzavaguɗu, piꞋisaka mu ili i na vu dansai.
019	PSA	119	013	N una̱ u va̱ u ɗa n kecei afada a na vu nekei tsu ra̱ka̱.
019	PSA	119	014	Mi ta̱ a̱ ma̱za̱nga̱ mo kutono kadanshi ka̱ nu, tsu na vuma u ci yaꞋan ma̱za̱nga̱ ma̱ kuciya̱ udukuyan wa̱ a̱bunda̱i.
019	PSA	119	015	Mi ta̱ a̱ kuka̱na̱ kusheshe, a̱ ukuna wi ili i kutono i nu, ka̱ta̱ n zuwaka n uye u nu.
019	PSA	119	016	Mi ta̱ a̱ ma̱za̱nga̱ n ili i na vu dansai, mi a kucinukpa n kadanshi ka̱ nu ba.
019	PSA	119	017	YaꞋanka kagbashi ka̱ nu kasingai, adama a na u ciya̱ wuma, u kutono kadanshi ka̱ nu.
019	PSA	119	018	Ɓa̱yuwa̱ a̱shi a̱ va̱, adama a na me ene, ili i mereve i gbagbaꞋin a̱ ka̱tsuma̱ ka̱ wila̱ u nu.
019	PSA	119	019	Mpa komoci kaꞋa aduniyan, ka̱ta̱ vu sokongu ku mu kadanshi ka̱ nu ba.
019	PSA	119	020	Ili i na n laꞋi n kuciga ka̱u a makyan dem ɗaɗa n tono afada a̱ nu.
019	PSA	119	021	Vu tsu ɓarangu ta̱ aza a ugbamukaci, ele na a katsukpai kadanshi nu.
019	PSA	119	022	Uta̱ka̱ mu o kugoyi ku le n a̱ra̱ɗi ele, adama a na n tono ta̱ ili i na vu dansai.
019	PSA	119	023	Ko a na wo okpoi aza o tsugono a gbaɓa ta̱ kaci, a̱ kula̱nga̱sa̱ mu kula, kagbashi ka̱ nu ki ta̱ e kusheshe ili i na vu dansai.
019	PSA	119	024	Mayun, n tsu pana ta̱ uyoꞋo u kadanshi ka̱ nu, ke ci neke mu ta̱ odoki.
019	PSA	119	025	Mi ta̱ ivaꞋin ma̱kpa̱ɓa̱ a̱ kubuta̱, wawa wuma u va̱ tsu kadanshi ka̱ nu.
019	PSA	119	026	Ana n tonokoi nu ukuna u va̱ ɗa vu ushuki mu, piꞋisaka mu ili i na vu dansai.
019	PSA	119	027	Ɓa̱nka̱ mu n yeve ili i kutono i nu, ka̱ta̱ n yongo a kuciɓasa n ulinga wi ili mereve i nu.
019	PSA	119	028	Ka̱ɗu ka̱ va̱ ka̱ kula̱ ta̱ adama a una̱mgbuka̱tsuma̱, zuwa mu n tsurukpa tsu kadanshi ka̱ nu.
019	PSA	119	029	Ere mu a uye wa aꞋuwa, yaꞋan n ciya̱ kasingai a̱ wila̱ u nu.
019	PSA	119	030	N zagba ta̱ uye u ma̱riki, n zuwa ta̱ ka̱ɗu ka̱ va̱ a̱ ubuta̱ wa afada a̱ nu.
019	PSA	119	031	Vuzavaguɗu, n ka̱na̱ ta̱ kadanshi nu gbagu, ka̱ta̱ vu ka̱sukpa̱ mu n yaꞋan wono ba.
019	PSA	119	032	N ilaɗi i ɗa, mi o kutono kadanshi ka̱ nu, adama a na vu zuwa ta̱ ka̱ɗu ka̱ va̱ ko yongo ba̱ri.
019	PSA	119	033	Vuzavaguɗu, piꞋisaka mu ili i na vu dansai, ka̱ta̱ n tono i ɗa ko wannai.
019	PSA	119	034	Neke mu kuyeve, adama a na n tono wila̱ u nu, ka̱ta̱ ta na n tono u ɗa n ka̱ɗu ka̱ va̱ dem.
019	PSA	119	035	Tono nu mpa n tsu uye u kadanshi ka̱ nu, adama a na ta ɗe mi a̱ kuciya̱ ma̱za̱nga̱.
019	PSA	119	036	Zuwa ka̱ɗu ka̱ va̱, a̱ ubuta̱ u kutono kadanshi ka̱ nu, ba a̱ ubuta̱ u kula̱nsa̱ ku udukuyan ba.
019	PSA	119	037	Takpa a̱shi a̱ va̱ a̱ ubuta̱ wu ili i kavama, ere wuma u va̱ tsu kadanshi ka̱ nu.
019	PSA	119	038	Shatangu kadanshi ka̱ nu, u kagbashi ka̱ nu, u na vu yaꞋankai aza a na e nekei nu tsugbayin.
019	PSA	119	039	Takpa ka mu wono u na mi a kupana wovon, adama a na afada a̱ nu ili i singai i ɗa.
019	PSA	119	040	Mpa ɗa na a mali mi ili i kutono i nu, ere mu a̱ ka̱tsuma̱ ku usuɓi u nu.
019	PSA	119	041	Vuzavaguɗu, yaꞋan ucigi u nu u na u tsu sabaꞋa ba u ta̱wa̱ wa̱ va̱, wishi u nu kpamu u ta̱wa̱ tsu uzuwakpani u nu,
019	PSA	119	042	ka̱ta̱ n ciya̱ ili i na n ku ushuku vuza na wi a kushika mu, adama a na n zuwaka ta̱ kadanshi ka̱ nu katsura.
019	PSA	119	043	Ka̱ta̱ vu takpa kadanshi ka̱ ma̱riki a̱ una̱ u va̱ ba, adama a na a afada a̱ nu u ɗa n keɗei a̱pa̱Ꞌa̱.
019	PSA	119	044	Mi ta̱ o kutono wila̱ u nu a makyan dem, ko wannai,
019	PSA	119	045	ka̱ta̱ n yaꞋan nwalu n va̱ ba̱ri, adama a na mi ta̱ a̱ kula̱nsa̱ ili i kutono i nu.
019	PSA	119	046	Mi ta̱ a kudansa ukuna u kadanshi u nu e kelime ko ngono, mi ta na a kupana wono ba.
019	PSA	119	047	Adama a na n tsu pana ta̱ uyoꞋo u kadanshi ka̱ nu, adama a na n ciga ta̱ u ɗa.
019	PSA	119	048	Mi ta̱ e kuneke kadanshi ka̱ nu tsugbayin, adama a na n ciga ta̱ kaꞋa, kpamu ka̱ta̱ n ka̱ na̱ kusheshe a ili i na vu dansai.
019	PSA	119	049	Ciɓa n kadanshi ka na vu yaꞋankai kagbashi ka̱ nu, adama a na vu zuwa mu ta̱ n keɗei a̱pa̱Ꞌa̱.
019	PSA	119	050	Ma̱za̱nga̱ ma̱ va̱ a̱ ka̱tsuma̱ ka atakaci ɗaɗa uzuwakpani u nu u tsu ere ta̱ wuma u va̱.
019	PSA	119	051	Aza a ugbamukaci a yaꞋanka mu ta̱ ulami, ama n vadalukpuka wila̱ u nu kucina̱ ba.
019	PSA	119	052	N ciɓai n afada a Vuzavaguɗu, ɗa n ciya̱i uneki u kadanshi.
019	PSA	119	053	Wupa u tsu ka̱na̱ mu ta̱ ka̱u adama a uma a gbani-gbani, aza a na a̱ ka̱sukpa̱i wila̱ u nu.
019	PSA	119	054	Ili i kutono i nu yo okpo mu ta̱ ishipa, a kpaꞋa ku na mi o limoci.
019	PSA	119	055	Vuzavaguɗu, n ciɓa ta̱ n kula ku nu n kayin, mi ta̱ ta na o kutono wila̱ u nu.
019	PSA	119	056	Nava ɗaɗa n kiwanai kuyaꞋansa, adama a na n zuwaka ta̱ n ili i kutono i nu.
019	PSA	119	057	Vuzavaguɗu ɗa upecu u va̱, n yaꞋan ta̱ uzuwakpani n tono kadanshi ka̱ nu
019	PSA	119	058	N la̱nsa̱ wu ta̱ n ka̱ɗu ka̱ va̱ dem, yaꞋan n ciya̱ mapasa ma singai tsu na vu yaꞋin kadanshi.
019	PSA	119	059	N coꞋoko ta̱ n uye u va̱, ɗa n kpatalai n tonoi kadanshi ka̱ nu.
019	PSA	119	060	Ɗa n dakakai n la̱nga̱sa̱ makyan ba, n tonoi kadanshi ka̱ nu.
019	PSA	119	061	Uma a gbani-gbani a shiya mu ta̱ n awin, ama n cinukpa n wila̱ u nu ba.
019	PSA	119	062	Kayin ke pece baci n tsu ɗa̱nga̱ ta̱ n cikpa wu, adama afada a usuɓi a̱ nu.
019	PSA	119	063	Mpa ka̱ja̱Ꞌa̱ kaꞋa u yaba dem na wi a kupana wovon u nu, n aza na a zuwakai n ili i kutono i nu.
019	PSA	119	064	Vuzavaguɗu, ucigi u nu u na u tsu sabaꞋa ba u shana ta̱ aduniyan ra̱ka̱, piꞋisaka mu ili i na vu dansai.
019	PSA	119	065	Vuzavaguɗu, vu yaꞋanka ta̱ kagbashi ka̱ nu kasingai, tsu na vu yaꞋin kadanshi.
019	PSA	119	066	PiꞋisaka mu n yeve afada asingai, adama a na n neke ta̱ katsura a kadanshi ka̱ nu.
019	PSA	119	067	Kafu vu takacika mu, n nusa ta̱ ɗe, ama gogo na n tono ta̱ kadanshi ka̱ nu.
019	PSA	119	068	Avu vuza singai ɗa, kpamu vi yaꞋan ta̱ kasingai, piꞋisaka mu ili i na vu dansai.
019	PSA	119	069	Aza a ugbamukaci i ta̱ a kudansa aꞋuwa adama a̱ va̱, n zuwaka ta̱ n ili i kutono i nu n ka̱ɗu ka̱ va̱ ra̱ka̱.
019	PSA	119	070	A̱ɗu ele a kpanduku ta̱, ama mpa mi ta̱ a̱ ma̱za̱nga̱ n wila̱ u nu.
019	PSA	119	071	UgaꞋan ta̱ a na n takacikai, adama a na m piꞋisa ili i na vu dansai.
019	PSA	119	072	Wila̱ wu una̱ u nu u laꞋaka mu ta̱, n a̱kpa̱n a azanariya n azurufa.
019	PSA	119	073	Ekiye a̱ nu a ɗa a yaꞋin mu o foɓusoi mu, neke mu kuyeve, adama a na m piꞋisa kadanshi ka̱ nu.
019	PSA	119	074	Aza a na i a kupana wovon u nu yaꞋan ene mu ka̱ta̱ a yaꞋan ma̱za̱nga̱, adama a na n keɗe ta̱ a̱pa̱Ꞌa̱ a kadanshi ka̱ nu.
019	PSA	119	075	Vuzavaguɗu, n yeve ta̱ wila̱ u nu derere ɗa, kpamu a̱ ka̱tsuma̱ ka̱ ma̱riki ka̱ nu ɗa vu yaꞋankai mu afada a usuɓi.
019	PSA	119	076	YaꞋan ucigi u nu u na u tsu sabaꞋa ba, u neke mu utsura u ka̱ɗu, tsu na vu danai kagbashi ka̱ nu,
019	PSA	119	077	YaꞋan vu sa̱Ꞌa̱ mu, adama a na n yongo n wuma, adama a na mi ta̱ a̱ ma̱za̱nga̱ n wila̱ u nu.
019	PSA	119	078	YaꞋan aza a ugbamukaci a yaꞋan wono, adama a ka gbani-gbani ka na a yaꞋankai mu ko unushi, ama mi ta̱ e kusheshe a ukuna wi ili i na vu dansai.
019	PSA	119	079	YaꞋan aza a na i a kupana wovon u nu, o bono wa̱ va̱, ele na e yevei kadanshi ka̱ nu.
019	PSA	119	080	YaꞋan ka̱ɗu ka̱ va̱ ko yongo ko unushi a ukuna wi ili i na vu dansai, adama a na ka̱ta̱ mo okpo n wono ba.
019	PSA	119	081	Vuzavaguɗu, wuma u va̱ wi ta̱ a mali ka̱u a̱ kula̱nsa̱ wishi u nu, n keɗe ta̱ a̱pa̱Ꞌa̱ a kadanshi ka̱ nu.
019	PSA	119	082	A̱shi a̱ va̱ a̱ ga̱la̱ ta̱ a kuvana uzuwakpani u nu, ɗa n danai, “Wannai ɗai va kuneke mu kadanshi?”
019	PSA	119	083	Adama a na mo okpo ta̱ tsu kedele ku ukpan ka na a saki a̱ ka̱nga̱, dem n nannai n cinukpa n ili i na vu dansai ba.
019	PSA	119	084	Ali n wannai ɗai kagbashi ka̱ nu ka kulyaꞋa kelime n kugbama asuvu? Wannai ɗai va kuyaꞋanka aza a na i a kutakacika mu afada?
019	PSA	119	085	Aza a ugbamukaci a̱ ga̱va̱ ka̱ mu ta̱ kpenle adama a na n yikpa̱ punu, o tono wila̱ u nu ba.
019	PSA	119	086	Kadanshi ka̱ nu ra̱ka̱ ili i kuzuwaka katsura kaꞋa, ɓa̱nka̱ mu, irala i va̱ i takacika mu ta̱ ko unushi,
019	PSA	119	087	Kenu ɗa ubuwai o kotso nu mpa aduniyan, ama mpa n ka̱sukpa̱ ili i kutono i nu ba.
019	PSA	119	088	Adama a ucigi u nu u na u tsu sabaꞋa ba, wawa wuma u va̱, ka̱ta̱ n tono kadanshi ka̱ una̱ u nu.
019	PSA	119	089	Vuzavaguɗu, kadanshi ka̱ nu ki ta̱ lo ko wannai, ka shamgba ta̱ n utsura gaɗi.
019	PSA	119	090	Ma̱riki ma̱ nu a tsukaya a kubana tsukaya ra̱ka̱, vu shikpa̱i aduniyan ɗa tana a ɗa ashamgbai mayin.
019	PSA	119	091	Ili ra̱ka̱ yi ta̱ lo ali n gogo na adama afada a̱ nu, adama a na ili ra̱ka̱ agbashi a̱ nu a ɗa.
019	PSA	119	092	Ishi ba ci n ciya̱ ma̱za̱nga̱ a̱ wila̱ u nu ba, mi ishi ta̱ a̱ ku kuwa̱ a̱ ka̱tsuma̱ ka atakaci a̱ va̱.
019	PSA	119	093	Mi a ku cinukpa n ili i kutono i nu ba, adama a i ɗa, ɗa vu erei wuma u va̱.
019	PSA	119	094	Wawa mu, adama a na mpa wa̱ nu u ɗa mi, n la̱nsa̱ ta̱ ili i kutono i nu.
019	PSA	119	095	Uma a gbani-gbani i ta̱ a kuvana una mu, ama n ciɓa ta̱ n kadanshi ka̱ nu.
019	PSA	119	096	N zuwaka ta̱ a na ko ili, yi lo o kuyongo ko wannai ba, ama kadanshi ka̱ nu ki n uteku ba.
019	PSA	119	097	Tsu na n cigai wila̱ u nu, n tsu ka̱na̱ ta̱ kusheshe ku u ɗa kanna dem.
019	PSA	119	098	Kadanshi ka̱ nu ka zuwa mu ta̱ n ciya̱i ugboji n laꞋi irala i va̱, adama a na makyan dem kaꞋa ki ta̱ nu mpa.
019	PSA	119	099	N ciya̱ ta̱ kuyeve n laꞋi nlum n va̱ ra̱ka̱, adama a na mi ta̱ e kusheshe a ukuna u kadanshi ka̱ nu.
019	PSA	119	100	N laꞋa ta̱ nkoshi m gba̱ra̱-gba̱ra̱ kuyeve, adama a na n zuwaka ta̱ n ili i kutono i nu.
019	PSA	119	101	N tsu suma ta̱ kuyongo ku gbani-gbani, adama a na n tono kadanshi ka̱ nu.
019	PSA	119	102	N vadalukpa ka afada a̱ nu kucina̱ ba, adama a na avu ɗa vu piꞋisakai mu.
019	PSA	119	103	UyoꞋo u kadanshi ka̱ nu a̱ una̱ u va̱, u laꞋa ta̱ ishigi uyoꞋo.
019	PSA	119	104	A̱ ubuta̱ wi ili i kutono i nu ɗa n ciya̱i kuyeve, adama a nannai n iwan ta̱ uye wa aꞋuwa ra̱ka̱.
019	PSA	119	105	Kadanshi ka̱ nu ki ta̱ tsu ma̱kuni e ene a̱ va̱, kutashi kpamu a uye u va̱.
019	PSA	119	106	N kucina ta̱ kpamu ka shamgba ta̱ a na ma kuzuwaka n afada a̱ usuɓi u nu.
019	PSA	119	107	Vuzavaguɗu n takacika ta̱ ka̱u, bonoko wuma u va̱ tsu kadanshi ka̱ nu.
019	PSA	119	108	Vuzavaguɗu isa ili i na n kucinakai nu piꞋisaka mu afada a̱ nu.
019	PSA	119	109	A makyan dem wuma u va̱ wi ta̱ a̱ ka̱tsuma̱ ka̱ ma̱da̱ka̱, ama n cinukpa wila̱ u nu ba.
019	PSA	119	110	Uma a gbani-gbani a zuwaka mu ta̱ maza, ama n katsukpa a ili i kutono i nu ba.
019	PSA	119	111	Ili i na vu dansai ili yu uka̱ni i va̱ i ɗa ko wannai, ka ɗaɗa ma̱za̱nga̱ ma̱ ka̱ɗu ka̱ va̱.
019	PSA	119	112	N coꞋoko ta̱ n ili i na vu dansai ko wannai.
019	PSA	119	113	N iwan ta̱ uma a̱ una̱ ure, ama n ciga ta̱ wila̱ u nu.
019	PSA	119	114	Avu ɗa ubuta̱ u kusheɗeku u va̱ m ma̱ra̱ga̱ ma̱ va̱, n keɗe ta̱ a̱pa̱Ꞌa̱ a kadanshi ka̱ nu.
019	PSA	119	115	YaꞋin daꞋangi nu mpa a̱ɗa̱ uma a gbani-gbani, adama a na n tono kadanshi ka̱ Ka̱shile ka̱ va̱.
019	PSA	119	116	Neke mu wuma tsu na vu yaꞋin kadanshi, adama a na n ciya̱ wuma, ka̱ta̱ vu ka̱sukpa̱ mu n yaꞋan wono a̱ a̱pa̱Ꞌa̱ a na n keɗei ba.
019	PSA	119	117	Ka̱na̱ mu, adama a na n ciya̱ wishi. N tono ili i na vu dansai ko wannai.
019	PSA	119	118	Vu iwan ta̱ aza a na a katsukpai ili i na vu dansai, adama a na ma̱ya̱nsa̱ka̱ me le gbani ɗa.
019	PSA	119	119	Vu tsu vakangu ta̱ uma a gbani-gbani aduniyan ra̱ka̱ tsa̱ a̱shinda̱, ɗaɗa i zuwai ɗa n cigai kadanshi ka̱ nu.
019	PSA	119	120	Ikyamba i va̱ i jeꞋe ta̱ adama o wovon u nu, kpamu mi ta̱ a kupana wovon wa afada a̱ nu.
019	PSA	119	121	N yaꞋan ta̱ ili yu usuɓi m mejege, ka̱ta̱ vu ka̱sukpa̱ mu ekiye a irala i va̱ ba.
019	PSA	119	122	Ka̱sukpa̱ kagbashi ka̱ nu ko yongo m ma̱ta̱na̱, ka̱ta̱ vu ka̱sukpa̱ aza a ugbamukaci o doro mu ba.
019	PSA	119	123	A̱shi a̱ va̱ a̱ ga̱la̱ ta̱ a kuvana wishi u nu, n kadanshi ku usuɓi ka̱ nu.
019	PSA	119	124	yaꞋanka kagbashi ka̱ nu tsu ucigi u nu u na u tsu sabaꞋa ba, vu piꞋisaka mu ili i na vu dansai.
019	PSA	119	125	Mpa kagbashi ka̱ nu kaꞋa, neke mu cicoꞋo, adama a na n yeve kadanshi ka̱ nu.
019	PSA	119	126	Vuzavaguɗu makyan ma yaꞋan ta̱ a na va kuyaꞋan ili, adama a na uma o koɗo ta̱ wila̱ u nu.
019	PSA	119	127	Adama a na n cigai ta̱ kadanshi ka̱ nu ali u laꞋi azanariya, u laꞋi azanariya koci.
019	PSA	119	128	Adama a na kpamu mi ta̱ a kuzuwaka n ili i kutono i nu mayin, n iwan ta̱ ukuna wa aꞋuwa ra̱ka̱.
019	PSA	119	129	Kadanshi ka̱ nu ili i mereve i ɗa, ɗaɗa i zuwai ɗa n zuwai kadanshi ka̱ nu a̱ ka̱ɗu ka̱ va̱.
019	PSA	119	130	Ku utuka̱ kadanshi ka̱ nu e keteshe ku tsu neke ta̱ kutashi, ku tsu neke ta̱ kuyeve u vuza na wi n kuyeve ba.
019	PSA	119	131	M apukai una̱ u va̱ ka̱u, n ka̱na̱i ayinviki gaɗi-gaɗi, adama a ucigi u kadanshi ka̱ nu.
019	PSA	119	132	Kpatala wa̱ va̱ vu yaꞋanka mu kasingai, tsu na wu untsukai vu yaꞋanka aza a na a cigai kula ku nu.
019	PSA	119	133	Tono nu nwalu n va̱ tsu na vi yaꞋin kadanshi, ka̱ta̱ vu ka̱sukpa̱ ka gbani-gbani ka̱ ciya̱ mu ba.
019	PSA	119	134	Shiba̱ mu ekiye aza o modoruko, ka̱ta̱ n zuwaka n ili i kutono i nu.
019	PSA	119	135	YaꞋan kutashi ku nu ku akana a̱shi a kagbashi ka̱ nu, ka̱ta̱ vu piꞋisaka mu ili i na vu dansai.
019	PSA	119	136	Kujilya a̱ kutsuwa̱n a̱ a̱shi a̱ va̱ tsu mini, adama a na uma o tono wila̱ u nu ba.
019	PSA	119	137	Vuzavaguɗu, avu vuza vu usuɓi ɗa, afada a̱ nu kpamu i ta̱ mejege.
019	PSA	119	138	Kadanshi ka na vu nekei ra̱ka̱, ku usuɓi kaꞋa, kpamu ili i kuzuwaka katsura kaꞋa.
019	PSA	119	139	Mali ma̱ va̱ wa̱ nu ma takacika mu ta̱, adama a na irala i va̱ i iwan ta̱ kadanshi ka̱ nu.
019	PSA	119	140	O kondo ta̱ kadanshi ka̱ nu mayin, kpamu mpa kagbashi ka̱ nu n ciga ta̱ kaꞋa.
019	PSA	119	141	Mpa ili i yoku i ɗa ba, ili i kugoyi, ama n cinukpa n ili i kutono i nu ba.
019	PSA	119	142	Usuɓi u nu, usuɓi u ɗa ko wannai, wila̱ u nu mayun ɗa ayin dem.
019	PSA	119	143	Mi ta̱ n atakaci n una̱mgbuka̱tsuma̱, ama kadanshi ka̱ nu ke ci neke mu ta̱ ma̱za̱nga̱ a̱ ka̱ɗu.
019	PSA	119	144	Kadanshi ka̱ nu ki ta̱ mejege ko wannai, ke ci neke mu ta̱ kuyeve adama a na n ciya̱ wuma.
019	PSA	119	145	Vuzavaguɗu, ushuku mu n ka̱ɗu ka̱ va̱ kaꞋa ra̱ka̱ mi a̱ ma̱shi, mi ta̱ o kutono ili i na vu dansai.
019	PSA	119	146	Mi ta̱ e meɗevile wa̱ nu, wawa mu! Ka̱ta̱ n tono kadanshi ka̱ nu.
019	PSA	119	147	Kafu kayin ka asa n shika̱ ta̱ a̱ kula̱nsa̱ uɓa̱nki n keɗe ta̱ a̱pa̱Ꞌa̱ a kadanshi ka̱ nu.
019	PSA	119	148	Kayin ra̱ka̱ n lata ba, e kusheshe a ukuna wu uzuwakpani u Vuzavaguɗu.
019	PSA	119	149	Pana ka̱la̱ka̱tsu ka̱ va̱ adama a ucigi u nu u na u tsu sabaꞋa ba, ere wuma u va̱ tsu afada a̱ nu.
019	PSA	119	150	Aza a gbani-gbani a na a takacikai mu, a yawa ta̱ ɗevu, uma a na i daꞋangi n wila̱ u nu.
019	PSA	119	151	Ama avu Vuzavaguɗu, vi ta̱ ɗevu, kadanshi ka̱ nu kpamu mayun ɗa.
019	PSA	119	152	Ali n cau ɗa n yevei a kadanshi ka̱ nu, vu zuwa ta̱ kaꞋa ko wannai.
019	PSA	119	153	Indana atakaci a̱ va̱ ka̱ta̱ vu isa mu, adama a na n cinukpa n wila̱ u nu ba.
019	PSA	119	154	Shamkpa mu ka̱ta̱ vu shiba̱ mu, ere mu tsu na vu dansai.
019	PSA	119	155	Wishi wi ta̱ daꞋin n aza agbani-gbani, adama a na a̱ la̱nsa̱ e yeve ili i na vu dansai ba.
019	PSA	119	156	Vuzavaguɗu, asuvayali a̱ nu a gbayin a ɗa, ere wuma u va̱ tsu afada a̱ nu.
019	PSA	119	157	Irala i na yi a kutakacika mu, i ta̱ n a̱bunda̱i, ama n katsukpa kadanshi ka̱ nu ba.
019	PSA	119	158	Mi indai aza a kavama ɗa m panai unata u le, adama a na o tono kadanshi ka̱ nu ba.
019	PSA	119	159	Vuzavaguɗu la̱na̱ tsu na n cigai ili i kutono i nu, ere wuma u va̱ tsu ucigi u nu u na u tsu sabaꞋa ba.
019	PSA	119	160	Kadanshi ka̱ nu ra̱ka̱ mayun ɗa, afada a usuɓi a̱ nu ko wannai ɗa.
019	PSA	119	161	Aza o tsugono a kutakacika mu ko unushi, ama ka̱ɗu ka̱ va̱ ki ta̱ o wovon u kadanshi ka̱ nu.
019	PSA	119	162	Mi ta̱ a̱ ma̱za̱nga̱ n a̱bunda̱i n kadanshi ka̱ nu, tsu vuza na u ciya̱i ucanuku u gbani n a̱bunda̱i.
019	PSA	119	163	N kovo ta̱ aza aꞋuwa, kpamu n tsu pana ta̱ unata u le, ama n ciga ta̱ wila̱ u nu.
019	PSA	119	164	A kanna lakam n ci cikpa wu ta̱ kucindere, adama afada a usuɓi u nu.
019	PSA	119	165	Aza a na a cigai wila̱ u nu a̱ ciya̱ ta̱ ida̱shi i ma̱ta̱na̱ ka̱u, kpamu ko ili yi lo a kuzuwa le a̱ ta̱ɗa̱tsa̱ ba.
019	PSA	119	166	vuzavaguɗu, mi ta̱ a kuvana wishi u nu, mi ta̱ o kutono kadanshi ka̱ nu.
019	PSA	119	167	N tono ta̱ kadanshi ka̱ nu, n ciga ta̱ kaꞋa n ka̱ɗu ke te.
019	PSA	119	168	N zuwaka ta̱ n ili i kutono i nu n kadanshi ka̱ nu, adama a na vu yeve ta̱ ili i na mi a kuyaꞋan ra̱ka̱.
019	PSA	119	169	Vuzavaguɗu, yaꞋan ma̱shi ma̱ va̱ ma yawa wa̱ nu neke mu kuyeve tsu na vu dansai
019	PSA	119	170	YaꞋan ufolu u va̱ u ta̱wa̱ wa̱ nu, isa mu tsu na vu yaꞋin kadanshi.
019	PSA	119	171	YaꞋan nla̱ba̱ ma̱ una̱ u va̱ u cikpa wu, adama a na vu piꞋisaka mu ili i na vu dansai.
019	PSA	119	172	YaꞋan kelentsu ka̱ va̱ ka canana kadanshi ka̱ nu, adama a na kadanshi ka̱ nu ra̱ka̱ ku usuɓi kaꞋa.
019	PSA	119	173	YaꞋan kukiye ku nu kuyongo ufoɓushi kuɓa̱nka̱ mu, adama a na n zagba ta̱ ili i kutono i nu.
019	PSA	119	174	Vuzavaguɗu, mi ta̱ a mali ma wishi u nu, n ci ciya̱ ta̱ ma̱za̱nga̱ n wila̱ u nu.
019	PSA	119	175	Ka̱sukpa̱ mu n wuma, adama a na n cikpa wu, kpamu yaꞋan afada a̱ nu a̱ ɓa̱nka̱ mu.
019	PSA	119	176	M puwa̱nka̱ ta̱ tsu mokyon ma na ma̱ puwa̱nka̱i. La̱nsa̱ kagbashi ka̱ nu adama a na n cinukpa n kadanshi ka̱ nu ba.
019	PSA	120	001	Vishipa vu kugaɗukpa a kubana a̱ ubuta̱ wa̱ a̱ga̱nda̱. N ɗekushe ta̱ Vuzavaguɗu, ana mi a̱ ka̱tsuma̱ ka atakaci, ɗa tana wu ushuki mu.
019	PSA	120	002	Vuzavaguɗu, wawa wuma u va̱, we elentsu aza a uwa n wa aza o modoruko.
019	PSA	120	003	Yiɗa̱i u kuyaꞋanka ɗa̱, afada e ne a ɗai u kuyaꞋanka ɗa̱ a̱ɗa̱ aza o modoruko?
019	PSA	120	004	Wi ta̱ a kutakacika ɗa̱ n ayaꞋa a lyalyaꞋan o osoji koɓolo n a̱ga̱ruwa̱shi akina.
019	PSA	120	005	Ili ya atakaci i ɗa wa̱ a̱ va̱, a na mi a̱ ida̱shi a̱ likuci i Mesheku punu a̱pa̱m e Kedaru.
019	PSA	120	006	N geshe ta̱ ida̱shi, a̱ ka̱tsuma̱ ka aza a na a cigai ida̱shi i ma̱ta̱na̱ ba.
019	PSA	120	007	Mpa vuza vu kuciga ida̱shi i ma̱ta̱na̱ i ɗa, ama n dansa baci, ka̱ta̱ a yaꞋan ukuna u kuɗa̱ngusa̱ vishili.
019	PSA	121	001	Vishipa vu kugaɗukpa a kubana a̱ ubuta̱ wa̱ a̱ga̱nda̱. N ɗengusa̱i a̱shi a̱ va̱ a uɓon wa aginda me ene, teɗai uɓa̱nki u va̱ wi a̱ ku uta̱?
019	PSA	121	002	Uɓa̱nki u va̱ wi ta̱ a̱ ku uta̱ a̱ ubuta̱ u Vuzavaguɗu, a̱yi na u yaꞋin gaɗi n iɗika.
019	PSA	121	003	Wi a̱ ku ka̱sukpa̱ wu vu yikpa̱ ba, maguɓi ma nu mi a ku gbaɗika ba.
019	PSA	121	004	Maguɓi ma aza a Israila ma tsu gbaɗika ko u lata ba.
019	PSA	121	005	Vuzavaguɗu ɗa ke eri ka̱ nu, Vuzavaguɗu kulu ku ɗa wa̱ nu.
019	PSA	121	006	Vi o kusoꞋo kanna ba, ko kutashi ku wotoi n kayin ba.
019	PSA	121	007	Vuzavaguɗu wi ta̱ e ku ere wu a ka gbani-gbani dem, wi ta̱ a̱ ku la̱na̱ wuma u nu.
019	PSA	121	008	Vuzavaguɗu wi ta̱ e ku ere ku uwa ku nu n ku uta̱ ku nu, gogo na a kubana ko wannai.
019	PSA	122	001	Ishipa i kugaɗukpa a kubana a̱ ubuta̱ wa̱ a̱ga̱nda̱. Vishipa vu Dawuda. N yaꞋan ta̱ ma̱za̱nga̱ ana a danai mu, “YaꞋan tsu bana A̱Ꞌisa̱ a gbayin a Vuzavaguɗu.”
019	PSA	122	002	A̱tsu ɗa na ci yawai, ci ta̱ kashani a̱ utsutsu u Urishelima.
019	PSA	122	003	A maꞋa ta̱ Urishelima tsu likuci i na yi ugbaɓi a̱ ubuta̱ u te,
019	PSA	122	004	ubuta̱ u na kumaci kakau ku tsu bana, kumaci ki Isaraila, adama a na a cikpa Vuzavaguɗu, tsu na e nekei aza a Isaraila kadanshi.
019	PSA	122	005	Adama a na ta ɗe akuba afada i, akuba o tsugono tsu kpaꞋa ku Dawuda.
019	PSA	122	006	YaꞋankai Urushelima avasa a̱ ma̱ta̱na̱, “YaꞋan aza na a cigai nu a̱ ciya̱ ulyaꞋi u kelime.
019	PSA	122	007	YaꞋan ma̱ta̱na̱ mo yongo a Urushelima, ida̱shi i ma̱ta̱na̱ kpamu e efeku o tsugono a̱ nu.”
019	PSA	122	008	Adama a̱ja̱Ꞌa̱ a̱ va̱ n aza a̱ va̱, n danai Urishelima, “Ma̱ta̱na̱ mo yongo n avu.”
019	PSA	122	009	Adama a kpaꞋa ku Vuzavaguɗu Ka̱shile ka̱ tsu, mi ta̱ avasa vu lyaꞋa kelime.
019	PSA	123	001	Vishipa vu kugaɗukpa a kubana a̱ ubuta̱ wa̱ a̱ga̱nda̱. Vuzavaguɗu, wa̱ nu ɗa n zuwai a̱shi, gaɗi a̱ ubuta̱ u na vi o tsugono.
019	PSA	123	002	Tsu na a̱shi a agbashi i a ku inda vuza kpaꞋa vu le tsu na a̱shi kagbashi ka vuka ki a ku inda vuzagbayin vu ni, ta a̱shi a̱ tsu i nannai u Vuzavaguɗu Ka̱shile ka̱ tsu, ali a makyan ma na u panai asuvayali a̱ tsu.
019	PSA	123	003	Pana asuvayali a̱ tsu Vuzavaguɗu, pana asuvayali, adama a na kugoyi ka, ku yawa tsu ta̱.
019	PSA	123	004	Aza a uciyi e geshe ta̱ o kugoyo tsu, aza a gbani-gbani n ugbamukaci o goyo tsu ta̱.
019	PSA	124	001	Vishipa vu kugaɗukpa a kubana a̱ ubuta̱ wa̱ a̱ga̱nda̱. Vishipa vu Dawuda. Ishi baci Vuzavaguɗu wi koɓolo n a̱tsu ba, yiɗa̱i yi ishi a̱ kuciya̱ tsu? YaꞋan Isaraila a dana.
019	PSA	124	002	Ishi baci Vuzavaguɗu wi koɓolo n a̱tsu ba, ana uma a̱ tuka̱i tsu n vishili,
019	PSA	124	003	ishi o kusoɗongu tsu n wuma a makyan ma nanlo, adama asuvusuɗukpi a na i a kuyaꞋan n a̱tsu.
019	PSA	124	004	Ishi a̱ kupura̱ngu tsu n wupa tsu mini ma na ma ayai, mini ma, mi ishi a kulyaꞋa tsu,
019	PSA	124	005	mini mi ilaɗi mi ishi a kulyaꞋa tsu ra̱ka̱.
019	PSA	124	006	Ucikpi u Vuzavaguɗu, ana u ka̱sukpa̱i irala i tsu i lyaꞋi tsu ba.
019	PSA	124	007	Tsu laꞋakai tsu manunu a maza ma vuza kutambu, maza ma, ma kasai ɗa tsu laꞋakai.
019	PSA	124	008	Uɓa̱nki u tsu wi ta̱ a̱ ku uta̱ u Vuzavaguɗu, a̱yi na u yaꞋin gaɗi n iɗika.
019	PSA	125	001	Vishipa vu kugaɗukpa a kubana a̱ ubuta̱ wa̱ a̱ga̱nda̱. Aza a na a zuwai katsura ke le u Vuzavaguɗu, i ta̱ tsu kusan ku gbayin ku Sihiyona, ku na ku tsu kugba̱ɗa̱ ba, ki ta̱ lo ko wannai.
019	PSA	125	002	Tsu na nsansa m gbagbaꞋin mi uka̱ra̱Ꞌi n Urushelima, ta feu Vuzavaguɗu u kanzai uma a̱ ni nannai, gogo na a kubana ko wannai.
019	PSA	125	003	Aza a gbani-gbani i a kulyaꞋa tsugono a iɗika i uma a̱ Ka̱shile ba, ɗa baci a lyaꞋi tsugono, yoku ba uma a̱ Ka̱shile a feu i ta̱ a ku nusa.
019	PSA	125	004	Vuzavaguɗu, yaꞋanka aza a usuɓi kasingai, ele na i o kutono wila̱ u nu.
019	PSA	125	005	Ama aza a na a vadalukpai o tonoi uye u gbani-gbani, yaꞋan Vuzavaguɗu wu utuka̱ le koɓolo n aza a gbani-gbani. YaꞋan ma̱ta̱na̱ mo yongo n aza a Isaraila.
019	PSA	126	001	Vishipa vu kugaɗukpa a kubana a̱ ubuta̱ wa̱ a̱ga̱nda̱. Ana Vuzavaguɗu u bonokoi tsu n una̱singai u tsu, a̱tsu na ci o kubono a Sihiyona, ɗa wo okpoi tsu tsa alatani.
019	PSA	126	002	Ɗa tsu ɓosoi izoshi, ci yaꞋin ishipa i ma̱za̱nga̱. Ɗa uduniyan u yoku u danai, “Vuzavaguɗu u yaꞋanka le ta̱ ili i gbayin.”
019	PSA	126	003	E mayun ɗa, Vuzavaguɗu u yaꞋanka tsu ta̱ ili i gbagbaꞋin, ɗa tana ci shanai m ma̱za̱nga̱.
019	PSA	126	004	Avu Vuzavaguɗu, bonoko tsu n tsugbayin tsu tsu tsu na o ci yoꞋo mini ma utsura a iɗika i na yi ishi i ɗekpei.
019	PSA	126	005	Aza a na i a̱ vica̱Ꞌa̱ m ma̱shi, i ta̱ a kuyaꞋan vikyaꞋa m ma̱za̱nga̱.
019	PSA	126	006	A̱yi na wu uta̱i m ma̱shi ucaniki n icuꞋu i vica̱Ꞌa̱, wi ta̱ o kubono n vishipa vu ma̱za̱nga̱. ucaniki nu nta̱ka̱ mi ili i kashina.
019	PSA	127	001	Vishipa vu kugaɗukpa a kubana a̱ ubuta̱ wa̱ a̱ga̱nda̱. Vishipa vu Sulemanu. Vuzavaguɗu ɗa baci u maꞋin kpaꞋa ba, ulinga wa aza a kumaꞋa gbani ɗa. Vuzavaguɗu ɗa baci we erei likuci ba, gbani ɗa a zuwa aza a kindi.
019	PSA	127	002	Gbani ɗa i ci ɗa̱nga̱ n usana ka̱li-ka̱li yi kpamu o kubono a kpaꞋa ga̱ba̱ ba, yi atakaci adama a ilikulyaꞋa. Adama a na u tsu zuwa ta̱ aza na u cigai a uvuka mayin.
019	PSA	127	003	Mayun, muku mo olobo kuneꞋe ku ɗa, a̱ ubuta̱ u Vuzavaguɗu, muku katsupu kaꞋa wa̱ ni.
019	PSA	127	004	Tsa ayaꞋa ekiye o kosoji, nannai ɗa muku mo olobo n na a matsakai vuza a ayin a utsura u ni.
019	PSA	127	005	Vuza vu ma̱za̱nga̱ ɗa, a̱yi na majiki ma̱ ni ma shanai tukpa n ele. Wi a kuyaꞋan wono ba, a makyan ma na wi a̱ vishili n irala i ni, n ubuta̱ u koɓolo, a̱ utsutsu u likuci.
019	PSA	128	001	Vishipa vu kugaɗukpa a kubana a̱ ubuta̱ wa̱ a̱ga̱nda̱. Aza a̱ ma̱za̱nga̱ a ɗa ra̱ka̱ aza a na i a kupana wovon u Vuzavaguɗu, aza a na i a nwalu a uye u ni.
019	PSA	128	002	Vi ta̱ a kulyaꞋa mele ma ulinga ma̱ nu, m ma̱za̱nga̱ n kasingai i ta̱ o ko okpo wa̱ nu.
019	PSA	128	003	Vuka vu nu vi ta̱ o ko okpo tsu maɗanga mi itacishi ma limata a kpaꞋa ku nu, muku n nu kpamu tsu n nɗanga n zaitu uka̱ra̱Ꞌi n kirukpa ku nu.
019	PSA	128	004	Nannai ɗa a kuzuwaka vuma una̱singai, vuza na u tsu pana wovon u Vuzavaguɗu.
019	PSA	128	005	YaꞋan Vuzavaguɗu u zuwaka wu una̱singai a Sihiyona, a ayin a wuma u nu dem yaꞋan vu ene ulyaꞋi u kelime u Urushelima.
019	PSA	128	006	YaꞋan vi yongo n wuma, vu ene ntsukaya n nu. Ma̱ta̱na̱ mo yongo koɓolo n aza a Isaraila.
019	PSA	129	001	Vishipa vu kugaɗukpa a kubana a̱ ubuta̱ wa̱ a̱ga̱nda̱. A̱ɗa̱ aza a Isaraila, yaꞋin n i dansai ukuna u nampa. “Ali biꞋi mpa kenu, ɗa i a kutakacika mu ka̱u.”
019	PSA	129	002	“Ali biꞋi mpa kenu, ɗa i a kutakacika mu ka̱u, ama a̱ ciya̱ ulyaꞋi wa̱ a̱ va̱ ba.
019	PSA	129	003	Ɗa a yaꞋankai mu muna a ɓatsai mu a̱ kucina̱ ka̱u o bonokoi ku ɗa tsu kashina ka na a nimai.”
019	PSA	129	004	Ama Vuzavaguɗu vuza kasingai ɗa, u wawai mu a̱ ubuta̱ u tsugbashi.
019	PSA	129	005	YaꞋan aza a na a iwain Sihiyona ra̱ka̱, yaꞋan o bono n wono.
019	PSA	129	006	YaꞋan okpo an mita̱ ma na mu uta̱i a gaɗi vu kukpa̱Ꞌa̱, ma ci ɗekpe ta̱ kafu mo gbonguro,
019	PSA	129	007	ma na ma ci shana ureci u kukiye ku vuza vu vikya ba, ko ekiye aza o kuɓolongu nta̱ka̱ ba.
019	PSA	129	008	Ka̱ta̱ aza a nwalu a dana ba. “YaꞋan una̱singai u Vuzavaguɗu u yongo a kaci ka̱ ɗa̱. ci ta̱ a ku zuwaka ɗa̱ una̱singai a̱ ka̱tsuma̱ ka kula ku Vuzavaguɗu.”
019	PSA	130	001	Vishipa vu kugaɗukpa a kubana a̱ ubuta̱ wa̱ a̱ga̱nda̱. Avu Vuzavaguɗu, n ɗeke wu ta̱ a̱ ka̱tsuma̱ ka atakaci a̱bunda̱i a̱ va̱,
019	PSA	130	002	Avu Vuzavaguɗu, pana ma̱shi ma̱ va̱, zuwa atsuvu, vu pana ka̱la̱ka̱tsu ka̱ va̱, ka̱ kula̱nsa̱ uɓa̱nki.
019	PSA	130	003	Avu Vuzavaguɗu, vi baci e kukece unushi u tsu, yayi wa ku shamgba?
019	PSA	130	004	Ama vu tsu cinukpaka ta̱ uma unushi, adama a na a pana wovon u nu.
019	PSA	130	005	N zuwa ta̱ ka̱ɗu ka̱ va̱ u Vuzavaguɗu, wuma uva̱ wa̱ ni ɗa u ɗa wi, kpamu a kadanshi ka̱ ni ka n zuwai ka̱ɗu ka̱ va̱.
019	PSA	130	006	Wuma u va̱ wi ta̱ a mali ma Vuzavaguɗu ali u laꞋa tsu na aza a kindi a ci yaꞋan mali ma na ene usana. mayun, u laꞋa ta̱ tsu na aza a kindi a ci yaꞋan mali ma na ene usana.
019	PSA	130	007	Avu Isaraila, zuwa katsura u Vuzavaguɗu, adama a na a̱ ubuta̱ u Vuzavaguɗu ucigi wi ta̱ lo, a̱ ubuta̱ u ni kpamu wishi wi ta̱ lo.
019	PSA	130	008	A̱yi tana wi ta̱ a ku wawa aza a Isaraila a̱ ka̱tsuma̱ ku unushi u le dem.
019	PSA	131	001	Vishipa vu kugaɗukpa a kubana a̱ ubuta̱ wa̱ a̱ga̱nda̱. Vishipa vu Dawuda. Vuzavaguɗu, mpa vuza vu a̱ra̱ɗi ɗa ba, mi tana feu n ugbamukaci ba, ili i bura mu n ukuna u gbagbaꞋin ba, ko kpamu i na i laꞋi utsura u va̱ ba.
019	PSA	131	002	Ama mpa, n ka̱na̱ ta̱ ka̱ɗu ka̱ va̱, n vaꞋanka ta̱ n kaꞋa, an maku me kenu ma na a kasai mani, an maku me kenu ekiye a̱na̱ku a̱ ni, ta ka̱ɗu ka̱ va̱ ki ida̱shi nannai.
019	PSA	131	003	Avu Isaraila, zuwa ka̱ɗu ka̱ nu u Vuzavaguɗu, gogo na a kubana ko wannai.
019	PSA	132	001	Vishipa vu kugaɗukpa a kubana a̱ ubuta̱ wa̱ a̱ga̱nda̱. Vuzavaguɗu, ciɓa n Dawuda, n tsu na u lulukpa̱i a̱ ka̱tsuma̱ ka atakaci a̱ ni.
019	PSA	132	002	Ciɓa n tsu na u kucinakai Vuzavaguɗu, n akucina a̱ ni u MalaꞋimili ma Yakubu, u danai,
019	PSA	132	003	“Mpa mi a kubana a kpaꞋa ba, ko n vaku a kajiba ka̱ va̱ ba,
019	PSA	132	004	mi a̱ ku ka̱sukpa̱ a̱shi a̱ va̱ a̱ yimba̱tsa̱ka̱ ba, mi e kuneke a̱ga̱la̱ a̱shi a̱ va̱ wuvuki ba,
019	PSA	132	005	ali n la̱nsa̱ka̱ Vuzavaguɗu ubuta̱, ubuta̱ wi ida̱shi adama a MalaꞋimili ma Yakubu.”
019	PSA	132	006	Ɗanna tsu panai arabali, a danai, akpati vu uzuwakpani vi ta̱ a Efarata, ɗa ci cinai vu ɗa a̱pula̱ka̱ a Kiriyatu-jerimu.
019	PSA	132	007	Ɗa tsu danai, “YaꞋan tsu bana a̱ ubuta̱ wi ida̱shi i Vuzavaguɗu, yaꞋan tsu kuɗa̱ngu e kelime ka̱ ni.”
019	PSA	132	008	Vuzavaguɗu, ɗa̱nga̱ vu bana ubuta̱ u kuvuka u nu, avu n akpati vu uzuwakpani a utsura a̱ nu.
019	PSA	132	009	YaꞋan anan ganu a̱ nu a yaꞋan ukuna wu usuɓi, YaꞋan ncigi n nu n ɗa̱ngusa̱ a̱la̱ka̱tsu a canana ishipa i ma̱za̱nga̱.
019	PSA	132	010	Adama a kagbashi ka̱ nu Dawuda, ka̱ ta̱ vu kpatala a̱shi a̱ nu u vuza na vu erengi ba.
019	PSA	132	011	Vuzavaguɗu u yaꞋanka ta̱ Dawuda uzuwakpani u ma̱riki, uzuwakpani u na u kukotso ba, u danai, “Vuza te a̱ ka̱tsuma̱ ka̱ muku mo olobo n nu, ɗa n kuzuwa a kakuba ko tsugono tsu nu.
019	PSA	132	012	Ɗa baci muku mo olobo n nu n tonoi uzuwakpani u va̱, n kadanshi ka̱ va̱ ka na m piꞋisakai le, muku mo olobo ma feu i ta̱ a kuda̱sa̱ngu a kakuba ko tsugono tsu nu ko wannai.”
019	PSA	132	013	Adama a na Vuzavaguɗu u zagba ta̱ Sihiyona, u yaꞋin mali ma na wo okpo yi ubuta̱ wi ida̱shi i ni.
019	PSA	132	014	U danai, “Na va kpaꞋa ku kuvuka ku va̱ ku ɗa ko wannai, ta punu ma ku da̱sa̱ngu adama a na mi ta̱ a mali ma ku ɗa.
019	PSA	132	015	Mi ta̱ a kuzuwaka Sihiyona una̱singai n ili ba̱ri aza a unambi i ta̱ a̱ kucuwa̱ n ilikulyaꞋa.
019	PSA	132	016	Mi ta̱ a kuzuwa anan Ganu a̱ ni a dana, mi ta̱ a ku wawa uma uma a̱ va̱ kpamu i ta̱ a kucanana ishipa, a̱ ɗa̱ngusa̱ a̱la̱ka̱tsu e le adama a̱ ma̱za̱nga̱.
019	PSA	132	017	Ta punu n kuzuwa vuza te a̱ ka̱tsuma̱ ka ntsukaya n Dawuda wo okpo mogono ma gbayin, ta punu kpamu n kuzuwa tsugono tsu mazagbi ci lyaꞋa kelime ko wannai.
019	PSA	132	018	Mi ta̱ a kuzuwa irala i ni yi okpo n wono, ama tsugono ci ni ci ta̱ a kulyaꞋa kelime ci shamgba mayin.”
019	PSA	133	001	Ishipa i kugaɗukpa a kubana a̱ ubuta̱ wa̱ a̱ga̱nda̱. Vishipa vu Dawuda. Mayun, ili i singai i ɗa m ma̱za̱nga̱ kpamu uma a̱ da̱sa̱ngu koɓolo an vuza te.
019	PSA	133	002	Wi ta̱ an maniꞋin me kerengu ma singai, ma na mi e kuyene a̱ kucipa̱ a gaɗi vu kaci ka Haruna a̱ kuta̱wa̱ a̱ ntsa̱ka̱ n ni, ali a kubana e kuɗeku ku motogu ma̱ ni.
019	PSA	133	003	Wi ta̱ an ciza tsu Hamon tsu na ci e kuyene a̱ kucipa̱ a gaɗi vu kusan ku Sihiyona, adama a na ta ɗe Vuzavaguɗu u yaꞋin uzuwakpani wu una̱singai u ni, wuma u ko wannai.
019	PSA	134	001	Ishipa i kugaɗukpa a kubana a̱ ubuta̱ wa̱ a̱ga̱nda̱. Cikpai Vuzavaguɗu, a̱ɗa̱ agbashi Vuzavaguɗu ra̱ka̱, a̱ɗa̱ na yi a kuyaꞋanka yi a̱ga̱nda̱ a kpaꞋa ku Vuzavaguɗu n kayin.
019	PSA	134	002	Ɗa̱ngusa̱i ekiye a̱ ɗa̱ a kubana a̱ ubuta̱ u ciɗa, i cikpa Vuzavaguɗu.
019	PSA	134	003	YaꞋan Vuzavaguɗu a̱yi na u yaꞋin gaɗi n iɗika u zuwaka ɗa̱ una̱singai a Sihiyona.
019	PSA	135	001	Cikpai Vuzavaguɗu, cikpai kula ku Vuzavaguɗu, cikpai ni, a̱ɗa̱ agbashi a Vuzavaguɗu,
019	PSA	135	002	a̱ɗa̱ na yi a̱ga̱nda̱ a kpaꞋa ku Vuzavaguɗu, a ulanga u kpaꞋa ku Ka̱shile ka̱ tsu.
019	PSA	135	003	Cikpai Vuzavaguɗu, adama a na Vuzavaguɗu vuza kasingai ɗa. Cananai vishipa adama a kula ku ni, adama a na nannai va u gaꞋan ta̱.
019	PSA	135	004	Vuzavaguɗu u zagba ka ta̱ ka̱ci ka̱ ni Yakubu, Isaraila tana wo okpo ta̱ upecu u singai u ni.
019	PSA	135	005	Adama a na n yeve ta̱ Vuzavaguɗu vuza gbayin ɗa, Vuzavaguɗu vu tsu u laꞋa ta̱ a̱ma̱li dem.
019	PSA	135	006	Ili i na Vuzavaguɗu u cikalai dem i ɗaɗa u ci yaꞋan, ko ɗe gaɗi ko a iɗika, punu a mala ko a ɗaka vu uga̱vi u mini dem.
019	PSA	135	007	A̱yi ɗa u tsu ɗa̱ngusa̱ eleshu a uteku wa aduniyan, u tsu suku ta̱ kutashi m mini, ka̱ta̱ wu utuka̱ n wunla̱i a̱ a̱nu a kuzuwa a̱ ni.
019	PSA	135	008	A̱yi ɗa wu unai muku mu ugiti mi iɗika i Masar, muku mu ugiti n uma m mu nnama
019	PSA	135	009	U suki iyoci n ili i mereve a̱ ka̱tsuma̱ ka̱ ɗa̱ a Masar u FiriꞋauna n agbashi a̱ ni ra̱ka̱.
019	PSA	135	010	Wu unai uduniyan wa̱ a̱bunda̱i, ɗa wu unai ngono m gbagbaꞋin.
019	PSA	135	011	Sihon mogono ma aza a Amoriya, n Ogu, mogono ma Bashan n tsugono tsu KanaꞋana ra̱ka̱,
019	PSA	135	012	ɗa u nekei iɗika i le tsu ili yu uka̱ni, ili yu uka̱ni wa aza a Isaraila.
019	PSA	135	013	Vuzavaguɗu, kula ku nu ko wannai ɗa, kula ku nu ili kuciɓa i ɗa tsukaya a kubana a tsukaya.
019	PSA	135	014	Adama a na Vuzavaguɗu, wi ta̱ o kuyotsongu uma a̱ ni a na i n unushi ba, ka̱ta̱ u sa̱Ꞌa̱ agbashi a̱ ni.
019	PSA	135	015	A̱ma̱li a uduniyan wa, azurufa a ɗa n azanariya, a na uma a yaꞋin n ekiye e le.
019	PSA	135	016	I ta̱ n una̱, ama a tsu dansa ba, i ta̱ n a̱shi, ama e ci ene ba.
019	PSA	135	017	I ta̱ n atsuvu, ama a tsu pana ba, a ci yinvuka ba.
019	PSA	135	018	Aza a na a yaꞋin le i ta̱ o ko okpo ci le aza a na e nekei katsura ke le we le, i ta̱ o ko okpo ci le,
019	PSA	135	019	Cikpai Vuzavaguɗu kpaꞋa ki Isaraila, cikpai Vuzavaguɗu kpaꞋa ku Haruna.
019	PSA	135	020	Cikpai Vuzavaguɗu kpaꞋa ku Levi, a̱ɗa̱ na yi a kupana wovon u Vuzavaguɗu, cikpai Vuzavaguɗu.
019	PSA	135	021	Una̱singai u ɗa u Vuzavaguɗu a Sihiyona a̱yi na wi ida̱shi a Urishelima. Cikpa Vuzavaguɗu.
019	PSA	136	001	Cikpai Vuzavaguɗu. adama a na a̱yi vuza kasingai ɗa,
019	PSA	136	002	Cikpai Ka̱shile a̱yi na u laꞋi a̱ma̱li dem.
019	PSA	136	003	Cikpai Vuzavaguɗu, a̱yi na u laꞋi a̱ma̱li dem,
019	PSA	136	004	a̱yi ɗa koci u ci yaꞋan ili i mereve i gbagbaꞋin,
019	PSA	136	005	a̱yi na n kuyeve ku ni ɗa u yaꞋin gaɗi,
019	PSA	136	006	a̱yi na u zuwai aduniyan a gaɗi vu mini mu uga̱vi,
019	PSA	136	007	a̱yi na u yaꞋin kutashi ku gbagbaꞋin,
019	PSA	136	008	kanna adama a na ka lyaꞋa tsugono tsu kanna,
019	PSA	136	009	wotoi n azangata adama a na a lyaꞋa tsugono tsu kayin,
019	PSA	136	010	a̱yi ɗa wu unai muku mu ugiti ma aza a Masar,
019	PSA	136	011	wu utuka̱i aza a Isaraila a̱ ka̱tsuma̱ ke le
019	PSA	136	012	n kukiye ku utsura n ili i mereve,
019	PSA	136	013	a̱yi na u pecei mala ma shili ugboku ure,
019	PSA	136	014	u tonoi n aza a Isaraila a walai e mere ma̱ ni,
019	PSA	136	015	ama ɗa u niꞋwa̱ta̱ngi FiriꞋauna n osoji a̱ ni a mala ma shili,
019	PSA	136	016	a̱yi na u tonoi n uma a̱ ni e meremune,
019	PSA	136	017	a̱yi na u lapai ngono m gbagbaꞋin,
019	PSA	136	018	ɗa wu unai ngono m gbagbaꞋin,
019	PSA	136	019	Sihon, mogono ma aza a Amoriya,
019	PSA	136	020	n Ogu, mogono ma Bashan,
019	PSA	136	021	U nekei iɗika i le ci iliyuka̱ni,
019	PSA	136	022	iliyuka̱ni u kagbashi ka̱ ni Isaraila,
019	PSA	136	023	a̱yi na u cinukpai n a̱tsu ba a makyan ma na a lyaꞋi tsu.
019	PSA	136	024	Wi isai tsu e ekiye a Irala i tsu,
019	PSA	136	025	a̱yi na u ci neke ili i wuma ra̱ka̱ ilikulyaꞋa,
019	PSA	136	026	Cikpai Ka̱shile ka gaɗi,
019	PSA	137	001	A̱kina̱ e nyeneke m Babila, ta ɗe tsu da̱sa̱ngi ci shika̱i, a na ci ciɓai n Sihiyona.
019	PSA	137	002	A gaɗi vu a nsaɓu a nɗanga, ta ɗe tsu saɓangi omolu u tsu,
019	PSA	137	003	adama a na ta ɗe aza a na a̱ ka̱na̱i tsu, a zuwai tsu ishipa, a danai ci yaꞋan ka le ishipa. Aza a na a tsu takacika tsu a danai, ci yaꞋanka le ishipa i ma̱za̱nga̱, a danai, “YaꞋankai tsu vishipa vi te a̱ ka̱tsa̱ma̱ ki ishipa i Sihiyona.”
019	PSA	137	004	Nini ɗai tsa kucanana vishipa vu Vuzavaguɗu a iɗika yo omoci?
019	PSA	137	005	N cinukpa baci n avu Urushelima, yaꞋan kukiye ku usingai ku va̱ ku cinukpa n kufuɗa ku ni.
019	PSA	137	006	YaꞋan kelentsu ka̱ va̱ ka paɗa a kalakpani ku una̱ u va̱, ɗa baci n ciɓai n avu ba, n ciga baci Urushelima u laꞋi ili i na ya kuzuwa mu ma̱za̱nga̱ ba.
019	PSA	137	007	Vuzavaguɗu, ciɓa n unushi wa aza a Edom a kanna ka na Urishelima u yikpa̱i. Orukpoi a danai, “A̱ fa̱da̱i, a̱ fa̱da̱i, ali a kubana a̱ kumiꞋi ku ni.”
019	PSA	137	008	Avu Babila, iɗika i munuka. Vuza vu una̱singai ɗa vuza na u kuyaꞋanka wu, tsu na vu yaꞋankai tsu.
019	PSA	137	009	Vuza vu una̱singai ɗa a̱yi na wu isai nreɓu n nu u ɓasangi le atali.
019	PSA	138	001	Vishipa vu Dawuda. Vuzavaguɗu, mi ta̱ a kucikpa wu, n ka̱ɗu ka̱ va̱ dem, mi ta̱ a kucanana vishipa n cikpa wu e kelime ka̱ a̱ma̱li.
019	PSA	138	002	Mi ta̱ a̱ kuɗa̱ngu a ku inda A̱Ꞌisa̱ a gbayin a̱ nu, n cikpa kula ku nu adama ucigi u nu u na u tsu sabaꞋa ba m ma̱riki ma̱ nu, adama a na vu neke ta̱ kula ku nu n kadanshi ka̱ nu tsugbayin a laꞋi ili dem.
019	PSA	138	003	Kanna ka na n ɗekei nu, vu ushuku mu ta̱, vu nekei mu utsura u ka̱ɗu n utsura.
019	PSA	138	004	Vuzavaguɗu, yaꞋan ngono ma aduniyan ra̱ka̱ n cikpa wu, a makyan ma na a panai kadanshi ka̱ nu.
019	PSA	138	005	YaꞋan a canana ishipa adama a uye u Vuzavaguɗu, adama a na tsugbayin tsu Vuzavaguɗu tsu gbangam tsu ɗa.
019	PSA	138	006	Ko a na wo okpoi Vuzavaguɗu wi ta̱ ɗe gaɗi, u tsu zuwaka ta̱ aza a na o goyoi ka̱ci ke le, ama u tsu yeve ta̱ aza a ugbamukaci e le daꞋin.
019	PSA	138	007	Ko ɗa baci mi a̱ ka̱tsuma̱ ka atakaci, vi ta̱ e ku ere wuma u va̱. vi shilika̱ n irala i va̱ i na yi a wupa nu mpa vi tana a ku wawa mu n utsura u nu.
019	PSA	138	008	Vuzavaguɗu wi ta̱ a kushatangu kusheshe ku ni wa̱ a̱ va̱. Vuzavaguɗu, ucigi u nu u na u tsu sabaꞋa ba wi ta̱ lo ko wannai. Ka̱ta̱ vu ka̱sukpa̱ ulinga we ekiye a̱ nu ba.
019	PSA	139	001	Kadanshi a kubana u vuza vu kelime vi ishipa: Vishipa vu Dawuda. Vuzavaguɗu vu la̱na̱ mu ta̱, kpamu vu yeve ta̱ ko mpa ɗa ya.
019	PSA	139	002	Vu yeve ta̱ makyan ma na n da̱sa̱ngi m makyan ma na n ɗa̱nga̱i vu tsu yeve ta̱ kusheshe ku va̱ avu daꞋin.
019	PSA	139	003	Vu tsu zuwaka ta̱ n nwalu n va̱ n ivaꞋin i va̱, vu yeve ta̱ ili i na n ci yaꞋansa.
019	PSA	139	004	Vuzavaguɗu, kafu kadanshi ka̱ uta̱ una̱ u va̱, vu yeve ta̱ ɗe kaꞋa dem.
019	PSA	139	005	Vu ka̱ra̱Ꞌa̱ mu ta̱ a̱ ubuta̱ dem, vu zuwai kukiye ku una̱singai ku nu a kaci ka̱ va̱.
019	PSA	139	006	IcuꞋu i kuyeve ku nanlo adama a̱ va̱ ku laꞋa ta̱ utsura u kadanshi, ku laꞋa ta̱ utsura u kuyeve ku va̱.
019	PSA	139	007	Teɗai n kubana n katsukpa ayinviki a̱ nu? Teɗai n kusuma a kubana e kelime ka̱ nu?
019	PSA	139	008	N kumba baci gaɗi ta ɗe vi, n vaku baci a̱ ubuta̱ wa̱ ukpisa̱ vi ta̱ ɗe.
019	PSA	139	009	N imkpa baci gaɗi tsu manunu n lazai a uɓon u kasana, ko m banai n telei a uɓon u ka̱livi,
019	PSA	139	010	ko ɗe va kukiye ku nu ki ta̱ o kutono nu mpa, kukiye ku usingai ku nu ki ta̱ e kureme mu mayin.
019	PSA	139	011	Ishi baci mi a kufuɗa kudana ka̱yimbi ka pala mu, ka̱ta̱ kutashi uka̱ra̱Ꞌi nu mpa ko okpo kayin,
019	PSA	139	012	ko ka̱yimbi feu ki o ko okpo ka̱yimbi wa̱ nu ba, kayin ki ta̱ an kutashi ku kanna, adama a na ka̱yimbi n kutashi ili i te i ɗa wa̱ nu.
019	PSA	139	013	Avu ɗa vu yaꞋin ili i ka̱tsuma̱ i va̱, avu ɗa vu yaꞋin mu a̱ ka̱tsuma̱ ka̱ a̱na̱ku a̱ va̱.
019	PSA	139	014	N cikpa wu ta̱, adama a tsu na vu yaꞋin mu, ili wovon i ɗa n ili mereve. Ulinga u nu ili i mereve i ɗa, n yeve ta̱ n ka nanlo mayin.
019	PSA	139	015	Etele a ikyamba a̱ va̱, i usokongi wa̱ a̱ nu ba, ana a yaꞋin mu usokongi, ana a yaꞋin mu a̱ ka̱yimbi.
019	PSA	139	016	Vu ene mu ta̱ kafu a matsa mu ayin a na a zuwakai mu n kuyaꞋan, i ta̱ uɗani a katagarda ka̱ nu, kafu a̱ gita̱ kuyaꞋan vuza te a̱ ka̱tsuma̱ ke le.
019	PSA	139	017	Ka̱shile yiɗa̱i a kugisanku n kusheshe ku singai ku nu wa̱ va̱. n yiɗa̱i a kugisanku ka̱bunda̱i ke le.
019	PSA	139	018	Mi baci e kukece le, i ta̱ a ku laꞋa kayala a̱bunda̱i. ko ɗa baci n jimgbai, mi ta̱ koɓolo n avu.
019	PSA	139	019	Ka̱shile, ishi baci va̱ a̱ ku ushuku vu una aza a gbani-gbani ra̱ka̱, ka̱sukpa̱i mu, a̱ɗa̱ aza a munuka,
019	PSA	139	020	aza a na i a kadanshi ka gbani-gbani adama a̱ nu, irala i nu i na yi a kadanshi ka gbani-gbani.
019	PSA	139	021	Vuzavaguɗu, n iwan aza a na a iwain nu ba, mi kpamu e ke ne unata wa aza a na i a kuyaꞋanka wu ugbamukaci ba.
019	PSA	139	022	N iwan le ta̱ n ka̱ɗu ka̱ va̱ ra̱ka̱-ra̱ka̱. irala i va̱ i ɗa n iɗika le.
019	PSA	139	023	Vuzavaguɗu, la̱na̱ mu vi ta̱ e kuyeve ka̱ɗu ka̱ va̱, kondo mu vi ta̱ e kuyeve kusheshe ku va̱.
019	PSA	139	024	La̱na̱ ko mi ta̱ n unushi a wuma u va̱ ubuta̱ wi ta̱ lo una n nusakai nu, ka̱ta̱ vu tono nu mpa a uye u ko wannai.
019	PSA	140	001	Kadanshi a kubana u vuza vu kelime vi ishipa: Vishipa vu Dawuda. Vuzavaguɗu, uta̱ka̱ mu e ekiye a aza a gbani-gbani, ere mu e ekiye a aza a na a̱ ci ɗa̱ngusa̱ vishili,
019	PSA	140	002	aza a na a̱ɗu ele i tukpa n kusheshe ku gbani-gbani, makyan dem a̱ kuɗa̱ngusa̱ vishili.
019	PSA	140	003	Elentsu ele an oko o tsukono, kadanshi ka na ka tsu uta̱ una̱ u le ki ta̱ an tsukono tsu kagbaji. Kuvuka
019	PSA	140	004	Vuzavaguɗu uta̱ka̱ mu e ekiye aza a gbani-gbani, ere mu e ekiye a aza a na a̱ ci ɗa̱ngusa̱ vishili, aza a na o foɓusoi a varuku mu.
019	PSA	140	005	Aza a̱ra̱ɗi azuki mu ayakuru a zuwakai mu maza a uye u le, adama a na a̱ ka̱na̱ mu. Kuvuka
019	PSA	140	006	Ɗa n danai, Vuzavaguɗu, “Avu ɗa Ka̱shile ka̱ va̱.” Pana ma̱shi ma̱ va̱, ma̱ kula̱nsa̱ uɓa̱nki, Vuzavaguɗu.
019	PSA	140	007	Vuzavaguɗu Ka̱shile kishi ka̱ va̱ ku utsura, a̱yi na wu erei mu m ma̱ra̱ga̱ a kanna ko kuvon.
019	PSA	140	008	Vuzavaguɗu, ka̱ta̱ vu neke aza a gbani-gbani ili i na a cigai ba, ka̱ta̱ vu ka̱sukpa̱ a̱ ciya̱ ulyaꞋi e kusheshe ku le ba, ta lo a kuyaꞋan a̱ra̱ɗi. Kuvuka
019	PSA	140	009	Ka̱ta̱ vu ka̱sukpa̱ irala i va̱ i ciya̱ ulyaꞋi ba, yaꞋan ka gbani-gbani ka na i a kuyaꞋanka mu ko bono a kaci ke le.
019	PSA	140	010	YaꞋan a̱ga̱ruwa̱shi akina a̱ tsuwa̱nka̱ le aci, yaꞋan a taɗuku le akina punu e kpenle ku uga̱vi, ka̱ta̱ o doku ku uta̱ ba.
019	PSA	140	011	Ka̱ta̱ aza a̱ kula̱nga̱su a̱ ciya̱ katsura a iɗika ya ba, yaꞋan wunla̱i u gbani-gbani u tamba aza a na a̱ ci ɗa̱ngusa̱ vishili.
019	PSA	140	012	N yeve ta̱ Vuzavaguɗu wi ta̱ a̱ kuɓa̱nka̱ aza a unambi, ka̱ta̱ kpamu u yaꞋanka aza a yali kasingai.
019	PSA	140	013	Mayun aza a̱ ma̱riki i ta̱ a kucikpa kula ku nu, ka̱ta̱ aza a ukuna u mayun a̱ɗu e le, a̱ da̱sa̱ngu e kelime ka̱ nu.
019	PSA	141	001	Vishipa vu Dawuda. Vuzavaguɗu, n ɗeke wu ta̱, ta̱wa̱ gogoꞋo vu ɓa̱nka̱ mu, pana ka̱la̱ka̱tsu ka̱ va̱ a makyan ma na baci n yaꞋin meɗevile.
019	PSA	141	002	YaꞋan avasa a̱ va̱ okpo ci ili i ma̱gula̱ni wa̱ nu, uɗa̱ngushi we ekiye u va̱ tsa alyuka a̱ kulivi.
019	PSA	141	003	Vuzavaguɗu, zuwa mu n ka̱na̱ una̱ u va̱, vu la̱na̱ nla̱ba̱ mu una̱ n va̱.
019	PSA	141	004	Ka̱ta̱ vu ka̱sukpa̱ ka̱ɗu ka̱ va̱ ka yaꞋan mali, ma ka gbani-gbani ba, ko n gbaɓa kaci a ka gbani-gbani ke le ba vu zuwa mu n yongo n ele a̱ ka̱ɗiva̱ ke le ba.
019	PSA	141	005	YaꞋan vuza vu usuɓi u ɓarangu mu, u dansuka mu n kasingai, wi ta̱ o ku okpo mu a danshi a putala ta̱ maniꞋin a kaci ka̱ va̱, adama a na makyan dem mi ta̱ avasa adama a ka gbani-gbani.
019	PSA	141	006	A ayin a na baci a ɓasangi azafada e le a katali, uma a gbani-gbani i ta̱ e kuyeve a na kadanshi ka̱ va̱ mayun ɗa.
019	PSA	141	007	Tsu katali ka na vuma u ɓosoi, ɗa u wacuwai kaꞋa a iɗika, ta a̱ kutsuwa̱n etele e le, nannai a̱ una̱ u kasaun.
019	PSA	141	008	Ama n zuwa ta̱ a̱shi a̱ va̱ wa̱ nu, Vuzavaguɗu MalaꞋimili, wa̱ nu ɗa n la̱nsa̱i ubuta̱ u kusheɗeku, ka̱ta̱ vu ka̱sukpa̱ mu n takacika ba.
019	PSA	141	009	Ere mu a maza ma na a zuwakai mu, a maza ma na aza a gbani-gbani azuki.
019	PSA	141	010	Zuwa uma a gbani-gbani a̱ yikpa̱ a maza me le, ama yaꞋan mpa n wala m ma̱ta̱na̱.
019	PSA	142	001	VicuꞋu vu tsuwaꞋi tsu Dawuda. Avasa a Dawuda a makyan ma na wi a kaɓatsu. Vuzavaguɗu, wa̱ nu ɗa n shika̱i ka̱u, n ɗa̱ngusa̱i ka̱la̱ka̱tsu ka̱ va̱ u Vuzavaguɗu u pana asuvayali a̱ va̱.
019	PSA	142	002	M banka ta̱ m mavura ma̱ va̱ wa̱ ni ra̱ka̱, n danai ni atakaci a̱ va̱.
019	PSA	142	003	Ana utsura u va̱ u kotsoi, avu ɗa vu yevei uye u va̱. A uye u na mi a nwalu, irala i va̱ i zuwakai mu maza usokongi.
019	PSA	142	004	La̱na̱ku usingai u va̱ ka̱ta̱ vu ene, ko vuza u zuwaka nu mpa ba. mi n ubuta̱ u kusheɗeku ba, ko vuza u la̱na̱ mu ba.
019	PSA	142	005	Vuzavaguɗu, n shika̱ ta̱ wa̱ nu, n danai, “Avu ɗa ubuta̱ u kusheɗeku u va̱, upecu u va̱ a iɗika ya aza a wuma.”
019	PSA	142	006	Pana ma̱shi ma̱ va̱, adama a na mi ta̱ a kutakpa asuvu. Isa mu ekiye aza a na i a kutakacika mu, adama a na a laꞋa mu ta̱ utsura.
019	PSA	142	007	Uta̱ka̱ mu a̱ kunu ku ugbashi, adama a na n cikpa kula ku nu. Aza a usuɓi i ta̱ a̱ kuka̱ra̱Ꞌa̱ mu adama a na vi ta̱ a kuyaꞋanka mu kasingai ka̱u.
019	PSA	143	001	Vishipa vu Dawuda. Vuzavaguɗu, pana avasa a̱ va̱, pana ma̱shi ma asuvayali a̱ va̱, avu vuza vu usuɓi ɗa n vuza vu ma̱riki, adama a nannai ushuku mu.
019	PSA	143	002	Ka̱ta̱ vu yaꞋanka kagbashi ka̱ nu afada ba, adama a na ko vuza wi lo babu u nushi wa̱ nu ba.
019	PSA	143	003	Vurala vu va̱ vu guva mu ta̱, u ɓasangi mu a iɗika, u zuwai mu ida̱shi a̱ ka̱yimbi, tsa aza a na a̱ kuwa̱i ɗe m megeshe.
019	PSA	143	004	Adama a nannai mi ta̱ a ukuna u kutakpa ka̱ɗu, mi ta̱ a una̱mgbuka̱tsuma̱ ka̱u.
019	PSA	143	005	N ciɓa ta̱ n ayin a cau, n ka̱na̱i kusheshe a ili i na vu yaꞋin ra̱ka̱, n ciɓa ta̱ n ulinga we ekiye u nu ra̱ka̱.
019	PSA	143	006	N ɗa̱ngusa̱ ta̱ ekiye a̱ va̱ wa̱ nu a kavasa, mi ta̱ a kakuli ka̱ nu ci iɗika i na i cigai mini. Kuvuka
019	PSA	143	007	Vuzavaguɗu, ushuku mu gogoꞋo, mi ta̱ ɗevu n kutakpa asuvu, ka̱ta̱ vu sokongu mu a̱shi a̱ nu ba, ka̱ ta̱ mo okpo a na aza na a̱ kuwa̱i ɗe ba.
019	PSA	143	008	Zuwa mu n ciɓa n ucigi u nu u na u tsu sabaꞋa ba adama a na n zuwa ta̱ katsura wa̱ nu. Yotsongu mu uye u na n kutono n neke ta̱ wuma u va̱ wa̱ nu.
019	PSA	143	009	Vuzavaguɗu, isa mu ekiye a irala i va̱, n ta̱wa̱ ta̱ wa̱ nu kula̱nsa̱ ubuta̱ sheɗeku.
019	PSA	143	010	PiꞋisaka mu n tono kusheshe ku nu, yaꞋan ayinviki a singai a̱ nu o tono nu mpa, a uye u na wi n a̱ga̱vushi ba.
019	PSA	143	011	Vuzavaguɗu, adama a kula ku nu ere wuma u va̱, a ukuna wu usuɓi nu utuka̱ wuma u va̱ atakaci.
019	PSA	143	012	Adama a ucigi u nu u na u tsu sabaꞋa ba una irala i va̱ ra̱ka̱, adama a na mpa kagbashi ka̱ nu ka a.
019	PSA	144	001	Vishipa vu Dawuda. Ucikpi u Vuzavaguɗu a̱yi na wi katali ke kusheɗeku ka̱ va̱ u piꞋisaka mu ta̱ vishili ɗa u foɓusoi mu adama o kuvon,
019	PSA	144	002	a̱yi ɗa Ka̱shile macigi ma̱ va̱ n ke ere ka̱ va̱ mashilya ma̱ va̱ n kawawi ka̱ va̱, ma̱ra̱ga̱ ma̱ va̱ ma na mi a̱ kula̱nsa̱ ubuta̱ u kusheɗeku wa̱ ni, a̱yi ɗa u zuwai uduniyan o tsugono tsu va̱.
019	PSA	144	003	Vuzavaguɗu, yayi vuma ali ɗa vi a̱ kula̱na̱ yi? Maku ma vuma, ali ɗa vi e kusheshe adama a̱ ni?
019	PSA	144	004	Vuma wi ta̱ tsu ayinviki ayin a̱ ni a kulaza tsu kulu.
019	PSA	144	005	Vuzavaguɗu ɓa̱yuwa̱ gaɗi ka̱ta̱ vu cipa̱, saꞋawa nsansa i ta̱ a kuyaꞋan ka̱nga̱.
019	PSA	144	006	Zuwa kutashi ku ulaɗi u nu ku wacuwa irala i nu, taku ayaꞋa a̱ nu vu zuwa le a wacuwa n ilaɗi.
019	PSA	144	007	Ba̱rukpa̱ kukiye ku nu ɗe gaɗi, vu uta̱ka̱ mu a̱ mini u uga̱vi, vu isa mu e ekiye omoci.
019	PSA	144	008	Aza a na una̱ u le u tsu dansa ukuna u mayun ba, a ci yaꞋan ta̱ akucina aꞋuwa.
019	PSA	144	009	Ka̱shile ka̱ va̱ mi ta̱ a kucanana vishipa vu savu wa̱ nu, n umolu u aꞋin kupa, mi ta̱ a kucanana ka wu ishipa i kucikpa,
019	PSA	144	010	avu na vu ci neke ngono ulyaꞋi, vuza na u wawai kagbashi ka̱ ni Dawuda. o kotokobi ka munuka.
019	PSA	144	011	Uta̱ka̱ mu, vi isa mu e ekiye o omoci, ele na a ci yaꞋan kucina aꞋuwa.
019	PSA	144	012	Zuwa muku mo olobo n tsu okpo tsu nɗanga n na mi o kugbonguro gogoꞋo lo, muku mu nkere n tsu mo okpo tsa ashamkpatsu a na a yaꞋin adama e kefeku ko mogono,
019	PSA	144	013	Zuwa mpon n tsu n shana, n ili ya ashina ra̱ka̱. Zuwa nkyon n tsu n yimkpa, ushiga a̱ a̱kpa̱n-a̱kpa̱n a shana, a̱ ubuta̱ u kaguɓa u tsu.
019	PSA	144	014	Zuwa anaka a̱ tsu a matsa n a̱bunda̱i, ka̱ta̱ a̱tsuma̱ a̱ tsuwa̱n le ko a̱ puwa̱nka̱ ba, ka̱ta̱ a pana ma̱shi ma̱ una̱mgbuka̱tsuma̱ wa̱ tsu ba.
019	PSA	144	015	Aza a una̱singai a ɗa ele na a̱ ciya̱i ka nampa ka aza a una̱singai a ɗa uma a na Ka̱shile ke le kaꞋa Vuzavaguɗu.
019	PSA	145	001	Vishipa vu kucikpa vu Dawuda. Ka̱shile ka̱ va̱ mogono mi ta̱ a kucikpa tsugbayin tsu nu, mi ta̱ a kucikpa kula ku nu ko wannai.
019	PSA	145	002	Kanna lakam mi ta̱ a kucikpa wu, ka̱ta̱ n cikpa kula ku nu ko wannai.
019	PSA	145	003	Vuzavaguɗu vuzagbayin ɗa, mayun ɗa u yotsoi a cikpa yi, tsugbayin ci ni tsu laꞋa ta̱ utsura u kuyeve.
019	PSA	145	004	Tsukaya a kubana a tsukaya i ta̱ a kucikpa ili i na vi yaꞋin, ka̱ta̱ a dansa ili i gbagbaꞋin i na vi yaꞋin.
019	PSA	145	005	Uma i ta̱ a kudansa ukuna wu ucikpi u tsugbayin tsu nu, mpa kpamu mi ta̱ e kusheshe a ukuna wi ili i mereve i na vi yaꞋin.
019	PSA	145	006	I ta̱ a kudansa ukuna wu ulinga u gbagbaꞋin u nu, mi ta̱ kpamu e kuneke arabali a tsugbayin tsu nu.
019	PSA	145	007	I ta̱ a kudansa ukuna u tsugbayin n kasingai ka̱ nu ra̱ka̱, ka̱ta̱ a canana ishipa a ukuna wu usuɓi u nu.
019	PSA	145	008	Vuzavaguɗu vuza kasingai ɗa, vuza va asuvayali, u ci yaꞋan wupa gogoꞋo ba, n ucigi u na u tsu sabaꞋa ba.
019	PSA	145	009	Vuzavaguɗu vuza kasingai ɗa a uma ra̱ka̱, u tsu sa̱Ꞌa̱ ta̱ ili i na u yaꞋin ra̱ka̱.
019	PSA	145	010	Vuzavaguɗu, ili i na vu yaꞋin ra̱ka̱ yi ta̱ a kucikpa wu, uma a̱ nu kpamu ra̱ka̱ i ta̱ a kucikpa wu.
019	PSA	145	011	I ta̱ a kusala tsugbayin tsu tsugono tsu nu. ka̱ta̱ a dansa ukuna wu utsura u nu,
019	PSA	145	012	adama a na muku n vuma ra̱ka̱ e yeve ulinga ugbayin u nu, n ucikpi u tsugbayin u tsugono tsu nu.
019	PSA	145	013	Tsugono tsu nu tsu ko wannai tsu ɗa, avu mogono maꞋa tsukaya a kubana a tsukaya.
019	PSA	145	014	Vuzavaguɗu, u tsu keɗe ta̱ aza a na i a̱ kuyikpa̱, u tsu ɗa̱ngusa̱ ta̱ aza a na a̱ yikpa̱i.
019	PSA	145	015	A̱shi a uma ra̱ka̱ i ta̱ wa̱ nu, vu ci neke le ta̱ ilikulyaꞋa a makyan ma na ma untsai.
019	PSA	145	016	Vu tsu neke le ta̱ ili n a̱bunda̱i, ili i na a cigai dem.
019	PSA	145	017	Vuzavaguɗu vuza vu usuɓi ɗa a̱ uye u ni ra̱ka̱, vuza vu ma̱riki kpamu a̱ ka̱tsuma̱ ka ulinga u ni ra̱ka̱.
019	PSA	145	018	Vuzavaguɗu wi ta̱ ɗevu n aza a na e ɗekei ni, aza a na e ɗekei ni n ka̱ɗu n ke te.
019	PSA	145	019	U tsu neke ta̱ aza a na i a kupana wovon u ni ili i na a cigai ra̱ka̱, u tsu pana ta̱ ma̱shi me le, ka̱ta̱ u wawa le.
019	PSA	145	020	Vuzavaguɗu u tsu ere ta̱ aza a na a cigai ni ra̱ka̱, ama u tsu una ta̱ aza a gbani-gbani ra̱ka̱.
019	PSA	145	021	Vuzavaguɗu, ayin tutu mi ta̱ a kucikpa wu yaꞋan uma ra̱ka̱ a cikpa kula ku ciɗa ku ni ko wannai.
019	PSA	146	001	Cikpa Vuzavaguɗu, cikpa Vuzavaguɗu, wuma u va̱.
019	PSA	146	002	Mi ta̱ a ku cikpa Vuzavaguɗu ayin a wuma u va̱ ra̱ka̱, Mi ta̱ a kucanana vishipa vu kucikpa Ka̱shile ka̱ va̱ ali mi baci n wuma.
019	PSA	146	003	Ka̱ta̱ vu zuwa katsura, wa aza o tsugono ba, ko u vuma vuza, wi a kufuɗa ku wawa wu ba.
019	PSA	146	004	Ayin ana baci a̱ kuwa̱i ka̱ta̱ o bono a iɗika, kusheshe ku le ko okpo ta̱ ili i gbani a kanna ka nanlo.
019	PSA	146	005	Vuza vu una̱singai ɗa vuza na Ka̱shile ka Yakubu kaꞋa ka̱ɓa̱nki ka̱ ni, vuza na u keɗei a̱pa̱Ꞌa̱ u Vuzavaguɗu Ka̱shile ka̱ ni.
019	PSA	146	006	Vuza na u yaꞋin gaɗi n aduniyan, n kuyene n ili i na yi punu dem, a̱yi na u tsu ka̱na̱ ma̱riki ma̱ ni ko wannai.
019	PSA	146	007	U tsu kiɗa ta̱ afada e mejege wa aza a na o doroi, u ci neke ta̱ ilikulyaꞋa wa aza a kambulu, Vuzavaguɗu u tsu uta̱ka̱ ta̱ aza a ugbashi.
019	PSA	146	008	Vuzavaguɗu u tsu zuwa ta̱ a̱yimba̱ ene, Vuzavaguɗu u tsu ɗa̱ngusa̱ ta̱ aza a na o doroi, Vuzavaguɗu wi ta̱ a kuciga aza a usuɓi.
019	PSA	146	009	Vuzavaguɗu u tsu ere ta̱ omoci u tsu la̱na̱ ta̱ mkpaꞋan n agapa a̱ma̱ci, ama u tsu la̱nga̱sa̱ ta̱ ukuna wa aza a gbani-gbani.
019	PSA	146	010	Vuzavaguɗu wi ta̱ a kulyaꞋa tsugono ko wannai, Avu Sihiyona, Ka̱shile ka̱ nu ki ta̱ a kulyaꞋa tsugono tsukaya a kubana a tsukaya. Cikpai Vuzavaguɗu.
019	PSA	147	001	Cikpai Vuzavaguɗu, adama a na u gaꞋan ta̱ a canana, vishipa vu ucikpi u Ka̱shile ka̱ tsu, ili i uyoꞋo i ɗa kpamu derere ɗa a cikpa yi.
019	PSA	147	002	Vuzavaguɗu ɗa u maꞋi Urushelima, ɗa u ɓolongi aza a Isaraila a na ishi a tsugbashi a iɗika i yoku,
019	PSA	147	003	U tsu neke ta̱ kadanshi wa aza a na a takpai a̱ɗu, tsa aza na i n untsu ka̱ta̱ a shiya le.
019	PSA	147	004	U tsu kece ta̱ ka̱bunda̱i ka azangata, u tsu ɗeke le ta̱ n ula ra̱ka̱.
019	PSA	147	005	Vuzavaguɗu vu tsu vuza gbayin ɗa, vuza vu utsura ɗa, kuyeve ku ni ki kugisanku ba.
019	PSA	147	006	U tsu ɗa̱ngusa̱ ta̱ aza a na o doroi, ama u tsu cipa̱ka̱ ta̱ aza a gbani-gbani a iɗika.
019	PSA	147	007	Cananai vishipa vu kuneke ucikpi u Vuzavaguɗu, cikpai Ka̱shile ka̱ tsu n umolu.
019	PSA	147	008	U pala ta̱ gaɗi n eleshu, u yoꞋokoi iɗika mini, ɗa kpamu u zuwai mita̱, mo gbonguroi a kaginda.
019	PSA	147	009	U tsu neke ta̱ nnama ijanu i le, m muku ma agawun a makyan ma na a̱ shika̱i.
019	PSA	147	010	U tsu zuwa katsura wo odoku a utsura ba, ko u yaꞋan ma̱za̱nga̱ n utsura u vuma.
019	PSA	147	011	Vuzavaguɗu u tsu pana ta̱ u yoꞋo wa aza na i a kupana wovon u ni, aza a na e keɗei a̱pa̱Ꞌa̱ e le, a ucigi u ni u na u tsu sabaꞋa ba.
019	PSA	147	012	Cikpa Vuzavaguɗu, avu Urishelima, cikpa Ka̱shile ka̱ nu, avu Sihiyona.
019	PSA	147	013	A̱yi ɗa wi a ku inda utsutsu u nu mayin, u tsu zuwaka ta̱ uma a na i punu una̱singai.
019	PSA	147	014	U tsu zuwa ta̱ kureꞋe ki iɗika i nu, kuyongo m ma̱ta̱na̱, u tsu lyaꞋatangu wu ta̱ n alkama vu singai.
019	PSA	147	015	U tsu suku ta̱ n kadanshi ka̱ ni aduniyan, gogoꞋo lo ɗa kadanshi ka̱ ni ka tsu bana a̱ ubuta̱ u na a̱ suki kaꞋa.
019	PSA	147	016	U tsu suku ta̱ egele a pala iɗika tsu tsugbere tsu a̱ri, u tsu vishangu ta̱ a ɗa an kokomo.
019	PSA	147	017	U tsu suku ta̱ m mini ma atali, tsu atali a wawaꞋa, yayi u kufuɗa kugbama asuvu n uta̱ni u ni.
019	PSA	147	018	Utsu neke ta̱ kpamu kadanshi, ka̱ta̱ atali a, a̱ niꞋwa̱n utsu suku ta̱ n wunla̱i, ka̱ta̱ mini me yene.
019	PSA	147	019	U tsu suku ta̱ n kadanshi ka̱ ni u Yakubu, u tsu yotsongu ta̱ ili i kutono i ni n afada a̱ ni wa aza a Isaraila.
019	PSA	147	020	U yaꞋanka uduniyan u yoku ili i nanlo ba, adama a na e yeve wila̱ u ni ba. Cikpai Vuzavaguɗu.
019	PSA	148	001	Cikpai Vuzavaguɗu! Cikpai Vuzavaguɗu na ɗe gaɗi, cikpai ni a̱ɗa̱ na yi ɗe a̱da̱nga̱shile.
019	PSA	148	002	Cikpai ni a̱ɗa̱ alingata a̱ ni, cikpai ni ili i wuma i gaɗi.
019	PSA	148	003	Cikpai ni, kanna n wotoi, cikpai ni a̱ɗa̱ azangata a kutashi ra̱ka̱.
019	PSA	148	004	Cikpai ni, a̱ɗa̱ gaɗi a̱da̱nga̱shile, Cikpai ni, a̱ɗa̱ mini ma gaɗi a̱da̱nga̱shile.
019	PSA	148	005	YaꞋan a cikpa kula ku Vuzavaguɗu, tsu na u dansai, ta ka yaꞋin nannai.
019	PSA	148	006	N kadanshi ka̱ ni ɗa a zuwai le, a̱ ubuta̱ u le ko wannai, u nekei le kadanshi ka na, ka̱ kupuwa̱nka̱ ba.
019	PSA	148	007	Cikpai Vuzavaguɗu a aduniyan, a̱ɗa̱ oroꞋo a mala n ili i na yi, a mala mu uga̱vi,
019	PSA	148	008	ulaɗi, m mini ma atali, egele n eleshu, n wunla̱i wu utsura, u na wi o kutono kadanshi ka̱ ni,
019	PSA	148	009	nsasan n aginda, nɗanga mu umaci nu nɗanga n sida ra̱ka̱,
019	PSA	148	010	nnama n kakamba nu m kpaꞋa, ili i wuma i na yi o kurono a̱tsuma̱ nu nnunu,
019	PSA	148	011	ngono ma aduniyan n uduniyan ra̱ka̱, a̱ɗa̱ nkoshi m gba̱ra̱-gba̱ra̱, n aza afada aduniyan ra̱ka̱,
019	PSA	148	012	muku mo olobo nu nkere n a̱ma̱ci, nkoshi m muku.
019	PSA	148	013	YaꞋan ra̱ka̱ vule a cikpa kula ku Vuzavaguɗu, adama a na kula ku ni ku ɗa koci ku ciya̱i ucikpi. tsugbayin ci ni tsu laꞋa ta̱ tsa aduniyan n tsu gaɗi.
019	PSA	148	014	U zuwai mogono ma utsura adama a uma a̱ ni, adama a na uma a na i a kuciga yi ra̱ka̱ a cikpa yi, uma Isaraila, aza a na i ɗevu n a̱yi. Cikpai Vuzavaguɗu.
019	PSA	149	001	Cikpai Vuzavaguɗu, cananai vishipa vu savu u Vuzavaguɗu, cikpai ni o koɓolo ka uma a̱ ma̱riki.
019	PSA	149	002	YaꞋan aza Isaraila a yaꞋan ma̱za̱nga̱, n vuza na u yaꞋin le, yaꞋan aza a Sihiyona a yaꞋan ma̱za̱nga̱ m mogono me le.
019	PSA	149	003	YaꞋan a cikpa kula ku ni n kujeꞋe, a waꞋa umolu m medelemishipa,
019	PSA	149	004	Vuzavaguɗu wi ta̱ a kupana uyoꞋo u uma a̱ ni, u ci neke ta̱ aza a na o goyoi ka̱ci ke le, tsugbayin n ulyaꞋi.
019	PSA	149	005	YaꞋan uma a̱ ma̱riki, a yaꞋan ma̱za̱nga̱ adama a tsugbayin tsu na u nekei le, a canana vishipa vu ma̱zanga̱ a iꞋuwa i le.
019	PSA	149	006	YaꞋan ucikpi u Ka̱shile u yongo a̱ una̱ u le, n kotokobi ka una̱ ure ekiye e le,
019	PSA	149	007	adama a na a tsupa ili i na, uduniyan u yaꞋankai le, ka̱ta̱ kpamu a takacika uma,
019	PSA	149	008	ka̱ta̱ a shiya ngono n ikani, aza a gbagbaꞋin e le n ikani yi iyum,
019	PSA	149	009	adama a na a yaꞋan afada tsu na wi uɗani. Na ɗa tsugbayin tsu uma a̱ ma̱riki a̱ ni. Cikpai Vuzavaguɗu.
019	PSA	150	001	Cikpai Vuzavaguɗu! Cikpai Ka̱shile a̱ ubuta̱ u ciɗa u ni, cikpai utsura u ni ɗe gaɗi, a̱ ubuta̱ wi ida̱shi i ni.
019	PSA	150	002	Cikpai ni adama a ili i gbagbaꞋin i na u yaꞋin, cikpai ni adama a tsugbayin tsa̱ a̱bunda̱i ci ni.
019	PSA	150	003	Cikpai ni n ciliki ci ishari, cikpai ni n ugogi n umolu.
019	PSA	150	004	Cikpai ni n agundari n kujeꞋe, cikpai ni n aꞋin a umolu n igbala.
019	PSA	150	005	Cikpai ni n ka̱la̱ka̱tsu ka̱ ma̱ka̱nla̱, cikpai ni nu nka̱nla̱ m mashi ka̱u.
019	PSA	150	006	YaꞋan ili ya ayinviki ra̱ka̱ i cikpa Vuzavaguɗu. Cikpai Vuzavaguɗu.
#
# BOOK	020	PRO	Proverbs	Ansa
020	PRO	001	001	Ansa a Sulemanu kolobo ka Dawuda mogono mi Isaraila.
020	PRO	001	002	Na ɗa ansa a na a̱ kuɓa̱nka̱ wu, vu yeve cicoꞋo n odoki a singai, ka̱ta̱ e yeve kudansa i na yi usokongi
020	PRO	001	003	adama a na a̱ ciya̱, kuyotsongusu ku cicoꞋo, n usuɓi, n afada a mayun, n ili i na yi mayin,
020	PRO	001	004	a zuwa vuza vu unambi u kuyeve, wo okpo n kuyeve, o yotsongusu a̱ɗa̱nga̱ni tsu na a kuyaꞋan kusheshe ku singai.
020	PRO	001	005	YaꞋan vuza vu cicoꞋo u pana ka̱ta̱ u doku ciya̱ kuyeve, vuza vu uyevi kpamu u ciya̱ uɓa̱nki
020	PRO	001	006	adama a na e yeve i na ansa i a kadanshi, kadanshi ka aza o cicoꞋo n iteꞋe i le.
020	PRO	001	007	Wovon u Vuzavaguɗu u ɗaɗa ugiti u kuyeve, ama kalau ka goyo ta̱ cicoꞋo n odoki.
020	PRO	001	008	Pana, Maku ma̱va̱, pana kadanshi ke esheku a̱ nu, kpamu ka̱ta̱ vu ka̱sukpa̱ odoki a̱na̱ku a̱ nu ba,
020	PRO	001	009	adama a na kuyotsongu ku le ki ta̱ o ku doku wu tsugbayin, ka̱ta̱ okpo ili kuɗeku i singai a kuɗeku ku nu.
020	PRO	001	010	Maku ma̱va̱, ɗa baci aza a unushi a kparasai nu, ka̱ta̱ vu ushuku ba.
020	PRO	001	011	Ɗa baci a danai, “Ta̱wa̱ tsu gbaɓa kaci, tsu una vuma yoku, tsu bana tsu bopo tsu una aza a babu unushi,
020	PRO	001	012	YaꞋan tsu soɗongu le ra̱ka̱-ra̱ka̱ tsu kasaun, tsa aza a na a̱ gida̱la̱i a kubana e kpenle.
020	PRO	001	013	ka̱ta̱ ci ciya̱ uciyi n a̱bunda̱i, ci shatangu iꞋuwa i tsu n ucanuku u gbani,
020	PRO	001	014	ta̱wa̱ vu gbaɓa ka̱ci n a̱tsu, ka̱ta̱ tsu pece ili i na tsu bokoi.”
020	PRO	001	015	Maku ma̱va̱, ka̱ta̱ vu gbaɓa ka̱ci ka̱ nu n icuꞋu i uma a nanlo ba, yaꞋan daꞋangi n ele,
020	PRO	001	016	adama a na i ta̱ m moloko a̱ ubuta̱ u kuyaꞋan ka gbani-gbani, i ta̱ ufoɓi ayin tutu adama a munuka.
020	PRO	001	017	Gbani ɗa azuku maza a̱ a̱shi a manunu ma na a cigai kuka̱na̱.
020	PRO	001	018	ama icuꞋu i uma a nanlo, ka̱ci ke le kaꞋa a tsu zuwaka maza. e ci reme ili ba, wuma u le ɗa koci.
020	PRO	001	019	Ta ukocishi wu uye wa aza a̱ kutsa̱n ki ikebe i nannai, kutsa̱n ka ki ta̱ o ku okpo ma̱giti mu ukpa̱ me le. Ci coꞋo ci ta̱ e meɗevile.
020	PRO	001	020	Panai, cicoꞋo ci ta̱ e meɗevile a uye n kuden,
020	PRO	001	021	ci ta̱ e meɗevile n utsura a̱ utsutsu i likuci, n ubuta̱ u na uma dem a tsu yaꞋan oɓolo.
020	PRO	001	022	“Ali wannai ɗa, a̱ɗa̱ aza a na yi n ugboji ba, yi ta̱ o kuyongo nannai ko ugboji? Ali wanai ɗai, a̱ɗa̱ aza o kugoyi, yi ta̱ a kupana uyoꞋo wu ulami u na yi a kuyaꞋan, a̱ɗa̱ a lau i iwain kuyeve?
020	PRO	001	023	Ishi baci i zuwa atsuvu i pana uɓarangi u va̱. Mi ishi a̱ ku tsuwa̱nka̱ ɗa̱ n ayinviki a̱ va̱, ka̱ta̱ n zuwa ɗa̱ i yeve kadanshi ka̱ va̱.
020	PRO	001	024	Adama a na n ɗeke ta̱, ɗa̱ i iwain kupana, n ɗengusa̱i ekiye a̱ va̱ wa̱ a̱ ɗa̱ ama ko vuza u zuwaka ba,
020	PRO	001	025	I iwain kutono odoki a̱ va̱ ra̱ka̱, kpamu i ciga uɓarangi ɗa̱ u va̱ ba.
020	PRO	001	026	Mi ta̱ o ku zoꞋoso ɗa̱, a makyan ma atakaci, mi ta̱ a kuyaꞋanka ɗa̱ ulami, a makyan ma na ma̱dukpa̱ ma̱ ta̱wa̱i ɗa̱,
020	PRO	001	027	Ayin a na baci atakaci a̱ ta̱wa̱i ɗa̱ tsu kabatalikpau, a ayin a na yi o kusoꞋo atakaci n awuya.
020	PRO	001	028	Ka̱ta̱ i ɗeke mu, ama mi a̱ ku ushuku ɗa̱ ba. yi ta̱ a̱ ku la̱nsa̱ mu a̱ ubuta̱ dem, ama yi a̱ kuciya̱ mu ba.
020	PRO	001	029	Adama a na i iwan ta̱ kuyeve ugaꞋin u kuyeve ba, kpamu i zagba i pana wovon u Vuzavaguɗu ba.
020	PRO	001	030	Yi ushuku n odoki a̱ va̱ ba, i iwain uɓarangi u va̱.
020	PRO	001	031	Adama a nannai yi ta̱ a̱ kuciya̱ katsupu ku ulinga u ɗa̱, yi ta̱ a̱ kucuwa̱ n una̱mgbuka̱tsuma̱ u ɗa̱.
020	PRO	001	032	Aza a unambi u kuyeve a tsu kuwa̱ ta̱, adama a na a̱ ushuku n cicoꞋo ba, Alau tamkpamu a̱ tsu kuwa̱ ta̱ adama a na a zuwaka ba.
020	PRO	001	033	Ama yaba dem vu na baci u panakai mu, wi ta̱ a̱ kuda̱sa̱ngu m ma̱ta̱na̱. Ko ili tana yi a̱ kuciya̱ yi ba, babu kpamu ili i na i kuneke yi wovon.”
020	PRO	002	001	Maku ma̱ va̱, ushuku n kadanshi ka̱ va̱. ka̱ ta̱ vu sokongu kadanshi ka̱ va̱,
020	PRO	002	002	Zuwa atsuvu a ukuna u cicoꞋo, vu yaꞋan moloko ma na vu yeve i ɗa.
020	PRO	002	003	Mayun, folono uyevi ka̱ta̱ vu la̱nsa̱ kuyeve,
020	PRO	002	004	la̱nsa̱ ku ɗa tsa azurufa, vu la̱nsa̱ tsu na a̱ tsu la̱nsa̱ uciyi u na wi usokongi.
020	PRO	002	005	Ka̱ta̱ vu yeve wovon u Vuzavaguɗu, ka̱ta̱ vu ciya̱ kuyeve ku Ka̱shile.
020	PRO	002	006	Adama a na Vuzavaguɗu ɗa u tsu neke cicoꞋo, kuyeve n cicoꞋo kpamu, a una̱ u ni u ɗa ku tsu uta̱.
020	PRO	002	007	U tsu neke ta̱ aza a na i o kutono mejege cicoꞋo, a̱yi ɗa ma̱ra̱ga̱ wa aza a na i o kutono derere.
020	PRO	002	008	Adama a na utsu la̱na̱ ta̱ ukuna wa afada a mayun, u tsu ere ta̱ uye wa aza a na i a kuciga yi.
020	PRO	002	009	Yi ta̱ e kuyeve ukuna wu usuɓi n afada n ukuna u mejege, n uye u na u gaꞋin dem.
020	PRO	002	010	Adama a na vi ta̱ a̱ kuciya̱ cicoꞋo a̱ ka̱ɗu ka̱ nu, kuyeve kpamu ki ta̱ e kuneke wu ma̱za̱nga̱.
020	PRO	002	011	Kula̱na̱ ku nu ki ta̱ e ku ere wu kuyeve ku nu ki ta̱ o kutono n avu.
020	PRO	002	012	CicoꞋo ci ta̱ a̱ ku uta̱ka̱ wu a ka gbani-gbani. a uma a kadanshi ka kavama.
020	PRO	002	013	Aza a na a̱ ka̱sukpa̱i uye u mayun, adama a na o yongo a uye u ka̱yimbi,
020	PRO	002	014	aza a na a tsu pana uyoꞋo u kuyaꞋan ka gbani-gbani, a̱ ma̱za̱nga̱ n ka gbani-gbani.
020	PRO	002	015	aza a na uye u le wi magaba ba, aza a na uye u le u modoruko u ɗa.
020	PRO	002	016	CicoꞋo ci ta̱ e kere wu we ekiye a kashakanlai, vuza wi ukuna u na u kparasa wu n una̱ wu uyoꞋo u ni.
020	PRO	002	017	vuza na u ka̱sukpa̱i vali vu ni a ayin a utsura a̱ ni, vuza na u tsu koɗo uzuwakpani u na u yaꞋin e kelime ka̱ Ka̱shile.
020	PRO	002	018	Adama a na kpaꞋa ku ni uye wu ukpa̱ u ɗa, uye u ni a kubana a ubuta̱ wa̱ ukpisa̱ u ɗa.
020	PRO	002	019	Vuza na baci de dem u banai ubuta̱ u ni, u tsu bono ba. Wi o ku doku kubono a uye u wuma ba.
020	PRO	002	020	Adama a nannai, mayun ɗa vu tono uye, u na uma a singai o tonoi, vu tono uye wa aza a usuɓi.
020	PRO	002	021	Uma a na i a kuyaꞋan ukuna u mejege, e le ɗa aza a na a̱ kuda̱sa̱ngu a iɗika ya.
020	PRO	002	022	Ama i ta̱ a ku una aza a gbani-gbani punu a i ɗika ya, aza a na i m ma̱riki ba, i ta̱ a ku takpa le punu.
020	PRO	003	001	Maku ma̱va̱, ka̱ta̱ vu cinukpa n kuyotsongusu kuva ba̱. ama ka̱sukpa̱ ka̱ɗu ka̱ nu ke reme wila̱ u va̱.
020	PRO	003	002	Ku yotsongusu ku va̱ ki ta̱ a ku neke wu ma̱ta̱na̱ n wuma wu ugaɗi.
020	PRO	003	003	Ka̱ta̱ vu ushuku vu ka̱sukpa̱ kamayun n kasingai ba, shiya le a̱ kuɗeku ku nu, ɗana le kpamu a̱ ka̱ɗu ka̱ nu.
020	PRO	003	004	Ɗa baci vu yaꞋin nanai, Ka̱shile ki ta a kuyaꞋan ma̱za̱nga̱ n avu. Vi ta̱ a̱ kuciya̱ ulyaꞋi a̱ ka̱tsuma̱ kuyongo kuna vi a kuyaꞋan n uma.
020	PRO	003	005	Ushuku n Vuzavaguɗu n ka̱ɗu ka̱ nu dem. Ka̱ta̱ vu piꞋisa a kuyeve ku nu ba.
020	PRO	003	006	Ciɓa n Vuzavaguɗu a ili i na vi a kuyaꞋan dem, a̱yi tana wi ta̱ a ku yotsongu wu uye u singai.
020	PRO	003	007	Ka̱ta̱ vu ɗika ka̱cika̱nu vuza vu cicoꞋo ɗa ba, pana wovon u Vuzavaguɗu vu ka̱sukpa̱ ka gbani-gbani.
020	PRO	003	008	Ɗa baci vu yaꞋan nanai, wi ta̱ o kokpo an a̱guma̱ a singai, a na o ku potsotongu untsu a̱ nu ka̱ta̱ a̱ ɓa̱nka̱ mɓa̱la̱ n nu.
020	PRO	003	009	Neke Ka̱shile tsugbayin ni na vi n i ɗa, n umaci wi ili yu ugiti i kashina i nu ra̱ka̱.
020	PRO	003	010	Ɗa baci vu yaꞋan nanai, mpon nu mi ta̱ a kushana n ili i kulyaꞋa. Vi ta̱ mini mi inabi ma̱ a̱bunda̱i, ali vu kpa̱ɗa̱ kuciya̱ ubuta̱ una va̱ kutsuwa̱n maꞋan ra̱ka̱.
020	PRO	003	011	Maku ma̱va̱, ka̱ta̱ vu goyo udansuki u Vuzavaguɗu ba, ka̱ta̱ kpamu vu iwan u ɓarangi u ba.
020	PRO	003	012	Adama a na Vuzavaguɗu u tsu ɓarangu ta̱ aza ana u cigai, u teku tsuna kesheku ka tsu ɓarangu maku ma na u cigai.
020	PRO	003	013	Vuza ma̱za̱nga̱ ɗa vuza na u ciya̱i cicoꞋo, n vuza na kpamu u ciya̱i kuyeve.
020	PRO	003	014	Adama ana kodokpotsu ko cicoꞋo ka̱ ni ka laꞋa ta̱ ka azurufa, ugaꞋin u ni u laꞋa ta̱ kazanariya.
020	PRO	003	015	U laꞋa ta̱ katali ku ugaꞋin ikebe, babu ili i na a ku gisangu n a̱yi.
020	PRO	003	016	Ugboji u tsu doku ta̱ wuma wu ugaɗi, tsu udukuyan n tsugbayin.
020	PRO	003	017	Uye uni uye wu uyoꞋo uɗa, ra̱ka̱ vu le tana u ma̱ta̱na̱ uɗa.
020	PRO	003	018	Aza ana i n ugboji, ita̱ m ma̱za̱nga̱, cicoꞋo ci ta̱ a kuneke le wuma.
020	PRO	003	019	Vuzavaguɗu u yaꞋin aduniya n cicoꞋo ci ni, n kuyeve ku ni kpamu u yaꞋin gaɗi.
020	PRO	003	020	N kuyeve kuni ɗa nyeneke mu uga̱vi n ɓa̱yuwa̱i, eleshu kpamu o yoꞋo mini i ɗika.
020	PRO	003	021	Maku ma̱va̱, reme ugboji u nu n kuyeve ku nu. ka̱ta̱ vu ka̱sukpa̱ le a̱ ka̱sukpa̱ wu ba.
020	PRO	003	022	I ta̱ a ku okpo wu wuma, n ugaꞋin tsu ucanuku wu ili i singai wa̱ nu.
020	PRO	003	023	Ta va kuyaꞋan nwalu a uye u nu nannai m ma̱ta̱na̱ vi tana a̱ kuta̱ɗa̱tsa̱ ba.
020	PRO	003	024	Ɗa baci vu vaki, vi a kupana wovon ba, ɗa baci vu vaki alavu a̱ nu i ta̱ o ku yokpo.
020	PRO	003	025	Ka̱ta̱ vu pana wovon wa atakaci a na a̱ kuta̱wa̱ wu makyan me te ba. ko kpamu atakaci a na a kuciya̱ aza gbani-gbani tsu wunla̱ ba.
020	PRO	003	026	Vuzavaguɗu wi ta̱ a ku ere wu, wi a ku ka̱sukpa̱ wu vu a za a maza ba.
020	PRO	003	027	YaꞋanka aza ana a cigai u ba̱nki kasingai, a makyan mana baci vi a kufuɗa ra̱ku.
020	PRO	003	028	Ka̱ta̱ vu dana vutoku nu, “Wala biꞋi sai makpaꞋa vu bono, ka̱ta̱ n neke wu,” wana ɗa tana vi ni i ɗa lo.
020	PRO	003	029	Ka̱ta̱ vu sheshe ke vutoku vu nu kagbanigbani ba, vuza̱ nu na yi ida̱shi i singai n koɓolo.
020	PRO	003	030	Ka̱ta̱ vu yaꞋan kanana n vuza babu u kuna ba, babu tana u nusaka wu.
020	PRO	003	031	Ka̱ta̱ vu yaꞋan cisheꞋe n aza kuyaꞋan ka gbani-gbani ba, ko vu zagba uye u yoku u le ba.
020	PRO	003	032	Adama ana Vuzavaguɗu u iwan ta̱ aza ana a kuyaꞋan ka gbani-gbani, ama u ci ciga ta̱ aza a kamayun a̱ ka̱ɗu.
020	PRO	003	033	Una̱wuya u Ka̱shile wita̱ a kpaꞋa ku vuza gbani-gbani, ama u tsu zuwaka ta̱ kpaꞋa a ka za a usuɓi una̱singai.
020	PRO	003	034	U tsu goyo ta̱ aza izoshi i kugoyi, ama u ci neke ta̱ kasingai wa aza uremi u kaci.
020	PRO	003	035	Vuza vu cicoꞋo u tsu ciya̱ ta̱ tsugbayin, ama kalau ki ta̱ o kusoꞋo wono.
020	PRO	004	001	Muku n va̱, panai odoki ana Dada ɗa̱ u piꞋisakai ɗa̱. zuwa ugboji, vi ta̱ kpamu a̱ kuciya̱ ku yeve.
020	PRO	004	002	Adama ana n mi ta̱ e kuneke ɗa̱ odoki a singai, ka̱ta̱ i ka̱sukpa̱ ku piꞋisa ku va̱ ba.
020	PRO	004	003	A ayin ana mi ishi maku a kpaꞋa ku Dada va̱, mpa maku mo mogono maꞋan, maku mu ucigi maꞋa wa̱ a̱na̱ku a̱va̱,
020	PRO	004	004	u piꞋisakai mu ɗa udanai mu, “Reme kadanshi ka̱va̱ n ka̱ɗu ka̱ nu, tono wila̱ u va̱ vi ta̱ a̱ kuciya̱ wuma.
020	PRO	004	005	La̱nsa̱ cicoꞋo, la̱nsa̱ kuyeve, ka̱ta̱ vu cinukpa ko vu iwan kaꞋa,
020	PRO	004	006	Ka̱ta̱ vu ka̱sukpa̱ cicoꞋo ba, ci ta̱ tana e ku ere wu, ciga tsu ɗa, tsu ɗa ci ta̱ tana feu a kula̱na̱ wu.
020	PRO	004	007	Ugiti u cicoꞋo u ɗanna, ciya̱ cicoꞋo, n ili i na vu ciya̱i dem, ciya̱ ku yeve.
020	PRO	004	008	Ciga tsu ɗa, ci ta̱ a kuneke wu tsugbayin. oɓongu tsu ɗa, ci ta̱ tana kpamu a kuneke wu tsugbayin.
020	PRO	004	009	Wi ta̱ a ku okpo wu ma̱kuꞋun ma tsugbayin a kaci ka̱ nu, ma̱kuꞋun ma singai ma ku cikpa kpamu.”
020	PRO	004	010	Pana, maku ma̱va̱, ushuku n ili i na n danai, a̱ya̱ a wuma a̱ nu kpamu i ta̱ o ko okpo a̱ ka̱bunda̱i.
020	PRO	004	011	N piꞋisa ka wu ta̱ ɗe, uye u cicoꞋo, n tonoi n avu a uye u na wi mejege.
020	PRO	004	012	Vu yaꞋan baci nwalu n cicoꞋo, babu ili i na ya ku kpada wu uye, a makyan mana vi a ilaɗi, vi a kuta̱ɗa̱tsa̱ ba.
020	PRO	004	013	Reme odoki a nanlo a n utsura, ka̱ta̱ vu ka̱sukpa̱ a ɗa ba, reme a ɗa mayin, adama ana wuma uɗa wa̱ nu.
020	PRO	004	014	Ka̱ta̱ vu uwa a uye wa aza gbani-gbani ba, ka̱ta̱ kpamu vu yaꞋan nwalu a uye wa aza a na a kuyaꞋan gbani-gbani ba.
020	PRO	004	015	Katsukpa, ka̱ta̱ vu wala a uɗa ba, kpatala vu ka̱sukpa̱ u ɗa, ka̱ta̱ vu yaꞋan nwalu n nu kau.
020	PRO	004	016	Adama ana aza a gbani-gbani a nanlo a tsu lata ba, sai a yaꞋan kagbanigbani, alavu a tsu ka̱na̱ a̱shi e le ba, sai a zuwa vuza yoku u ta̱ɗa̱tsa̱.
020	PRO	004	017	Kagbanigbani ka ɗaɗa ilikulya i le, vishili kpamu vu ɗaɗa ili i kusoꞋo i le.
020	PRO	004	018	Uye wa aza a usuɓi wita̱ uteku tsu ku uta̱ ku kutashi ku kanna ku ɗa, kutashi kuna ku tsu ka̱na̱ kudokusu ali wa akana kanna a kaci mayin.
020	PRO	004	019	Uye wa aza gbani-gbani wita̱ u teku tsu ka̱yimbi ka kpaɓam, a̱ tsu yeve i na i tsu zuwa le ku ta̱ɗa̱tsa̱ ba.
020	PRO	004	020	Maku ma̱va̱, pana i na mi a kudansa, zuwa atsuvu mayin vu pana kadanshi ka̱ va̱.
020	PRO	004	021	PiꞋisa kaꞋa ka̱ta̱ vu ka̱sukpa̱ ka ka̱ uta̱ a kusheshe ku nu ba, zuwa kaꞋa a ka̱ɗu ka̱ nu,
020	PRO	004	022	adama ana wuma u ɗa, wa aza ana i a̱ kula̱nsa̱ le. n upoci wi ikyamba i vuma ra̱ka̱.
020	PRO	004	023	Ere ka̱ɗu ka̱ nu n utsura u nu ra̱ka̱, adama ana a̱ ka̱tsa̱ma̱ ka̱ ni ka wuma u tsu uta̱ tsu mini.
020	PRO	004	024	Vu ka̱sukpa̱ kadanshi ka a uwa, ka̱ta̱ kpamu vu yaꞋan daꞋin n kadanshi ku una̱ ure, ure.
020	PRO	004	025	Ka̱sukpa̱ a̱shi a̱ nu a inda magaba mayin, a ukuna u kadanshi ka̱ nu mayun ɗa.
020	PRO	004	026	Vu yeve ana vu yeve ta̱ ili i na vi a kuyaꞋan, ili i na vi a kuyaꞋan ra̱ka̱ kpamu yi ta̱ o ku okpo mayin.
020	PRO	004	027	Ka̱ta̱ vu katsukpa usingai ko u gula̱ ba, takpa kune ku nu a uye u ka gbani-gbani.
020	PRO	005	001	Maku ma̱ku ma̱va̱, zuwa atsuvu vu pana ugboji u va̱, ɓa̱yuwa̱ atsuvu vu pana kuyeve ku va̱,
020	PRO	005	002	adama ana vu yaꞋan ili dem n ka̱ɗu ida̱shi, ka̱ta̱ una̱ u nu kpamu u yotsongu ana vi ta̱ n uyevi.
020	PRO	005	003	Adama ana nlebu mu una̱ n kashakanlai ugan ba n yaꞋan uyoꞋo ci ishigi, kpamu kadanshi ka̱ni ka laꞋa ta̱ mani n leku,
020	PRO	005	004	ama a ukocishi kuyongo ni i ɗa, okono aɗa, wi ta̱ a kusapa wu tsu kotokobi ku una̱ ure ka alyu.
020	PRO	005	005	Ene a̱ ni a ukpisa̱ u ɗa i a kubana, uye uni wita̱ a kubanka wu ubuta̱ wi ida̱shi wa̱ a̱kpisa̱.
020	PRO	005	006	Ili i bura yi n uye u wuma ba, uye u ni magaba ma wi ba, a̱yi tana u yeve ana ta uɗa wi nannai ba.
020	PRO	005	007	Gogo na maku ma̱va̱, pana ka mu, ka̱ta̱ vu ka̱sukpa̱ kadanshi ka una̱ u va̱ ba.
020	PRO	005	008	YaꞋan daꞋin n uye u ni, ka̱ta̱ vu bana ɗevu n utsutsu u kpaꞋa ku ni ba,
020	PRO	005	009	ka̱ta̱ utsura u nu u kotso wa aza yoku ba, vu kuwa̱ a̱ ka̱ɗa̱nga̱ni ekiye aza babu asuvayali.
020	PRO	005	010	Omoci tana a̱ kupura̱ utsura wi ikyamba i nu, mele ma̱ nu ma bana ta̱ a kpaꞋa ku vuza yoku gbani.
020	PRO	005	011	Ka̱ta̱ a ukoci u wuma u nu vu ka̱na̱ ci inka a̱ ka̱tsuma̱ ku usuɗukpi, a makyan mana mɓa̱la̱ n takumai i kyamba i nu,
020	PRO	005	012	Vi ta̱ a kudana, “Yiɗa̱i i zuwai ɗa n kpa̱ɗa̱i ku ɗika udansuki? Yiɗa̱i i zuwai ɗa ka̱ɗu ka̱va̱ ko goyoi uɓarangi?
020	PRO	005	013	N zuwa atsuvu u malum ma̱va̱ ba. m bonoko ka̱ɗu ka̱va̱ kpamu we ele ba.
020	PRO	005	014	Ɗanna n yawa ta̱ ɗevu n ku kuwa̱, gogo na mi ta̱ ɗevu n kuyaꞋan wono a̱ ka̱tsa̱ma̱ ka uma.”
020	PRO	005	015	YaꞋan kamayun u vuka vunu, vu cigai a̱yi koci.
020	PRO	005	016	Derere ɗa a̱shi mini mi ikyamba ma̱ nu, ma̱ ka̱na̱ ku uwa̱ mini ubuta̱ dem? Ko kpamu wo okpo ma yaba dem?
020	PRO	005	017	Ka̱sukpa̱ okpo ma̱ nu koci, vi e kupece n komoci ba.
020	PRO	005	018	Ka̱sukpa̱ mini ma̱ nu mo okpo n una̱singai, yaꞋan ma̱za̱nga̱ n vuka vu nu ka̱ɗa̱nga̱ni.
020	PRO	005	019	UgaꞋin u ku ene an mereꞋe, ka̱sukpa̱ mani ma ni ma yawai makyan dem, ka̱sukpa̱ ucigi u ni kpamu u reme wu.
020	PRO	005	020	Maku ma̱va̱ yiɗa̱i i kuzuwa vuka vuza cishakanlai ulya kaci ka̱ nu? Yiɗa̱i i kuzuwa vu oɓongu vuka vuza yoku?
020	PRO	005	021	Adama ana uye u wuma u vuma, e keteshe ka i a̱ a̱shi a Vuzavaguɗu, Vuzavaguɗu tana u tsu kondo ta̱ uye u ni dem.
020	PRO	005	022	Unushi u vuza gbani-gbani maza maꞋa wa̱ ni, awin a unushi u ni a tsu remei ta̱ mayin.
020	PRO	005	023	Utsu kuwa̱ ta̱ adama ukpa̱ɗi u ku reme ka̱cika̱ni tsulau tsa a̱bunda̱i tsu ni tsu ɗa tsa a ku unai.
020	PRO	006	001	Maku ma̱va̱ vu saꞋawa ta̱ ku okpo magan adama a ka̱ja̱ ka̱ nu ubuta̱ u ku isa kutan? Vu saꞋawa ta̱ ku shuku vu tsupaka komoci kutan kuna u lyaꞋi?
020	PRO	006	002	Ɗa baci kadanshi ka̱nu ka saꞋwai ku ka̱na̱ wu, ko kadanshi ku una̱ u nu ko okpoi nu maza,
020	PRO	006	003	Gogo na maku ma̱va̱, ili i na va kuyaꞋan i ɗana, adama ana vu isa ka̱cika̱nu. vu uwa ta̱ tana ɗe ekiye a vuza yoku, bana vu goyo ka̱cika̱nu a kelime ka̱ni. vu oꞋusoi n ufolu ka̱u.
020	PRO	006	004	vu sa̱nka̱ ka̱ci ka̱ nu alavu, ko agbaɗiki a̱ a̱shi a̱ nu.
020	PRO	006	005	Utuka̱ ka̱cika̱nu uteku tsuna manunu ma̱ tsu fa̱ta̱tsa̱ a ubuta̱ u maza, uteku tsuna mesheun ma tsu fa̱ta̱tsa̱ ekiye a vuza vu kutambu.
020	PRO	006	006	Ka̱sukpa̱ vuza vu ukpa̱ɗi u piꞋisa ubuta̱ wa̱ a̱riga̱nla̱.
020	PRO	006	007	I m mogono ba, ko vuzagbayin, ko vuza tsugono.
020	PRO	006	008	N nanai dem a tsu ɓolongu ta̱ ili i kulyaꞋa adama a̱ ka̱cika̱le, a tsu foɓuso ta̱ a ayin vikyaꞋa adama a̱ lyushi.
020	PRO	006	009	Ali wana ɗai vi a kulyaꞋa kelime n ivaꞋin, avu vuza wonvoli? Wanai ɗa vi a̱ kuɗa̱nga̱ alavu?
020	PRO	006	010	Megeshe kenu alavu, megeshe kenu agbaɗiki, megeshe kenu mo oɓongu me ekiye adama ana vu uvuka.
020	PRO	006	011	Nanai ɗa unambi u kufa̱ba̱na̱ wu an vuza ma̱ga̱la̱ka̱, ka̱ta̱ unambi kpamu u ta̱wa̱ wu tsu koboki.
020	PRO	006	012	Ka̱ka̱ra̱shi ko vuma gbani-gbani, u tsu ka̱ra̱sa̱ ta̱ n kadanshi ka kavama a una̱ u ni,
020	PRO	006	013	Utsu yaꞋan ta̱ iyoci n a̱shi a̱ ni, u ka̱na̱ kadanshi n izumgbi i ene a̱ni a kuyaꞋan ulinga n ka̱jivu ka̱ ni u sokongi.
020	PRO	006	014	A̱ ka̱ɗu ka̱ni tana we a kusheshe ka gbani-gbani, a ayin dem u ka̱na̱ ku kuɗa̱ngusa̱ vishili.
020	PRO	006	015	Adama a nannai atakaci i ta̱ a ku ka̱na̱ yi gogo lo. m megeshe kenu ɗa i a ku una yi.
020	PRO	006	016	Ili i ta̱li yi ta̱ lo ali i cindere, i na Vuzavaguɗu u iwain, i na wi a ku kyala ba kindi ku kugoyi na yo okpoi ili yi unata wa̱ ni.
020	PRO	006	017	Ele ɗa, kindi ku kugoyi, n Kelentsu ka a uwa, N ekiye aza munuka ma aza babu unushi.
020	PRO	006	018	N ka̱ɗu kana ka tsu sheshe ka gbani-gbani, N kune ku kuyaꞋan kagbanigbani gogoꞋo,
020	PRO	006	019	M magan ma a uwa vuzana utsu dansa u kuna wa uwa, N vuza na u tsu ɗa̱ngusa̱ vishili wi itoku i ni.
020	PRO	006	020	Maku ma̱va̱, ɓa̱na̱ odoki a Dada nu ka̱ta̱ kpamu vu ka̱sukpa̱ ku yotsongusu ka̱ a̱na̱vu ba.
020	PRO	006	021	Shiya le a̱ ka̱ɗu ka̱nu ayin dem, shiya le e kuɗeku kunu.
020	PRO	006	022	Ayin ana baci vu walai, i ta̱ a kutono n avu, ayin ana baci vu vaki, i ta̱ a ku inda wu, ayin ana baci vu ɗa̱nga̱i, i ta̱ a kuyaꞋan kadanshi n avu.
020	PRO	006	023	Adama ana odoki a nampa ma̱kuni maꞋa, kuyotsongusu ku nampa kpamu kutashi ku ɗa, udansuki n ugbari kpamu uye u wuma u ɗa,
020	PRO	006	024	wita̱ a ku kanza wu ubuta̱ u vuka vu gbani-gbani, n ubuta̱ wu una̱ wu uyoꞋo u vuka vu vuza.
020	PRO	006	025	Ka̱ta̱ vu cikala ugaꞋin u vuka vu vuza yoku a̱ ka̱ɗu ka̱ nu ba, ko kpamu vu ka̱sukpa̱ a̱shi a̱ ni a ɗika asuvu a̱ nu ba,
020	PRO	006	026	A tsu ciya̱ ta̱ kashakanlai n ikebe yi ilikulyaꞋa koci, ama vuka vu vuza yoku tsu la̱nsa̱ ta̱ wuma u vuma.
020	PRO	006	027	Vuma wita̱ a kufuɗa ku kimba̱ a kina a̱ ma̱ka̱nga̱ ma̱ ni, babu na motogu ma̱ni ma̱ kula̱?
020	PRO	006	028	Vuma wita̱ a kufuɗa ku wala a gaɗi va̱ a̱ga̱ruwa̱shi akina ka̱ta̱ u kpa̱ɗa̱ ku kula̱ adasukpatsu a ene a̱ni?
020	PRO	006	029	Ta wi nanai u vuza na u vaki n vuka vu vutoku ni, vuza na u yaꞋin nanai dem, wi a kulaka ba.
020	PRO	006	030	Uma a tsu neke koboki wono ba, ɗa baci a cinai ni u yaꞋin uboki adama kambulu.
020	PRO	006	031	N nanai dem ɗa baci e reme ni, mayun ɗa u tsupa kucindere, ko ɗa baci, u ku zuwa u namba uciyi u kpaꞋa uni ra̱ka̱.
020	PRO	006	032	Ama vuma na u vaki n vuka vu vuza yoku wi mayin ba, a̱yi na baci de dem u yaꞋin nanai wu una ta̱ ka̱cika̱ni.
020	PRO	006	033	I ta̱ a ku lapai, ka̱ta̱ e nekei wono, wono u na wa kukotso ba.
020	PRO	006	034	Adama ana cisheꞋe tsu tsu ɗengusa̱ ta̱ wupa u vali, u tsu ka̱sukpa̱ ba makyan ma na wi a kutsupa.
020	PRO	006	035	Wi a ku isa katsupu ba, babu ka̱bunda̱i ka kuneꞋe kana ka ku vaꞋanku wupa u ni ba.
020	PRO	007	001	Maku ma̱va̱, reme kadanshi ka̱va̱ ka̱ta̱ kpamu vu zuwa wila̱ u va̱ a̱ ka̱ɗu ka̱ nu.
020	PRO	007	002	Tono wila̱ u va̱, vi ta̱ a̱ ciya̱ wuma, ere ku yotsongusu ku va̱ an maku ma ka̱shi ma̱ nu.
020	PRO	007	003	Shiya le ekiye a̱ nu, ɗana le a magbaganla ma̱ ka̱ɗu ma̱ nu.
020	PRO	007	004	Dana ugboji a vu ɗa taku va̱, ka̱ta̱ vu dana kpamu kuyeve kumaci ku nu,
020	PRO	007	005	i ta̱ a ku ere wu ubuta̱ u tsugbani, n ubuta̱ u vuka vu vuza yoku vu na vi n una̱ wu uyoꞋo.
020	PRO	007	006	Kanna ko yoku mi a ku indana, n tsu katusu ka kpaꞋa ka̱ va̱.
020	PRO	007	007	Ɗa me enei a̱ ka̱tsuma̱ ka za a babu kusheshe, ɗa n zukai vuza yoku a̱ ka̱tsuma̱ ko kolobo, ka̱ɗa̱nga̱ni koyoku ka na ki babu ma̱riki.
020	PRO	007	008	A̱yi nwalu a uye ugbayin ɗevu n ubuta̱ u na wi ida̱shi. a nwalu a uye a kubana a kpaꞋa ku ni,
020	PRO	007	009	n kulivi, makyan mana kanna ki a̱ kuyikpa̱, a makyan ma na ka̱yimbi ka kayin ka̱ gita̱i.
020	PRO	007	010	Ɗa u cinai ni, u lapulai ka̱cika̱ni tsu kashakanlai o kufoɓuso tsuna u kuya̱nsa̱ yi.
020	PRO	007	011	A̱yi tana vuza motonu ɗa, kpamu n ugbamiwasuvu, makyan dem ene a̱ ni i a ida̱shi a kpaꞋa ba.
020	PRO	007	012	Makyan mo yoku a uye, makyan mo yoku kpamu a̱ suvu a likuci, ubuta̱ dem una uye u kpatalai, ta ɗe vi a kucinai.
020	PRO	007	013	Ɗa woɓongi ni, n kindi ku ugoyi ɗa u danai ni.
020	PRO	007	014	“Mi ta̱ n ka̱ɗiva̱ ka ida̱shi ma̱ta̱na̱ a kpaꞋa, anna mi ta̱ a kushatangu uzuwakpani uva̱.
020	PRO	007	015	I ɗaɗa i zuwai ɗa mu uta̱i adama ana n gasa n avu, n ciga ta̱ me ene wu, ɗa tana me enei nu na.
020	PRO	007	016	N pala ta̱ a̱ga̱da̱ a̱va̱ n arikinla a tsuzogu tsa aza Masar.
020	PRO	007	017	N bufangu ɗe ili ma̱gula̱ni a̱ga̱da̱ va̱, n muru vu ma̱gula̱ni, n alosu koɓolo n sinamon.
020	PRO	007	018	Ta̱wa̱, tsu pana uyoꞋo wu ucigi, tsu panakpanai ali usana, ta̱wa̱ tsu oɓongbonoi a̱ ka̱tsuma̱ ka maciganai.
020	PRO	007	019	Vali va̱ wi punu a kpaꞋa ba, u yaꞋan ta̱ nwalu n daꞋangi.
020	PRO	007	020	U ɗika ta̱ ikebe ya a̱bunda̱i, wi a kubono a kpaꞋa ba, sai kanna ka na wotoi u pecei.”
020	PRO	007	021	Ɗa u kondoi le n a̱guma̱ a̱ni, n una̱ wu uyoꞋo u ni ɗa u doroi ni.
020	PRO	007	022	Gogolo ɗa u tonoi ni tsu kanaka kana a ku banka ubuta̱ u ku kiɗa, tsu mesheun ma na mi a ka ɗikpangusu a kubana a maza.
020	PRO	007	023	Ubuta̱ u na kaya ka sovoi ni ali a̱ ka̱ɗu ka̱ni, wita̱ lo tsu manunu mana mo moloko a ku uwa a maza, a̱yi u yeve ana n wuma u ni u ɗa u ku tsupaka ba.
020	PRO	007	024	Gogo na, muku n va̱, panakai mu, zuwai atsuvu i pana kadanshi ka̱ una̱ u va̱.
020	PRO	007	025	Ka̱ta̱ yu ushuku n icuꞋu i vuka vu nanlo, u zuwa ka̱ɗu ka̱ ɗa̱ ka cikala kuyongo kuni ba, ka̱ ta̱ i tono uye u ni ba.
020	PRO	007	026	Adama ana a̱yi ɗa wu una uma n a̱bunda̱i, u zuwai uma n a̱bunda̱i ukpa̱ ali i kukece ba.
020	PRO	007	027	KpaꞋa ku ni uye u kubana a kpaꞋa ku ukpisa̱ uɗa, u na u gida̱la̱ a kubana a kasaun.
020	PRO	008	001	panai, ugboji wita̱ a̱ meɗevile, kuyeve a ku ɗengusa̱ ka̱la̱ka̱tsu ka̱ ni.
020	PRO	008	002	A nsasan, n uye, a uɓon u na nsanji n gasai, talo u shamgbai.
020	PRO	008	003	a̱ ka̱kina̱ ku utsutsu u na u uwai a likuci, a utsutsu u likuci a̱ meɗevile n ka̱la̱ka̱tsu kagbayin.
020	PRO	008	004	“A̱ɗa̱ ali, a̱ ɗa̱ ɗa mi a meɗevile, meɗevile ma̱ va̱ a u yabadem ɗa.
020	PRO	008	005	A̱ɗa̱ aza unambi u kusheshe, piꞋisai kuyaꞋan ugboji, a̱ ɗa̱ alau, la̱nsa̱i kuyeve.
020	PRO	008	006	Zuwai atsuvu i pana, adama ana mita̱ a kudana ɗa̱ ili singai, ili i na baci de dem n dansai i singai i ɗa.
020	PRO	008	007	Kadanshi kana n dansai mayun ɗa, kagbanigbani, ili yu unata i ɗa a una̱ u a̱va̱.
020	PRO	008	008	Kadanshi ku una̱ u va̱ ra̱ka̱ kasingai kaꞋa, koyoku ki punu ka na ki usokongi ba, ko a uwa.
020	PRO	008	009	Ra̱ka̱ vu le i ta̱ gaɗi u vuza kuyeve, derere ɗa kpamu a ubuta̱ wa aza ana i n kuyeve.
020	PRO	008	010	Zagba odoki a̱ va̱, una̱ wa azurufa, kuyeve kpamu una̱ u kazanariya kasingai,
020	PRO	008	011	adama ana ugboji u lata̱ idolu i singai tsuloboi, ili i na vu laꞋi n kuciga ra̱ka̱, wi ku gisanku n a̱yi ba.
020	PRO	008	012	“Mpa, ugboji, mi ta̱ n ugboji, mi ta̱ n kuyeve koɓolo n ma̱riki.
020	PRO	008	013	Wovon u Ka̱shile, u ɗaɗa vu iwan kagbanigbani, ugbamukaci, n a̱ra̱ɗi, n uye u kagbanigbani. n kadanshi ka kuya̱nsa̱, n iwan ta̱ kaꞋa.
020	PRO	008	014	Mita̱ n odoki n ugboji, mi ta̱ n kuyeve, n utsura.
020	PRO	008	015	N ɓa̱nka̱ ta̱ ngono ubuta̱ u tsugono u le, a yaꞋin a fada kpamu a zuwa odoki a singai.
020	PRO	008	016	N uɓa̱nki u va̱ uɗa ngono ra̱ka̱ mi a kulyaꞋa tsugono, ta feu aza kelime n a yaꞋin afada i nanai.
020	PRO	008	017	N ciga ta̱ aza ana a cigai mu, aza ana a̱ la̱nsa̱i mu ita̱ a̱ kuciya̱ mu.
020	PRO	008	018	Uciyi n tsugbayin wi ta̱ wa a̱va̱, uciyi u babu uteku n wu usuɓi. mayun ɗa.
020	PRO	008	019	Ili i na vu ciya̱i wa̱ a̱ va̱ u laꞋa ta̱ kazanariya ka singai, i laꞋa ta̱ azurufa a singai.
020	PRO	008	020	N wala ta̱ a uye wu usuɓi, a uye u kamayun,
020	PRO	008	021	n neke uciyi wa aza ana a cigai mu, n shatangu mpon le kpamu n uciyi.
020	PRO	008	022	“Mpa ɗa vuza vu ugiti vuna Vuzavaguɗu u gita̱i kuyaꞋan, kafu u yaꞋan ili dem.
020	PRO	008	023	A yaꞋan mu ta̱ ali n ayin ugiti, kafu u gita̱ wa aduniya.
020	PRO	008	024	A matsa mu ta̱ mala mu uga̱vi, makyan mana babu a̱shi a̱ mini.
020	PRO	008	025	Kafu a yaꞋan nsansa, ɗa a yaꞋan mu a ginda,
020	PRO	008	026	kafu uyaꞋan aduniya n akamba ko kafu na utuka̱ kayala ku ugiti.
020	PRO	008	027	Mpa mi ta̱ lo ayin ana u yaꞋin gaɗi, a na u pecei uteku u mini,
020	PRO	008	028	a na u yaꞋin eleshu gaɗi, ɗa kpamu u zuwai uga̱vi wa nɗolu,
020	PRO	008	029	a na u zuwakai malaꞋa u teku, adama ana ka̱ta̱ mini ma laza ubuta̱ u na a zuwa ni ba, kpamu, a na u zuwai u teku wu uduniya.
020	PRO	008	030	Mpa ugboji mi ta̱ koɓolo n a̱yi, tsu kafuɗi ku ulinga. mpa ɗa makyan dem u tsu pana u yoꞋo, a yin tutu n tsu yaꞋan ta̱ ma̱za̱nga̱ n a̱yi.
020	PRO	008	031	Mi ta̱ ma̱za̱nga̱ n aduniya a̱ni ra̱ka̱, mi ta̱ kpamu a kupana u yoꞋo vuma lima̱.
020	PRO	008	032	“Gogo na, a̱ɗa̱nga̱ni a va̱ panai kadanshi ka̱ va̱, yaꞋin tsu na n danai, vi ta̱ tana a kuyaꞋan ma̱za̱nga̱.
020	PRO	008	033	Panai, odoki a̱ va̱ adama ana i gbojo, ka̱ta̱ i iwan a ɗa ba.
020	PRO	008	034	Vuza vu una̱singai ɗa vuza na u panakai mu, wi kashani utsutsu kanna dem, a ku vana utsutsu u ku wala u va̱.
020	PRO	008	035	Adama ana vuza na baci dem u ciya̱i mu, u ciya̱ ta̱ wuma. iyoci i kuciya̱ mapasa ma singai ubuta̱ u Vuzavaguɗu ɗa.
020	PRO	008	036	Ama vuza na baci dem u kpa̱ɗi kuciya̱ mu, u foro ta̱ ka̱cika̱ni, vuza na baci de dem u iwain mu, u ciga ta̱ ukpa̱Ꞌa̱.”
020	PRO	009	001	Ugboji u maꞋa ta̱ kpaꞋa ku ni u sheꞋwei nshilya n cindere n ni.
020	PRO	009	002	U zuwai a kiɗai i nyama adama a̱ ka̱ɗiva̱, u foɓusoi ma̱kya̱n a̱ ni, ɗa kpamu u foɓusoi ka̱ɗiva̱ ka̱ ni.
020	PRO	009	003	U suku ta̱ agbashi a̱ ni a̱ ma̱ci, adama ana u ɗekushe a kusan ku u gaɗi a likuci.
020	PRO	009	004	“Ka̱sukpa̱ a̱ ɗa̱ na yi aza ugboji ba.” kpatalai na, wa aza unambi wu u ka̱ni wa asuvu.
020	PRO	009	005	“Ta̱wa̱i i lyaꞋa ilikulya i va̱, soꞋi ma̱kya̱n ma na n foɓusoi.
020	PRO	009	006	Ka̱sukpa̱ unambi u kusheshe, adama ana i ciya̱ wuma, yaꞋin nwalu a uye wu u yeve.”
020	PRO	009	007	“Yabadem na baci u dansukai vuza vu kugoyi, wi ta̱ a kuronoko ka̱cika̱ni kugoyi. vuzana kpamu u dansuka vuza gbani-gbani, a̱yi ɗa u kuciya̱ mɓa̱la̱.
020	PRO	009	008	Ko kenu ka̱ ta̱ vu dansuka vuza vu kugoyi ba, adama ana wita̱ a ku iwan wu. Ama vu dansuka baci vuza vu ugboji, a̱ yi tana wi ta̱ a kuciga wu.
020	PRO	009	009	Neke vuza vu ugboji odoki, ka̱ta̱ a̱yi tana udoku ugboji, PiꞋisaka vuza vu usuɓi, ka̱ta̱ a̱yi tana udoku n kuyeve.
020	PRO	009	010	Wovon u Ka̱shile u ɗa u giti ugboji, kpamu kuyeve ku Vuza ciɗa nanlo ɗaɗa kuyeve.
020	PRO	009	011	Adama a̱ va̱, ayin a̱ nu i ta̱ o ku doku kuyimkpa, ka̱ta̱ o doku wu kpamu a̱ya̱ a wuma a̱ nu.
020	PRO	009	012	Vi baci nu ugboji, vi ta̱ nu ugboji adama a̱ ka̱cika̱nu, ama, vi baci n kugoyi, a vu ɗa koci vi a ku takacika.”
020	PRO	009	013	Kalau ka vuka, za kadanshi n a̱bunda̱i, vuza vu unambi u kusheshe ɗa, u yeve ili ba.
020	PRO	009	014	U tsu da̱sa̱ngu ta̱ u tsutsu u kpaꞋa ku ni, a kakuba ki ida̱shi ka̱ ni ku ugaɗi ka likuci,
020	PRO	009	015	a kuɗeke aza ana i a nwalu, aza ana kusheshe ku le ki a ubuta̱ wu ulinga u le.
020	PRO	009	016	Utsu dana ta̱, “A̱ɗa̱ aza unambi u kusheshe ta̱wa̱i na.” wa aza unambi wu uka̱ni u ka̱ɗu kpamu utsu dana ta̱.
020	PRO	009	017	“Mini mu uboki ma tsu yokpo ta̱, ilikulyaꞋa i na a tsu lyaꞋa usokongi wita̱ n uyoꞋo.”
020	PRO	009	018	Ama aza ana a uwai ekiye a̱ ni, e yeve a na a̱kpisa̱ a ɗa i a ubuta̱ wa ba. kpamu omoci a̱ ni, i ta̱ a̱ ku gida̱la̱ kubana ubuta̱ wi ida̱shi ya a̱kpisa̱.
020	PRO	010	001	Ansa a Sulemanu a ɗa na, maku mu ugboji ma tsu zuwa ta̱ Dada ni ma̱za̱nga̱, ama kalau ka maku, ili yu una̱mgbi u ka̱tsuma̱ i ɗa wa a̱na̱ku a̱ ni.
020	PRO	010	002	Uciyi una o ɓolongi a uye u gbanigbani, u tsu neke i li ba, ama ida̱shi yu usuɓi u tsu utuka̱ ta̱ vuma ukpa̱.
020	PRO	010	003	Vuzavaguɗu wi a̱ kuka̱sukpa̱ vuza vu usuɓi a̱ ka̱tsuma̱ ka kambulu ba ama u tsu sa̱nka̱ ta̱ kusheshe ka aza a gbani-gbani ku shana.
020	PRO	010	004	Tsurogo tsu tsu zuwa ta̱ vuma unambi, ama kuyaꞋan ku ulinga ku tsu tuka̱ ta̱ n uciyi.
020	PRO	010	005	A̱yi na u ɓolongi ili i kashina n lyushi a̱yi ɗa vuza vu ugboji. ama a̱yi na u latai a ayin a vikyaꞋa a̱yi ɗa vuza na u tsu tuka̱ n wono.
020	PRO	010	006	Una̱singai wita̱ a kaci ka vuza vu usuɓi, ama u vuza gbani-gbani u tsu sokongu ta̱ u kuna u vishili u ni.
020	PRO	010	007	Kuciɓasa ku vuza vu usuɓi una̱singai u ɗa, ama kula ku vuza gbani-gbani ki i ta̱ a̱ ku na̱mgba̱.
020	PRO	010	008	Vuza vu ugboji, a̱yi ɗa u tsu ushuku n odoki, ama vuza kadanshi ka tsulau wi ta̱ a̱ ku na̱mgba̱.
020	PRO	010	009	Vuza na dem wi an nwalu a̱ ka̱tsuma̱ ku usuɓi, utsu yaꞋan ta̱ nwalu n ni m ma̱ta̱na̱. ama vuza vu unambi usuɓi a tsu yeve yi ta̱.
020	PRO	010	010	Vuza na u tsu reme ka mayun, u tsu tuka̱ ta̱ n atakaci, ama vuza na udanshi kamayun utsu tuka̱ ta̱ m ma̱ta̱na̱
020	PRO	010	011	Kadanshi ka vuza vu usuɓi ka̱shi ka̱ mini ma wuma maꞋa, ama kadanshi ka vuza gbani-gbani ka tsu sokongu ta̱ u kuna u vishili u ni.
020	PRO	010	012	Tsurala tsu zuwa ta̱ vishili, ama ucigi u tsu cinukpa ta̱ nu unushi ra̱ka̱.
020	PRO	010	013	Uma ugboji a tsu dansa ta̱ ka̱ ma̱riki, ama uma a gbanigbani u gaꞋan ta̱ atakaci ka le.
020	PRO	010	014	Vuza vu ugboji u tsu ɓolongu ta̱ ku yeve, ama una̱ u kalau u tsu tuka̱ ta̱ nu u kpa̱.
020	PRO	010	015	Udukuyan, mashilya maꞋa ma vuza vu uciyi, ama unambi munuka maꞋa ma vu za vu unambi.
020	PRO	010	016	Katsupu ka kuyaꞋan kasingai kaɗa wuma, ama katsupu ka vuza vu unushi ka ɗa atakaci.
020	PRO	010	017	A̱yi vuzana u tsu ushuku n ugbari n odoki, wi ta̱ a ku ciya̱ wuma, ama a̱ yi vuzana u tsu inwan ugbari wi ta̱ a̱ kupuwa̱nka̱.
020	PRO	010	018	Vuza na dem u tsu sokongu tsurala, kayaꞋin ka uwa kaꞋa, vuzana kpamu dem u tsu la̱nga̱sa̱ ula uma kalau kaꞋa.
020	PRO	010	019	Kadanshi ka yimkpa baci a̱ bunda̱i ɗa vuma u tsu ciya̱ unushi, ama vuza vu ugboji ɗa baci vi, sai vu paɗa bini.
020	PRO	010	020	Kadanshi ka vuza vu usuɓi, ki ta̱ an azurufa ana a zagbai, ama ka̱ɗu ka vuza gbani-gbani ki nu ugaꞋin ba ko kenu.
020	PRO	010	021	Kadanshi vuza vu usuɓi ku tsu lyaꞋatangu uma n a̱bunda̱i, ama kalau ka tsu kuwa̱ ta̱ adama unambi wu usuɓi.
020	PRO	010	022	Una̱singai u Vuzavaguɗu u tsu tuka̱ ta̱ n uciyi, ama ka̱bunda̱i ku ulinga ko tsu doku uciyi ba.
020	PRO	010	023	U kalau, kuyaꞋan ku ka gbani-gbani, ili yu ugulani u ɗai, ama u vuza kuyeve, ugboji u tsu yokpo ta̱.
020	PRO	010	024	I na vu za gbani-gbani wi o wovon, i ɗa i kuciya̱i ama i na vuza vu usuɓi u cigai i ɗaɗa a ku ciya̱.
020	PRO	010	025	Ayin a na baci kabatalikpau ka gbanigbani ka lazai, i o kudoku ku ene aza a gbanigbani ba, ama vuza usuɓi u tsu shamgba ta̱ n utsura ali a kubana u teku.
020	PRO	010	026	Ka̱ta̱ vu zuwa korogo ka yaꞋanka wu ili ba, ta lo wa ko okpo wu tsu mini ma kalam a anga ko kpamu tsu ka̱nga̱ a̱ a̱shi a̱ nu.
020	PRO	010	027	Wovon u Ka̱shile u tsu doku ta̱ wuma wu ugaɗi, ama wuma u vuza gbani-gbani wi ta̱ gbati.
020	PRO	010	028	A̱pa̱ a vuza vu usuɓi ma̱za̱nga̱ maꞋa, ama a̱pa̱ aza vuza gbani-gbani a̱ tsu tuka̱ n ili ba.
020	PRO	010	029	Uye u Vuzavaguɗu mashilya ma ku ere maꞋa u vuza vu usuɓi, ama ili munuka i ɗa ubuta̱ wa aza kuyaꞋan ka gbani-gbani.
020	PRO	010	030	Aza usuɓi i ta̱ a kuciya̱ ukanji ayin tutu, ama a̱ ku ka̱sukpa̱ aza gbani-gbani iɗika ya ba.
020	PRO	010	031	Aza usuɓi a tsu dansa ta̱ ugboji, ama kelentsu kana ka tsu dansa a uwa ki ta̱ a kuyaꞋan ugbati.
020	PRO	010	032	Kelentsu ka vuza vu usuɓi ka yeve ta̱ i na i gaꞋin, ama una̱ u vuza gbani-gbani, wi ni yoku ba sai kadanshi ka gbani-gbani koci.
020	PRO	011	001	Vuzavaguɗu u tsu iwan ta̱ vuza kagisamkpatsu ka a uwa, ama u tsu pana ta̱ uyoꞋo wa za agisamkpatsu a mayun.
020	PRO	011	002	A̱ra̱ɗi a̱ tsu tuka̱ ta̱ n wono, ama vuza babu a̱ra̱ɗi vuza vu ugboji ɗa.
020	PRO	011	003	UgaꞋin wa aza kamayun a ka̱ɗu, u tsu tono ta̱ n ele, ama aza unambi u kamayun a tsu una ta̱ ka̱cika̱le adama a ka gbani-gbani ke le.
020	PRO	011	004	Udukuyan u tsu yongo n ugaꞋin a kanna ka ku kiɗa ka afada ba, ama ida̱shi yu usuɓi i tsu utuka̱ ta̱ vuma ubuta̱ wu ukpa̱.
020	PRO	011	005	U kuna wu usuɓi wa aza babu unushi u tsu tono a̱ n ele a uye u magaba, ama aza a gbani-gbani a tsu yikpa̱ ta̱ adama ka a gbani-gbani ke le.
020	PRO	011	006	Usuɓi wa aza ka mayun a̱ɗa̱ u tsu utuka̱ le ta̱, ama aza iyaꞋanshi m modoruko o tsu okpo le ta̱ maza.
020	PRO	011	007	Vuza gbani-gbani u tsu kuwa̱ ta̱ n kusheshe ku ni dem, ka̱ta̱ a̱pa̱ a utsura a̱ ni ra̱ka̱ a̱ na̱mgba̱.
020	PRO	011	008	A̱ tsu utuka̱ ta̱ vuza vu usuɓi atakaci, ka̱ta̱ a ɗa o bono u vuza gbani-gbani.
020	PRO	011	009	Aza gbani-gbani n una̱ u le u ɗa a tsu una a za le, ama aza usuɓi a ubuta̱ u kuyeve ku le u ɗa a tsu laꞋaka.
020	PRO	011	010	Vuza vu usuɓi u laꞋaka ba ci, likuci i tsu i yaꞋan ta̱ ma̱za̱nga̱, ɗa baci vuza gbani-gbani u kuwa̱i, uma a tsu yaꞋan ta̱ feu ma̱za̱nga̱.
020	PRO	011	011	Likuci i ci ciya̱ ta̱ tsugbayin adama una̱singai a uma usuɓi, ama a tsu fa̱da̱ ta̱ likuci adama una̱ u uma a gbani-gbani.
020	PRO	011	012	Ukuna u tsulau u ɗa vu goyo toku nu, vuza ugboji u tsu paɗa ta̱ bini.
020	PRO	011	013	Vuza kadanshi ka a̱bunda̱i n kula̱nga̱su u tsu sokongu kakuna ba. Ama vuma vu usuɓi u su sokongu ta̱ ka kuna.
020	PRO	011	014	A ubuta̱ una wi babu vuza kelime, uduniya u tsu yikpa̱ ta̱, ama ka̱bunda̱i ka aza kuneke odoki ka tsu tuka̱ ta̱ uduniya ida̱shi i ma̱ta̱na̱.
020	PRO	011	015	Ɗa baci vu ushuki ko okpo magan adama komoci vi ta̱ o ko kpo n wono, ama vuzana u iwain wi ta̱ a kulaka.
020	PRO	011	016	Vuka vu usuɓi u su ciya̱ ta̱ tsugbayin, ama aza asuvu a yali udukuyan u ɗa koci a ku ciya̱.
020	PRO	011	017	Vuma vu usuɓi u tsu ciya̱ ka̱ ta̱ ka̱cika̱ni u gaꞋin, ama vuza gbani-gbani u tsu ronoko ta̱ ka̱cika̱ni atakaci.
020	PRO	011	018	Aza gbani-gbani a tsu ciya̱ ili i makara ba, ama uma u usuɓi a tsu ciya̱ ta̱ uciyi u mayun.
020	PRO	011	019	Usuɓi usingai u tsu la̱nsa̱ka̱ ta̱ vuza wuma, ama vuza na u dakaki kula̱nsa̱ ka gbani-gbani wi ta̱ a ku kuwa̱.
020	PRO	011	020	Vuzavaguɗu u tsu iwan ta̱ aza kusheshe ku gbani-gbani,
020	PRO	011	021	ama u tsu ka̱sukpa̱ ta̱ a aza usuɓi a laꞋaka.
020	PRO	011	022	UgaꞋin u vuka dem wi baci n ka̱ɗu kasingai ba, wi ta̱ tsu makawani ma azanari a vunu vu ma̱gurusunu.
020	PRO	011	023	Kusheshe ku uma usuɓi, kuɗa kasingai, ama kusheshe ka̱ a̱ɗu ka aza a gbani-gbani ku ɗa wupa ayin tutu.
020	PRO	011	024	Aza o yoku a tsu neke ta̱ kuneꞋe ba̱ri, ka̱ta̱ tana uciyi u le u yimkpa, ama aza o yoku a tsu neke vuza ko kenu ba, ama ka̱ta̱ okpo nu unambi.
020	PRO	011	025	Vuza na u tsu neke ba̱ri, u ku okpo ta̱ vuza vu uciyi, ɓa̱nka̱ otoku a̱ nu, a vu feu i ta̱ a ku ɓa̱nka̱ wu.
020	PRO	011	026	Uma a tsu yaꞋanka ta̱ vuzana u sokongi ishina una̱, ama una̱singai u ɗa u vuza na u dengei.
020	PRO	011	027	Vuza na u la̱nsa̱i ugaꞋin u tsu ciya̱ ta̱ kasingai, ama vuza na u la̱nsa̱i una̱mgbi, wi ta̱ a kuciya̱ u ɗa.
020	PRO	011	028	Vuza na dem u nekei ka̱ɗu wu udukuyan u ni wi ta̱ a ku yikpa̱, ama vuza vu usuɓi wi ta̱ o kutopo uteku tsa a̱vuku a̱ ta̱ku a ka̱kina̱ ka mini.
020	PRO	011	029	Aza na a̱ tsu tuka̱ n atakaci a i kpaꞋa le, a u kotsushi utsu ciya̱ ili yi uka̱ni ba. kpamu kalau ki ta̱ o ku okpo kagbashi ka vuza vu ugboji.
020	PRO	011	030	Usuɓi u neke ta̱ vuma wuma, vuza na wi n ugboji, kpamu utsu isa ta̱ wuma.
020	PRO	011	031	Ɗa baci aza usuɓi a̱ ciya̱i u peci u le aduniya, ni ɗa tamkpamu wo ku okpo wa aza unushi u gbani-gbani.
020	PRO	012	001	Vuza na baci dem u cigai ugbari u ciga ta̱ kuyeve, ama vuza na u iwain ugbari kalau ka.
020	PRO	012	002	Vuma vu usuɓi u tsu la̱nsa̱ ta̱ uɓa̱nki u Ka̱shile, ama Ka̱shile ka tsu una ta̱ vuza vu kusheshe ku gbani-gbani.
020	PRO	012	003	Vuma u tsu ciya̱ katsura a ubuta̱ u ka gbani-gbani ba, ama ma̱giti ma aza usuɓi ma ci shamgba ta̱ n utsura mayin.
020	PRO	012	004	Vuka vu usuɓi ili i ma̱za̱nga̱ i ɗa u vali ni, ama vuka vu na vu tsu neke vali ni wono, u tsu okpo ta̱ an ketele ku ushami i kyamba i ni.
020	PRO	012	005	Kusheshe ka aza usuɓi kusheshe ku mayun ku ɗa, ama odoki aza a gbani-gbani modoruko ma koci.
020	PRO	012	006	Odoki a vuza gbani-gbani o tsu okpo ta̱ an maza, ama kadanshi ka vuza vu usuɓi ka tsu tuka̱ le ta̱.
020	PRO	012	007	A tsu una ta̱ vuza gbani-gbani ra̱kura̱ka̱, ama kpaꞋa ku vuza vu usuɓi ki ta̱ a ku shamgba n utsura mayin.
020	PRO	012	008	A tsu cikpa ta̱ vuma vu usuɓi adama ugboji u ni, ama a tsu goyo ta̱ vuza ka̱ɗu ka a gbani-gbani.
020	PRO	012	009	U ku laꞋa ta̱ n kugaꞋan n unambi u nu, vi a̱ kula̱nsa̱ ili i kulya, An va ku bonoko ka̱cika̱nu avu ili i yoku i ɗa. tana ili i na va kulyaꞋa i laꞋa ta̱ utsura u nu.
020	PRO	012	010	Vuma vu usuɓi u tsu la̱na̱ ta̱ ma̱ta̱na̱ mi ilikuzuwa i ni, ama vuza gbani-gbani ili i tsu bankai ba
020	PRO	012	011	Kacimbi kana kaci yaꞋan ulinga ka̱u, utsu yaꞋan ta̱ n ilikulya ya a̱bunda̱i, tsulau tsu a̱ la̱nga̱sa̱ makyan adama ulinga u gbani.
020	PRO	012	012	Vuma gbani-gbani kusheshe ku ni ku ɗa u yaꞋan ka gbani-gbani, ama vuza usuɓi u tsu sheshe ta̱ ka singai.
020	PRO	012	013	Kadanshi ka vuza gbani-gbani ka tsu okpoi ta̱ maza, ama vuza vu usuɓi u tsu utuka̱ ta̱ ka̱cika̱ni a̱ ka̱tsuma̱ ka atakaci.
020	PRO	012	014	Katsupu ka vuma dem ki ta̱ a ubuta̱ u kadanshi ka̱ni n ulinga u ni, wi ta̱ a̱ kuciya̱ ili i na i gaꞋin ni.
020	PRO	012	015	Kalau ke ce ene ta̱ uye u wuma u ni derere ɗa, ama vuza vu ugboji u tsu pana ta̱ odoki.
020	PRO	012	016	Kalau ka tsu yotsongu ta̱ wupa u ni gogolo, ama vuza vu ugboji u tsu keɓece koyoku ba.
020	PRO	012	017	Vuza na u tsu dansa kamayun wi ta̱ a kusala usuɓi, ama kayaꞋin ka uwa ka tsu dansa ta̱ a uwa.
020	PRO	012	018	Kadanshi kana a yaꞋin babu kusheshe, ka tsu tuka̱ ta̱ n usa̱n tsu usapi u kotokobi, ama kelentsu ka vuza vu ugboji ka tsu tuka̱ ta̱ n ma̱ta̱na̱.
020	PRO	012	019	Kamayun ki ta̱ a kugeshe a li a kubana u teku, ama u kuna wa uwa gogolo u tsu kotso ta̱.
020	PRO	012	020	Ukuna wa uwa u ɗa u tsu shatangu ka̱ɗu ka aza gbani-gbani, ama ukuna u ma̱za̱nga̱ u ɗa wa aza ana a tsu neke odoki a singai.
020	PRO	012	021	Ko ka gbani-gbani ka kuciya̱ vuza vu usuɓi ba, ama atakaci a̱bunda̱i a ɗa a kuciya̱ vuza gbani-gbani.
020	PRO	012	022	Vuzavaguɗu u tsu iwan ta̱ vuza kadanshi ka a uwa, ama u tsu pana ta̱ uyoꞋo wa aza a na a ci yaꞋan kamayun.
020	PRO	012	023	Vuza vu usuɓi u tsu sokongu ta̱ kuyeve ku ni, ama kalau ka tsu utuka̱ ta̱ n tsulau tsu ni e keteshe.
020	PRO	012	024	Ulinga wa a wuya utsu neke ta̱ utsura, ama tsurogo ci ta̱ a kuzuwa wu vu okpo ka gbashi.
020	PRO	012	025	Una̱mgbi u ka̱ɗu, u tsu sa̱nka̱ ta̱ vuma ma̱za̱nga̱, ama kadanshi ko odoki ka tsu zuwa ta̱ wuma ma̱za̱nga̱.
020	PRO	012	026	Vuza vu usuɓi u tsu neke ta̱ ka̱ja̱Ꞌa̱ ka̱ ni odoki a singai, ama ulinga u vuza gbani-gbani u tsu zuwa ta̱ u puwa̱nka̱.
020	PRO	012	027	Vi baci korogo, vi a̱ kuciya̱ ili i na vi a̱ kula̱nsa̱ ba, ama vu yaꞋan baci ulinga ka̱u, vi ta̱ a̱ kuciya̱ udukuyan.
020	PRO	012	028	Ukuna wu usuɓi, uye u wuma u ɗa, nwalu a̱ ka̱tsuma̱ ku u ɗa u tsu banka vuza ukpisa̱ ba.
020	PRO	013	001	Maku mu ugboji ma tsu isa ta̱ ugbari u Dada ni, ama maku ma kugoyi ma tsu pana kadanshi ba.
020	PRO	013	002	Vuma vu usuɓi u ci lyaꞋa ta̱ ili a u tsura wu una̱ u ni, ama vuma vu unambi wu usuɓi u tsu bonoko ta̱ a̱pa̱ a̱ ni a ubuta̱ u vishili.
020	PRO	013	003	YaꞋan ci coꞋo n ili i na vi a kudansa, adama ana vu isa wuma u nu. Vuma vu na u kpa̱ɗa̱i kuyaꞋan cicoꞋo n kadanshi ka̱ ni ba, u tsu uka ta̱ ka̱cika̱ni muna.
020	PRO	013	004	Vuza vu ukpa̱ɗi u tsu ciga ta̱ udukuyan, ama u ci ciya̱ ili i yoku ba. ama kayaꞋin ku ulinga ki ta̱ a kuciya̱ ili i na wi a kuciga ba̱ri.
020	PRO	013	005	Vuza vu usuɓi u tsu iwan ta̱ ukuna wa a uwa, ama vuza gbani-gbani u tsu yaꞋan ta̱ ili i wono n i kugoyi.
020	PRO	013	006	Usuɓi u tsu ere ta̱ vuza vu babu unushi, ama ka gbani-gbani ka tsu vakangu ta̱ vuza vu u nushi.
020	PRO	013	007	Vuza yoku utsu ɗika ta̱ ka̱cika̱ni vuza vu uciyi ɗa, kpamu tana wi n ili ba, vuza yoku u ɗika ta̱ ka̱cika̱ni a̱yi vuza vu unambi ɗa, kpamu tana a̱yi vuza vu uciyi ɗa ka̱u.
020	PRO	013	008	Uciyi u vuma wita̱ a kufuɗa ku isa wuma u ni, ama vuza vu unambi babu vuza na u tsu gbandarasa yi.
020	PRO	013	009	Kutashi ka aza usuɓi ku tsu akana ta̱ ka̱u, ama kutashi ka aza gbani-gbani u kimushi u ɗa u ci yaꞋan.
020	PRO	013	010	Ugbamukaci vishili vuɗa utsu tuka̱ koci, ama a̱ tsu ciya̱ ta̱ ugboji ubuta̱ wa aza ana a tsu pana odoki.
020	PRO	013	011	Udukuyan u na a̱ ciya̱i n uye usingai ba, u tsu puwa̱nka̱ ta̱ gogoꞋo, ama vuza na de dem u ɓolongi ikebe kenu kenu i tsu ka̱na̱ ta̱ kudokusu.
020	PRO	013	012	Ku zuwa ku ka̱ɗu kuna a takpai a kubana kelime ku tsu zuwa ta̱ ka̱ɗu ka̱ ka̱na̱ mɓa̱la̱. ama mali mana a̱ ciwa̱ta̱ngi mita̱ tsu maɗanga ma wuma.
020	PRO	013	013	Vuza na baci de dem u goyoi odoki wita̱ a ku saꞋawa odoki a̱ni, ama vuzana baci de dem u tonoi odoki a wita̱ a̱ kuciya̱ katsupu.
020	PRO	013	014	Kuyotsongu ku vuza vu ugboji, kuɗolu ku mini ma wuma ma a, vuza na utsu bonoko vuma a ubuta̱ u maza mu ukpa̱.
020	PRO	013	015	Kuyeve ku singai kutsu tuka̱ ka̱ ta̱ mapasa ma singai, ama uye wa a za gbani-gbani wi ta̱ n utsura.
020	PRO	013	016	Vuza vu ugboji u ci yeve ta̱ ili i na wi a kuyaꞋan, ama kalau ka tsu yotsongu ta̱ tsulau cini e keteshe.
020	PRO	013	017	Kalingata ka gbani-gbani ka tsu uwa ta̱ atakaci, ama kalingata ka mayun ka tsu tuka̱ ta̱ n ma̱ta̱na̱.
020	PRO	013	018	Vuza na baci de dem u iwain kushuku n odoki, u tsu okpo ta̱ n wono n unambi, ama vuzana baci dem wu ushuki n odoki utsu ciya̱ ta̱ tsugbayin.
020	PRO	013	019	Ili i singai i ɗa vuma u ciya̱ ili i na u kuɓa̱nka̱ ka̱cika̱ni, alau a tsu iwan ta̱ ku ka̱sukpa̱ ka gbani-gbani.
020	PRO	013	020	A̱ yi na wi nwalu koɓolo n aza ugboji utsu doku ta̱ n ugboji, ama ka̱ja̱Ꞌa̱ ka a lau wita̱ a kulyaꞋa kelime n ku na̱mgba̱.
020	PRO	013	021	Ka gbani-gbani ko tsu tono ta̱ aza unushi, ama una̱singai u ɗa katsupu ka vuza vu usuɓi.
020	PRO	013	022	Vuma vu usuɓi wita̱ a̱ kuciya̱ udukuyan, ali u ka̱sukpa̱ka̱ ntsukaya n ni, ama udukuyan wa aza unushi wita̱ o ku okpo wa aza usuɓi.
020	PRO	013	023	Kashina ka vuza vu unambi i ta̱ a kufuɗa kuneke ilikulya n a̱bunda̱i, ama unambi u kamayun ka tsu pura̱ngu ta̱ uɗa ra̱ka̱.
020	PRO	013	024	A̱ yi na utsu gbara maku ma̱ ni ba, u ciga ma ba, ama a̱yi na u cigai maku ma̱ ni u tsu gbara ta̱ maku ma̱ ni mayin.
020	PRO	013	025	Vuma vu usuɓi u tsu lyaꞋa ta̱ ilikulya ali u cuwa̱, ama vuma gbani-gbani, n kambulu kaꞋa utsu yongo ayin tutu.
020	PRO	014	001	Vuka vu ugboji vu tsu maꞋa ta̱ kpaꞋa ku ni, ama kalau ka tsu fa̱da̱ ta̱ kpaꞋa ku ni n ekiye a̱ ni.
020	PRO	014	002	Vuza na u tsu yaꞋan kamayun a̱ yi ɗa u tsu pana wovon u Ka̱shile, ama a̱ yi vuza vu modoruko kugoyo ku ɗa u tsu goyoi.
020	PRO	014	003	Kadanshi ka kalau mashashau ma a kucina̱ ku ni, ama kadanshi ka vuza vu ugboji ka tsu ere yi ta̱.
020	PRO	014	004	Ubuta̱ u na wi babu anaka a vicimba, teɗai a̱ kuciya̱ ilikulyaꞋa? Ama ubuta̱ u na wi n obomburon a vicimba, i ta̱ a̱ kuciya̱ ilikulya ya a̱bunda̱i.
020	PRO	014	005	Ngan n vuza vu usuɓi, mayun ɗa. ama vuza vu ngan ma a uwa, u tsu ka̱ra̱ka̱ ta̱ n a uwa.
020	PRO	014	006	Vuza kugoyi u tsu la̱nsa̱ ta̱ ugboji ama u su ciya̱ ba, ama kuyeve ki na atakaci u keyevi ba.
020	PRO	014	007	YaꞋan daꞋangi n kalau, adama ana wi n ili i na wa ku yotsongu ba.
020	PRO	014	008	Ugboji u keyevi u ɗaɗa u yeve uye wa nwalu n ni, ama tsulau tsu kalau tsu tsu vakangi ta̱.
020	PRO	014	009	Kalau ka tsu yaꞋan ta̱ ugulani n unushi, ama vuza vu usuɓi n ka̱ɗu ka u tsu folono a cinukpa kai unushi.
020	PRO	014	010	Ka̱ɗu dem ke yeve ta̱ una̱mgbi u ka̱tsuma̱ u ni, kpamu babu vuzana u kufuɗa ku yeve ma̱za̱nga̱ ma̱ ni.
020	PRO	014	011	KpaꞋa ku vuza gbani-gbani ki ta̱ a ku fa̱da̱, ama kpaꞋa ku vuza vu usuɓi ki ta̱ o kutopo.
020	PRO	014	012	Ili i na vuma u sheshei ku dana i ɗa uye u singai, wi ta̱ a kubanka yi ukpa̱.
020	PRO	014	013	Ko a ka̱tsuma̱ ki izoshi, gaꞋan ba una̱mgbi u ka̱tsuma̱ wi ta̱ punu. ma̱za̱nga̱ ma laza baci, una̱mgbi u ka̱tsuma̱ wi ta̱ punu.
020	PRO	014	014	Vuma gbani-gbani a tsu tsupai ki ta̱ n ka gbani-gbani ka̱ ni, vuza singai kpamu a tsu tsupai ki ta̱ n kasingai ka̱ ni.
020	PRO	014	015	Kalau ka tsu ushuku ta̱ n ili dem, ama vuza vu ugboji u tsu indana ta̱ mayin kafu u yaꞋan ili i yoku.
020	PRO	014	016	Vuma vu ugboji, utsu pana ta̱ wovon u Ka̱shile, ama kalau ka tsu yaꞋan ta̱ ili gogoꞋo babu cicoꞋo.
020	PRO	014	017	Vuza vu wupa u tsu yaꞋan ta̱ kakuna n tsulau, ka̱ta̱ a iwan vuza kusheshe ku gbani-gbani.
020	PRO	014	018	Vuza vu unambi u kusheshe u tsu ciya̱ ta̱ ili u teku u tsulau u ni, ama vuza vu usuɓi katsupu ka̱ni kuyeve ku ɗa.
020	PRO	014	019	Mayun vuza gbani-gbani wi ta̱ a̱ ku kuɗa̱ngu e kelime ka vuza vu usuɓi, vuza ka gbani-gbani kpamu a utsutsu u vuza vu usuɓi.
020	PRO	014	020	Babu vuza na wi a kuciga vuza vu unambi, ama vuza vu uciyi wi ta̱ n a̱ja̱Ꞌa̱ n a̱bunda̱i.
020	PRO	014	021	A̱yi vuzana u goyoi vutoku ni, u yaꞋan ta̱ unushi, ama vuza vu una̱singai u ɗa vuzana u ɓa̱nka̱i vuza vu unambi.
020	PRO	014	022	Vuza na u tsu foɓuso ka gbani-gbani, uye u ɗa wi a̱ ku ka̱sukpa̱ ba? Ama ucigi n usuɓi wi ta̱ o ku okpo u vuzana wi o kufoɓuso ili i singai.
020	PRO	014	023	YaꞋan ulinga vi ta̱ ili i wuma, ama vu da̱sa̱ngu baci a kadanshi vi ta̱ o ku okpo vuza vu unambi.
020	PRO	014	024	Katsupu ka vuza vu ugboji udukuyan u ɗa, ama katsupu ka kalau tsulau tsu ɗa.
020	PRO	014	025	Vuza kamayun u ciꞋisa ta̱ wuma, ama ka yaꞋan ka uwa za modoruko ɗa.
020	PRO	014	026	A̱yi vuzana wi n wovon u u Vuzavaguɗu wi ta̱ a̱ kuciya̱ ida̱shi i ma̱ta̱na̱, kpamu Vuzavaguɗu wi ta̱ o ku okpo ubuta̱ u kusheɗeku u muku n ni.
020	PRO	014	027	Wovon u Vuzavaguɗu u ɗaɗa ubuta̱ u wuma, u ɗa u ku zuwa vuma u pasa maza mu u kpa̱.
020	PRO	014	028	Tsugbayin tsu mogono tsu ɗaɗa ka̱bunda̱i ka uma a na wi na a ɗa, ama uma i lo baci ba, tsugono gbani ɗa.
020	PRO	014	029	Vuma na u tsu na̱mgba̱ ka̱tsuma̱ ba, wi ta̱ n kuyeve, ama vuza vu una̱mgbi u ka̱tsuma̱ u tsu tuka̱ ta̱ tsulau tsu ni e keteshe.
020	PRO	014	030	Ka̱ɗu ki ida̱shi ka̱ tsu neke ta̱ wuma i kyamba, ama cisheꞋe tsu tsu shamatangu ta̱ etele.
020	PRO	014	031	A̱yi vuza na u doroi vuza vu unambi, u goyo ta̱ Vuzavaguɗu, ama vuza na baci de dem u ɓa̱nka̱i vuza vu unambi, u cikpa ta̱ Ka̱shile.
020	PRO	014	032	A za gbani-gbani, e le ɗa a tsu vakangu ka̱cikele n ka gbani-gbani ke le, ama aza usuɓi a tsu ere ta̱ ka̱cikele n ka singai ke le.
020	PRO	014	033	Ugboji wi ta̱ ida̱shi u vuza kuyeve dem, a li a̱ ka̱tsa̱ma̱ ka wuma u alau feu u tsu yotsongu ta̱ ka̱cika̱ni.
020	PRO	014	034	Usuɓi u tsu neke ta̱ uduniya tsugbayin, ama u nushi u tsu neke ta̱ uduniya wono.
020	PRO	014	035	Mogono ma tsu pana ta̱ u yoꞋo u kagbashi ku ugboji, ama wupa u ni wi ta̱ ubuta̱ u vuza na u tsu yaꞋan ili wono.
020	PRO	015	001	Wushuki u singai u tsu ta̱na̱ta̱ngu ta̱ ka̱ɗu, ama kadanshi ku usuɗukpi ka tsu ɗa̱ngusa̱ ta̱ ka̱ɗu.
020	PRO	015	002	Kelentsu ka vuza vu ugboji ke tsu neke ta̱ kuyeve, ama una̱ u kalau u tsu tsuwa̱n tsulau.
020	PRO	015	003	A̱shi a Vuzavaguɗu i ta̱ a ubuta̱ dem, a kinda aza a singai n aza a gbani-gbani.
020	PRO	015	004	Kelentsu kana ka̱ tsu dansa kasingai, ki ta̱ u teku tsu maɗanga ma wuma, ama kelentsu ka a uwa ka tsu una ta̱ ayinviki asingai.
020	PRO	015	005	Kalau ka tsu goyo ta̱ ugbari u Dada ni, ama vuzana dem u tsu zuwa atsuvu u pana odoki, vuza vu ugboji ɗa.
020	PRO	015	006	KpaꞋa ka aza usuɓi ki ta̱ n uciyi wa̱ bunda̱i, ama uciyi u vuza gbani-gbani u tsu tuka̱ le ta̱ n atakaci.
020	PRO	015	007	Una̱u u vuza vu ugboji u tsu dansa ta̱ u kuna u kuyeve, ama ka̱ɗu ka kalau ka tsu yaꞋan nanai ba.
020	PRO	015	008	Vuzavaguɗu u tsu iwan ta̱ alyuka a vuza gbani-gbani. Ama kavasa ka vuza singai ka tsu zuwai ta̱ ma̱za̱nga̱.
020	PRO	015	009	Vuzavaguɗu u tsu iwan ta̱ uye u uma a gbani-gbani, ama u ci ciga ta̱ aza na a tsuyaꞋan kasingai.
020	PRO	015	010	Ɗa baci vu nusai, mayun ɗa a takacika wu, a̱yi na u iwain kulapulu wita̱ a ku kuwa̱.
020	PRO	015	011	Ukpa̱ n munuka mi ta̱ a ubuta̱ u Ka̱shile, teɗai tamkpamu a̱ɗu a uma a̱ lima̱.
020	PRO	015	012	Vuza vu kugoyi u tsu ciga a dansukai ba, u tsu bana u vuza vu ugboji ba.
020	PRO	015	013	Ka̱ɗu ka̱ ma̱za̱nga̱ ka̱ tsu tuka̱ ta̱ n i meshe, ama una̱mgbi u ka̱ɗu ka̱tsu una ta̱ ayinviki.
020	PRO	015	014	Uma ugboji a tsu la̱nsa̱ ta̱ kuyeve, ama ilikulyaꞋa i kalau i ɗa ɗa tsulau.
020	PRO	015	015	Wuma wa aza unambi ra̱ka̱ wi ta̱ tukpa n atakaci, ama a̱ɗu aza ma̱za̱nga̱ a makyan dem ita̱ a̱ ka̱tsuma̱ ka kupana uyoꞋo.
020	PRO	015	016	U lata̱ vu okpo n unambi n wovon u Vuzavaguɗu, ana va kuciya̱ udukuyan wa̱ a̱bunda̱i koɓolo n atakaci.
020	PRO	015	017	U lata̱ vu lyaꞋa tsuwaꞋa tsu babu mkpaɗi ucigi de wi baci lo, ana va ku takuma i nyama i singai tsurala ci baci lo.
020	PRO	015	018	Vuza vu usuɗukpi u ka̱ɗu u tsu ɗa̱ngusa̱ ta̱ vishili,
020	PRO	015	019	Uye u vuza vu wonvoli tukpa ɗa u ɗa wi n awana, ama uye u vuza vu usuɓi a̱ ka̱ɗu uba̱rukpi uɗa wi.
020	PRO	015	020	Maku mu ugboji u tsu zuwa ta̱ esheku a̱ ni u pana uyoꞋo ama kalau ka tsu goyo ta̱ a̱na̱ku ni.
020	PRO	015	021	Tsulau ili i ma̱za̱nga̱ i kajarishi i ɗa, ama vuza na wi n kuyeve u tsu yaꞋan ta̱ ili ni derere.
020	PRO	015	022	Ɗa baci odoki i lo ba, ka kuna ka tsu na̱mgba̱ ta̱ ama n odoki a̱bunda̱i, a tsu ciya̱ ta̱ u lyaꞋi.
020	PRO	015	023	Yaba dem u tsu pana ta̱ uyoꞋo u wu ushuki u kadanshi kasingai, ili singai i ɗa a yaꞋan kadanshi ka singai a ayin ana agaꞋin.
020	PRO	015	024	Uma ugboji a tsu tono ta̱ uye u na u kubanka le ubuta̱ u wuma, adama ana wu utuka̱ le a ubuta̱ wu ukpa̱.
020	PRO	015	025	Vuzavaguɗu u tsu fa̱da̱ ta̱ kpaꞋa ku vuza vu ugbamukaci, ama u tsu kanza ta̱ kureꞋe ku kagapa.
020	PRO	015	026	Vuzavaguɗu u tsu iwan ta̱ kusheshe ku vuza gbani-gbani, ama u tsu yaꞋan ta̱ ma̱za̱nga̱ n kadanshi ka a singai.
020	PRO	015	027	Vuza kalyaꞋa, u tsu ronoko to kpaꞋa ku ni atakaci, ama a̱yi vuza na u iwain kalyaꞋa wi ta̱ a kuyongo n wuma.
020	PRO	015	028	Ka̱ɗu ka vuza vu usuɓi ka tsu sheshe ta̱ kafu kushuku kadanshi, ama kelentsu ka vuza gbani-gbani ka tsu dansa ta̱ ka gbani-gbani.
020	PRO	015	029	Vuzavaguɗu u tsu yongo ta̱ daꞋangi n vuma gbani-gbani, ama u tsu pana ta̱ kavasa ka vuma vu usuɓi.
020	PRO	015	030	Imeshi i tsu zuwa ta̱ vuma u yaꞋan ma̱za̱nga̱, kpamu arabali a singai a tsu tuka̱ ta̱ n ma̱ta̱na̱ i kyamba.
020	PRO	015	031	Vuza na dem u pana odoki a wuma, wi ta̱ o kuyongo a̱ ka̱tsuma̱ ka aza ugboji.
020	PRO	015	032	Vuza na dem u iwain ugbari, ka̱cika̱ni kaꞋa u goyoi, ama vuza na baci de dem wu ushuki n kulapu, wi ta̱ a ku ciya̱ kuyeve.
020	PRO	015	033	Wovon u Ka̱shile kuyotsongu su ku ugboji ku ɗa, kpamu sai vu goyo ka̱cika̱nu, yeve ka̱ta̱ vu ciya̱ tsugbayin.
020	PRO	016	001	Kusheshe ku ka̱ɗu ku vuma ku ɗa, ama ku ushuku, ku Vuzavaguɗu ku ɗa.
020	PRO	016	002	E kene ku vuma, ili i na u yaꞋin dem derere ɗa, ama Vuzavaguɗu ɗa kashatangi.
020	PRO	016	003	Zuwa ka Vuzavaguɗu ulinga u nu, ofoɓuso a̱ nu tana i ta̱ a̱ kuciya̱ ulyaꞋi.
020	PRO	016	004	Ili i na Vuzavaguɗu u yaꞋin dem derere ɗa, ko vuza gbani-gbani adama a kanna ka atakaci.
020	PRO	016	005	Vuzavaguɗu u tsu iwan ta̱ vuza na de dem wi n ugbamukaci we a̱ ku ka̱sukpa̱ le a laꞋaka ubuta̱ wa atakaci ba.
020	PRO	016	006	A ubuta̱ wu ucigi n kuyaꞋan kasingai, a tsu cinukpaka ta̱ vuma u nushi, kpamu ubuta̱ wovon u Vuzavaguɗu, vuma u tsu katsukpa ta̱ ka gbani-gbani.
020	PRO	016	007	Makyan ma na vu yaꞋin ili i na Vuzavaguɗu wi a kuciga, vi ta̱ a kufuɗa kubonoko irala i nu yo okpo a̱ja̱Ꞌa̱.
020	PRO	016	008	U laꞋa ta̱ n kugan vu ciya̱ kenu a uye u singai, ana va ku ɓolongu n a̱bunda̱i n uye u kalyaꞋa.
020	PRO	016	009	Vuma u tsu sheshe ta̱ a̱ ka̱ɗu ka̱ ni, ama Ka̱shile ka ka tsu shatangu.
020	PRO	016	010	Kadanshi a una̱ u mogono ki ta̱ tsu a kaka a̱ Ka̱shile, ayin dem u tsu kiɗa ta̱ a fada derere.
020	PRO	016	011	Vuzavaguɗu u ciga ta̱ kagisamkpatsu ka singai, ka̱ta̱ kpamu ka wina dem ko okpo derere.
020	PRO	016	012	Ngono n tsu iwan ta̱ ka gbani-gbani, adama ana ka singai kaɗa ka tsu zuwa tsugono tsu tsurukpa.
020	PRO	016	013	Mogono ma tsu pana ta̱ uyoꞋo u kadanshi ka singai, u tsu ciga ta̱ aza kudansa kamayun ka̱u.
020	PRO	016	014	Wupa u mogono u kutuka̱ n ukpa̱ u ɗa, ama vuza na wi n ugboji u tsu yaꞋan ta̱ moloko mana u ta̱na̱ta̱ngu mogono ka̱ɗu.
020	PRO	016	015	Kasingai ka mogono tsu keleshu kaꞋa kana ka tsu tuka̱ m mini ma gaɗi n lyushi, wuma wi ta̱ punu.
020	PRO	016	016	U laꞋa ta̱ kugaꞋan vu ciya̱ ugboji, ana va kuciya̱ kazanariya, u laꞋa ta̱ n kugaꞋan vu zagba kuyeve ana vaku zagba azurufa.
020	PRO	016	017	Uye u vuza vu usuɓi u tsu katsukpa ta̱ ka gbani-gbani, vuzana u lapulai uye u ni, wuma u ni uɗa wi e ku ere.
020	PRO	016	018	Ugbamukaci u tsu tuka̱ ta̱ n ukpa̱, kugoyi kpamu ku tsu vakangu ta̱ vuza.
020	PRO	016	019	U laꞋa ta̱ vo okpo vuza vu unambi vuza vu usuɓi, ana va ku okpo a̱ ka̱tsuma̱ ka aza ugbamukaci, ali na vu ciya̱ ili a̱ ka̱tsuma̱ ke le.
020	PRO	016	020	A̱yi na dem wu ushuki n odoki, wi ta̱ a ku laꞋa ka, vuza vu una̱singai u ɗa a̱ yi na wu ushuki n Vuzavaguɗu.
020	PRO	016	021	Vuza vu ugboji a tsu ɗekei ta̱ vuza kuyeve, adama ana kadanshi ku uyoꞋo ka ɗaɗa uma a tsu laꞋa n ku ciga.
020	PRO	016	022	Ugboji ka̱shi ka vuma ka a ubuta̱ wa aza ana i nu ɗa, ama tsulau tsu tsu tuka̱ ta̱ alau n atakaci.
020	PRO	016	023	Vuma vu ugboji u tsu sheshe ta̱ kafu u dansa, ka̱ta̱ tana ka danshi ka̱ ni ka̱ ciya̱ wu ushuki.
020	PRO	016	024	Kadanshi ku uyoꞋo ka tsu yaꞋan ta̱ an kabashi ki ishigi, n uyoꞋo a̱ ka̱ɗu, a̱ ku tuka̱ n ma̱ta̱na̱ i kyamba.
020	PRO	016	025	A kene ku vuma, wi ta̱ n uye u na u laꞋi n mayin, ama a ukocishi, ukpa̱ u ɗa.
020	PRO	016	026	Kambulu ka tsu zuwa ta̱ vuza zamalinga u dakaka u linga, adama ana u ciga ta̱ u cuwa̱ta̱ngu ka̱cika̱ni.
020	PRO	016	027	Vuma gbani-gbani u tsu sheshe ta̱ kuyaꞋan kagbani-gbani, kadanshi ka̱ ni kpamu ka tsu ka̱na̱ ta̱ ku tasa a na akina.
020	PRO	016	028	Vuza vu babu kamayun u tsu ɗa̱ngusa̱ ta̱ vishili, vuza kuyun u tsu pece ta̱ a̱ja̱Ꞌa̱ ni ana i ɗeɗevu.
020	PRO	016	029	Aza kavama, a tsu doro ta̱ a̱ za̱ ni, a li u vakangi ubuta̱ u wa atakaci.
020	PRO	016	030	A̱ yi na u tsu yaꞋan iyoci n a̱shi, modoruko maꞋa wi a kuciga kuyaꞋan, vuza na u tsu yaꞋan iyoci n una̱ uni, ka gbani-gbani kaꞋa wi a kuciga ku yaꞋan.
020	PRO	016	031	Ka̱nji ka̱ri, okokolo a tsugbayin a ɗa, katsupu kaꞋa a wuma u vuza vu usuɓi.
020	PRO	016	032	U lata̱ n kugaꞋan vu okpo vuza vu u ka̱ni u ka̱ɗu, ana va ku okpo vuza vu utsura, u laꞋa ta̱ kpamu n kugaꞋan vu fuɗa ka̱cika̱ni, u laꞋa u likuci.
020	PRO	016	033	Uma a tsuyaꞋan ta̱ kazagba adama ana e yeve i na i gaꞋin, ama Vuzavaguɗu a̱ yi ɗa ka zagbi.
020	PRO	017	001	U laꞋa ta̱ n kugaꞋan vu lyaꞋa tsuwa babu kusan n ka̱ɗu ida̱shi an va kulyaꞋa tsuwa tsu ka̱ɗiva̱ a kpaꞋa ku vishili.
020	PRO	017	002	Kagbashi ku ugboji, ki ta̱ a kulyaꞋa tsugono a kpaꞋa ku maku ma na ma tsu tuka̱ n wono, ali u ciya̱ upecu wi ili yi uka̱ni derere tsu vuza te punu a kpaꞋa ka.
020	PRO	017	003	Azanariya n azurufa n akina a tsu kondo le, ta Vuzavaguɗu u tsu kondo ka̱ɗu nannai.
020	PRO	017	004	Vuza gbani-gbani, u tsu zuwaka ta̱ atsuvu wi ili i gbani-gbani, kayaꞋin ka uwa ka tsu bonoko ta̱ n asuvu a̱ ni u vuza na u tsu dansa u kuna u kavama.
020	PRO	017	005	Vuza na baci de dem ugoyi vuza vu unambi, u shika ta̱ Ka̱shile ka na ka yaꞋin ni, vuza na u yaꞋin ma̱za̱nga̱ adama una̱mgbi u vutoku wi a kulaka ubuta̱ wa atakaci ba.
020	PRO	017	006	U gaꞋin wu nkoshi ntsukaya n ɗa, ugaꞋin u muku kpamu i sheku i le i ɗa.
020	PRO	017	007	Kadanshi kasingai ka tsu untsa n kalau ba, ko tana a uwa untsa n vuza kelime.
020	PRO	017	008	KalyaꞋa ki ta̱ an katali ki ili mereve a a̱shi a vuza na u nekei a ɗa, ubuta̱ u na u kpatalai dem derere ɗa.
020	PRO	017	009	Vuza na u cinukpai u nushi, ucigi u ɗa wi a kula̱nsa̱, ama vuza na u tsu reme u nushi a̱ ka̱ɗu, u tsu pece ta̱ a̱ja̱Ꞌa̱ e ɗeɗevu.
020	PRO	017	010	Uɓarangi u kute u yawa ta̱ vuza na wi n kuyeve u yeve n ulapi u kalau amangatawun.
020	PRO	017	011	Vuma gbani-gbani u tsu zuwa ta̱ kaci o kugoyi koci, i ta̱ a ku suꞋuku yi n vuza unambi wa asuvu a yali ka̱ta̱ a lapai.
020	PRO	017	012	U kulaꞋa ta̱ n ugaꞋin vuza u gasa m ma̱kunzukunzu vuza wupa, vuza na e pecei ni n muku n ni, an vuza wa ku gasa n kalau a̱ ka̱tsuma̱ ka tsulau tsu ni.
020	PRO	017	013	Vuza na u tsupai kasingai n ka gbani-gbani, ka gbanigbani ki a̱ ku ka̱sukpa̱ kpaꞋa ku ni ba.
020	PRO	017	014	Ugiti u vishili, wi ta̱ an kuyene ku mini ku na ku peciki, sai a shamkpa maꞋan ali babu ma lyaꞋa kelime.
020	PRO	017	015	Vuza na wu utukai vuza vu unushi, n vuza na u takacikai vuza vu usuɓi dem vu le ili yu unata i ɗa u Vuzavaguɗu.
020	PRO	017	016	Gbani ɗa a una ikebe adama ana a̱ la̱nsa̱ka̱ kalau kuyeve, adama a na wo okpoi a̱ yi vuza vu usuɓi ɗa ba.
020	PRO	017	017	Ka̱ja̱Ꞌa̱ ka tsu yaꞋan ta̱ ucigi ayin tutu, vutoku kpamu adama a̱ ma̱ ɓa̱nka̱na̱i maꞋa a matsai ni.
020	PRO	017	018	Vuza vu babu kusheshe ɗa koci, u kuɗika a̱miki a kutan ku vutoku vu ni.
020	PRO	017	019	A̱ yi na wi a kuciga unushi, vishili vu ɗa wi a kuciga, A̱ yi na kpamu u maꞋin mashilya mu ugaɗi u ka̱ra̱i n a̱yi wi ta̱ a̱ kula̱nsa̱ ka̱ ka̱cika̱ni munuka.
020	PRO	017	020	Vuma vu ka̱ɗu ka gbani-gbani u ci ciya̱ kulya ku kelime ba, vuza na de dem u tsu dansa a uwa u tsu uwa ta̱ atakaci.
020	PRO	017	021	Ili ya atakaci ɗa vuma u matsa maku kalau, dada vu kalau u tsu yongo n ma̱za̱nga̱ ba.
020	PRO	017	022	Ka̱ɗu ka ma̱za̱nga̱, a̱guma̱ asingai ɗa, ama ka̱ɗu ku una̱mgbuka̱tsuma̱ u tsu ɗekpetengu ta̱ vuma.
020	PRO	017	023	Vuma gbani-gbani u ciꞋisa ta̱ kalya u sokongi adama ana u sabasa afada a mayun.
020	PRO	017	024	Vuza vu kuyeve, u tsu sheshe ta̱ ka kuna ku ugboji, ama kalau ki ta̱ a kindi ku kavama.
020	PRO	017	025	Kalau ka maku ili ya atakaci ɗa u dada ni, ili yu una̱mgbuka̱tsuma̱ i ɗa kpamu u vuza na u matsai ni.
020	PRO	017	026	Wi n ugaꞋin a yaꞋanka vuza vu babu unushi afada ba, ko a faba vuzagbayin adama a kamayun ka̱ ni.
020	PRO	017	027	Vuza na u tsu dansa ke nu, keyevi kaꞋa, kpamu a̱yi na wi n ka̱ɗu ka̱ yuwu keyevi kaꞋa.
020	PRO	017	028	Ko kalau feu u paɗa baci bini, a tsu ɗikai ta̱ vuza vu ugboji ɗa, ɗa baci u paɗai bini udansai ka kuna ba, uma i ta̱ a kuɗika yi keyevi.
020	PRO	018	001	Vuza na u tsuyaꞋan cija̱Ꞌa̱ ba, utsu la̱nsa̱ ta̱ u ciya̱ kulyaꞋa ku kelime ku ni koci, u tsu iwan ta̱ n odoki ana i a singai.
020	PRO	018	002	Kalau ka tsu pana uyoꞋo u ciya̱ kuyeve ba, ama u tsu pana ta̱ uyoꞋo u dansa kusheshe ku ni koci.
020	PRO	018	003	Makyan mana ka gbani-gbani ka̱ ta̱wa̱i, kugoyi feu ki ta̱ ta̱wa̱, koɓolo n unambi u kasingai, i ta̱ a̱ kuciya̱ kugoyi.
020	PRO	018	004	Kadanshi ku una̱ u vuma, ki ta̱ n uga̱vi tsu mini, ka̱shi ku ugboji tankpamu ki ta̱ uteku tsu kuɗolu ku mini mana mi e kuyene.
020	PRO	018	005	U gaꞋan vu yaꞋanka vuma gbani-gbani kasingai, ko vu sa̱nka̱ vuza vu babu unushi usuɓi ba.
020	PRO	018	006	Kadanshi ka kalau ka tsu tuka̱ ta̱ n kunani, una̱ u ni u tsu ronokoi ta̱ ulapi.
020	PRO	018	007	Kadanshi ka kalau ka tsu unai ta̱, una̱ u ni u tsu okpoi ta̱ maza.
020	PRO	018	008	Kadanshi ka vuza kuyun, ki ta̱ tsu ilikulya yu uyoꞋo, a kugida̱la̱ a ku uwa a i kyamba.
020	PRO	018	009	Ka iwain ku ulinga, ka̱ja̱Ꞌa̱ ka vuza kula̱nga̱su kaꞋa.
020	PRO	018	010	Kula ku Vuzavaguɗu tsu mashilya mu utsura ma a, vuma vu usuɓi u tsu suma ta̱ u uwa u da̱sa̱ngu n ma̱ta̱na̱.
020	PRO	018	011	U vuza vu uciyi, udukuyan u ni tsu likuci yi nshilya n ɗa. a kusheshe ku ni, udukuyan uni u ka̱ra̱Ꞌi tsu mashilya mu ugaɗi.
020	PRO	018	012	Ugbamukaci u tsu vakangu ta̱ vuza, ama uka̱ni u kaci u tsu tuka̱ ta̱ n ucikpi.
020	PRO	018	013	Vuza na baci wu ushuki kadanshi babu u pana, tsulau tsu ɗa n ili i wono i ni.
020	PRO	018	014	Ayinviki ki a vuma i ta̱ a ku fuɗa kugbama a̱ suvu nu mɓa̱la̱, ama vuma na ayinviki a̱ ni a takpai a̱pa̱, ka̱ ni ko kotso ta̱.
020	PRO	018	015	Ka̱ɗu ka vuza ugboji ayin tutu ki ta̱ a̱ kula̱nsa̱ uye u kudoku kuyeve, atsuvu a vuza vu ugboji a̱ tsu la̱nsa̱ ta̱ kuyeve ayin tutu.
020	PRO	018	016	KuneꞋe ku tsu ɓa̱yuwa̱ ka̱ ta̱ utsutsu, ali ku banka wu ubuta̱ u ku ene uma gbagbaꞋin.
020	PRO	018	017	Vuzana u tuka̱i kadanshi ka̱ ni n ugiti, u tsu okpo ta̱ adanshi a̱ yi ɗa vuza kamayun, sai ayin ana vuza yoku wu uta̱i u yaꞋankai ni kece biꞋi.
020	PRO	018	018	Kazagba kaꞋa ka̱ tsu tuka̱ kananai uteku, a̱yi ɗa u tsu pece a̱ ka̱tsuma̱ ka aza utsura.
020	PRO	018	019	Ɓa̱nka̱ aza̱ nu ele tana i ta̱ a ku ere wu tsu mashilya mu utsura, ama vu shilika̱ baci n ele, i ta̱ a ku ɓa̱ya̱ngu ku utsutsu.
020	PRO	018	020	Adama a katsupu ka kadanshi ka̱nu, tsu nanai tsu ɗa vi a̱ kuciya̱ wuma.
020	PRO	018	021	Ukpa̱ n wuma wi ta̱ a utsura u kelentsu ka̱ nu, aza ana a cigai kaꞋa i ta̱ a kulaꞋa uciyi u le.
020	PRO	018	022	Vuza na u ciya̱i vuka, u ciya̱ ta̱ ili singai, urotu wu uciyi mapasa ma singai maꞋan u Vuzavaguɗu.
020	PRO	018	023	Vuza vu unambi u tsu yaꞋan ta̱ kadanshi n ka̱la̱ka̱tsu ka̱ kula̱nsa̱ asuvayali, ama vuza vu uciyi u tsu neke ta̱ wu ushiki babu asuvayali.
020	PRO	018	024	Cija̱Ꞌa̱ tsu yoku tsu tsu geshe ba, ama cija̱Ꞌa̱ tsu yoku ci ta̱ n kamayun ali ka laꞋi ka̱ aza̱ nu.
020	PRO	019	001	U laꞋa ta̱ n kugaꞋan vuza vu unambi a̱ ka̱tsuma̱ ku unambi u ni n kamayun, ana a kudana wo okpo ta̱ kalau vuza vu kadanshi ka a uwa.
020	PRO	019	002	U gaꞋan vuma u yongo babu kuyeve ba, ko kpamu vu okpo vuza na u tsu ci yaꞋan ili gogoꞋo vu la̱nga̱sa̱ uye.
020	PRO	019	003	Ayin a na baci tsulau tsu vuma tsu vakangi vuma, ka̱ta̱ ka̱ɗu ka̱ ni ka ka̱na̱ wupa n Vuzavaguɗu.
020	PRO	019	004	Uciyi u tsu ɓolongu ta̱ a̱ja̱Ꞌa̱ n a̱bunda̱i, ama ka̱ja̱Ꞌa̱ ka na vuza vu unambi wi n kaꞋa u tsu iwain ta̱.
020	PRO	019	005	Vuza magaꞋan ma a uwa wi a ku saꞋwa ku laꞋaka a ubuta̱ wa atakaci ba, ta feu kayaꞋin ka uwa nanai, a̱ yi feu wi a̱ ku ka̱sukpa̱ ba.
020	PRO	019	006	Yaba dem u tsu la̱nsa̱ ta̱ mapasa ma singai a̱ ubuta̱ u vuza na u tsu neke ba̱ri, yaba dem u ciga ta̱ wo okpo ka̱ja̱Ꞌa̱ ka vuza na u ci neke kuneꞋe ka̱u.
020	PRO	019	007	Ɗa baci a̱ za̱ni a iwain ni adama unambi u ni, ni ɗai tamkpamu vuma va u ku kotsoꞋo so n a̱ja̱Ꞌa̱ ni? Ko ni ɗai baci u folonoi le, babu vuza na u kupana ka yi.
020	PRO	019	008	A̱ yi vuzana u ciya̱i ugboji, wuma u ni u ɗa u cigai, a̱ yi vuzana u we erei kuyeve kpamu wi ta̱ a̱ ku ba̱ruwa̱.
020	PRO	019	009	MagaꞋan ma a uwa mi a ku laꞋaka a ubuta̱ wa atakaci ba, ta feu nannai kayaꞋin ka a uwa ki ta̱ a̱ ku kuwa̱.
020	PRO	019	010	U gaꞋan kalau ka yaꞋan ida̱shi ma̱za̱nga̱ ba, nannai kpamu u laꞋa ta̱ n gbani-gbani kagbashi ka lyaꞋa tsugono wu ngono.
020	PRO	019	011	Ugboji u vuma u tsu neke yi ta̱ uka̱ni u ka̱ɗu, ucikpi u ni uɗa u cinukpa n unushi.
020	PRO	019	012	Wupa u mogono wita̱ tsu yura̱ i kawu, ama kasingai ka̱ ni ka̱ tsu tuka̱ ta̱ n una̱singai tsu ciza.
020	PRO	019	013	Kalau ka maku ka tsu ronoko ta̱ dada vu ni atakaci, vuka vu vishili vi ta̱ tsu uɗa̱kpi u mini.
020	PRO	019	014	KpaꞋa n uciyi ili yi uka̱ni i ɗa a ubuta̱ wi isheku, ama vuka vu ma̱riki a ubuta̱ u Vuzavaguɗu ɗa,
020	PRO	019	015	Wonvoli u tsu zuwa ta̱ vuma alavu a̱bunda̱i, vuza na u tsu iwan ulinga tamkpamu wita̱ a kutakacika.
020	PRO	019	016	Vuza na u tsu ere kadanshi, wuma u ni u ɗa wi e ku ere, ama vuza na u tsu kpa̱ɗa̱ ku zuka n uye u ni, wita̱ a̱ ku kuwa̱.
020	PRO	019	017	Vuza na baci de dem u tsu yaꞋan kasingai u vuza vu unambi, Vuzavaguɗu ɗa wi e kuneke kutan, wi ta̱ kpamu a̱ kuciya̱ katsupu a ili i na u yaꞋin.
020	PRO	019	018	Gbara maku ma̱ nu, adama ana n tsu nannai uzuwi u ka̱ɗu wita̱ punu, ka̱ ta̱ vu ɓa̱nka̱ una̱mgbi u ni ba.
020	PRO	019	019	Vuza vu usuɗukpi u ka̱ɗu wi ta̱ a ku soꞋo atakaci, ɗa baci vu utukai ni kute, sai vu doku kpamu vu utuka̱i.
020	PRO	019	020	Zuwa atsuvu vu pana odoki, ka̱ta̱ vu isa kuyotsongusu, adama ana kanna ko yoku vi ta̱ o ku okpo vuza vu ugboji.
020	PRO	019	021	Kusheshe ku ka̱ɗu ku vuma ki ta̱ n a̱bunda̱i, ama kusheshe ku Vuzavaguɗu ku ɗa koci ki a kushana.
020	PRO	019	022	I na a cigai u vuma i ɗaɗa ucigi, u laꞋa ta̱ n ku gaꞋan n vuza vu unambi an vuza na u tsu dansa a uwa.
020	PRO	019	023	Wovon u Vuzavaguɗu u tsu neke ta̱ wuma, ka̱ ta̱ tana vuza u ciya̱ ku uvuka, babu ili i na i kuciya̱i.
020	PRO	019	024	Kowonvoni ka tsu uka ta̱ kukiye a̱ mevene ma kusan, ama wi a kufuɗa wa banka una̱ u ni ba.
020	PRO	019	025	Gbara vuza kugoyi, vuza vu unambi u kusheshe wi ta̱ a kuyaꞋan ugboji, dansuka keyevi, wita̱ o kudoku n kuyeve.
020	PRO	019	026	Vuza na baci de dem u takacikai Dada ni ɗa kpamu u lokoi a̱na̱ku ni a kpaꞋa, maku maꞋan mana ma tsu tuka̱ n wono n kugoyi.
020	PRO	019	027	Maku ma̱va̱ ɗa baci vu ka̱sukpa̱i kupana kuyotsongusu, vita̱ a kucinukpa n ili i na vu yevei ɗe.
020	PRO	019	028	MagaꞋan ma a uwa u tsu yaꞋan ka ta̱ afada a mayun kavama, vuma gbani-gbani u shatangu ta̱ una̱ u ni n kawuya ci ilikulya.
020	PRO	019	029	A foɓuso ta̱ atakaci adama aza a kavama, macaka kpamu adama a kalau.
020	PRO	020	001	Ma̱kya̱n ili modoruko i ɗa, ili ku soꞋo yu utsura i tuka̱ n vishili i ɗa, Yaba dem vu na ma vakangi wi nu ugboji ba.
020	PRO	020	002	Usuɗukpi u wupa u mogono u tsu zuwa ta̱ kujeꞋe ke ki ikyamba, uteku tsu yura̱ i kawu, yaba dem vu na u zuwai ni wupa wi ta̱ a ku kuwa̱.
020	PRO	020	003	Ili i tsugbayin i ɗa vuma wu utuka̱ ka̱cika̱ni ubuta̱ u vishili.
020	PRO	020	004	Vuza wonvoli u tsu cimba kashina n lyushi ba, ka̱ta̱ ayin a vukyaꞋa a yawa baci wo okpo lekeɗi.
020	PRO	020	005	Kusheshe ku ka̱ɗu ku vuma ki ta̱ an mini mu uga̱vi, vuza na wi n kuyeve ɗa koci wi a kurono maꞋa.
020	PRO	020	006	Uma n a̱bunda̱i a tsu sala ta̱ ukuna wu ucigi u le, ama yayi wa kufuɗa kuciya̱ vuma vu usuɓi?
020	PRO	020	007	Vuza usuɓi u ci yaꞋan ta̱ nwalu n singai, aza una̱singai a ɗa muku n na mi a̱ kuta̱wa̱ n ka̱ca̱pa̱ ka̱ni.
020	PRO	020	008	Mogono ma na mi ida̱shi a kakuba ka afada, n a̱shi a̱ ni ɗa wi a̱ ku utuka̱ aza gbani-gbani ra̱ka̱.
020	PRO	020	009	Ya yi wa kufuɗa wa dana, “Mpa n ciɗatangu ta̱ ka̱ɗu ka̱va̱, m buwa nu unushi u yoku ba”?
020	PRO	020	010	Kagisamkpatsu ka uwa n ka modoruko, ra̱ka̱ vu le ili yu unata i ɗa u Vuzavaguɗu.
020	PRO	020	011	A tsu yeve ta̱ muku n kenken a ubuta̱ wu ukuna wi ili i na u tsu yaꞋansa, i ta̱ a kufuɗa kuyeve ko kuyongo ku le ku singai ku ɗa, ko ku mejege.
020	PRO	020	012	Atsuvu adama a kupana, a̱shi kpamu adama e ku ene, Vuzavaguɗu ɗa u yaꞋin le ra̱ka̱.
020	PRO	020	013	Ka̱ta̱ vo okpo vuza va alavu ayin tutu ba, adama ana talo unambi wi a̱ ku ka̱na̱ wu. ɓa̱yuwa̱ a̱shi a̱ nu, vi ta̱ a̱ kuciya̱ ilikulya ya a̱bunda̱i.
020	PRO	020	014	“Katsuli ka tsu dana ta̱ ili ya i gaꞋan ba, ko kenu,” ama makyan ma na baci u lazai, ka̱ ta̱ u yaꞋan a̱ra̱ɗi u dana u ciya̱ ta̱ ili i singai.
020	PRO	020	015	Azanariya n atali a singai i ta̱ lo gbani, ama una̱ u na u tsu dansa ka kuyeve, u laꞋa le ta̱ n ku gaꞋan ra̱ka̱.
020	PRO	020	016	Isai motogu ma vuza na u shamgbai tsu magan mo komoci ka na kalyaꞋi kutan, remei ucanuku u ni wo okpo magan adama o komoci ka.
020	PRO	020	017	Ilikulya i na a̱ ciya̱i a uye wa a uwa yi ta̱ n uyoꞋo u kulya ka̱u, ama a ukocishi wita̱ o ku okpo an kayala a una̱.
020	PRO	020	018	N odoki a ɗa kakuna ka tsu gaꞋan, la̱nsa̱ odoki a ugboji kafu vu bana kuvon.
020	PRO	020	019	Vuza na u tsu ka̱ra̱Ꞌa̱ n udansai a uwa, u tsu palukpa ta̱ ili i na yi u sokongi, adama nanai, yaꞋan dangi n vuza vu motonu ma̱ a̱bunda̱i.
020	PRO	020	020	Ɗa baci vuza u shikai dada ni ko a̱na̱kpa̱ ni, ma̱kuni ma̱ ni mi ta̱ a̱ ku kuwa̱ e mere ma ka̱yimbi.
020	PRO	020	021	Ili yu uka̱ni i na a̱ ciya̱i gogoꞋo a ugiti, wi o ku okpo wu una̱singai a ukocishi ba.
020	PRO	020	022	Ka̱ta̱ vu dana, “Mi ta̱ a kutsupa ka gbani-gbani,” Ama ka̱sukpa̱ Vuzavaguɗu, a̱ yi ɗa u ku wawa wu.
020	PRO	020	023	Kagisamkpatsu ka a uwa ili yu unata i ɗa u Vuzavaguɗu, kagisamkpatsu ka uwa ka gaꞋan ba.
020	PRO	020	024	Nwalu n vuma dem, Vuzavaguɗu ɗa u foɓusoi, ni ɗai vuma u kufuɗa kuyeve uye una wi o kutono?
020	PRO	020	025	Maza maꞋa u vuma u reme ili i yoku babu kusheshe ka̱ta̱ n ka̱ca̱pa̱ kpamu u ciɓa n uzuwakpani u ni.
020	PRO	020	026	Mogono mu ugboji ma tsu utuka̱ ta̱ uma a gbani-gbani, ka̱ta̱ kpamu u takacika le babu asuvayali.
020	PRO	020	027	Ayinviki a vuma kutashi ku ɗa ku Vuzavaguɗu, u tsu la̱na̱ ta̱ ali a̱ ka̱ɗu ka̱ ni n kusheshe ku ni.
020	PRO	020	028	Ucigi koɓolo n kamayun ka tsu kanza ta̱ mogono, kakuba ko tsugono ka̱ ni ka shamgba a ubuta̱ wu ucigi.
020	PRO	020	029	UgaꞋin wa a̱ɗa̱nga̱ni wi ta̱ a utsura u le, ama ugaꞋin wu nkoshi tankpamu wu ɗa ɗa ka̱nji ka̱ri.
020	PRO	020	030	Ulapi wu usuɗukpi u tsu utuka̱ ta̱ ka gbani-gbani, u tsu ciɗatangu ta̱ ka̱ɗu n kusheshe ra̱ka̱.
020	PRO	021	001	Ka̱ɗu ko mogono ki ta̱ tsu mini mo kuɗolu a kukiye ku Vuzavaguɗu, Vuzavaguɗu tsu vadalukpai ta̱ ubuta̱ una wi a kuciga dem.
020	PRO	021	002	Vuma wi ta̱ a kusheshe uye u ni mayin ɗa wi, ama Vuzavaguɗu utsu gisanku ta̱ ka̱ɗu.
020	PRO	021	003	KuyaꞋan kamayun n usuɓi, u laꞋa ta̱ alyuka wishi ubuta̱ u Vuzavaguɗu.
020	PRO	021	004	Ugbamukaci n a̱ra̱ɗi, ɗaɗa ma̱kuni ma aza gbanigbani. na lo va tana unushi uɗa.
020	PRO	021	005	Kusheshe ku ma̱riki kpamu ku tsu neke ta̱ uciyi wa a̱bunda̱i, ama vuza na u sheshe gogoꞋo u tsu okpo ta̱ n unambi.
020	PRO	021	006	Uciyi u na uma a ciya̱i ubuta̱ wa elentsu a uwa, u tsu kotso ta̱ an ka̱nga̱, kpamu u tsu banka ta̱ vuma ubuta̱ wu ukpa̱.
020	PRO	021	007	Unambi wu usuɓi wa a za gbanigbani wi ta̱ a ku pura̱ngu le u lazaka, a dama na a iwain ta̱ kuyaꞋan ili i na yi i ma̱riki.
020	PRO	021	008	Uye u vuza vu u nushi u tsu yongo ta̱ n o kondo, ama ka̱ɗu ka vuza vu babu unushi ka ci yaꞋan ta̱ kamayun.
020	PRO	021	009	U kulaꞋa ta̱ n kugaꞋan vu da̱sa̱ngu a kunu ku kenu pulai, ana va kuda̱sa̱ngu asuvu a kpaꞋa ku gbayin n vuka vu vishili.
020	PRO	021	010	Ka̱ɗu ka vuza gbanigbani ka ci sheshe ta̱ kuyaꞋan kagbanigbani, u tsu pana asuvayali a vuza na i a ida̱shi ɗeɗevu ba.
020	PRO	021	011	Makyan mana baci a takacikai aza a kugoyi, vuza vu unambi u kusheshe feu u ci ciya̱ ta̱ ugboji. makyan ma na a yaꞋankai vuza vu ugboji kadanshi, utsu doku ta̱ n kuyeve.
020	PRO	021	012	Ka̱shile, vuza vu usuɓi, u tsu zuwa ta̱ a̱shi a kpaꞋa ku vuza ka gbani-gbani, utsu goyo ta̱ aza gbani-gbani ali a̱ na̱mgba̱.
020	PRO	021	013	Vuma u kpanduku baci atsuvu a̱ ni adama a̱ ma̱shi ma vuza vu unambi, a̱yi feu wita̱ a kuyaꞋan ma̱shi ma̱ kula̱nsa̱ uɓa̱nki, ama wi tana feu a̱ kuciya̱ wushiki ba.
020	PRO	021	014	KuneꞋe ku usokongi ku tsu loko ta̱ wupa, kalya kpamu ka vaꞋanku ta̱ wupa u gbayin.
020	PRO	021	015	Ukuna u ma̱za̱nga̱ uɗa u vuza vu usuɓi, a yaꞋan afada a mayun, ama u vuza gbani-gbani, ili yi una̱mgbi u ka̱tsuma̱ i ɗa.
020	PRO	021	016	Vuma na u puwa̱nka̱i a ubuta̱ u cicoꞋo, wi ta̱ a kuvuka o koɓolo ka a̱kpisa̱.
020	PRO	021	017	Vuza na de dem u cigai kupana ku uyoꞋo, wi ta̱ o ku okpo vuza vu unambi, vuza na de dem u cigai ma̱kya̱n n maniꞋin, wi a ku saꞋawa ku okpo vuza vu udukuyan ba.
020	PRO	021	018	A tsu takacika ta̱ vuza gbanigbani adama na isa vuza vu usuɓi, vuza vu babu kamayun kpamu adama ana isa vuza kamayun a̱ ka̱ɗu.
020	PRO	021	019	U lata̱ n kugaꞋan vu da̱sa̱ngu a ka kamba, ana va kuda̱sa̱ngu n vuka vu wupa n vishili.
020	PRO	021	020	A kpaꞋa ku vuza vu cicoꞋo ubuta̱ u kufoɓo ilikulya m mani ma singai u ɗa. ama kalau ka tsu lyaꞋa ta̱ ili i ni i na wi n i ɗa ra̱ka̱.
020	PRO	021	021	Ya ba dem vu na u la̱nsa̱i usuɓi koɓolo n ucigi, u ci ciya̱ ta̱ wuma, n uciyi n tsugbayin.
020	PRO	021	022	Vuza vu cicoꞋo vi te u tsu lyaꞋa ta̱ likuci i gbangam, vuna a fuɗi o kuvon i a kpaꞋa ku ni, ali u ɓoso mashilya mana i a kukeɗeke a̱pa̱.
020	PRO	021	023	Vuza na de dem u ka̱na̱i una̱ u ni n kelentsu ka̱ ni, u tsu ere ta̱ ka̱cika̱ni a ubuta̱ wa atakaci.
020	PRO	021	024	Vuza vu ugbamukaci n vuza va a̱ra̱ɗi, vuza ku kugoyi ɗa kula kuni, u tsuyaꞋan ta̱ ili n kugoyi n a̱ra̱ɗi.
020	PRO	021	025	Mali ma vuza wono mi ta̱ o ku okpo ukpa̱ uni, adama ana ekiye a̱ ni a iwan ta̱ ku yaꞋan u linga.
020	PRO	021	026	Kanna lakam uma a gbanigbani a tsu dakaka ta̱ adama a na a yaꞋan modoruko, ama vuza vu usuɓi u tsu dakaka ta̱ adama na u neke ba̱ri.
020	PRO	021	027	Alyuka a vuza gbanigbani ili yu unata i ɗa, be le kuneꞋe ku na a̱ tuka̱i n kusheshe ku gbanigbani.
020	PRO	021	028	MagaꞋan ma uwa mita̱ a ku takacika, ama i ta̱ a ku ɗesukpa̱ vuza na u tsu dansa kasingai.
020	PRO	021	029	Uma a gbanigbani a tsu ɗika ta̱ ka̱cika̱le e yeve ta̱ ili ra̱ka̱, ama a za usuɓi a tsu sheshe ta̱ u kuna wi na a kuyaꞋan.
020	PRO	021	030	Babu ugboji, ko kuyeve, ko odoki a na a kulaꞋa Ka̱shile.
020	PRO	021	031	A tsu foɓo so ta̱ ko odoku adama a kanna ka kuvon, ama ulyai u Ka̱shile u ɗa.
020	PRO	022	001	Kula ku usingai ku laꞋa ta̱ udukuyan wa a̱bunda̱i, mapasa ma singai ma laꞋa ta̱ uciyi wa azurufa n wa azanariya.
020	PRO	022	002	Vuza vu uciyi n vuza vu unambi ili i te i ɗa, adama a na Ka̱shile kaꞋa ka yaꞋin le dem.
020	PRO	022	003	Vuza vu usuɓi u ce ene ta̱ kawuya ka̱ta̱ u sheɗeku, ama kalau ka tsu uka ta̱ ka̱ci ka̱ ni ka̱ta̱ ta na u takacika.
020	PRO	022	004	U ka̱ni u kaci n wovon u Ka̱shile, udukuyan u ɗa n tsugbayin n wuma.
020	PRO	022	005	Awana n maza i ta̱ uye wa aza a gbani-gbani, vuza na dem u foɓusoi ka̱ɗu ka̱ ni wi ta̱ a ku yaꞋan daꞋangi n a̱ le.
020	PRO	022	006	Yotsongu maku uye u na wa ku tono, ko u kutsa ba ci wi a kucinukpa nu ɗa ba.
020	PRO	022	007	Vuza vu uciyi u tsu lyaꞋaka ta̱ vuza vu unambi tsugono, vuza kutan kpamu kagbashi kaꞋa e kiye a ka nekei.
020	PRO	022	008	Ya ba dem vu na uca̱Ꞌi ka agbanigbani, wi ta̱ ku kyaꞋa kagbanigbani, kpamu kalangu ka modoruko ka ni ki ta̱ o ku koɗo.
020	PRO	022	009	Ya ba dem na u tsu neke ba̱ri wita̱ a ku ciya̱ una̱singai, adama ana ilikulya i ni i ɗa u tsu pece ke aza unambi.
020	PRO	022	010	Utuka̱ vuza kugoyi, yeve ka̱ta̱ vishili vu kotso, ka̱ta̱ vishili n ishikushi i kotso.
020	PRO	022	011	A̱yi na u tsuyaꞋan kasingai ka̱ta̱ u dansa mayin, wita̱ o ku okpo ka̱ja̱Ꞌa̱ ko mogono.
020	PRO	022	012	A̱shi a̱ Ka̱shile i ta̱ a kinda kuyeve, ama u tsu taɗuku ta̱ kadanshi ka gbanigbani.
020	PRO	022	013	Korogo ka tsu dana ta̱, “Kawu wita̱ lo pulai. muꞋuta̱ baci wita̱ a ku una mu uye.”
020	PRO	022	014	Una̱ u kashakanlai kpenle ku uga̱vi ku ɗa, vuza na Ka̱shile ki a wupa n a̱yi wita̱ a ku yikpa̱ a ku ɗa.
020	PRO	022	015	Tsulau cita̱ ugbaɓurangi n ka̱ɗu ka maku, ama mashashau mu ugbari mi ta̱ o ku lokoi u ɗa.
020	PRO	022	016	Vuza na de dem u takacikai vuza vu unambi adama ana u doku udukuyan u ni, ko kpamu u nekei vuza vu udukuyan ili, wi ta̱ a ku okpo n unambi.
020	PRO	022	017	Zuwa atsuvu vu pana kadanshi ka vuza vu ugboji, ka̱ta̱ vu yaꞋan cicoꞋo a̱ ka̱ɗu ka̱ nu,
020	PRO	022	018	adama ana, wita̱ a kugaꞋan, ɗa baci vu zuwai le a̱ nu, ɗa dem vu le a̱ ciya̱i ida̱shi una̱ u nu.
020	PRO	022	019	Adama ana kamayun ka̱ nu ko yongo u Vuzavaguɗu, n yotsongu wu ta̱ e le anana.
020	PRO	022	020	Kadanshi ka kamangankupa kaꞋa na kana n ɗana kai nu, kadanshi ko odoki n kuyeve ba,
020	PRO	022	021	adama ana n yotsongu wu ili i na yi kamayun, adama ana vu neke wushuki u mayun.
020	PRO	022	022	Ka̱ta̱ vu ya̱nsa̱ vuza vu unambi, adama ana wi nu unambi ba, ko kpamu vu doro aza unambi ubuta̱ wa afada,
020	PRO	022	023	adama ana Vuzavaguɗu u tsu shamgba ta̱ adama e le, ka̱ta̱ wu una wuma u vuza na u ya̱nsa̱i le.
020	PRO	022	024	Ka̱ta̱ vu yaꞋan cija̱Ꞌa̱ n vuza wupa ba, ka̱ta̱ vu gbaɓa ka̱cika̱nu n ka yaꞋin ka̱ vishili ba,
020	PRO	022	025	Talo va tono uye u ni ka̱ta̱ vu uka ka̱cika̱nu a maza.
020	PRO	022	026	Ka̱ta̱ vu ushuku ku tsupa ka vuza kutan ba, ko kpamu vu okpo magan adama vuza kutan ba,
020	PRO	022	027	adama ana ɗa baci vi n ili i na vu kutsupaka ba, i ta̱ a ku ɗika kajiba ki ivaꞋin ka nu a laza ka.
020	PRO	022	028	Ka̱ta̱ vu takpa katali ka kureꞋe ka aza a cau, kana ikaya i nu i shikpa̱i ba.
020	PRO	022	029	Vu tsu e ene ta̱ kafuɗi ku ulinga ubuta̱ wu ulinga u ni? U tsu shamgba ta̱ e kelime ko ngono, ama wa ku shamgba u yaꞋanka aza ana e yevei ni ulinga ba.
020	PRO	023	001	Ɗa baci vu da̱sa̱ngi kulyaꞋa ilikulya n mogono, la̱na̱ ka̱ta̱ vindana mayin i na yi e kelime ka̱ nu.
020	PRO	023	002	Avu vuza kalya ɗa baci, to, reme ka̱cika̱nu,
020	PRO	023	003	Ka̱ta̱ vu yaꞋan mali mi ilikulya i ni ba, adama ana i ɗaɗa cico tsu nu ba.
020	PRO	023	004	Ka̱ta̱ vu takacika ka̱cika̱nu adama a kula̱nsa̱ udukuyan ba, gbojo ko ka̱cika̱nu adama ana vu suma kaꞋa,
020	PRO	023	005	adama ana, ayin ana baci de dem vu la̱na̱i u ɗa wi ta̱ o ku kotso, adama ana sawu ɗa o tsu topo evelyu, a tsu imkpi tsu shafu gaɗi a Ka̱shile.
020	PRO	023	006	Ka̱ta̱ vulya ilikulya i vuza vu ulyopi ba, ka̱ta̱ vu yaꞋan mali mi ilikulya yu uyoꞋo i ni ba,
020	PRO	023	007	adama na a̱yi vuza cico ci na wa kuna ɗa. Ka̱ta̱ u dana“LyaꞋi n i soꞋi.”Ama ka̱ɗu ka̱ ni ki lo koɓolo n a̱ɗa̱ ba.
020	PRO	023	008	Vi ta̱ a kushama i kenu i na vu lyaꞋi va, ka̱ta̱ vu la̱nga̱sa̱ kadanshi ka singai ka̱ nu.
020	PRO	023	009	Ka̱ta̱ vu yaꞋan kadanshi atsuvu a kalau ba, adama na wita̱ a kugoyo ugboji u kadanshi ka̱ nu.
020	PRO	023	010	Ka̱ta̱ vu muɗa̱ urotu u kureꞋe wi iɗika u tsumani ba ko kpamu vu pasa visa ashina a mkpan ba,
020	PRO	023	011	adama ana kishi ke le, vuza vu utsura ɗa, wita̱ a ku shamgba adama e le ka̱ta̱ u shilika̱ n na vu.
020	PRO	023	012	Zuwa asuvu, ka̱ta̱ vu pana kuyotsongu, vu zuwa atsuvu a̱ nu kpamu ubuta̱ u kadanshi ku ugboji.
020	PRO	023	013	Ka̱ta̱ vu ka̱sukpa̱ ku gbara maku ba, adama na ko niniɗai baci vu lapai ni wi a ku kuwa̱ ba.
020	PRO	023	014	Adama na ɗa baci vu lapai ni n kafabatsu, vu ɓa̱nka̱ ta̱ wuma u ni ubuta̱ wa atakaci a munuka.
020	PRO	023	015	Maku ma̱va̱, ɗa baci vu gbojoi, ka̱ɗu ka̱va̱ feu ki ta̱ o ku yokpo.
020	PRO	023	016	Wuma u va̱ u kuyaꞋan ta̱ ma̱za̱nga̱, ɗa baci una̱u nu udanshi kasingai.
020	PRO	023	017	Ka̱ta̱ vu yaꞋan tsurala tsu vuza vu unushi ba, ama ayin tutu vu yongo n tsurala tsu wovon u Ka̱shile.
020	PRO	023	018	Ɗa baci vu yaꞋan nanai, vi ta̱ a ku yaꞋan ma̱za̱nga̱ a ayin a kelime, kpamu Ka̱shile ki ta̱ a ku yaꞋan kawu i na vu cigai u yaꞋan ka wu.
020	PRO	023	019	Maku ma̱va̱, zuwa atsuvu mayin vu pana adama na vu ciya̱ ugboji, ka̱ta̱ vu zuwa ka̱ɗu ka nu uye u singai.
020	PRO	023	020	Ka̱ta̱ vu gbaɓa ka̱cika̱nu n osoꞋi ba, ko kpamu aza kalya ba,
020	PRO	023	021	adama na osoꞋi koɓolo n aza kalya a i ta̱ o kokpo aza unambi, ka̱ta̱ agbaɗiki a pala le n akashi.
020	PRO	023	022	Pana kadanshi ka eshevu a̱ yi na u neke nu wuma, kpamu ka̱ta̱ vu goyo a̱na̱ku a̱ nu a ayin a na u kuci ba.
020	PRO	023	023	Tsula kamayun ka̱ ta̱ vu denge ba, ka̱ta̱ kpamu vu ciya̱ ugboji n ugbari n kuyeve.
020	PRO	023	024	Muku mu usuɓi n tsu zuwa ta̱ i sheku e le ma̱za̱nga̱.
020	PRO	023	025	YaꞋan i na dada nu n a̱na̱kpa̱ nu a kuyaꞋan ma̱za̱nga̱, ka̱ta̱ kpamu vu ka̱sukpa̱ a̱na̱kpa̱ nu a na a maci nu feu a yaꞋan ma̱za̱nga̱.
020	PRO	023	026	Maku ma̱ va̱, neke mu ka̱ɗu ka̱ nu, ka̱ta̱ vu ka̱sukpa̱ a̱shi a̱ nu o tono uye u va̱.
020	PRO	023	027	Adama ana kashakanlai kpenle ku ɗa ku uga̱vi, vuka vu vuza kpamu uye wa atakaci u ɗa.
020	PRO	023	028	U tsu vaku ta̱ a ku vana an vuza maga̱lka̱, ka̱ta̱ u ka̱na̱ ku doku ka̱bunda̱i ka aza tsugbani.
020	PRO	023	029	Ya yi ɗa wi a malapa mu? Ya yi ɗa wi u na̱mgbi u ka̱tsuma̱? Ya yi ɗa u tsu zama vishili babu unushi? Ya yi ɗa u tsu ka̱na̱ mololo an deꞋen ni? Ya yi ɗa vuza na wi n muna babu munla̱i? Ya yi ɗa tsu yongo n a̱shi a shili?
020	PRO	023	030	A̱yi ɗa vuza na u ci geshe ubuta̱ u kusoꞋo ku ma̱ra̱, Aza na u tsu ka̱na̱ kusoꞋo ma̱ra̱ icuꞋu kakau.
020	PRO	023	031	Ka̱ta̱ vu ka̱sukpa̱ ma̱ra̱ ma la̱nga̱sa̱ wu ba, ko ana mo okpoi ushili n ugaꞋin u kene, nu uyoꞋo u kusoꞋo.
020	PRO	023	032	Ka̱ta̱ u koci u ka̱na̱ kuluma yi an koko, a mataɗaka an kudyaɓu.
020	PRO	023	033	Ka̱ta̱ a̱shi a̱ nu a ka̱na̱ kene ili kakawu, ka̱ta̱ vu ka̱na̱ kusheshe u kuna n kadanshi ka kavama.
020	PRO	023	034	Ka̱ta̱ vokpo an vuma na u vaki a mala, ko an vuma na wi a̱ ka̱ta̱la̱la̱ gaɗi vu maɗanga ma kpantsu a mini.
020	PRO	023	035	Ka̱ta̱ vu dana, ai vuza yoku u lapa mu ta̱, “Ama u foro mu ba, a lapa mu ta̱ ama n pana n ɓa̱la̱ ba. Wanai ɗa ma ku jimgba n soꞋo ma yoku.”
020	PRO	024	001	Ka̱ta̱ vu yaꞋanka uma a kavama tsurala ba, ko vu yaꞋan mali ma kuyongo n a̱ le ba,
020	PRO	024	002	adama na ka̱ɗu ke le, ka ci sheshe i yoku ba, sai vishili, una̱u u le kpamu sai kavama.
020	PRO	024	003	N ugboji u ɗa a maꞋin kpaꞋa, n ubuta̱ u kuyeve u ɗa kpamu ɗa kushamgba yi,
020	PRO	024	004	n ubuta̱ u kuyeve u ɗa a shatangi unu n ucanuku u singai ra̱ka̱ n uciyi.
020	PRO	024	005	Vuza vu ugboji u tsu yaꞋan ta̱ n utsura, keyevi kpamu ka tsu lyaꞋa ta̱ kelime n kudoku n utsura,
020	PRO	024	006	adama na ubuta̱ wu ugboji u uma u ɗa a tsuyaꞋan kuvon, kpamu ubuta̱ wa odoki u uma u ɗa a ci ciya̱ u lyaꞋi.
020	PRO	024	007	Ugboji wi ta̱ n atakaci a kuyeve ubuta̱ u kalau, a u ubuta̱ u kadanshi uma a tsu fuɗa a dansa u kuna u ma̱riki ba.
020	PRO	024	008	Ya ba dem na u tsu sheshe kuyaꞋan ka gbani-gbani, a ku ɗekei ta̱, mogono ma vishili.
020	PRO	024	009	Kusheshe kuyaꞋan ka gbani-gbani, u nushi u ɗa, vuza kugoyi kpamu ili yu unata i ɗa ubuta̱ u uma.
020	PRO	024	010	Ɗa baci vu oꞋoi a kanna ka atakaci, mayun ɗa an vi nu utsura ba.
020	PRO	024	011	Isa aza na i a kurono a ku banka ubuta̱ u munuka, Geshe aza na i a katambalusa a ku bana u kpiꞋisa̱.
020	PRO	024	012	Ɗa baci vu danai, “Mpa n yeve ili nampa ya ba, adama nanai mpa, ili i bura mu ba.” Ciɓai an Ka̱shile ka yevei i na ci yaꞋan, kpamu u yeve ta̱ i na ci a kusheshe, ashe wa ku tsupa ka tsu derere vi na tsuyaꞋan va ba?
020	PRO	024	013	Maku ma̱va̱, lyaꞋa ishigi, adama i ɗa yi ta̱ n ugain. kpamu kuɗa̱kpa̱ ku kabashi ki ishigi ko tsu yokpo ta̱ una̱.
020	PRO	024	014	Yeve an ta ugboji wi a̱ ka̱ɗu ka̱ nu nanai, ɗa ba ci vu ciya̱i u ɗa, vi ta̱ a kuyongo n a̱pa̱ kelime, kpamu a̱pa̱ a̱ nu i a ku puwa̱nka̱ ba.
020	PRO	024	015	Ka̱ta̱ vu vaꞋanku a kavaꞋawan tsu vuma gbanigbani, a kpaꞋa ku vuza vu usuɓi, ka̱ta̱ vu la̱nga̱sa̱ kpaꞋa ku vuza vu usuɓi ba,
020	PRO	024	016	adama na vuza vu usuɓi u su yikpa̱ ta̱ ku cindere ka̱ta̱ u ɗa̱nga̱ kpamu, ama u na̱mgbi u te u tsuna ta̱ aza gbanigbani.
020	PRO	024	017	Ka̱ta̱ vu yaꞋan ma̱za̱nga̱, adama ili gbanigbani i na i ciya̱i vu rala nu ba, kpamu ka̱ta̱ vu yaꞋan ma̱za̱nga̱ a ayin ana u fa̱ta̱tsa̱i u yikpa̱i ba,
020	PRO	024	018	talo, Vuzavaguɗu wa kene, ka̱ta̱ u na̱mgba̱ ka̱tsuma̱, ka̱ta̱ kucikpa u vadalukpa wupa u ni.
020	PRO	024	019	Ka̱ta̱ vu takacika ka̱cika̱nu adama vuza gbanigbani ba, kpamu ka̱ta̱ vu yaꞋan tsura tsa aza gbanigbani ba,
020	PRO	024	020	adama na vuma gbanigbani wi n a̱pa̱m kelime ba, kutashi ku vuza gbanigbani ki ta̱ a ku kima̱.
020	PRO	024	021	Maku ma̱ va̱ pana wovon u Ka̱shile n mogono, kpamu ka̱ta̱ vu gbaɓa ka̱cika̱nu n a̱ka̱ra̱shi ba,
020	PRO	024	022	adama ana kawuya ki ta̱ a̱ ku ɗa̱nga̱ n moloko we le, ya yi u yevei uteku u munuka ma na dem vu le a ku tuka̱?
020	PRO	024	023	Nava feu kadanshi ka aza ugboji ka.
020	PRO	024	024	Ya ba dem vu na baci de dem u danai vuza gbanigbani, “Avu vu nusa ba,” uma i ta̱ a kuyaꞋan kai una̱, ka̱ta̱ uduniya kpamu e ne unata u ni,
020	PRO	024	025	Ama aza na de dem u tsu dansuka vuma gbanigbani wita̱ a kuciya̱ una̱u usingai, una̱u usingai wa a̱bunda̱i wi ta̱ a ku cipa̱ wa̱ le.
020	PRO	024	026	Vuza dem u danshi kamayun u yotsongu ta̱ cija̱Ꞌa̱ ci singai.
020	PRO	024	027	Lapula biꞋi ulinga u nu ra̱ka̱ pulai, kotso ku lapula ili ya ashina i nu ra̱ka̱, ka̱ta̱ yeve a ukocishi vu maꞋa kpaꞋa ku nu.
020	PRO	024	028	Ka̱ta̱ vu neke ngaꞋan adama vu toku nu babu ili ba, ka̱ta̱ vu dansa a uwa ba.
020	PRO	024	029	Ka̱ta̱ vu dana “Mpa sai n tsupa u teku tsu na u yaꞋan kai mu ba, n ku tsupa ta̱ i na u yaꞋankai mu.”
020	PRO	024	030	N wala ta̱ n kashina ka korogo, n kashina ka vuza vu babu ugboji,
020	PRO	024	031	ɗa menei ka ka shana ta̱ na a wana, i ɗika ya kpamu i shanai n mita̱, kpamu nshilya n ni n ɓosoi a li iɗika.
020	PRO	024	032	A na menei, ɗa n sheshei u kuna wa, ɗa n ciya̱i odoki a nampa.
020	PRO	024	033	Ɗa baci alavu n agbaɗiki a laꞋi nu gan, ayin kenu, vo oɓongu ekiye nu adama na vu vuka,
020	PRO	024	034	nanai ɗa unambi wa kufa̱ba̱na̱ wu i li, an vuza ma̱ga̱la̱ka̱, ka̱ta̱ kpamu u ɗa u ka̱na̱ wu an koboki.
020	PRO	025	001	Nava feu ansa a Sulemanu a ɗa a na uma Hizekiya mogono ma Yahuda ma pura̱i.
020	PRO	025	002	U Ka̱shile tsugbayin tsu ni tsu ɗa a pala ka kuna, ama u mogono tsugbayin tsu ni tsu ɗa u palakpusa ka kuna.
020	PRO	025	003	U teku tsu na gaɗi wi daꞋangi n iɗika, ta a̱ɗu an ngono i na atakaci a ku palakpusa nanai.
020	PRO	025	004	Utuka̱ unata u azurufa wa, ka̱ta̱ kawakana tamkpamu ka ciya̱ azurufa ana wa ku yaꞋanka u linga,
020	PRO	025	005	u tuka̱ n vuza gbanigbani e kelime ka mogono, ka̱ta̱ kakuba ka tsugono ka̱ ni ka ciya̱ ushikpi wu usuɓi.
020	PRO	025	006	Ka̱ta̱ vu utuka̱ kacika̱nu e keteshe e kelime ko mogono ko a ubuta̱ wa za a gbagbaꞋin ba,
020	PRO	025	007	adama ana u ku lata̱ n ugaꞋin e ɗeke wu, “Avu ta̱wa̱ gaɗi na,” an a ku neke wu wono ubuta̱ wa aza a̱ gba̱ra̱-gba̱ra̱. I na a̱shi a̱ nu enei,
020	PRO	025	008	ka̱ta̱ vu yaꞋan moloko ma ku banka ubuta̱ wa afada ba, adama a na ka̱ta̱ a ukocishi vu namba ili i na va ku yaꞋan ba, ɗa baci vutoku nu u nekei nu wono.
020	PRO	025	009	Da̱sa̱ngi i panakpanai n tovu, kpamu ka̱ta̱ vu utuka̱ vutoku nu e keteshe ba,
020	PRO	025	010	adama ana ka̱ta̱ aza ana i a kupana ka̱ɗa̱ a zuwa ɗa̱ yo okpo n wono ba, ta lo tsugbayin tsu nu tsa yikpa̱.
020	PRO	025	011	Kadanshi kana ka̱ uta̱i ɗe, derere ɗa ka ki, tsu ugaꞋin u kazanariya a gaɗi va azurufa.
020	PRO	025	012	Kupana ko odoki a vuza vu ugboji, u laꞋa ta̱ ucanuku u tsuloboi u na a kalai n azanari koci.
020	PRO	025	013	Kalingata ku usuɓi, ka tsu zuwa ta̱ ka̱ɗu ka aza u suki a̱ ni ma̱za̱nga̱, u teku tsu katali ku uta̱ni a ayin usuɗukpi.
020	PRO	025	014	Vuma na u yaꞋin uzuwukpani u na wa ku neke kuneꞋe, kpamu u ciya̱ u neke ba, wi ta̱ tsu wunla̱i n eleshu a babu mini.
020	PRO	025	015	N uka̱ni u ka̱ɗu u ɗa a tsu fuɗa a lyaꞋa vuza vu utsura, kelentsu kasingai kpamu ka tsu ɓoso ta̱ etele.
020	PRO	025	016	vu ciya̱ baci ishigi, lyaꞋa i ɗa u teku wu u tsura u nu, ta lo i ɗa ya laꞋa wu a̱bunda̱i ka̱ta̱ vu shama i ɗa.
020	PRO	025	017	Ka̱ta̱ vu dakaka kubana a kpaꞋa ku tovu ba, ta lo wa koꞋo n avu ka̱ta̱ u iwan wu.
020	PRO	025	018	Vuma na dem wu ushuki ku okpo magan ma a uwa u vutoku ni wi ta̱ o ku okpo an kalangu ka kuvon ko kotokobi, ko kaya ka alyu.
020	PRO	025	019	Ku ushuku kutono vuza babu usuɓi a ayin atakaci wi ta̱ a ku okpo an kanga ka na ka shamai, ko kpamu nwalu n kune kuna ku koɗoi.
020	PRO	025	020	Vuza na baci de dem u yaꞋankai vuza vu una̱mgbi u ka̱tsa̱ma̱ vishipa wi ta̱ an vuza na o foɗoi motogu a ayin uta̱ni, ko kpamu tsu mini ma kalam ko kakpaɗi a̱ kuntsu.
020	PRO	025	021	Ɗa baci vu enei vurala nu a kambulu, neke yi ilikulya u lyaꞋa n mini kpamu u soꞋo,
020	PRO	025	022	nanai ɗa va ku dyaɓa a̱ga̱ruwa̱shi akina a kaci ka̱ ni, ka̱ta̱ Vuzavaguɗu tana u zuwa ka wu una̱singai.
020	PRO	025	023	Tsu na wunla̱ u kasana u tsu tuka̱ n mini, ta feu una̱ u vuza gbani-gbani u tsu ka̱ra̱ka̱ n wupa nanai.
020	PRO	025	024	U ku laꞋa ta̱ n ugaꞋin vu da̱sa̱ngu a kunu ku kenu pulai vu kpaꞋa, ana va da̱sa̱ngu a kpaꞋa n vuka vu vishili.
020	PRO	025	025	Tsu mini ma̱ ta̱ku a ka̱ɗu ka vu za kakuli, ta kadanshi kasingai ki iɗika i daꞋangi ki nanai.
020	PRO	025	026	Vuza vu usuɓi na u ka̱sukpa̱i ka gbani-gbani ka lyai ni, wi ta̱ an ka̱shi ka mini ma na ma̱ na̱mgba̱i, ko kayinva ka mini ma tsukono.
020	PRO	025	027	U gaꞋan vu lyaꞋa ishigi n a̱bunda̱i ba, ta feu kula̱nsa̱ ku tsugbayin ki nanai.
020	PRO	025	028	Vuma na baci u fuɗa u remei ka̱cika̱ni ba, wi ta̱ an likuci i na o ɓosoi mashilya ma̱ ni.
020	PRO	026	001	Uteku tsu mini mu uta̱ni a ayin a kpandari, ta tsugbayin tsu kpa̱ɗi kugaꞋan n kalau nanai.
020	PRO	026	002	Una̱wuya wi a kulya vuza babu unushi ba. wi ta tsu nnu n na n tsu imkpa gaɗi, an nwalu babu kucipa̱ iɗika.
020	PRO	026	003	A yaꞋan ta̱ mashashau a dama majaki, iryangama kpamu adama odoku, ama kalangu adama alau.
020	PRO	026	004	Ka̱ta̱ vu ushuku kalau n kadanshi ka tsulau tsu ni ba, ta lo va ta̱wa̱ vo okpo tsu ni.
020	PRO	026	005	Ushuku kalau, derere n tsulau tsu ni, ta lo wa ta̱wa̱ we ene ka̱cika̱ni vuza vu ugboji.
020	PRO	026	006	Ya ba dem vu na u tsu neke kalau a kaka u gbatya ta̱ njuvu n ene a̱ ni, kpamu ɗa u la̱nsa̱ka̱i kaci ka̱ ni atakaci.
020	PRO	026	007	Uteku tsu na ene a ma̱kuta̱ i upinda̱ri ta ansa i una̱ u kalau nannai,
020	PRO	026	008	Uteku tsu na a tsu kpa̱ɗa̱ kushiya katali a ka̱vimgba̱tsu, nanai ɗa feu a tsu kpa̱ɗa̱ ku neke kalau tsugbayin nannai.
020	PRO	026	009	Ansa a una̱ u kalau, i ta̱ tsu kawana a kukiye, ka na ko soꞋi ki a ku yaꞋanka ugulani.
020	PRO	026	010	Uteku tsu katain ka na ka tsu yaꞋan matawuka babu ku zuwaka, ali ka̱ta̱ u yaꞋanka uma n a̱bunda̱i muna, nannai ɗa vuza na u ɗikai kalau ulinga wi, ta feu vuza na u ɗikai ka̱ka̱ra̱shi wi nannai.
020	PRO	026	011	Uteku tsu na meshe ma tsu shama ka̱ta̱ u bono u peɗe, ta kalau ka tsu doku su tsulau tsu ni nannai.
020	PRO	026	012	Vu ene baci vuza na we enei ka̱cika̱ni vuza vu ugboji ɗa, kalau ki ta̱ n a̱pa̱ a na a laꞋi ni.
020	PRO	026	013	Korogo ka tsu dana ta̱, “Mi a̱ ku uta̱ ba, Kawu wi ta̱ lo uye. Ka̱di ki ta̱ lo a uye u gbayin.”
020	PRO	026	014	Uteku tsu na ka̱kpa̱ga̱ ka tsu ka̱na̱ kukpatala n ko obonoi utsutsu, ta korogo ka tsu ka̱na̱ ku baꞋinkpusa a kajiba ka̱ ni nannai.
020	PRO	026	015	Korogo ka tsu uka ta̱ kukiye a mevene ma kusan, ama ka̱ta̱ u kpa̱ɗa̱ kufuɗa ku banka una̱.
020	PRO	026	016	Korogo ka ce ene ta̱ ka̱cika̱ni, vuza vu ugboji ɗa ali u laꞋa uma e cindere usuɓi.
020	PRO	026	017	A̱yi na u cinai vishili vu na vu burai ni ba ɗa u ukai una̱, wita̱ tsu vuma na u tsu reme mesheꞋe a kutsuvu.
020	PRO	026	018	Tsu kajarishi ka na ka tsuyaꞋan ugulani n akina n aya koɓolo n ukpa̱,
020	PRO	026	019	ta a̱yi vuma na u doroi vutoku ni, ɗa udanai, “Ai, mpa ugulani u ɗa koci mi a kuyaꞋan.”
020	PRO	026	020	Nɗanga mi lo baci ba, ɗa akina a tsu kima̱, kpamu vuza kuyun wi lo baci ba, vishili vu feu vu tsu kotso ta̱.
020	PRO	026	021	Tsu na cikina tsu yongo n a̱ga̱ruwa̱shi usuɗukpi wa akina, n tsu na nɗanga kpamu n tsu yongo akina, ta vuza kula̱nsa̱ ku vishili u tsu yongo nanai.
020	PRO	026	022	Kadanshi ka vuza kuyun ci ilikulya yi uyoꞋo ɗa ki, ka tsu laza ta̱, ka̱ta̱ ka uwa a ka̱tsuma̱ ki ikyamba.
020	PRO	026	023	Una̱ wu uyoꞋo koɓolo n ka̱ɗu ka gbani-gbani, ki ta̱ tsu mogbodo ma ciꞋin mana a paɗarai n azurufa.
020	PRO	026	024	Vuza cisheꞋe u tsu sokongu ta̱ cisheꞋe tsu ni n una̱ wu uyo, ama ka̱ɗu ka̱ni ki ta̱ ushani tukpa n ka gbani-gbani.
020	PRO	026	025	A makyan ma na baci udansai kadanshi ka singai, ka̱ ta̱ vu ushuku n a̱yi ba, adama ana ka̱ɗu ka̱ ni tukpa ɗa ka ki n kusheshe ki ili yi unata.
020	PRO	026	026	Ko ana wo okpoi wi ta̱ a kusokongu tsurala ci ni n ugboji, ama ka gbani-gbani ka̱ ni ki ta̱ a̱ ku uta̱ e keteshe a̱ ka̱tsuma̱ ko oɓolo a u uma.
020	PRO	026	027	Ya ba dem vu na u ga̱va̱i kpenle adama a ka gbani-gbani, wi ta̱ a ku yikpa̱ punu a ku ɗa, a̱yi vuza na kpamu u gindalukpai katali, a̱yi ɗa ka ka ku tsugba.
020	PRO	026	028	KayaꞋin ka uwa ka ci iwan ta̱ vuza na u yaꞋankai a uwa, ka̱ta̱ vuza vu una̱ uyoꞋo tamkpamu u yaꞋan ta̱ koli.
020	PRO	027	001	Ka̱ta̱ vu keɗe a̱pa̱m n makpaꞋa ba, adama ana vu yeve u teku tsu na makpaꞋa va uku uta̱ ba.
020	PRO	027	002	Ka̱ta̱ vu cikpa ka̱cika̱nu ba, ka̱sukpa̱ uma a cikpa wu, ama ba avu nu una̱ u nu ba.
020	PRO	027	003	Katali ki ta̱ n a̱miki, kayala feu ta nanai, ama atakaci a na kalau ka tsu rono a laꞋa le ta̱ a̱miki dem.
020	PRO	027	004	Wupa ili gbanigbani i ɗa, u tsuna ta̱, ama dem n nanai u yawa tsurala ba.
020	PRO	027	005	U laꞋa ta̱ vu dansuka vuza e keteshe, an va ku yotsongi cigai u sokongi.
020	PRO	027	006	Ka̱ja̱Ꞌa̱ ko ana u la̱nga̱shi nu ka̱ɗu, vurala vu ɗa ko ana wo oɓongi nu n a̱bunda̱i.
020	PRO	027	007	Vuza vu ucuwi u tsu cikala n ku soꞋo ishigi ba, ama u vuza kambulu ko ili yo okono i ɗa, uyoꞋo u ɗa wi a kupana.
020	PRO	027	008	Tsuna manunu ma tsu ka̱sukpa̱ cikinda ci ni, ta feu vuza na u ka̱sukpa̱i kpaꞋa ku ni feu wi nanai.
020	PRO	027	009	Ili ma̱gula̱ni n mani ma ma̱gula̱ni ma tsu neke ta̱ ma̱za̱nga̱ a̱ ka̱ɗu, ama ma̱za̱nga̱ ma cija̱Ꞌa̱ mi ta̱ ubuta̱ wa odoki a singai.
020	PRO	027	010	Ka̱ta̱ vu iwan ka̱ja̱Ꞌa̱ ka̱ nu ba, ko ka̱ja̱Ꞌa̱ ka Dada vu nu ba, kpamu ka̱ta̱ vu bana a kpaꞋa ku tovu, a kanna kana vi nu una̱mgbi u ka̱tsuma̱ ba. u laꞋa ta̱ n kugaꞋan n vuza na yi ida̱shi ɗeɗevu n toku nu vu na wi daꞋangi.
020	PRO	027	011	Gbojo, maku ma̱va̱ adama ana ka̱ɗu ka̱va̱ ka yaꞋan ma̱za̱nga̱, adama ana n neke wu ushuki u vuza na u goyoi mu.
020	PRO	027	012	Vuza vu ugboji u tsu ene ta̱ ka gbani-gbani ka̱ ta̱ u suma, ama vuza vu unambi wu ugboji u tsu bana ta̱ ka̱ta̱ tana u takacika.
020	PRO	027	013	Isa motogu ma vuza na wu ushuki ku okpo magan mo komoci, n ma vuza na wu ushuki ku okpo magan ma kashakanlai.
020	PRO	027	014	Vuza na baci de dem u jimgbasai vutoku n kacaꞋa n usana, derere ɗa n ishikushi i ni.
020	PRO	027	015	Vuka vu vishili, vita̱ an kacaꞋa ki ijaꞋashi i mini,
020	PRO	027	016	ɗa baci vu danai vi ta̱ a ku sa̱nka̱i, ka̱ta̱ wo okpo an usa̱nki u wunla̱ ko tsu ku reme ku mani ma agujiyan n kataka ka kukiye.
020	PRO	027	017	Tsu na vuyum vu tsu gboro vuyum ta feu vuma n vuma o tsu ɓa̱nka̱na̱i nanai.
020	PRO	027	018	Vuza na u tsu la̱na̱ maɗanga ma ma̱biri u tsu lyaꞋa ta̱ umaci u ni, ama vuza na u tsu la̱na̱ vuzagbayin vu ni, wi ta̱ a̱ kuciya̱ tsugbayin.
020	PRO	027	019	Tsu na vuma u tsu inda ka̱cika̱ni a mini, ta feu ka̱ɗu ka vuma ka tsu yotso vuma nanai.
020	PRO	027	020	Asaun n ukpisa̱ a tsu cuwa̱ ba ta feu a̱shi a uma a̱ tsu kpa̱ɗa̱ kucuwa̱ nanai.
020	PRO	027	021	Azanariya n azurufa n akina aɗa a tsu kondo a ɗa, ta feu vuma nanai a tsu kondoi ta̱ ubuta̱ u kucikpa u ni.
020	PRO	027	022	Jara kalau n mashin a̱ ma̱suku tsu kiya ku ilya, dem n nanai tsulau tsu ni ci a ku kotso ba.
020	PRO	027	023	La̱na̱ ushiga wi ili kuzuwa i nu, ka̱ta̱ kpamu vu yeve ma̱ta̱na̱ ma anaka a̱ nu,
020	PRO	027	024	adama ana uciyi u tsu geshe ali a kubana u teku ba, ta feu tsugono ci nanai, tsu ci geshe ali n tsukaya ba.
020	PRO	027	025	A tsu kana ta̱ mita̱ ka̱ta̱ masavu mo topo a tsu ɓolongu ta̱ kpamu a̱vuku adama anaka,
020	PRO	027	026	a tsu tsuyaꞋan ta̱ aminya n cileme tsa nlala, a tsu cimba ta̱ kpamu kashina n ikebe ya nraɗika.
020	PRO	027	027	I ta̱ a kuciya̱ mani ma nraɗika ma kulyaꞋa ba̱ri, mana ma ku lyaꞋatangu kpaꞋa ku nu koɓolo n a kabashi n nkere n nu.
020	PRO	028	001	Vuma gbanigbani u tsu ka̱na̱ ta̱ ilaɗi gbani, babu vuza na wi a kusaɓa yi, ama aza usuɓi a tsu shamgba ta̱ ba̱ri an kawu.
020	PRO	028	002	Iɗika yi baci a kuyaꞋan kagbanigbani, ɗa i tsu ka̱na̱ kusabaꞋa ngono, ama ubuta̱ u na baci mogono mi n ugboji n kuyeve, iɗika i tsu shamgba ta̱ ka̱ta̱ i geshe.
020	PRO	028	003	Vuza tsugono na utsu doro uma a̱ ni, wita̱ an mini ma atali ma na ma tsu la̱nga̱sa̱ ili kashina.
020	PRO	028	004	A̱yi na u tsu iwan kutono wila̱, wita̱ koɓolo n aza a gbanigbani, ama ɗa baci vi a kutono wila̱ a vu vurala va aza gbanigbani ɗa.
020	PRO	028	005	Uma gbanigbani e yeve kasingai ba, ama aza kutoni ku Yesu e yeve ta̱ ka mayin.
020	PRO	028	006	Ulata̱ vokpo vuza vu unambi vu kasingai, an va kokpo vuza vu uciyi vu gbanigbani.
020	PRO	028	007	A̱yi na u tsu tono wila̱, maku mu ugboji maꞋa, ama ka̱je ka ka̱ka̱ra̱shi u tsu ronoko ta̱ dada ni wono.
020	PRO	028	008	Ɗa baci vu ciya̱i udukuyan ubuta̱ u gbanigbani, udukuyan wa wita̱ a ku bono ubuta̱ wa aza na i a kuyaꞋan ka a za unambi kasingai.
020	PRO	028	009	Ɗa baci vuma u iwain kutono wila̱ u Ka̱shile, ko kavasa ka̱ ni feu, ili yu unata i ɗa.
020	PRO	028	010	Aza na a tsu zuwa uma usuɓi a yaꞋan unushi i ta̱ a ku yikpa̱ e kpenle kuna a̱ga̱pa̱i, ama aza babu u nushi i ta̱ a kuciya̱ ili singai.
020	PRO	028	011	Aza uciyi a ci ɗika ta̱ ka̱cika̱ le aza ugboji, ama vuzavunambi vu ugboji u yeve ta̱ i na igain.
020	PRO	028	012	Ɗa baci vuza vu usuɓi u ciya̱i ulyai, ya ba dem u tsu yaꞋan ta̱ ma̱za̱nga̱. Ama ɗa baci vuza gbanigbani u ciya̱i ulyai, uma a̱ tsu la̱nsa̱ta̱ ubuta̱ a sheɗeku.
020	PRO	028	013	Aza na a tsu sokongu unushi u le, wa kuciya̱ ulyai ba, ama ya ba dem vuna u dansai ɗa u ka̱sukpa̱i u ɗa, i ta̱ a ku pana asuvu ayali a̱ ni.
020	PRO	028	014	Aza a na a tsu pana wovon u Ka̱shile ayin tutu, a tsu yongo ta̱ n ma̱ta̱na̱, ama ɗa baci u yaꞋan ugbamukaci wita̱ a kuna̱mgba̱.
020	PRO	028	015	Tsugono tsu gbanigbani cita̱ an maza ma gbanigbani ubuta̱ wa aza unambi, an kawu ko kakunzu ka munuka.
020	PRO	028	016	Mogono ma na mi n kuyeve ba, wita̱ a ku doro uma a̱ ni, ama vuza na u iwain kalya wita̱ a kuciya̱ wuma wu ugaɗi.
020	PRO	028	017	Vuza ma̱ga̱la̱ka̱ na wi n mpasa n uma ekiye ni, a ku takacikayi, wita̱ a ku ka̱na̱ ilaɗi a li ukpisa̱ u ni. Ka̱ta̱ i ɓa̱nka̱i ba.
020	PRO	028	018	Ɗa baci vu yaꞋan ku usuɓi, vi ta̱ a kuda̱sa̱ngu n ma̱ta̱na̱, ama vuza gbanigbani i ta̱ a kunai babu usa̱n.
020	PRO	028	019	Kacimbi kana ka tsu yaꞋan ulinga wa a̱bunda̱i, ka ci ciya̱ ta̱ ilikulya ya a̱bunda̱i, ama vuza na u tsu ciga gbani, wita̱ a kuroko ka̱cika̱ni unambi.
020	PRO	028	020	Vuza vu usuɓi wita̱ a kuciya̱ uciyi wa a̱bunda̱i ama vuza na u tsu la̱nsa̱ uciyi gogo, wita̱ a ku uwa atakaci.
020	PRO	028	021	KuyaꞋan ku kazagba kugan ba, ama dem n nanai adama ilikulya, vuma wita̱ a ku fuɗa wa yaꞋan unushi.
020	PRO	028	022	Aza ulyopi a ci ciga ta̱ a ciya̱ uciyi gogo, ka̱ta̱ u kpa̱ɗa̱ kuyeve a na a okpo aza unambi babu usa̱n ba.
020	PRO	028	023	Ya ba dem vu na u dansukai toku wita̱ a kuciya̱ ucikpi a ayin ukoci, ka̱ta̱ ula vuza na u yaꞋankai ni una̱ wu uyoꞋo.
020	PRO	028	024	Vuza na de dem ubokoi ucanuku u dada ni n a̱kpa̱ ni ɗa u danai, “Ai na lo i yoku i ɗa ba.” a̱yi n vuza ma̱ga̱lka̱ derere ɗa i.
020	PRO	028	025	Kutsa̱n ku tsu tuka̱ta̱ n vishili, ama vuza na u tsu keɗike Ka̱shile ma̱ka̱nga̱, wita̱ a kuciya̱ uciyi wa a̱bunda̱i.
020	PRO	028	026	Aza na e ci keɗike ka̱cika̱ le a̱pa̱ alawu a ɗa, ama ya ba dem vuna u walai n ugboji wita̱ a kulaka.
020	PRO	028	027	Ya ba dem vuna u cineke aza unambi ba̱ri, wi a kunamba ba ili ba, ama a̱yi na u tsu yimba̱ku a̱shi a̱ ni we e le, i ta̱ a kila̱kpa̱i.
020	PRO	028	028	Ɗa baci aza gbanigbani i a kulya tsugono, uma a tsu sheɗeku ta̱. ama ayin na baci tsugono tsuta̱ ekiye e le uma usuɓi o tsu doku ta̱.
020	PRO	029	001	Vuza na baci de dem wi n ugbamukaci, ɗa u kpa̱ɗa̱i ku pana udansuki, i ta̱ a kuɓosoyi, ali ula uteku tsu na a ku fuɗa a lapula.
020	PRO	029	002	Aza usuɓi i baci a tsugono, uma a tsu pana ta̱ uyoꞋo. Ama ɗa baci aza a gbanigbani i o tsugono, uma a tsu ka̱na̱ ta̱ mololo.
020	PRO	029	003	Vuma na u ci ciga ugboji, u tsu zuwa ta̱ dada ni ma̱za̱nga̱, ama koto ni ka ashakanlai, ka̱ tsu la̱nga̱sa̱ ta̱ udukuyan u ni.
020	PRO	029	004	Mogono mu usuɓi ma tsu zuwa ta̱ iɗika i ni i gan, ama vuza na u tsu la̱nsa̱ kalya, u tsu la̱nga̱sa̱ ta̱ i ɗika i ni.
020	PRO	029	005	Vuza na u tsu yaꞋanka toku ni una̱ wu uyoꞋo, maza ma u tsu shikpa̱ka̱ a ene e le.
020	PRO	029	006	Unushi u vuza gbanigbani u tsokpo ta̱ maza wa̱ni, ama vuza vu usuɓi u tsu laꞋaka ta̱, ka̱ta̱ worokpo n ma̱za̱nga̱.
020	PRO	029	007	Vuza vu usuɓi u tsu dama ta̱ adama aza unambi, ama, vuza gbanigbani u tsu yeve n ka nanlo ba.
020	PRO	029	008	Aza a gbanigbani a tsu zuwa ta̱ likuci ra̱ka̱ i dagaza, ama aza usuɓi a tsu vaꞋanka ta̱ uma a̱ɗu.
020	PRO	029	009	Ɗa baci vuza vu ugboji u bankai kalau ubuta̱ wa afada, ka̱ta̱ kalau ka ka̱na̱ izoshi n wupa, ka̱ta̱ kadanshi ka kpa̱ɗa̱ ku kotso.
020	PRO	029	010	Aza a̱ ma̱ga̱lka̱ a ci ciga aza a babu unushi ba, ama aza usuɓi a tsu la̱nsa̱ ta̱ uteku tsuna a ɓa̱nka̱ le.
020	PRO	029	011	Alau a tsutuka̱ta̱ tsulau ci le e keteshe, ama aza ugboji a tsu sokongu ta̱ ci le.
020	PRO	029	012	Ɗa baci monogo mushuku yi n kadanshi ka aza uwa, ana ntaji a̱ ni ra̱ka̱ ita̱ a kokpo aza a gbanigbani.
020	PRO	029	013	Aza unambi n aza kalya dem vu le kete ka i, Vuzavaguɗu ɗa u nekei le a̱shi adama e kene.
020	PRO	029	014	Ɗa baci mogono ma yaꞋankai vuza vu unambi afada a singai, tsugono tsu ni ci ta̱ a kugeshe ali ntsukaya.
020	PRO	029	015	Ugbari u maku u tsu tuka̱ta̱ n ugboji, ama maku magbanigbani ma tsu neke ta̱ a̱na̱kpa̱ ni wono.
020	PRO	029	016	Ɗa baci aza a gbanigbani i o tsugono, kagbanigbani ka tsu yimkpa ta̱, ama aza usuɓi i ta̱ a kuzuwa le a yikpa̱.
020	PRO	029	017	Gbara muku n nu, i ta̱ a ku neke wu ma̱ta̱na̱ ma ka̱ɗu ka̱ta̱ a zuwa wu ma̱za̱nga̱.
020	PRO	029	018	Ɗa baci ubuta̱ wi babu kadanshi ka Ka̱shile, uma a tsu yaꞋanta̱ ida̱shi kavama. Ama vuza ma̱ta̱na̱ ɗa a̱yi na u tonoi wila̱ u Ka̱shile.
020	PRO	029	019	Kadanshi ku una̱ koci ka kugbara kagbashi ba, adama na wita̱ a kupana ka̱ta̱ uyeve ama wa ku yaꞋan ili ba.
020	PRO	029	020	Ka̱shile ka tsu kuɓa̱nka̱ ta̱ kalau gogo, u laꞋa vuza kadanshi gogo babu cico.
020	PRO	029	021	Vuza na baci uleꞋeshei kagbashi tun a̱yi kenu, a ukoci wita̱ a kuɗika ka̱cika̱ni maku makpaꞋa.
020	PRO	029	022	A za na a tsu yaꞋan wupa gogo, a tsu ɗengusa̱ta̱ vishili, ka̱ta̱ kpamu a yaꞋan unushi wa a̱bunda̱i.
020	PRO	029	023	A̱ra̱ɗi a vuma a tsu tuka̱i ta̱ n kugoyi, ama ma̱riki mita̱ a kutuka̱ n tsugbayin.
020	PRO	029	024	Vuma na de dem u yaꞋan cija̱Ꞌa̱ n koboki, u ciga wuma u ni ba. ɗa baci a ɗeke ni tsugan ubuta̱ wa afada, u kupaɗa ta̱ bini.
020	PRO	029	025	Kupana ku wovon u vuma, maza maꞋa ama vuza na uzuwakai Ka̱shile a̱pa̱m u kuciya̱ ta̱ ma̱ta̱na̱.
020	PRO	029	026	Uma n a̱bunda̱i a̱ tsu la̱nsa̱ ta̱ ucigi ubuta̱ wa ngono, ama afada usuɓi, a Ka̱shile ka a ɗa i.
020	PRO	029	027	I na vuza vu usuɓi u cigai ba, i ɗa kayan ka uwa, i na tankpamu vuza gbanigbani u cigai ba, i ɗa vuza vu usuɓi.
020	PRO	030	001	Akaka a Agu kolobo ka Yake. Vuma va u danai, Vuzavaguɗu Ka̱shile moꞋuta̱ Mpa moꞋuta̱, Vuzavaguɗu, utsura u va̱ u kotso ta̱.
020	PRO	030	002	Mayun mpa n lata̱ ya ba dem tsulau. mi n kuyeve tsu uma.
020	PRO	030	003	Mpa n la̱nsa̱ kuyeve ku ugboji ba, mpa kpamu n yeve vuza ciɗa vu nanlo ba.
020	PRO	030	004	Ya yi u sawai ku kumba gaɗi ɗa u cipa̱i? Ya yi u sawai kureme wunla̱ a kataka ka kukiye ka ni? Ya yi u sawai ku ka̱ta̱la̱ mini a kuminya ku ni? Ya yi kpamu u shikpa̱i uteku wu uduniya? Ya yi a ci ɗeke kula ku ni, kpamu ya yi a ci ɗeke kula ku maku ma̱ ni? Dana mu, vu yeve ba ci.
020	PRO	030	005	Kadanshi ka Ka̱shile ra̱ka̱ mayun ɗa, ma̱ra̱ga̱ ma a, wa aza na a̱ la̱nsa̱i kusheɗeku wa̱ a̱ ni.
020	PRO	030	006	Ka̱ta̱ vu doku kadanshi ka̱ ni ba, ta lo wa ku dansuka wu ka̱ta̱ vokpo kayan ka uwa.
020	PRO	030	007	Vuzavaguɗu i li ire i ɗa n la̱nsa̱i wa̱ nu, yaꞋan ka mu i ɗa kafu n kuwa̱.
020	PRO	030	008	Takpa ukuna wa uwa u bana dangi n mpa, ka̱ta̱ vu neke mu uciyi ko unambi ba, ama neke mu ilikulya derere n ucigi u va̱,
020	PRO	030	009	ta lo ma cuwa̱ ka̱ta̱ n cinukpa n a̱vu, ka̱ta̱ n dana “Ya yi Vuzavaguɗu” ko kpamu n namba ka̱ta̱ n boko, ka̱ta̱ n la̱nga̱sa̱ kula ku ka Ka̱shile ka̱ va̱.
020	PRO	030	010	Ka̱ta̱ vu la̱nga̱sa̱ kagbashi kula ubuta̱ u vuzagbayin vu ni ba, ta lo va yaꞋan unushi u na a kila̱kpa̱ wu.
020	PRO	030	011	N kukece ta̱ ili gbaniꞋgbani i na̱shi i na uma a ci yaꞋan, aza yoku a ci shika ta̱ ishekpu i le ka̱ta̱ a̱ kpa̱ɗa̱ ku cikpa ina̱kpu i le.
020	PRO	030	012	Aza yoku a ce ene ta̱ ka̱cika̱le i ta̱ ciɗa, ashe tana i ta̱ nu unata.
020	PRO	030	013	Aza yoku i ta̱ na a̱ra̱ɗi, a ci ɗika ta̱ ka̱cika̱le e le va ili yoku i ɗa.
020	PRO	030	014	Aza yoku anga e le otokobi a ɗa, atakpamkpatsu e le kpamu mawun ɗa, adama na okotsotongu aza unambi uduniya ra̱ka̱, n ofoloni ra̱ka̱ a ka̱tsuma̱ ka uma.
020	PRO	030	015	Kutsa̱n ki ta̱ n nkere nre. A ci ɗeke le ta̱. Nemu koɓolo n Nemu. Ili tatsu yi ta̱ lo i na i ci cuwa̱ ba, Ali i na̱shi i na i ci dana “U yawa mu ta̱ ba.”
020	PRO	030	016	E le ɗa, asaun, n ka̱tsa̱ma̱ ka madari ma na ma maci ba, n iɗika i na ka̱ta̱ i cuwa̱i n mini ba, n akina a na a sawai ku dana, “U yawa mu ta̱ ba,”
020	PRO	030	017	A̱shi a na o goyoi dada ɗa a iwain kucikpa mma agawun a kuyene i ta̱ a kuta̱sa̱ a ɗa ka̱ta̱ asakali a takuma le.
020	PRO	030	018	I li itatsu ɗa yi a ku neke mu mereve, a li i na̱shi i na n yeve ba
020	PRO	030	019	u teku tsu na kajimba ka tsu wala gaɗi, u teku tsu na koko ka tsu wala a katali, u teku tsu na kpantsu ku tsu wala a mini, n uteku tsu na mavali ma tsu yaꞋan n mekere.
020	PRO	030	020	Na ɗa u teku tsu na kashakanlai ki u lyaꞋa ba ci ka̱ta̱ u gboro una̱ ka̱ta̱ u dana, “Mpa n yaꞋan u nushi ba.”
020	PRO	030	021	I li yi ta̱ lo i na̱shi i na vuza u duniya u ku fuɗa ku yaꞋan ahankuri i ɗa ba,
020	PRO	030	022	kagbashi ɗa baci kokpoi mogono, n kalau a yaꞋan na baci ka̱cuwa̱i n ilikulya,
020	PRO	030	023	ɗa baci vuka vu unambi u mapasa u ciya̱i vali, n kagbashi ka na ka gadai a̱na̱ku a̱ ni.
020	PRO	030	024	I li i kenu i na̱shi feu yi ta̱ lo u duniya, ama i ta̱ n ugboji ka̱u,
020	PRO	030	025	Ojuno i nu utsura ba, ama a tsu la̱nsa̱ ta̱ ilikulya i le n lyushi
020	PRO	030	026	Rema nnama n ɗa n na mi babu utsura, ama dem n nanai a ci maꞋa ta̱ i uwa i le a tali,
020	PRO	030	027	Akyun i n mogono ba, ama dem n nanai a tsu wala ta̱ magaba,
020	PRO	030	028	Karagba, vi ta̱ a kufuɗa vu ka̱na̱i n ekiye, dem n nanai a tsu uwa ta̱ a kefeku ka mogono.
020	PRO	030	029	Ili i tatsu yi ta̱ lo, ali i na̱shi i na i tsu wala n atankama.
020	PRO	030	030	E le ɗa kawu, a̱ yi na ulai ya ba dem mgbayin a ka̱tsuma̱ ka nnama, a̱ yi na u tsu kpatala adama a vu toku ba,
020	PRO	030	031	n kepen ki isali n ma̱ga̱ji, koɓolo n mogono ma na mi koɓolo n osoji a̱ ni.
020	PRO	030	032	Ɗa baci vi ɗe a tsulau, a ku yaꞋanka ka̱cika̱ nu a̱ra̱ɗi ko kpamu a fama an foɓo adama kagbani-gbani, to pala una̱ u nu n kukiye.
020	PRO	030	033	tsu na kukuciwa ku mani ku tsu tuka̱ n maniꞋin, u pinda̱ri u vunu kpamu u zuwa mpasa mu uta̱ a vunu, ta feu wupa u tsu tuka̱ n vishili nanai.
020	PRO	031	001	Na ɗa kadanshi ka mogono Lemuwelu. Kana a̱na̱ku a̱ ni o yotsongi ni.
020	PRO	031	002	Yiɗa̱i vi a kuyaꞋan maku ma̱ va̱? Yiɗa̱i vi a kuyaꞋan maku ma̱ va̱, maku ma̱ va̱ ma na n matsai? Yiɗa̱i vi a kuyaꞋan, maku ma a kucina ma va̱?
020	PRO	031	003	Ka̱ta̱ vu neke katsura ka̱ nu ubuta̱ wa a̱ma̱ci ba, ko kpamu vu bonoko ugboji u nu wa aza na a tsu takacika ngono.
020	PRO	031	004	Ugain u ɗa a vu Lemuwelu, Ugan mogono ma soꞋo ma̱ra̱ ba, ko ngono n soꞋo ma̱ra̱ mu utsura ba,
020	PRO	031	005	ta lo a ta̱wa̱ a cinukpa n wila̱ u na o tonoi, ka̱ta̱ a iwan kamayun ka uma a na o doroi.
020	PRO	031	006	Neke vuza na wi a ku kuwa̱ ma̱ra̱ mu utsura, ma̱kya̱n tamkpamu wa aza na i nu una̱mgbi u ka̱tsuma̱,
020	PRO	031	007	ka̱sukpa̱i le o soꞋo ka̱ta̱ a cinukpa n unambi u le a̱ kpa̱ɗa̱ ku ciɓa n atakaci e le kpamu.
020	PRO	031	008	YaꞋan kadanshi adama ebebe a na a tsu dansa ba, na aza na i na a̱ɓa̱nki ba.
020	PRO	031	009	Ɓa̱yuwa̱ una̱ adama na vu dansa afada asingai, ɓa̱nka̱ aza unambi n ofoloni.
020	PRO	031	010	Yayi wa kufuɗa ku ciya̱ vuka vu usuɓi? U lata̱ kazanariya ugain.
020	PRO	031	011	Vali ni u tsu ushuku ta̱ n a̱yi, ka̱ta̱ tana u ciya̱ ili ra̱ka̱ i na u cigai.
020	PRO	031	012	U tsu yaꞋankai ta̱ kasingai, ba ka gbani-gbani ba, a ayin a wuma a̱ ni dem.
020	PRO	031	013	U tsu la̱nsa̱ ta̱ tsugbere tsu tsuzogu ka̱ta̱ u yaꞋan kuca n ekiye a̱ ni n ma̱ta̱na̱.
020	PRO	031	014	Wi ta̱ an kpantsu ka aza tsulaga, u tsu tuka̱ ta̱ n ilikulya i ni dangi.
020	PRO	031	015	U tsu ɗa̱nga̱ ta̱ n kpasani ka̱ta̱ u yaꞋanka aza a kpaꞋa ilikulya ka̱ta̱ u buka kpamu abara a̱ ni.
020	PRO	031	016	U tsu la̱na̱ ta̱ kashina mayin kafu u tsula, n atakaci ulinga a̱ ni a ɗa u tsu shikpa̱ kashina ka nɗanga.
020	PRO	031	017	U tsu zuwa ta̱ ka̱ɗu ka̱ta̱ u yaꞋan ulinga n utsura.
020	PRO	031	018	U tsu yeve ta̱, ɗa baci kodokpotsu ka uwa ni. ma̱kuni ma̱ ni ma tsu yongo ta̱ a kutasa ali kayin washi.
020	PRO	031	019	Na ekiye a̱ ni a ɗa u tsu ka̱na̱ tsugbere na ekiye a̱ ni a ɗa kpamu u tsu yaꞋan kucaꞋa.
020	PRO	031	020	U tsu neke ta̱ aza unambi ba̱ri, koɓolo n ofoloni feu nanai.
020	PRO	031	021	U tsu pana wovon u a yaꞋan uta̱ni ba, adama na muku n ni ra̱ka̱ mita̱ ntogu mu uta̱ni.
020	PRO	031	022	U tsu caꞋa ka ta̱ ka̱cika̱ni mayaga ma a̱ga̱da̱, aminya a̱ ni tsugbere tsu ɗa tsu singai tsu mini ma garula.
020	PRO	031	023	Vali ni vuza vu uyevi ɗa o koɓolo ka uma ɗa baci u da̱sa̱ngi koɓolo n tsugbayin tsu likuci.
020	PRO	031	024	U tsu caꞋa ta̱ aminya a tsugbere ka̱ta̱ u denge. U tsu denke ta̱ a za tsulaga aɗambura.
020	PRO	031	025	Uciyi koɓolo n usuɓi u ɗa aminya a̱ ni, wi ta̱ o ku zoꞋoso a a yaꞋan e kelime.
020	PRO	031	026	U tsu yaꞋan ta̱ kadanshi n ugboji, kuyotsongu ku ni ku singai ku ɗa.
020	PRO	031	027	U tsu la̱na̱ ta̱ muku ni mayin, a̱ yi ili bura yi n wonvoli ba.
020	PRO	031	028	Muku ni n tsu ɗa̱ngu ta̱ ka̱ta̱ a cikpai vali ni feu u tsu cikpai ta̱.
020	PRO	031	029	U tsu dana ta̱, “A̱ma̱ci n a̱bunda̱i a tsu yaꞋan ta̱ i na a cikpa le, ama avu vu laꞋa le ta̱ dem.”
020	PRO	031	030	KuyaꞋan ku gaye u kuna u gbani u ɗa, ama vuka vu na vu tsu pana wovon u Ka̱shile, a̱ yi ɗa ili ku cikpa.
020	PRO	031	031	Neke ni katsupu ka atakaci ulinga a̱ ni, ka̱ta̱ ugain wu ulinga u ni kpamu wu utuka̱i e keteshe.
#
# BOOK	021	ECC	Ecclesiastes	Tsuɓari
021	ECC	001	001	Kadanshi ka malum, kolobo ka Dawuda, mogono a Urushelima.
021	ECC	001	002	Gbani ɗa, ili dem gbani ɗa. malum ma danai. Ili ra̱ka̱ gbani ɗa. Ili dem gbani ɗa.
021	ECC	001	003	Yiɗa̱i vuma u ciya̱i a̱ ka̱tsuma̱ ka kataci ka̱ ni ka na wi a kuyaꞋan a aduniyan?
021	ECC	001	004	Tsukaya tsu laza, ka̱ta̱ tsukaya tsu yoku tsu ta̱wa̱, ama aduniyan i ta̱ lo ko wannai.
021	ECC	001	005	Kanna ka tsu uta̱ ta̱ ka̱ta̱ kpamu kanna ka̱ yikpa̱, ka̱ta̱ ka dakaka o kubono a̱ ubuta̱ u na ka̱ uta̱i kpamu.
021	ECC	001	006	Wunla̱i u tsu lapa ta̱ a kubana a uɓonɗakai ka̱ta̱ kpamu u kpatala u kubono a uɓongaɗi, ka̱ ka̱na̱ kuka̱ra̱Ꞌa̱, n u bonoi a̱ ubuta̱ u na wu uta̱i.
021	ECC	001	007	Nyeneke ra̱ka̱ n ci yene ta̱ a kubana mala, n nannai dem mala ma shana ba. A̱ ubuta̱ u na nyeneke tsu uta̱, ta ɗe o tsu bono kpamu.
021	ECC	001	008	Ili dem i tsu tuka̱ ta̱ n woꞋi, tsu na vuma u kufuɗa kugisanku ba. A̱shi o tsu oꞋwo n kindi ba, atsuvu feu o tsu oꞋwo n kupana ba.
021	ECC	001	009	Ili i na i gita̱i ɗe n cau, i ɗaɗa kpamu i doku i bonoi, ili i na a yaꞋin ɗe n cau, i ɗa kpamu o kudoku a yaꞋan ko ili i savu aduniyan nampa ba.
021	ECC	001	010	Ili yoku yi ta̱ lo i na vuza u kudana, “La̱na̱ biꞋi, na va̱ ili i savu i ɗa”? I ɗa yi ta̱ lo m megeshe kafu ayin a̱ tsu.
021	ECC	001	011	Babu vuza na u kuciɓa n ili i na i lazai, ali n ili i na kpamu i kuta̱wa̱, aza a na a̱ kuta̱wa̱ n ka̱ca̱pa̱ i a kuciɓa n ili i na i gita̱i ba.
021	ECC	001	012	Mpa malum, n lyaꞋa ta̱ tsugono tsa aza a Isaraila punu a Urushelima.
021	ECC	001	013	Ɗa n zuwai ka̱ci ka̱ va̱ adama a na n la̱nsa̱ ugboji n kuyeve ki ili ra̱ka̱ i na yi aduniyan a nampa. Ɗa me enei ili i na Ka̱shile ka zuwakai vuma yi ta̱ n kataci.
021	ECC	001	014	Ɗa me enei ili ra̱ka̱ i na i a kuyaꞋan aduniyan, ra̱ka̱ gbani ɗa, yi o kutono wunla̱i.
021	ECC	001	015	ili i na baci i ka̱nza̱i, yi kubonoko mejege ba, e ci kece i na yi lo ba.
021	ECC	001	016	Ɗa n danai ka̱ci ka̱ va̱, “La̱na̱ n ciya̱ ta̱ ugboji u na n laꞋi yaba dem vu na u lyaꞋi tsugono a Urushelima kafu mpa, mayun n ciya̱ ta̱ ugboji n kuyeve ka a̱bunda̱i.”
021	ECC	001	017	Ɗa n zuwai ka̱ci ka̱va̱ adama a na n yeve ugboji n ujari koɓolo n tsulau, ama nannai dem ɗa me enei kutono ku wunla̱i ku ɗa.
021	ECC	001	018	Adama a na ugboji wa̱ a̱bunda̱i u tsu tuka̱ ta̱ n una̱mgbuka̱tsuma̱, kuyeve ka̱ a̱bunda̱i ku zuwa ta̱ ka̱ɗu ka vuma kuna̱mgba̱.
021	ECC	002	001	Ɗa n danai ka̱ɗu ka̱ va̱, “YaꞋan zuwai ka̱ci va̱ kulyaꞋa ku uyoꞋo, adama a na n yeve tsu na u ɗa wi.”Ama ɗa n yevei na lo feu ukuna u gbani u ɗa.
021	ECC	002	002	Ɗa n danai, “Izoshi tsulau tsu ɗa, kpamu yiɗa̱i kupana kuyoꞋo ki a̱ kutuka̱?”
021	ECC	002	003	N sheshe ta̱ a̱ ka̱ɗu ka̱ va̱, tsu na n kulyaꞋa uyoꞋo n kusoꞋo ku ma̱kya̱n, mo oɓongi tsulau a makyan ma na mi a̱ kula̱nsa̱ ugboji. N cigai n ciya̱ uyoꞋo u na uma a̱ ci ciya̱ aduniyan a̱ ka̱tsuma̱ ka ayin a wuma e le.
021	ECC	002	004	Ɗa n yaꞋin ili i gbagbaꞋin, m maꞋakai ka̱ci ka̱ va̱ iꞋuwa, ɗa n ca̱Ꞌi ashina a itacishi.
021	ECC	002	005	N cimbai a ashina n ubuta̱ u kuvuka, ɗa n ca̱Ꞌi icuꞋu yi nɗanga n tsu matsa kakau punu.
021	ECC	002	006	Ɗa n ga̱va̱i ayivan, adama a na n tsunku nɗanga ma mini.
021	ECC	002	007	Ɗa n tsulakai ka̱ci ka̱ va̱ agbashi ali n a̱ma̱ci, mi ta̱ kpamu m muku ma agbashi n na a matsakai mu a kpaꞋa ku va̱. Mi ta̱ n ushiga wa anaka n a̱bunda̱i, nu nkyon nu nraɗika n na n laꞋi aza a na n cinai punu a̱ ida̱shi a Urushelima.
021	ECC	002	008	M ɓolonki ka̱ci ka̱va̱ azurufa n azanariya, mi ta̱ n kazuwi ku ucanuku u singai wu ngono n uɓon u tsugono tsu va̱. Ɗa n la̱nsa̱i aza a ishipa ali n a̱ma̱ci adama a na a yaꞋansaka mu ishipa, n ili i na i tsu zuwa kupana ku uyoꞋo, n a̱ma̱ci a pulai n a̱bunda̱i a na n zuwai.
021	ECC	002	009	Ɗa mo okpoi vuzagbayin n laꞋi yaba dem vu na n cinai punu a̱ ida̱shi a Urushelima. Dem n nannai mpa n ugboji u va̱.
021	ECC	002	010	N sa̱nka̱ a̱shi a̱ va̱ ili i na a cikalai dem ba, n sa̱nka̱ ka̱ɗu ka̱ va̱ kupana uyoꞋo ba. ka̱ɗu ka̱ va̱ ka pana ta̱ uyoꞋo wi ili ra̱ka̱ i na n yaꞋin, na va̱ ɗaɗa katsupu ka kataci ka ulinga u va̱
021	ECC	002	011	Ama a na n la̱na̱i ulinga u na n yaꞋin n ekiye a̱ va̱, n ili i na n yaꞋin kataci adama a na n ciya̱, ɗa me enei ili ya ra̱ka̱ gbani ɗa, yi ta̱ o kutono wunla̱i, babu kodokpotsu ka na vi a̱ kuciya̱ aduniyan a nampa.
021	ECC	002	012	Ɗa n sheshei adama a na m gbaɓa ugboji, n ujari n tsulau. Yiɗa̱i i buwai i na mogono ma na ma̱ kuta̱wa̱ ma kuyaꞋan, i na mpa n yaꞋin ba?
021	ECC	002	013	Ɗa me yevei ugboji u laꞋa ta̱ tsulau, tsu na kutashi kulaꞋi ka̱yimbi.
021	ECC	002	014	Vuza vu ugboji u tsu ene ta̱ ubuta̱ u na wi a kubana, ama kalau ki ta̱ a nwalu a̱ ka̱yimbi tukpa̱m, ama ɗa me enei ili i te i ɗa ra̱ka̱ i ci ciya̱ le.
021	ECC	002	015	Ɗa n sheshei a̱ ka̱ɗu ka̱ va̱, n danai, “Ili i na i ciya̱i kalau, yi ta̱ feu a̱ kuciya̱ mu. Nannai va yiɗa̱i n ciya̱i a na mo okpoi vuza vu ugboji?” Ɗa n danai ka̱ci ka̱ va̱, “Ili i nampa ya feu gbani ɗa.”
021	ECC	002	016	Adama a na vuza vu ugboji va n kalau ka, a kubana e megeshe a kuciɓa n e le ba, a ayin a̱ kuta̱wa̱ ra̱ka̱ vu le i ta̱ a ku cinukpa n a̱ le. Tsu na vuza vu ugboji u ku kuwa̱ ta feu kalau nannai.
021	ECC	002	017	Ɗa n iwain wuma, adama a ili i na i a kuyaꞋan aduniyan yi ta̱ a̱ kula̱nga̱sa̱ mu ka̱ɗu. Ili ra̱ka̱ gbani ɗa, kutono ku wunla̱i ku ɗa koci.
021	ECC	002	018	Ɗa n iwain ulinga u na n yaꞋin ra̱ka̱ aduniyan a nampa, adama a na mi ta̱ a̱ ku ka̱sukpa̱ i ɗa u vuza na wi a ku ta̱wa̱ ka̱ca̱pa̱ ka̱ va̱.
021	ECC	002	019	Ya yi u yevei ko vuza na u ku ta̱wa̱ ka̱ca̱pa̱ ka̱ va̱ wi ta̱ ko okpo vuza vu ugboji ko kalau? Dem n nannai wi ta̱ a kulyaꞋa uka̱ni wu ulinga u na n yaꞋin kataci ka̱ kula̱nsa̱ a aduniyan. Nava feu gbani ɗa.
021	ECC	002	020	Ɗa m takpai ka̱ɗu ka̱ va̱ a ulinga u na n yaꞋin a aduniyan a nampa ra̱ka̱.
021	ECC	002	021	Adama a na vuza wi ta̱ a kuyaꞋan ulinga n ugboji n kuyeve, n kufuɗa ku ni, n nannai dem ka̱ta̱ u ka̱sukpa̱ vuza yoku vuza na u takacikai kula̱nsa̱ ba. Nava feu gbani ɗa n ili i gbani-gbani.
021	ECC	002	022	Yiɗa̱i vuma lima̱ u kuciya̱ a̱ ka̱tsuma̱ ku ulinga u na u yaꞋin, n kataci ka na u yaꞋin aduniyan?
021	ECC	002	023	Adama a na ayin a̱ ni ra̱ka̱ kataci kaꞋa n una̱mgbuka̱tsuma̱, ko n kayin ka̱ɗu ka̱ ni ki a ivaꞋin ba. Nava feu gbani ɗa.
021	ECC	002	024	Vuma wi lo n ili i na i laꞋi u lyaꞋa u soꞋo u pana uyoꞋo wu ulinga u ni ba. Na lo feu kuneꞋe ku Ka̱shile ku ɗa,
021	ECC	002	025	adama a na n a̱yi ɗa baci ba, yayi u kulyaꞋa u soꞋo u pana uyoꞋo?
021	ECC	002	026	Vuza na u zuwai Ka̱shile ma̱za̱nga̱, a̱yi ɗa Ka̱shile ka̱ tsu neke ugboji, n kuyeve koɓolo m ma̱za̱nga̱, ama u vuza vu unushi Ka̱shile ke ci neke yi ta̱ kataci ko kuɓolongu uciyi adama a na u neke vuza na u luwai Ka̱shile. Nava feu gbani ɗa, kutono ku wunla̱i ku ɗa koci.
021	ECC	003	001	Ili dem yi ta̱ m makyan ma̱ ni, m makyan adama a ulinga aduniyan ra̱ka̱.
021	ECC	003	002	makyan ma limata mi ta̱ lo, makyan ma̱ ukpa̱Ꞌa̱ mi ta̱ lo, makyan ma̱ vica̱Ꞌa̱ mi ta̱ lo, makyan ma vikyaꞋa mi ta̱ lo,
021	ECC	003	003	makyan ma munuka mi ta̱ lo, makyan mo kupotsotongu mi ta̱ lo, makyan ma̱ kufa̱da̱ mi ta̱ lo, makyan ma kumaꞋa mi ta̱ lo,
021	ECC	003	004	makyan ma̱ ma̱shi mi ta̱ lo, makyan mi izoshi mi ta̱ lo, makyan ma kpalu mi ta̱ lo, makyan ma̱ ma̱za̱nga̱ mi ta̱ lo,
021	ECC	003	005	makyan ma kuwacuwa atali mi ta̱ lo, makyan mo kuɓolongu le mi ta̱ lo, makyan mo moɓongbonoi mi ta̱ lo, makyan mu ukpa̱ɗi u moɓongbonoi mi ta̱ lo,
021	ECC	003	006	makyan ma kula̱nsa̱ mi ta̱ lo, makyan ma̱ kuka̱sukpa̱ ki ta̱ lo, makyan ma kuzuwa mi ta̱ lo, makyan ma kuvakangu mi ta̱ lo,
021	ECC	003	007	makyan ma kukara mi ta̱ lo, makyan ma kujila̱ mi ta̱ lo, makyan ma kupaɗa bini mi ta̱ lo, makyan ma kadanshi mi ta̱ lo,
021	ECC	003	008	makyan mu ucigi mi ta̱ lo, makyan ma maꞋiwansanai mi ta̱ lo, makyan mo kuvon mi ta̱ lo, makyan ma̱ ma̱ta̱na̱ mi ta̱ lo.
021	ECC	003	009	Yiɗa̱i vuma u kuciya̱ a̱ ka̱tsuma̱ ka kataci ka ulinga u ni?
021	ECC	003	010	Me ene ta̱ a̱miki a na Ka̱shile ka zuwakai uma.
021	ECC	003	011	U yaꞋan ta̱ ili dem n ugaꞋin a ayin a̱ ni. Ɗa kpamu u zuwakai vuma ka̱ɗu ko ci coꞋo ke kuyeve ki ili i na i lazai n ili i na yi e kelime, n nanai dem a kufuɗa a zuwaka n ili i na Ka̱shile ka yaꞋin ɗe n ugiti ali a̱ kuta̱wa̱ a ayin a ukocishi ba.
021	ECC	003	012	N yeve ta̱ i yoku yi lo i na i laꞋi vuma u ciya̱ ma̱za̱nga̱ ka̱ta̱ uyaꞋin i li singai a ayin a na wi n wuma ba.
021	ECC	003	013	N adama a na yaba dem u ciya̱ u lyaꞋa u soꞋo, u pana uyoꞋo wu kataci ka ulinga u ni dem, na lo kuneꞋe ku Ka̱shile ku ɗa.
021	ECC	003	014	N yeve ta̱ ili dem i na Ka̱shile ka yaꞋin yi ta̱ e kugeshe ko wannai, ko ili yi punu kudoku ko kujebe ba. Ka̱shile ka yaꞋin ta̱ nannai adama a na uma e neke yi tsugbayin.
021	ECC	003	015	Ili i na yi lo gogo na, a yaꞋin ta̱ ɗe i ɗa ili i na kpamu i kugita̱, i gita̱ ta̱ ɗe, Ka̱shile ki ta̱ a kuzuwa ili i na i gita̱i ɗe, i doku i yaꞋansaka.
021	ECC	003	016	Ɗa kpamu me enei ili i yoku aduniyan a nampa, a̱ ubuta̱ u na a kukiɗa afada a e mejege, kucikpa a ci na ka gbani-gbani ɗe, a̱ ubuta̱ wu usuɓi, a kucikpa a cina ɗe ka gbani-gbani.
021	ECC	003	017	Ɗa n sheshei a̱ ka̱ɗu ka̱ va̱, “Ka̱shile ki ta̱ a kukiɗaka vuza vu usuɓi n vuza va asuvawuya afada, adama a na makyan mi ta̱ lo adama a ulinga dem, makyan adama a ili dem.”
021	ECC	003	018	Ɗa kpamu n sheshei a̱ ka̱ɗu ka̱ va̱, “Uma tamkpamu, Ka̱shile ko tsu kondo le ta̱ adama na e yeve a na ele va a laꞋa nnama ba.
021	ECC	003	019	Wuma u vuma n wuma wu nnama, u te u ɗa dem. Tsu na a̱yi na u ku kuwa̱, ta feu a̱yi na ɗe u ku kuwa̱ nannai. Dem vu le ayinviki e te a ɗa le, Vuma u laꞋa manama n ili yoku ba. Ili ra̱ka̱ gbani ɗa.
021	ECC	003	020	Ra̱ka̱ vu le ubuta̱ u te u ɗa i a kubana, ra̱ka̱ vu le kubuta̱ kaꞋa uta̱i, kpamu a kubuta̱ kaꞋa o kubono.
021	ECC	003	021	Yayi u yevei a na ayinviki a vuma a̱ tsu ɗa̱nga̱ ta̱ gaɗi, ayinviki a manama tankpamu a̱ cipa̱ a iɗika?”
021	ECC	003	022	Ɗa me enei, ili i yoku yi lo i na i laꞋi kugaꞋan vuma u pana uyoꞋo u kataci ku ulinga u ni ba, adama a na ɗaɗa katsupu ka̱ ni. Adama na yayi u kuyeve ili i na i kugita̱ ɗa baci u kuwa̱i?
021	ECC	004	001	Ana n la̱nuki kpamu ɗa me enei modoruko ma na uma i a kuyaꞋan aduniyan. Ɗa me enei kujilya ka aza a na o doroi, kpamu i n ka̱ɓa̱nki ba, utsura ra̱ka̱ wi ta̱ ekiye aza o modoruko kpamu a̱ ciya̱ ka̱ɓa̱nki ba.
021	ECC	004	002	Ɗa n danai, a̱kpisa̱ a na a̱ kuwa̱i ɗe, a laꞋa ta̱ aza a wuma ma̱za̱nga̱, ele na buwai n wuma.
021	ECC	004	003	Ama a̱yi na u laꞋi dem a̱yi ɗa vuza na ka̱ta̱ a matsai ba, a̱yi na ka̱ta̱ wenei ka gbani-gbani ka na i a kuyaꞋan aduniyan ba.
021	ECC	004	004	Ɗa n yevei kataci ka vuma n kuciya̱ ku ni ra̱ka̱, adama a na u ciya̱ u laꞋa toku ɗa. Nava feu gbani ɗa, kutono ku wunla̱i ku ɗa koci.
021	ECC	004	005	Kalau ko tsu oɓongu ta̱ ekiye a̱ ni ali kambulu ka una yi.
021	ECC	004	006	U laꞋa ta̱ n kugaꞋan uciyi u kenu n ida̱shi ma̱ta̱na̱ n uciyi wa̱ a̱bunda̱i n kataci o kutono wunla̱i.
021	ECC	004	007	Ɗa kpamu me enei, kuyongo ku gbani aduniyan.
021	ECC	004	008	Vuma yoku u yongo ta̱ endeꞋin, wi n vuza ba wi feu m muku ba, dem n nannai a kataci ka ulinga, tana uciyi wa u yawa yi ba. Ɗa we ecei ka̱ci ka̱ ni u danai, “Yayi mi a kuyaꞋanka kataci ka,” “Kpamu yiɗa̱i i zuwai mi a̱ kusa̱nka̱ ka̱ci ka̱ va̱ kupana kuyoꞋo?” Nava feu gbani ɗa ili yi una̱mgbuka̱tsuma̱.
021	ECC	004	009	Uma e re a laꞋa ta̱ vuma te, adama a na i ta̱ a kuyaꞋan ulinga mayin.
021	ECC	004	010	Vuza te u yikpa̱ baci, toku ni wi ta̱ kuɓa̱nka̱ yi. Ama ili ya asuvayali i ɗa vuza na u yikpa̱i kpamu u ciya̱ vuza na u kuɗengusa̱ yi ba.
021	ECC	004	011	Kpamu uma e re a vaku baci koɓolo, a kupana ta̱ shenshen. Ama niniɗai vuza te u kupana shenshen endeꞋin?
021	ECC	004	012	I ta̱ a kufuɗa kulyaꞋa vuma te utsura, ama uma e re i ta̱ a ku isa ka̱ci ke le. Tsu kawin kete ka na a caꞋi n awin a tatsu, ka tsu kasa gogoꞋo ba.
021	ECC	004	013	Ka̱ɗa̱nga̱ni vuza vu unambi, n ugboji, u laꞋa ta̱ mogono ma na ma kutsai n tsulau, vuza na u tsu ushuku n odoki ba.
021	ECC	004	014	Ka̱ɗa̱nga̱ni ki ta̱ a̱ ku uta̱ a̱ kunu kugbashi ka̱ta̱ ko okpo mogono, ko wo okpo a matsa yi ta̱ a kpaꞋa ku unambi a̱ ka̱tsuma̱ ko tsugono ci ni.
021	ECC	004	015	Me ene ta̱ uma ra̱ka̱ aza a na i n wuma ɗa a walai aduniyan, o tono ta̱ ka̱ɗa̱nga̱ni, vuzana u ku ka̱na̱ka̱ mogono tsugono.
021	ECC	004	016	Kakuna ki lo n uteku u uma na a̱ ta̱wa̱i e kelime ke le ba. Ama aza a na a̱ ta̱wa̱i ka̱ca̱pa̱ ka a yaꞋan ma̱za̱nga̱ n a̱yi ba. Nava feu gbani ɗa, kutono ku wunla̱i ku ɗa koci.
021	ECC	005	001	Foɓongu ka̱ci ka̱ nu ayin a na baci vu banai a kpaꞋa ku Ka̱shile. U laꞋa ta̱ vu bana vu pana, an va kubanka n kuneꞋe tsu kalau, aza a na e yevei a na a̱ nusai ba.
021	ECC	005	002	Sheshe biꞋi kafu vu dansa, Ka̱ta̱ vu yaꞋan moloko kadanshi ba, Ka̱shile ba. Ka̱shile ki ta̱ gaɗi avu tamkpamu na iɗika, adama a nannai ka̱ta̱ vu dansa wuntsukpi.
021	ECC	005	003	Ka̱bunda̱i ka kataci ka̱ tsu tuka̱ ta̱ n alatani, ta feu nannai ka̱bunda̱i ka kadanshi ka̱ tsu tuka̱ ta̱ n tsulau.
021	ECC	005	004	Ɗa baci vu yaꞋin uzuwakpani ɗa kucinai kuneke Ka̱shile ili, ka̱ta̱ vu geshe ba vu tsupa ili i na vu kucinai kuneke. Adama na a̱yi u tsu pana uyo wa a alau ba. tsupa i li i na vu kucinai kuneke.
021	ECC	005	005	U laꞋa ta̱ n kugaꞋan vu kpa̱ɗa̱ ku kucina, an va kukpa̱ɗa̱ ku tsupa ili i na vu kucinai.
021	ECC	005	006	Ka̱ta̱ vu ka̱sukpa̱ una̱ u nu u zuwa wu kunusa ba. Ka̱ta̱ kpamu vu dana kalingata ka̱ AꞋisa̱ a gbayin vu dana, “Uzuwakpani u na vu yaꞋin va unushi u ɗa.” Yiɗa̱i i zuwai Ka̱shile ki a wupa n kadanshi ka̱ nu ali u la̱nga̱sa̱ ulinga we ekiye a̱ nu?
021	ECC	005	007	Ka̱bunda̱i ka alatani n kadanshi ka̱ a̱bunda̱i ili i gbani i ɗa. Adama nannai pana wovon u Ka̱shile.
021	ECC	005	008	Ɗa baci ve enei i a kutakacika vuza vu unambi a uɓon u yoku, i a kuyaꞋan usuɓi mejege ba, kpamu i ta̱ o modoruko ka̱ta̱ vu yaꞋan mereve ba, adama a na vuza kelime dem u tsu yongo ta̱ n vuzagbayin e kelime ka̱ ni. Kpamu e kelime ke le ra̱ka̱ i ta̱ ɗe n vuzana u laꞋi le kpamu.
021	ECC	005	009	Yaba dem u tsu ci ciya̱ ta̱ ili i na iɗika ya i ci neke, ali m mogono feu, u tsu ciya̱ ta̱ i na ashina a matsai.
021	ECC	005	010	Vuza na wi n ucigi ikebe dem, i ci yawa yi ba. Vuza na u cigai uciyi n a̱bunda̱i u tsu ciya̱ tsu na u cigai ba. Nava feu gbani ɗa.
021	ECC	005	011	Tsu na uciyi u yimkpai, ta feu aza a kulyaꞋa i nannai. Yiɗa̱i uciyi wa u kudoku vuza vu ɗa, ɗaɗa u zuwaka u ɗa a̱shi ba?
021	ECC	005	012	Alavu a zamalinga o ci yokpo ta̱, ko u lyaꞋa kenu ko n a̱bunda̱i, ama ka̱bunda̱i ki ili i vuza vu uciyi ka̱ tsu sa̱nka̱ yi ta̱ alavu.
021	ECC	005	013	Me ene ta̱ ili i gbani-gbani yoku aduniyan. Uciyi u na vuza vu u ɗa u foɓoi u zuwa yi ta̱ una̱mgbuka̱tsuma̱,
021	ECC	005	014	ko ma̱da̱ka̱ ma̱ ka̱na̱ yi uciyi wa u na̱mgba̱, ali wo okpo ayin na baci u ciya̱i maku ka̱ta̱ u namba ili i na u ku ka̱sukpa̱ka̱ yi.
021	ECC	005	015	Koshomboɗi ka vuma wu uta̱i a̱ ka̱tsuma̱ ka̱ a̱na̱ku a̱ ni, ta feu wi o kubono nannai tsu na u ta̱wa̱i. Ko ili wi a kuɗika ekiye a̱ ni a̱ ka̱tsuma̱ ka kataci ka̱ ni, a na u kuɓa̱na̱ ekiye a̱ ni.
021	ECC	005	016	Nava feu ili i gbani-gbani i ɗa. Tsu na vuma u ta̱wa̱i, ta u kubanaꞋa nannai, yiɗa̱i u ciya̱i punu, kataci kaꞋa o kutono wunla̱i.
021	ECC	005	017	Wuma u ni ra̱ka̱ a̱ ka̱yimbi kaꞋa wi a kulyaꞋa ilikulya, n ka̱bunda̱i ka atakaci n una̱mgbuka̱tsuma̱ n wupa.
021	ECC	005	018	Ɗa n yevei, a na ugan ta̱ kpamu u yotso ta̱ vuma u lyaꞋa u soꞋo, u pana uyoꞋo u kataci ku ulinga u ni, a̱ ka̱tsuma̱ ka ayin a na Ka̱shile ke nekei ni aduniyan. Adama a na ɗaɗa upecu u ni.
021	ECC	005	019	Vuza na baci Ka̱shile ke nekei udukuyan n uciyi, ɗa kpamu u nekei ni kofon u pana uyoꞋo wu u ɗa. Wu ushuki n upecu u ni, u yaꞋan ma̱za̱nga̱ a kataci ka̱ ni, kuneꞋe ku Ka̱shile ku ɗa.
021	ECC	005	020	VicuꞋu vu vuma vu nanlo va u tsu ciɓa n ayin a wuma a̱ ni ba, adama a na Ka̱shile ka zuwa yi ta̱ u yongo m ma̱za̱nga̱ a̱ ka̱ɗu ka̱ ni.
021	ECC	006	001	Ɗa me enei kawuya ko yoku punu aduniyan, ɗa tana ka yimkpai a uma.
021	ECC	006	002	Ka̱shile ke ci neke ta̱ vuma uciyi, n ili yi ekiye n tsugbayin, adama a na ka̱ta̱ u namba i na ka̱ɗu ka̱ ni ka cikalai ba. Ama ka̱ta̱ Ka̱shile ka̱ sa̱nka̱ yi u pana uyoꞋo wi ɗa. Ka̱ta̱ komoci ka kucikpa ka pana uyoꞋo wi ɗa. Nava gbani ɗa, ili i gbani-gbani i ɗa.
021	ECC	006	003	Vuma wi ta̱ a kufuɗa kumatsa muku amangatawun, ka̱ta̱ u yaꞋan a̱ya̱ n a̱bunda̱i, ko a na u geshei n wuma, ɗa baci u panai uyoꞋo wu uciyi u ni ba, kpamu u ciya̱ uciɗa̱ngi u singai ba, maku ma na a matsai ukpa̱ ma laꞋa yi ta̱.
021	ECC	006	004	Gbani ɗa kumatsa maku ukpa̱, adama a na a̱ ka̱yimbi kaꞋa u ta̱wa̱i, a̱ ka̱yimbi ka kpamu u bonoi a̱ ubuta̱ u na a cinukpai n a̱yi.
021	ECC	006	005	Ko a na wo okpoi u ciya̱ we ene kutashi ba, u yeve kpamu ili i yoku ba, n nannai dem wu uvuka ta̱, u laꞋa ta̱ vuma vu na u panai uyoꞋo wu uciyi u ni ba,
021	ECC	006	006	ko ɗa baci u yaꞋin a̱ya̱ a̱kpa̱n e re, ama u pana uyoꞋo wu uciyi u ni ba. A̱ ubuta̱ ute u ɗa i a kubana ba?
021	ECC	006	007	Kataci ka vuma dem adama a una̱ u ni u ɗa, N nannai dem ili i na wi a mali i ci yawa yi ba.
021	ECC	006	008	Yiɗa̱i vuza vu ugboji u laꞋakai kalau? Yiɗa̱i vuza vu unambi u ci ciya̱i a na u yevei kuyongo n uma?
021	ECC	006	009	U laꞋa ta̱ n kugaꞋan vu pana uyoꞋo n ili i na vi n i ɗa n a̱shi awuya a na vu ciya̱ n a̱bunda̱i. na lo gbani ɗa kutono ku wunla̱i ku ɗa koci.
021	ECC	006	010	Dem ili i na yu uta̱i ɗe, yi ta̱ n kula, kpamu tsu na vuma wi, e yeve yi ta̱ ɗe, babu vuza na u kufuɗa kudoku ili i na i laꞋi ni utsura.
021	ECC	006	011	Kadanshi n a̱bunda̱i, ka̱ tsu tuka̱ ta̱ n kakpawawa, yiɗa̱i vuza u kuciya̱ a kadanshi ka̱ a̱bunda̱i?
021	ECC	006	012	Yayi u yevei ili na i gaꞋin vuma a̱ ka̱tsuma̱ ka ayin e kenu a gbani a na a tsu laza tsu kululu? Yayi wa kudana yi ili na i kugita̱ aduniyan ayin a na u kuwa̱i?
021	ECC	007	001	Kula ku singai ku laꞋa ta̱ maniꞋin ma̱ ma̱gula̱ni, kpamu kanna ku ukpa̱ ka laꞋa ta̱ kanna ka limata.
021	ECC	007	002	U laꞋa ta̱ n kugaꞋan a bana a kpaꞋa ku kpalu an a kubana a kpaꞋa ku ka̱ɗiva̱, adama a na ukpa̱ u ɗa ukocishi u yaba dem, ka̱sukpa̱ vuza wuma ra̱ka̱ u zuwa i nampa ya a̱ ka̱ɗu ka̱ ni.
021	ECC	007	003	Una̱mgbuka̱tsuma̱ u laꞋa ta̱ izoshi, adama a na una̱mgbuka̱tsuma̱ u tsu tuka̱ ta̱ kulapulu a̱ ka̱ɗu.
021	ECC	007	004	Ka̱ɗu ka vuza vu ugboji ko ci yongo ta̱ a̱ ubuta̱ u kpalu, ama ka̱ɗu ka kalau ki ta̱ adama a kupana ku uyoꞋo.
021	ECC	007	005	U laꞋa ta̱ n kugaꞋan vuma u pana uɓarangi vuza vu ugboji, an wa kupana ishipa ya alau.
021	ECC	007	006	Uteku tsu na maɗanga ma awana mi a̱ ku kula̱ e kenle, ta i zoshi ya alau yi nannai. Nava feu gbani ɗa.
021	ECC	007	007	Ukuna u modoruko u tsu bonoko ta̱ vuza vu ugboji kalau, kalyaꞋa kpamu ka̱ tsu la̱nga̱sa̱ ta̱ vuma.
021	ECC	007	008	Ukocishi u kakuna u tsu laꞋa ta̱ ugiti, uka̱ni u ka̱ɗu u laꞋa ta̱ a̱ra̱ɗi
021	ECC	007	009	Ka̱ta̱ vu yaꞋan moloko ma kuna̱mgba̱ ka̱tsuma̱ ba, adama a na kalau ka ko ci yongo a wupa.
021	ECC	007	010	Ka̱ta̱ vu yaꞋan keci vu dana, “Yiɗa̱i i zuwai ayin a cau, a laꞋi o gogo na?” Adama a na u gaꞋan uma a yaꞋan keci ku nanlo ba.
021	ECC	007	011	Ugboji wi ta̱ n ugaꞋin, ci ili yi uka̱ni, yi ta̱ n ugaꞋin wa aza a na enei kanna.
021	ECC	007	012	Ugboji, u tsu ere ta̱ vuma, tsu na ikebe i ci ere vuma, ama ugaꞋin u kuyeve u ɗaɗa, ugboji u tsu ɓa̱nka̱ ta̱ wuma u vuza na wi n u ɗa.
021	ECC	007	013	La̱na̱i biꞋi ili i na Ka̱shile ka yaꞋin. Yayi wa̱ kuba̱rukpa̱ ili i na u ka̱nza̱i?
021	ECC	007	014	Ayin a gaꞋan baci, yaꞋan ma̱za̱nga̱, ama ayin a̱ na̱mgba̱ baci ciɓa, a na Ka̱shile kaꞋa ka yaꞋin ayin nampa, a̱yi ɗa feu u yaꞋin a̱yi na ɗe. Adama nannai, vuma wi a kufuɗa kuyeve ili i na i kugita̱ e kelime ba.
021	ECC	007	015	A ayin a wuma u gbani a̱ va̱ a nampa a, me ene ta̱ ili i nampa ya ra̱ka̱. Vuza vu usuɓi a̱ ku kuwa̱ a̱ ka̱tsuma̱ ku usuɓi u ni, vuza gbani-gbani u geshe o kuyongo n kawuya ka̱ ni.
021	ECC	007	016	Ka̱ta̱ vu ɗika ka̱ci ka̱ nu vuza vu usuɓi ɗa vi ka̱u ba, ko kpamu vuza vu ugboji ka̱u ba ta baci nannai ba vi ta̱ a ku una ka̱ci ka̱ nu.
021	ECC	007	017	Ka̱ta̱ vo okpo vuza kawuya ka̱u ba, ka̱ta̱ tan feu vo okpo kalau ba adama a̱ yiɗa̱i ɗa vi a̱ ku kuwa̱ babu ayin a̱ nu a yawa?
021	ECC	007	018	Ugan ta̱ vu ushuku n ke te a na va̱ ku ka̱sukpa̱ ka nan ɗe. vuza na wi a kupana wovon u Ka̱shile a̱yi ɗa u kufuɗa kutono ili i nampa ya ra̱ka̱.
021	ECC	007	019	Ugboji u tsu zuwa ta̱ vuza vu ugboji u tsurakpa u laꞋa aza o tsugono kupa a̱ likuci.
021	ECC	007	020	Babu vuza vu usuɓi aduniyan vuza na u ci yaꞋan ku usuɓi babu unushi.
021	ECC	007	021	Ka̱ta̱ vu zuwa atsuvu a ili i na uma i a kadanshi ba, ta baci nannai ba vi ta̱ a kupana agbashi a̱ nu a kushika wu,
021	ECC	007	022	adama a na avu feu vu yeve ta̱ a ka̱ɗu ka̱ nu, n a̱bunda̱i vu shika ta̱ uma.
021	ECC	007	023	N kondoi ili i nampa ya ra̱ka̱ n ugboji u vu ɗa n danai, “N ciga ta̱ mo okpo vuza vu ugboji” ama ka nampa ka, ka laꞋa ta̱ u tsura u va̱.
021	ECC	007	024	Kakuna ko cicoꞋo, ki ta̱ n atakaci, ki kuyeve taci-taci ba, yayi u kuyeve ili i na yi punu ra̱ka̱?
021	ECC	007	025	Ɗa zuwai ka̱ci ka̱ va̱ adama a na n yeve, adama a na n la̱na̱ ka̱ta̱ n la̱nsa̱ ugboji n tsu na a ci yaꞋan ili ka̱ta̱ kpamu n yeve tsulau tsu ka gbani-gbani, n ujari u tsulau.
021	ECC	007	026	Ɗa n cinai ili i na i laꞋi ukpa̱ okono, vuka vu na ka̱ɗu ka̱ ni ki maza maꞋa vuza na ka̱ɗu ka̱ ni uganda u ɗa ekiye a̱ ni kpamu ci ikani. Vuma na u ci yaꞋan ili i na Ka̱shile ka tsu pana uyoꞋo, wi ta̱ a kulaꞋaka e ekiye a̱ ni, ama vuza vu unushi u ku laꞋaka e ekiye a̱ ni ba.
021	ECC	007	027	Malum ma danai, la̱na̱, ili i na me enei i ɗaɗa na. M ɓolongu ta̱ ili i te n vutoku, adama a na n yeve tsu na o foɓusoi ili ra̱ka̱.
021	ECC	007	028	mpa biꞋi a̱ ka̱tsuma̱ ka̱ kula̱nsa̱, ama n ciya̱ ili i na mi a̱ kula̱nsa̱ va ba, ɗa n ciya̱i vuma te ma̱riki a̱ ka̱tsuma̱ ka̱ ka̱kpa̱n. ama a̱ ka̱tsuma̱ ka a̱ma̱ci ko vuza te.
021	ECC	007	029	Na ɗa koci ili i na n yevei, Ka̱shile ka yaꞋan ta̱ vuma n ka̱ɗu ke mejege, ama ɗa uma a̱ ripula̱i ka̱ci ka̱ le okpoi aza a gbani-gbani.
021	ECC	008	001	Yayi wi tsu vuza vu ugboji? Yayi u yevei tsu na u ku karakpusa kadanshi? Ugboji wi ta̱ a kuzuwa a̱shi a vuma a̱ ka̱na̱ kutasa, ka̱ta̱ u zuwa vuma imeshi.
021	ECC	008	002	Tono wila̱ u mogono, adama a na vu yaꞋan ta̱ akucina u Ka̱shile.
021	ECC	008	003	Ka̱ta̱ vu yaꞋan moloko ma kulaza kuka̱sukpa̱ ubuta̱ u mogono ba. Ka̱ta̱ vu shamkpa ka gbani-gbani ba, adama a na a̱yi wi ta̱ a kuyaꞋan uteku tsu na u cikalai.
021	ECC	008	004	An wo okpoi kadanshi ko mogono ki ta̱ n utsura, yayi wi e ku ece yi, u dana, “Yiɗa̱i vi a kuyaꞋan?”
021	ECC	008	005	Vuza na baci dem u tsu tono kadanshi ko mogono, wi a̱ kuciya̱ usa̱n ba, ka̱ɗu ka vuza vu ugboji ke ci yeve ta̱ makyan ma singai n uye u na u gaꞋin.
021	ECC	008	006	Adama a na makyan mi ta̱ lo n tsu na a kuyaꞋan ili dem, ko a na wo okpoi atakaci a vuma a yimkpa yi ta̱.
021	ECC	008	007	Adama a na ko vuza u yeve ili in na yi a̱ kuta̱wa̱ ba, Yayi u kudana vuza yoku ili i na yi a̱ kuta̱wa̱?
021	ECC	008	008	Babu vuza na wi n utsura a̱ wunla̱i ali u reme u ɗa, adama a nannai ko vuza wi n utsura u kanna ku ukpa̱ ka̱ ni ba. Tsu na a tsu dana vuza u laza a makyan mo kuvon ba, ta feu ka gbani-gbani ki a kisa aza a na i a kuyaꞋan kaꞋa ba.
021	ECC	008	009	Nava ra̱ka̱ me ene ta̱ i ɗa, a na n zuwai ka̱ɗu ka̱ va̱ adama a ili i na i a kuyaꞋan aduniyan nampa. Ɗa me enei vuza yoku o tsugono tsa aza a̱ ni. aza o yoku tankpamu a kutakacika adama a̱ ni.
021	ECC	008	010	Ɗa me enei a̱ ciɗa̱ngi aza a ka gbani-gbani, aza a na i a ku uwa n ku uta̱ a̱ ubuta̱ u ciɗa, i a̱ kuciya̱ ucikpi a̱ likuci i na i a kuyaꞋan ili i nanlo. Na lo feu gbani ɗa.
021	ECC	008	011	Ana wo okpoi a tsu kiɗaka vuza vu nushi afada gogo ba, ɗaɗa i zuwai ɗa uma a yimkpai n kuyaꞋan kawuya.
021	ECC	008	012	Ko a na wo okpoi vuma vu gbani-gbani u yaꞋin unushi u na u yawai amangatawun, dem n nannai ka̱ta̱ u geshe n wuma, dem n nannai, n yeve ta̱ ɗa ba ci vuza wi a kupana wovon u Ka̱shile ɗa kpamu u nekei Ka̱shile tsugbayin, wi ta̱ a̱ kuciya̱ ma̱ta̱na̱.
021	ECC	008	013	Ama aza a ka gbani-gbani i a̱ kuciya̱ ma̱ta̱na̱ ba, tsu kululu ku ɗa wuma u le wi. I ta̱ a̱ ku kuwa̱ n utsura u le adama a na a pana wovon u Ka̱shile ba.
021	ECC	008	014	Ili gbani yoku yi ta̱ lo i na i ci gita̱ aduniyan, aza usuɓi o tsu soꞋo ta̱ atakaci a na o yotsoi aza asuvawuya o soꞋo, ka̱ta̱ aza asuvawuya a̱ ciya̱ katsupu ka na aza a usuɓi o yotsoi a̱ ciya̱. N danai na lo feu ukuna u gbani u ɗa.
021	ECC	008	015	Adama a nannai i na n danai, ɗaɗa vuma u pana uyoꞋo, adama a na uteku u kupana kuyoꞋo ku ni a wuma u nampa, ɗaɗa u lyaꞋa u soꞋo u pana u yoꞋo. Wi ta̱ a kufuɗa kuyaꞋan nannai u yaꞋan baci ulinga a ayin a na Ka̱shile ke nekei ni aduniyan.
021	ECC	008	016	Ɗa n zuwai ka̱ci ka̱ va̱ adama a na n ciya̱ ugboji ka̱ta̱ kpamu n zuwaka n atakaci a vuma aduniyan, ko a na wo okpoi u neke a̱shi a̱ ni alavu kanna n kayin ba.
021	ECC	008	017	Ɗa me enei ulinga u na Ka̱shile ka yaꞋin dem, ko vuza wi a kufuɗa kuyeve ili i na Ka̱shile ki a kuyaꞋan aduniyan ba. Ko niniɗai vi baci vu yaꞋin vi e kuyeve ba. Aza a ugboji i ta̱ a kudana e yeve ta̱, ama e yeve ba.
021	ECC	009	001	Ɗa m peɗelyukpei kakuna ka nampa ka a̱ ka̱ɗu ka̱ va̱, ɗa n yevei aza a usuɓi n aza ugboji n ili i na i a kuyaꞋan ra̱ka̱ yi ta̱ ekiye a̱ Ka̱shile, ali n ucigi u le n uꞋiwin u le ko vuza u yeve ili i na yi a̱ kugita̱ kelime ba.
021	ECC	009	002	Dem vu le ukpisa̱ u te u ɗa i a kubana, aza a usuɓi n aza a kawuya, aza a̱ ma̱riki n aza a na i m ma̱riki ba, vuza vu unata n vuza vu ciɗa aza a na e ci neke alyuka n aza a na e ci neke ba. Uteku tsu na ka ki u vuma vu singai, ta feu ka ki nannai u vuza vu unushi, uteku tsu na ka ki u vuza va akucina, ta feu ka ki nannai u vuza na u tsu pana wovon wa akucina ba.
021	ECC	009	003	Na ɗa ka gbani-gbani ka na i a kuyaꞋan aduniyan. Ili i te i ɗa ra̱ka̱ i pura̱ngu yaba dem. Ama a̱ɗu a uma i ta̱ tukpa n ka gbani-gbani, n ujari a̱ a̱ɗu e le, a ayin a wuma u le, ka nanlo ka laza baci sai ukpisa̱.
021	ECC	009	004	Yaba dem vu na wi a̱ ka̱tsuma̱ aza a wuma wi ta̱ n a̱pa̱, mesheꞋe ma wuma ma laꞋa ta̱ ka̱kpisa̱ ka kawu.
021	ECC	009	005	Adama a na aza a wuma e yeve ta̱ a na i ku kuwa̱, ama a̱kpisa̱ e yeve ili ba, i n katsupu ba, a buwa feu a kuciɓa n ele ba.
021	ECC	009	006	Ili i na a cigai n i na a iwain, n cisheꞋe ci le a̱ puwa̱nka̱ ta̱ m megeshe, i o kuyongo a̱ ka̱tsuma̱ ki ili i na yi a̱ kugita̱ aduniyan ba.
021	ECC	009	007	Wala, vu lyaꞋa ilikulyaꞋa i nu m ma̱za̱nga̱, ka̱ta̱ vu soꞋo ma̱kya̱n ma̱ nu n ka̱ɗu ka̱ ma̱za̱nga̱, adama a ili i na vu yaꞋin ra̱ka̱ derere ɗa u Ka̱shile.
021	ECC	009	008	YaꞋan akashi a̱ nu o yongo wa̱ri makyan dem, ka̱ta̱ ayin tutu vu putala kaci ka̱ nu n maniꞋin.
021	ECC	009	009	Pana uyoꞋo n vuka vu ucigi vu nu, a ayin gbani a na Ka̱shile ke nekei nu ra̱ka̱ aduniyan, adama a na ɗaɗa katsupu ka̱ nu n kataci ka̱ nu aduniyan.
021	ECC	009	010	Ili i na baci vi a kuyaꞋan n ekiye a̱ nu, yaꞋan i ɗa n utsura u nu, adama a na a kasaun a̱ ubuta̱ u na vi a kubana, babu ulinga, kufoɓuso ki ili, ko kuyeve ko tana ugboji.
021	ECC	009	011	Ɗa n doku me enei ili i yoku aduniyan. Vuza na u fuɗai ilaɗi ɗa u ci ciya̱ ulyaꞋi makyan dem ba, makyan dem ɗa vuza vu utsura u tsu ciya̱ ulyaꞋi o kuvon ba, makyan dem ɗa vuza vu ugboji u tsu ciya̱ ilikulyaꞋa ba, makyan dem ɗa feu ɗa vuza vu cicoꞋo u tsu ciya̱ udukuyan ba, makyan dem ɗa keyevi ka̱ tsu ciya̱ mpasa ma singai ba. Ama makyan n kofon ka cina yaba dem vu le.
021	ECC	009	012	Adama a na babu vuza na u yevei kanna ka̱ ni. Tsu na e ci reme adan a̱ bilili, tsu na e ci reme nnunu a maza, ta ayin a atakaci a̱ tsu ta̱wa̱ u uma nannai.
021	ECC	009	013	Ɗa kpamu me enei agisana a ukuna wu ugboji aduniyan a na ugaꞋin mu.
021	ECC	009	014	A yaꞋan ta̱ likuci i kenu i yoku n uma kenu punu. Ɗa mogono mu utsura mo yoku ma̱ tuka̱i i ɗa n vishili, u kambuki i ɗa, ɗa u maꞋi adasukpatsu a kupasa nshilya.
021	ECC	009	015	Vuza vu unambi vu yoku tana wi ta̱ punu a̱ likuci ya ama wi ta̱ n ugboji, ɗa u wawai likuci ya n ugboji u ni. Ama vuza u ciɓa n a̱yi ba.
021	ECC	009	016	Ɗa n danai, “Ugboji u laꞋa ta̱ utsura.” Ama ɗa o goyoi ugboji u vuza vu unambi va, a tsu pana odoki a̱ ni ba.
021	ECC	009	017	U laꞋa ta̱ n kugaꞋan a pana kadanshi ka sawu ka vuza vu ugboji a na a kupana kacaꞋa ka vuza vu tsugono tsa alau.
021	ECC	009	018	Ugboji u laꞋa ta̱ ucanuku u kuvon, ama vuza vu unushi vu te u tsu la̱nga̱sa̱ ta̱ ili i singai n a̱bunda̱i.
021	ECC	010	001	Uteku tsu na ayun a na a̱ kuwa̱i a tsu zuwa ili i ma̱gula̱ni i shama, ta feu tsulau kenu tsu tsu la̱nga̱sa̱ ugboji n tsugbayin nannai.
021	ECC	010	002	Ka̱ɗu ka vuza vu ugboji ka tsu zuwa yi ta̱ kuyaꞋan ili derere, ama ka̱ɗu ka kalau ki ta̱ tsugula̱
021	ECC	010	003	Ko wi baci a nwalu a uye, kalau ko ci yotsongu ta̱ a na wi m ma̱riki ba, u yotsongu yaba dem tsulau ci ni.
021	ECC	010	004	Ɗa baci vuza tsugono u yaꞋin wupa n avu, ka̱ta̱ vu yaꞋan moloko vu laza ba, adama a na uvaꞋanki u ka̱ɗu tsu zuwa ta̱ a cinukpa n unushi u gbayin.
021	ECC	010	005	Me ene ta̱ ka gbani-gbani ko yoku aduniyan, unushi u gbayin u na ngono n ci yaꞋan sa,
021	ECC	010	006	ɗaɗa e ci neke ta̱ alau tsugbayin, aza a uciyi tamkpamu a zuwa le ɗaka.
021	ECC	010	007	N saꞋawa ta̱ ku ene agbashi gaɗi vo odoku, muku mu ngono tamkpamu a ku dasa a ene a na agbashi.
021	ECC	010	008	Vuza na u ga̱va̱i kpenle a̱yi ɗa wi a̱ kuyikpa̱ punu a ku ɗa, vuza na baci dem u fa̱da̱i mashilya a̱yi ɗa koko ki a kuluma.
021	ECC	010	009	Vuza na wi o kuɓoso atali a̱yi ɗa u tsu uka usa̱n, vuza na wi a kuɓatsa nɗanga, a̱yi ɗa mo tsu foro.
021	ECC	010	010	Kogovu ki baci n alyu ba, ɗa kpamu e temgbei kaꞋa ba, kuyaꞋan ulinga n kaꞋa, mayun sai n utsura ka̱u. ama ugboji u tsu zuwa ta̱ a̱ ciya̱ ulyaꞋi.
021	ECC	010	011	Ɗa baci koko ka lumai vuma babu biꞋi u soꞋo makpaɓu. ulinga u makpaɓu wo okpo ta̱ gbani.
021	ECC	010	012	Kadanshi a una̱ u vuza vu ugboji kasingai kaꞋa, ama kadanshi ka kalau ka tsu una yi ta̱.
021	ECC	010	013	Ugiti u kadanshi ka̱ ni tsumici tsu ɗa, ukocishi wa kpamu u tsu okpo ta̱ ujari u gbani-gbani.
021	ECC	010	014	Kalau ko ci yongo ta̱ kadanshi kpawawa. Ko vuza u yeve ili i na yi a̱ kuta̱wa̱ ba, yayi wa kufuɗa kudana yi ili i na i kugita̱ ɗa baci u kuwa̱i.
021	ECC	010	015	Ulinga u kalau u tsu oꞋuso yi ta̱, ali u namba uye u kubana a̱ likuci.
021	ECC	010	016	Ili ya atakaci a iɗika i na mogono ma̱ nu mi n yakpa, ɗa aza o tsugono a̱ nu a̱ ka̱na̱i kuyaꞋan ka̱ɗiva̱ n usana.
021	ECC	010	017	Una̱singai a kubana a iɗika i na mogono ma̱ nu a matsa yi ta̱ a kpaꞋa ku tsugono, iɗika i na aza o tsugono a̱ tsu ciya̱ ilikulyaꞋa a makyan ma na ma untsai, adama a na a̱ ciya̱ utsura, ba adama o kusoꞋo ba.
021	ECC	010	018	Ukpa̱ɗi u tsu zuwa ta̱ nɗanga n kushankpu m gba̱ɗa̱sa̱, ekiye a vuza vu ukparuma a tsu zuwa ta̱ kunu ku uwa mini.
021	ECC	010	019	O tsu foɓo ta̱ ka̱ɗiva̱ adama a kupana ku uyoꞋo, ma̱kya̱n tankpamu adama a na ma zuwa ka̱ɗu ma̱za̱nga̱, ama ikebe i ɗa i tsu ushuki n ili ra̱ka̱.
021	ECC	010	020	Ka̱ta̱ vu shika mogono ko a̱ ka̱ɗu ka̱ nu ba, ko vu shika vuza vu uciyi ba ko a̱ kunu ku nu, adama a na ko manunu mi ta̱ a kubanka n kadanshi ka̱ nu, ko ili yi evelyu i yoku yi ta̱ a kufuɗa kusala ili i na vu dansai.
021	ECC	011	001	Taɗuku kuneꞋe ku nu a̱ ka̱ca̱pa̱, adama a na vi ta̱ o kuciya̱ i ɗa ayin a̱ kuta̱wa̱.
021	ECC	011	002	Pecuku i na vi ni ɗa ugboku cindere, ali kunla̱i, adama a na vu yeve ma̱dukpa̱ ma na i a̱ kuta̱wa̱ a iɗika ya ba.
021	ECC	011	003	Eleshu a shana baci m mini, o ci yoꞋo ta̱ mini a iɗika. ko maɗanga ma̱ yikpa̱ a uɓonɗakai ko uɓongaɗi, maɗanga ma mi ta̱ a kuvaku a̱ ubuta̱ u na u yikpa̱i.
021	ECC	011	004	Vuza na baci dem wi a kuzuwaka n wunla̱i wi a kuyaꞋan vica̱Ꞌa̱ ba, vuza na dem wi a kinda eleshu wi a kuyaꞋan makapa ba.
021	ECC	011	005	Tsu na vu yeve uye u wunla̱i u ba, ko tsu na a yaꞋin maku a vuka vu ka̱tsuma̱ ba, ta feu nannai yi a kufuɗa kuyeve kuyaꞋan ku Ka̱shile ba, kayaꞋin ki ili ra̱ka̱.
021	ECC	011	006	Ca̱Ꞌa̱ icuꞋu i nu n usana, ka̱ta̱ tana vu ka̱sukpa̱ ulinga ba n kulivi ka̱ta̱ vu uvuka ba, adama a na vu yeve vuza na a̱ kuyaꞋan ba, ko a̱yi nampa ko a̱yi nanɗe, ko kpamu dem vu le uta̱ mayin.
021	ECC	011	007	Kutashi ki ta̱ n ugaꞋin, kpamu ili i singai i ɗa a̱shi inda kutashi ku kanna.
021	ECC	011	008	Ko a̱ya̱ a yaꞋin a ɗa baci vuma u kuyongo, yaꞋan u pana uyoꞋo u le dem. ama yaꞋan u ciɓa n ayin a̱ ka̱yimbi, adama a na aɗa feu i ta̱ a kuyimkpa. Ili ra̱ka̱ i na yi a̱ kuta̱wa̱ gbani ɗa.
021	ECC	011	009	YaꞋan ma̱za̱nga̱ avu ka̱ɗa̱nga̱ni, avu biꞋi kenu, yaꞋan ka̱ɗu ka̱ nu ka pana uyoꞋo a ayin o tsuloboi a̱ nu. Tono kusheshe ku ka̱ɗu ku nu n ili i na a̱shi a̱ nu enei, ama ka̱ta̱ vu yeve a̱ ka̱tsa̱ma̱ ki ili nampa ra̱ka̱ Ka̱shile ki ta̱ a kuyaꞋanka wu afada.
021	ECC	011	010	Adama a na ka̱ta̱ vu oꞋuso ka̱ɗu ka̱ nu ba. vu varuku ili i na yi o ku oꞋuso wuma u nu ra̱ka̱, adama a na tsu lobo-lobo n utsura gbani ɗa.
021	ECC	012	001	Ciɓa n vuza na u yaꞋin nu, a ayin o tsuloboi tsu nu, kafu ayin atakaci a̱ ta̱wa̱, a̱ya̱ kpamu a kuyawa a na va kudana, “Mi a kupana uyoꞋo u le ba.”
021	ECC	012	002	Kafu kutashi n kanna wotoi n azangata a̱ kpa̱ɗa̱ kuneke kutashi, eleshu kpamu a̱ puwa̱nka̱ o kotso baci mini,
021	ECC	012	003	Ana aza a na i a ku inda kpaꞋa ka e kujeꞋeke ikyamba, aza a utsura kpamu a namba utsura, ayin a na anga a̱ kuyikpa̱ okpo kenu, a̱shi a kindi i ta̱ kpamu o ko okpo rumbu-rumbu,
021	ECC	012	004	ayin a na a ku gbagura uye wu nwalu ka̱ta̱ vu kpa̱ɗa̱ kudoku kupana izumgbi i kiya, ayin a na ma̱shi ma nnunu koci ma ku jimgbasa uma, ka̱ta̱ ishipa i le ra̱ka̱ i kotso,
021	ECC	012	005	Ana uma a kupana wovon n ili i na yi n kashani, nwalu uye wi ta̱ a̱ kutuka̱ wu n wovon, ayin a na nɗanga n almon n topoi pu, kakyun o kurono ikyamba i ni, a̱shi a wuya kpamu a buwa ba. Talo vuma u kubana a kpaꞋa ku ko wannai u ka̱sukpa̱ le una̱mgbuka̱tsuma̱.
021	ECC	012	006	Ciɓa n a̱yi kafu kawin ka azurufa ka ka kasa, ko kafu kebelyu ka azanariya ka ko ɓoso, ko kpamu kafu ma̱diki mo ɓoso mirimiri a̱ ka̱kina̱ ka̱ mini, ko kpamu kafu kawin ko ku ronoko mini o kayinva ka kasa,
021	ECC	012	007	ka̱ta̱ kubuta̱ kubono a iɗika a̱ ubuta̱ u na wu uta̱i, wuma kpamu u bono u Ka̱shile ka na ke nekei u ɗa.
021	ECC	012	008	“Gbani ɗa, ili dem gbani ɗa.” Malum ma danai, ili ra̱ka̱ gbani ɗa.
021	ECC	012	009	Ba malum maꞋa koci mo yongo vuza vu ugboji ba, ama u piꞋisaka uma e yeve. U la̱na̱ ka̱ta̱ u sheshe tsu na u foɓusoi asan a̱bunda̱i.
021	ECC	012	010	Malum ma la̱na̱ ta̱ adama a na u ciya̱ kadanshi ka na ki mejege, kpamu i na u ɗanai derere ɗa n kasingai.
021	ECC	012	011	Kadanshi ku ugboji ki ta̱ tsu kalangu ka kaguɓa, i ta̱ a̱ kugeshe ci ikusa i na a lapai a kalangu ka na e nekei maguɓi me te.
021	ECC	012	012	Maku ma̱ va̱ ka̱ta̱ vu zuwa ugboji, n ili i na o kudoku a kanampa ka. Kuɗana ka atagarda ki n uteku ba, kpamu mekecu ma̱ a̱bunda̱i mo tsu oꞋuso ta̱ ikyamba.
021	ECC	012	013	Gogo na a pana ta̱ ili nampa ra̱ka̱, ukoci u kadanshi u ɗa na. pana wovon u Ka̱shile ka̱ta̱ vu tono wila̱ u ni, adama a na ɗaɗa koci ulinga u vuma.
021	ECC	012	014	Adama a na Ka̱shile ki ta̱ a kuyaꞋan afada a ulinga dem, n u na a yaꞋin usokongi, u singai ko u gbani-gbani.
#
# BOOK	022	SOL	Song of Solomon	Vishipa vu Sulemanu
022	SOL	001	001	Ishipa i Sulemanu i na i laꞋi n uyoꞋo.
022	SOL	001	002	YaꞋan u como mu n una̱ u ni adama a na ucigi u nu u laꞋa ta̱ ma̱kya̱n uyoꞋo.
022	SOL	001	003	Ma̱gula̱ni ma maniꞋin ma̱ nu, mi ta̱ n ugaꞋin u kutsumgba, kula ku nu tana ki ta̱ ci ili i ma̱gula̱ni i na a vishangi. ɗaɗa i zuwai ɗa a̱ma̱ci i a kuciga wu.
022	SOL	001	004	YaꞋan gogoꞋo vu ɗika mu tsu suma, yaꞋan mogono ma banka mu a̱ kunu ku ni, Ci yaꞋan ma̱za̱nga̱ koɓolo, mi ta̱ a kucikpa ucigi u nu u laꞋa ma̱kya̱n, ɗaɗa i zuwai nkere mi a kuciga wu.
022	SOL	001	005	Mpa vuza lima̱ ɗa, ama mi ta̱ n tsuloboi. a̱ɗa̱ nkere n Urushelima, mpa vuza lima̱ ɗa tsu a a̱pa̱m e Kedaru, tsu kakashi ku utsutsu ka̱ ka̱pa̱m ka Sulemanu.
022	SOL	001	006	Ka̱ta̱ yi inda mu bi-bi-bi ba adama a na mpa vuza lima̱ ɗa, adama a na kanna kaꞋa ko songu mu ta̱ ɗa n lima̱na̱i. Ataku a̱ va̱ a yaꞋan ta̱ wupa nu mpa a zuwai mu n yaꞋan ulinga a kashina ki itacishi, n ciya̱ makyan ma na n kula̱na̱ ikyamba i va̱ ba.
022	SOL	001	007	Dana mu, avu macigi ma̱ va̱, teɗai vi a kaguɓa ka ushiga u nu? Kpamu teɗai vu tsu banka n ushiga u nu wu uvuka kanna ka suɗukpa baci? Yiɗa̱i i zuwai mo kokpo tsu vuka vu na a palai a̱ ka̱ka̱ra̱sa̱ a ushiga wa̱ a̱ja̱Ꞌa̱ a̱ nu?
022	SOL	001	008	Avu na vu laꞋi n tsuloboi a̱ ka̱tsuma̱ ka̱ a̱ma̱ci, vu yeve baci ubuta̱ ba, tono ura̱Ꞌa̱ wu nlala n na o tsu tono vu guɓa nraɗika n nu ɗevu n a̱pa̱m a nguɓi.
022	SOL	001	009	Avu macigi ma̱ va̱, tsuloboi tsu nu u pura̱ ta̱ ugboji u va̱, tsu kodoku ka na ki o kurono ucanuku we ekeke odoku o kuvon a FiriꞋauna.
022	SOL	001	010	Ili ya atsuvu i doku ta̱ nguji n nu ugaꞋin, kuɗeku ku nu ki ta̱ ucindali n idolu i singai.
022	SOL	001	011	Ci ta̱ a kuyaꞋanka wu ili ya atsuvu ya azanariya, n ukali wa azurufa.
022	SOL	001	012	A makyan ma na mogono mi a̱ ubuta̱ u kirukpa ku ni, ili ma̱gula̱ ni i va̱ i ka̱na̱ ta̱ ubuta̱ dem m ma̱gula̱ni.
022	SOL	001	013	Macigi ma̱ va̱ mi ta̱ tsu kazuwatsu ma Muru wa̱ va̱, a ivaꞋin a̱ ma̱ka̱nga̱ ma̱ va̱.
022	SOL	001	014	Macigi ma̱ va̱ mi ta̱ tsu ka̱kutsu ka̱ a̱pa̱lu a kakamba wa̱ va̱ ashina itacishi i Enu-gedi.
022	SOL	001	015	Avu vi ta̱ n tsuloboi macigi ma̱ va̱. Mayun, avu vi ta̱ n tsuloboi. A̱shi a̱ nu i ta̱ kure-kure tsu moɗoi.
022	SOL	001	016	Avu vi ta̱ n tsuloboi, Macigi ma̱ va̱. Avu vi ta̱ a kuɗika ugboji u va̱. ivaꞋamkpatsu i tsu yi ta̱ leku an mita̱ ma̱ ta̱ku.
022	SOL	001	017	Aburakpatsu a kpaꞋa a̱ tsu nɗanga n sida n ɗa, nɗanga n Firi n ɗa ashamkpatsu a kpaꞋa a tsu.
022	SOL	002	001	Mpa a̱pa̱lu a ɗa akamba a Sharon, apulufa a ɗa a̱ ka̱ra̱Ꞌa̱.
022	SOL	002	002	Tsu apulufa a̱ ka̱tsuma̱ ka awana ta macigi ma̱ va̱ mi nannai a̱ ka̱tsuma̱ ka n kere.
022	SOL	002	003	Tsu maɗanga ma ruman a̱ ka̱tsuma̱ ka nɗanga n kutsun ta macigi ma̱ va̱ mi nannai a̱ ka̱tsuma̱ ko olobo. Mi ta̱ a̱ ma̱za̱nga̱ n da̱sa̱ngu a̱ kulu ku ni, umaci u ni wi ta̱ n uyoꞋo u kulyaꞋa tsu na n cigai.
022	SOL	002	004	U bankai mu e kefeku ka na i a̱ ka̱ɗiva̱, Ucigi u ni urotu u ɗa wa̱ va̱.
022	SOL	002	005	LyaꞋatangu mu n akala a umaci u ma̱biri e uɗekpu, Neke mu ma̱kya̱n n soꞋo ka̱ta̱ wuma u va̱ bono, adama a na mi ta̱ a̱ kukuwa̱ adama a ucigi.
022	SOL	002	006	Kukiye ku ugula̱ ku ni ki ta̱ ɗaka vu kaci ka̱ va̱, kukiye ku usingai ku ni kpamu ku oɓongi mu.
022	SOL	002	007	Nkere n Urushelima, yaꞋankai mu uzuwakpani n ula a nreꞋe nu nsheun n keteshe a na ya ku gbandarasa tsu ba makyan ma na ci a kupana uyoꞋo.
022	SOL	002	008	Pana, macigi ma̱ va̱ la̱na̱, a̱yi ɗa na u yawai, a kaɗikpangusu a gaɗi va atali, e kujeꞋe a gaɗi vu aginda.
022	SOL	002	009	Macigi ma̱ va̱ mi ta̱ tsu mesheun ko maku me mereꞋe. La̱na̱, a̱yi ɗa na ɗe kashani uka̱ra̱Ꞌi u mashilya ma̱ tsu, a̱ kula̱nuku su n katusu ka̱ kunu, a ku inda mu a kakashi ku utsutsu.
022	SOL	002	010	Macigi ma̱ va̱ ma yaꞋan ta̱ kadanshi nu mpa, u danai, “Ɗa̱nga̱, macigi ma̱ va̱ tsu wala, vuza vu ugaꞋin vu va̱, tono mu.
022	SOL	002	011	La̱na̱, lyushi i laza ta̱, mini ma̱ Ka̱shile ma laza ɗe, kpamu ma laza ɗe.
022	SOL	002	012	A̱pa̱lu uta̱ ta̱ aduniya, makyan mi ishipa ma yawa ta̱, a kupana ma̱shi mo moɗoi a̱ ubuta̱ ra̱ka̱ a iɗika i tsu.
022	SOL	002	013	Nɗanga m ma̱biri m matsa ta̱, a̱pa̱lu a nɗanga mi itacishi n neke ta̱ ma̱gula̱ni me le. ɗa̱nga̱, tsu wala, macigi ma̱ va̱, vuza vu ugain vu va̱.”
022	SOL	002	014	Avu moɗoi ma̱ va̱ a kungu ku kaɓatsu, a̱ ubuta̱ u kusheɗeku a kakambu ka katali, yotsongu mu a̱shi a̱ nu, yaꞋan m pana ka̱la̱ka̱tsu ka̱ nu, adama a na ka̱la̱ka̱tsu ka̱ nu ki ta̱ uyoꞋo u kupana, a̱shi a̱ nu kpamu i ta̱ n ugaꞋin u ku inda.
022	SOL	002	015	Ka̱na̱ka̱i tsu nsheꞋe n kakamba, m muku mu nsheꞋe n kakamba. Aza a na i a̱ kula̱nga̱sa̱ ashina a itacishi, ashina a itacishi a̱ tsu a na i a̱pa̱lu.
022	SOL	002	016	Macigi ma̱ va̱ vuza vu va̱ ɗa, mpa feu vuza ni ɗa, u tsu guɓa ta̱ ushiga u ni a̱ ka̱tsuma̱ ka apulufa.
022	SOL	002	017	Ali kayin a ka asa, makyan ma na ubuta̱ wu akanai, macigi ma̱ va̱, kpatala, vu okpo tsu mesheun, ko tsu maku me mereꞋe a gaɗi va aginda.
022	SOL	003	001	N kayin mpa alavu a kajiba ka̱ va̱, n la̱nsa̱i vuza na n cigai, n la̱nsa̱i ni ama me ene yi ba.
022	SOL	003	002	Mi ta̱ a̱ kuɗa̱nga̱ n ka̱ra̱Ꞌa̱ likuci, n tono uye-uye u likuci n asuvu a̱ likuci a, mi ta̱ a̱ kula̱nsa̱ vuza na ka̱ɗu ka̱ va̱ ka cigai, n la̱nsa̱ yi ta̱ ama me ene yi ba.
022	SOL	003	003	Aza a ku inda likuci a gasai nu mpa ele na i a̱ kuka̱ra̱Ꞌa̱ likuci ya. “Me ecei le, yi eneke mu ta̱ vuza na ka̱ɗu ka̱ va̱ ka cigai?”
022	SOL	003	004	U geshe ba ana n lazai le, ɗa me enei vuza na ka̱ɗu ka̱ va̱ ka cigai. n ka̱na̱i ni n ka̱sukpa̱ yi u laza ba ali n tuka̱i ni a kpaꞋa ka̱ a̱na̱ku a̱ va̱, a̱ kunu ku na a̱na̱ku a̱ va̱ a matsai mu.
022	SOL	003	005	A̱ɗa̱ nkere n Urushelima, yaꞋankai mu uzuwakpani n kula ku nreꞋe nu nsheun, aza a ugaꞋin u kinda a aginda. Tsu na a tsu kucina n Ka̱shile MalaꞋimili, i kucina a na ya ku gbandarasa tsu ba makyan ma na ci a kupana uyoꞋo.
022	SOL	003	006	Yayi na lo a̱ ku uta̱ a kakamba ka an kogbodolu ka̱ ka̱nga̱, n ili i ma̱gula̱ni ma̱ Muru, ili i ma̱gula̱ni i na aza a tsulaga a yaꞋin?
022	SOL	003	007	La̱na̱, kakuba ka kuɗika Sulemanu mogono kaꞋa, uka̱ra̱Ꞌi n a̱yi osoji amangatatsu a ɗa o kusoku yi, osoji a Isaraila a ɗa aza a na a fuɗai kuvon.
022	SOL	003	008	Ra̱ka̱ vu le i ta̱ n otokobi, eyevi a̱ vishili a ɗa ka̱u, yaba dem n kotokobi ka̱ ni a̱ ma̱kuta̱, i ta̱ ufoɓushi adama a uma a gbani-gbani a na a̱ tsu ɗa̱nga̱ n kayin.
022	SOL	003	009	Mogono Sulemanu u yaꞋankai ka̱ci ka̱ ni, kakuba ka kuɗika mogono, ka na u yaꞋin nu nɗanga n Lebano.
022	SOL	003	010	U yaꞋin aburakpatsu a kuɗika kakuba ka n azurufa, a palai kucina̱ ku ni n kakashi ka azanariya, nkere n Urushelima n kalai ni n ucigi.
022	SOL	003	011	Uta̱i a̱ɗa̱ nkere n Sihiyona, yi ene mogono Sulemanu u ukai okolokolo, a na a̱na̱ku a̱ ni a ukai ni a kanna ko yolo ka̱ ni, kanna ka na ka̱ɗu ka̱ ni ka yaꞋain ma̱za̱nga̱.
022	SOL	004	001	Macigi ma̱ va̱ vi ta̱ n tsuloboi, a̱shi a̱ nu i ta̱ tsu a̱shi o moɗoi punu upali. ka̱nji ka̱ nu ki ta̱ tsu ushiga wu nraɗika u na wi a̱ kugida̱la̱ a kusan ku Giliyadu.
022	SOL	004	002	Anga a̱ nu i ta̱ wa̱ri buga̱-buga̱ tsu ushiga wu nkyon n na a̱ sumba̱i, a takpai sararai ra̱ka̱ vu le i ta̱ ugeri, yaba dem m gbaɓi vi ni, ko vuza wi endeꞋin ba.
022	SOL	004	003	Nla̱ba̱ mu una̱ u nu ushili pa̱za̱za̱ adanshi vu sura ta̱ ili i shili, una̱ u nu ili i maluwa i ɗa, o yotsongi nla̱ba̱ mu una̱ u nu, nguji n nu a kutasa tsu kucina̱ ku umaci u ruman.
022	SOL	004	004	Kuɗeku ku nu ki ta̱ an kumaꞋa ku ugaɗi ku Dawuda, ku na a maꞋi n tsuloboi, idolu yi ta̱ ugeri uka̱ra̱Ꞌi e kuɗeku ku nu, tsu n nra̱ga̱ ka̱kpa̱n, ra̱ka̱ vi le nra̱ga̱ mo ovonshi a ɗa.
022	SOL	004	005	Mani ma̱ nu mi ta̱ a na nreꞋe n re a na mpeshe mu nreꞋe, a kalina punu apulufa.
022	SOL	004	006	Ali kayin ka asa ubuta̱ dem wu akana, mi ta a kubana a kusan ka̱ Muru n kaginda ki ili i ma̱gula̱ni.
022	SOL	004	007	Vu gaꞋan ta̱ macigi ma̱ va̱, ili i gusa̱ wu a ikyamba i nu ba.
022	SOL	004	008	Ta̱wa̱ nu mpa a Lebano, vuka vu savu vu va̱, tsu waluka koɓolo a Lebano. Gida̱la̱ a̱ kuta̱wa̱ ɗe a kaginda ka Amana, ɗe a gaɗi vu Seru, n gaɗi vu Hamonu, ɗe e kpenle ki ikawu n kaginda ka na a̱kunzu o ci yongo.
022	SOL	004	009	Vu uwa ta̱ a̱ ka̱ɗu ka̱ va̱, vutaku vu va̱, vuka vu savu vu va̱, n kindi ku a̱shi a̱ nu vu uwa ta̱ a̱ ka̱ɗu ka̱ va̱, n vudolu vu te vu kuɗeku ku nu.
022	SOL	004	010	N yiɗa̱i n kugisanku n ucigi u nu, macigi ma̱ va̱ vuka vu savu vu va̱, n yiɗa̱i a kugisanku uyoꞋo wu ucigi u nu u na u laꞋi ma̱kya̱n uyoꞋo, n yiɗa̱i a kugisanku ili ma̱gula̱ni i nu i na i laꞋi ili i ma̱gula̱ni ra̱ka̱ ma̱gula̱ni.
022	SOL	004	011	Nla̱ba̱ mu una̱ u nu n uyoꞋo ci ishigi, vuka vu savu vu va̱, mani n ishigi yi ta̱ e kelentsu ka̱ nu. ma̱gula̱ni mo ntogu n nu a na ili ma̱gula̱ni i Lebano.
022	SOL	004	012	Avu kashina kaꞋa ka na a kanzai adama a̱ va̱, macigi ma̱ va̱ vuka vu savu vu va̱, a̱shi a̱ mini a na a kanzai, a̱shi a̱ mini a na a̱ sa̱nka̱i yaba dem.
022	SOL	004	013	Mere ma̱ nkuta̱ n nu kashina ki ta̱ punu, tsu kashina ka Adini n umaci wu nɗanga u singai, ka umaci u ruman mu uyoꞋo n ili i ma̱gula̱ni mu uyoꞋo tsa ma̱jigi n nardi,
022	SOL	004	014	Nardi n safaron, kalamusu n sinamon, n icuꞋu yi nɗanga i na i ci neke ma̱gula̱ni dem, m Muru n alosu, n ili i ma̱gula̱ni i na i laꞋi m ma̱gula̱ni.
022	SOL	004	015	Avu a̱shi a̱ mini a ɗa a na i e kuneke mini a kashina ka, kuɗolu ku na ku ci neke mini ma wuma, mana mi e kuyene a Lebano.
022	SOL	004	016	Ɗa̱nga̱, wunla̱i wu uɓongaɗi, ta̱wa̱ wunla̱i wu uɓonɗakai vu uvula̱ kashina ka̱ va̱, tsu na ma̱gula̱ni ma̱ kimba̱i a̱ ubuta̱ dem. yaꞋan macigi ma̱ va̱ ma̱ ta̱wa̱ a kashina ka̱ ni, u lyaꞋa umaci wu nɗanga u na u laꞋi n uyoꞋo.
022	SOL	005	001	N ta̱wa̱ ta̱ a kashina ka̱ va̱, macigi ma̱ va̱ vuka vu savu vu va̱, n ɓolongu ta̱ Muru vu va̱ n ili i wali i va̱. N lyaꞋa ta̱ kabashi ki ishigi n ishigi i va̱, ɗa n soꞋi ma̱kya̱n koɓolo n mani. A̱ja̱Ꞌa̱ e mekere a dansai a̱ɗa̱ na yi a maciganai lyaꞋi i soꞋo ali ma maka ɗa̱ n ucigi u ɗa̱.
022	SOL	005	002	N lata ta̱ ama ka̱ɗu ka̱ va̱ ki ta̱ wuma. Zuwa atsuvu, macigi ma̱ va̱ mi ta̱ a̱ kuka̱la̱ utsutsu. Kolobo ka dansai “Ɓa̱yuwa̱ ka̱ mu kamana ka̱ va̱, macigi ma̱ va̱, moɗoi ma̱ va̱, vuza babu unushi u va̱. Kaci ka̱ va̱ ka̱ ta̱na̱ ta̱ n ciza, ka̱nji ka̱ va̱ ka̱ ta̱na̱ m mele.”
022	SOL	005	003	N foɗo ta̱ ɗe akashi a̱ va̱, ka̱ta̱ n doku n uka a ɗa? N saꞋa ta̱ ene a̱ va̱, ka̱ta̱ n doku n la̱nga̱sa̱ a ɗa?
022	SOL	005	004	Macigi ma̱ va̱ ma uwaka ta̱ n ekiye a̱ ni a̱ katusu ku utsutsu, ɗa ka̱ɗu ka̱ va̱ ka̱ ka̱na̱i mali ma̱ ni.
022	SOL	005	005	Ɗa n ɗa̱nga̱i adama a na m ɓa̱yuwa̱ka̱ macigi ma̱ va̱, ekiye a̱ va̱ cepepe m maniꞋin ma Muru, a̱jivu a̱ va̱ a̱ kuɗa̱kpa̱ m maniꞋin ma, a na n ka̱na̱i a̱ka̱na̱tsu a utsutsu a.
022	SOL	005	006	M ɓa̱yuwa̱ka̱i macigi ma̱ va̱ utsutsu, ama macigi ma̱ va̱ ma laza ɗe. Ɗa ka̱ɗu ka̱ va̱ ka̱ na̱mgba̱i adama a na u laza ta̱. n la̱nsa̱i ni ama me ene yi ba. n ka̱na̱i kuɗekushe yi ama wu ushuku ba.
022	SOL	005	007	Aza a kindi a gasai nu mpa, a makyan mana i a̱ kubana n obonoi a̱ likuci, ɗa a lapai mu, a yaꞋankai mu usa̱n, ɗa a isai mu kalaba, aza a na i a kinda a mashilya ma nanlo.
022	SOL	005	008	A̱ɗa̱ n kere n Urushelima, kucinakai mu, ɗa baci yenei macigi ma̱ va̱, yiɗa̱i ya ku dana yi? Danai ni n lima̱ ta̱ adama ucigi u ni.
022	SOL	005	009	Avu na vu laꞋi n tsuloboi a̱ ka̱tsuma̱ ka̱ a̱ma̱ci, Yiɗa̱i i zuwai ɗa macigi ma̱ nu ma laꞋi yaba dem? Adama a̱ n yiɗa̱i vu danai tsu, tsu dana yi uteku tsu na vi a kupana?
022	SOL	005	010	Macigi ma̱ va̱ mi ta̱ n tsuloboi m ma̱ta̱na̱ n katsura kpamu, n atakaci a ɗa a̱ kuciya̱ vicuꞋu vu ni vu te a̱ ka̱tsuma̱ ka uma a̱kpa̱n kupa.
022	SOL	005	011	Ka̱nji ka kaci ka̱ ni a kutasa tsu azanariya, ka̱nji ka̱ ni ulima̱ a kutasa tsu kagawun.
022	SOL	005	012	A̱shi a̱ ni wa̱ri pu tsu mani tsu moɗoi ma̱ a̱ri, a̱ ka̱kina̱ ko kuɗolu.
022	SOL	005	013	Aguji a̱ ni a na kashina ki ili wali, a ku utuka̱ n ma̱gula̱ni. Nla̱ba̱ mu una̱ n ni, mi ta̱ tsu a̱pa̱lu a̱ kuɗa̱kpa̱ maniꞋin ma̱ Muru.
022	SOL	005	014	Ekiye a̱ ni i ta̱ tsa alangu azanariya a na a ukai atali a singai. ikyamba i ni yi ta̱ ugbori an kanga ka kagiwa, ka na a kalai n atali a Safaya.
022	SOL	005	015	Ene a̱ ni ita̱ a na ashamkpatsu, atali a alabasata, a na a̱ shikpa̱i e enle azanari. Iyoci i ni yi ta̱ an Lebano, vu na vu laꞋi n tsuloboi, tsu maɗanga ma Sida.
022	SOL	005	016	Una̱ uni wi ta̱ n uyoꞋo, ili i ni dem yi ta̱ n ugaꞋin. ta macigi ma̱ va̱, ka̱ja̱Ꞌa̱ ka̱ va̱ ki nannai a̱ɗa̱ nkere n Urishelima.
022	SOL	006	001	Te ɗai Macigi ma̱ nu ma banai, avu mekere ma na ma laꞋi n tsuloboi a̱ ka̱tsuma̱ ka̱ a̱ma̱ci? Uye wene u ɗai macigi ma̱ nu mo tonoi, ciya̱ tsu ɓa̱nka̱ wu kula̱nsa̱ yi.
022	SOL	006	002	Macigi ma̱ va̱ ma gida̱la̱ ta̱ a kubana a kashina ka̱ ni, a̱ ubuta̱ u na ili i wali yi, a kaguɓa punu a kashina ka kpamu o kuɓolongu a̱pa̱lu.
022	SOL	006	003	Mpa macigi maꞋa u macigi ma̱ va̱, macigi ma̱ va̱ kpamu ma̱ va̱ maꞋa, wi ta̱ a kaguɓa ka ushiga u ni punu apulufa.
022	SOL	006	004	Avu vu gaꞋan ta̱ tsu likuci i Tiriza, macigi ma̱ va̱, vu gaꞋan ta̱ tsu Urushelima, n tsuloboi tsu ka̱tsura̱ ko osoji a na i uɓa̱ni n urotu u kakashi.
022	SOL	006	005	Takpa a̱shi a̱ nu wa̱ va̱, i ta̱ a̱ ku ripula̱sa̱ mu. Ka̱nji ka̱ nu ki ta̱ an ushiga wu nraɗika n na mi a̱ kugida̱la̱ aginda a Giliyadu.
022	SOL	006	006	Anga a̱ nu i ta̱ tsu ushiga wu nlala n na mu uta̱i a̱ ubuta̱ u na a̱ sumba̱i le a kugaɗukpa. Yaba dem n gbaɓi vi ni, babu vu vuza te vu le na wi endeꞋin.
022	SOL	006	007	Nguji n nu mi ta̱ a kutasa tsu kucina̱ ku umaci u Ruman.
022	SOL	006	008	Ko ɗa baci Egbere amangatatsu i ɗe, n a̱ma̱ci a pulai amanga̱na̱shi, nu nkere n na n yeve ali ba, aza a na a laꞋi kukece,
022	SOL	006	009	a̱yi ɗa koci mi a kuciga wi ta̱ n ugaꞋin tsu moɗoi, a̱yi endeꞋin a̱ ubuta̱ wa̱ a̱na̱ku a̱ ni, maku mu uleshi maꞋa wa̱ a̱na̱ku a̱ ni. Nkere mene yi baci ka̱ta̱ a dana, a̱yi vuza vu una̱singai ɗa, anan Sangina n a̱ma̱ci a pulai a tsu cikpa yi ta̱.
022	SOL	006	010	Yayi a̱ kuɓa̱tsa̱ na ɗe an kanna, ugaꞋin an wotoi, a kutasa an kanna, n tsuloboi tsa azangata a na i ugeri?
022	SOL	006	011	N gida̱la̱ ta̱ a kubana a kashina ka nɗanga n alumo adama a na me ene nɗanga n na m ɓatsai a̱ ka̱ɗa̱ka̱i ka, adama a na me ene ko nɗanga mi itacishi n matsa ta̱, ko ruman u yaꞋan ta̱ a̱pa̱lu.
022	SOL	006	012	Kafu n zuwaka, a̱shi a wuya a zuwai mu, me enei ka̱ci ka̱ va̱ a̱ ida̱shi, koɓolo m mogono ekeke vu odoku vi ni.
022	SOL	006	013	Bono, bono, avu mekere ma aza a Shulamiya, bono, bono adama a na ci inda wu. Mekere ma dansai Adama a̱ n yiɗa̱i yi a kinda vuza vu Shulamiya, a na wi e kujeꞋe tsu Mahanayim?
022	SOL	007	001	Yiɗa̱i a ku gisanku n ugaꞋin u ene a̱ nu punu a ataka, avu mekere mo mogono, tsu na a yaꞋin nkuta̱ n nu tsa atali a singai ulinga we ekiye u vuza na u fuɗai ɗa.
022	SOL	007	002	Koyoɗi ka̱ nu tsu mokokoꞋo, ma na ma tsu namba ma̱kya̱n mu usatari n icita ba. kukyun ku nu ki ta̱ tsu ma̱ta̱ka̱ ma alkama ma na apulufa a̱ ka̱ra̱Ꞌi.
022	SOL	007	003	Mani ma̱ nu mi ta̱ tsu muku mu nreꞋe n re, mpeshe mu nreꞋe.
022	SOL	007	004	Kuɗeku ku nu ki ta̱ tsu kumaꞋa ku na a yaꞋin n kanga ka kagiwa. A̱shi a̱ nu tsu nɗolu a Heshibon, ɗevu n utsutsu u Batu-rabimu. Vunu vu nu tsu kumaꞋa ku ugaɗi ku Lebano, ku na ki a ku inda Dimaska.
022	SOL	007	005	Kaci ka̱ nu ka yaꞋanka wu ta̱ okolokolo tsu katali ka Kamelu. Ka̱nji ka̱ nu ki ta̱ a kutasa ulima̱, ka tsu ɗika ta̱ asuvu a̱ va̱ mogono.
022	SOL	007	006	Macigi ma̱ va̱ vi ta̱ n tsuloboi, kpamu vu tsu zuwa mu ta̱ n pana uyoꞋo.
022	SOL	007	007	Kashani ka̱ nu ki ta̱ tsu mashuwa, kpamu mani ma̱ nu ma yaꞋan ta̱ tsu umaci wu nɗanga.
022	SOL	007	008	N danai, “YaꞋan n kumba maɗanga, ka̱ta̱ n ka̱na̱ umaci u ni.” ka̱sukpa̱ mani ma̱ nu mo okpo tsu umaci wi itacishi, ma̱gula̱ni ma ayinviki a̱ nu tsu umaci u ruman,
022	SOL	007	009	kpamu una̱ u nu wi ta̱ tsu ma̱kya̱n ma na ma laꞋi nu ugain. Mekere ma dansai yaꞋan ma̱kya̱n ma laza ba̱ri, a kubana ubuta̱ u macigi ma̱ va̱, ma laza sawu a ka̱tsuma̱ ka nla̱ba̱ n anga.
022	SOL	007	010	Mpa vuza̱ macigi va̱ ɗa, kpamu mali ma̱ ni adama a̱ va̱ a ɗa.
022	SOL	007	011	Ta̱wa̱, macigi ma̱ va̱, yaꞋan tsu bana a kakamba, yaꞋan tsu asa a̱ likuci i waꞋa.
022	SOL	007	012	YaꞋan tsu bana a kashina ki itacishi nu usana, adama a na ce ene ko nɗanga mi itacishi m matsa ta̱ ɗe, ko a̱pa̱lu ele o ɓoso ta̱ ɗe, ko nɗanga n ruman m pa̱lukpa̱ ta̱ ɗe, ta ɗe n kuyotsongu wu ucigi u va̱.
022	SOL	007	013	Vi ta̱ a ku tsumgba ma̱gula̱ni mi ica̱Ꞌa̱shi m ma̱gula̱ni ma umaci wu nɗanga wu uyoꞋo. cau n ku gogo na macigi ma̱ va̱.
022	SOL	008	001	Ishi baci avu taku vu va̱ ɗa, vuza na wu apai mani ma̱ a̱na̱ku a̱va̱ ɗa baci n cinai nu pulai, ɗa mo oɓongi nu, ko vuza wi a kugoyo mu ba.
022	SOL	008	002	Mi ishi a kuɗika wu, n tuka̱ a kpaꞋa ka̱ a̱na̱ku a̱ va̱ a̱ yi na ugbari mu. Mi shi e kuneke wu ma̱kya̱n usatari n ili wali vu soꞋo, ma̱kya̱n mu umaci u ruman u va̱.
022	SOL	008	003	Kukiye ku ugula̱ ku ni ki ta̱ ɗaka vu kaci ka̱ va̱, kukiye ku usingai ku ni tamkpamu, wo oɓongi nu mpa.
022	SOL	008	004	A̱ɗa̱ n kere n Urushelima yaꞋankai mu uzuwakpani. yi a kugbandarasa tsu a makyan ma na ci a kupana uyoꞋo ba.
022	SOL	008	005	Yayi na ɗe, a̱ ku uta̱ a kakamba, u tsubaki a kavangatsu ka Macigi ma̱ ni? Mekere ma dansai A ɗaka vu maɗanga ma ruman ɗa n jimgbasai nu, a̱ ubuta̱ u na a matsai nu, a ubuta̱ u na a̱na̱ku a̱ nu a matsai nu.
022	SOL	008	006	Zuwa mu mo okpo ka̱ta̱mba̱ri a̱ ka̱ɗu ka̱ nu, mokpo tsu makawani ma ka̱ta̱mba̱ri e kukiye ku nu, adama a na utsura u va̱, wi ta̱ tsu ucigi wu ukpa̱, utsura u cisheꞋe tsu ucigi kowanai ɗa tsu kasaun. KayaꞋa ku ucigi ki ta̱ tsu kayaꞋa ka akina, tsa akina a na i a̱ kukula̱ n usuɗukpi.
022	SOL	008	007	Mini ma na ma ayai, mi a kufuɗa ku una akina a ucigi a ba, nɗolu tukpa m mini n kufuɗa kupura̱ngu ucigi wa ba. Ɗa baci vuza u nekei udukuyan u ni ra̱ka̱, adama a na u tsula ucigi wa, i ta̱ o ku zoꞋoso yi o goyo yi.
022	SOL	008	008	Ci ta̱ n vangu vu tsu, a̱yi na ka̱ta̱ u muɗa̱i mani ba. Yiɗa̱i tsu kuyaꞋan adama a vangu vu tsu, ɗa baci a̱ ta̱wa̱i kuyaꞋan ukuna u mazama ma̱ ni?
022	SOL	008	009	Ishi baci a dana a̱yi mashilya maꞋa, ci ishi a kumaꞋaka yi mashilya mu ugaɗi ma azurufa. Ishi baci a dana a̱yi utsutsu u ɗa, ci ishi a kukanza yi nu nɗanga n Sida.
022	SOL	008	010	Mpa mashilya maꞋa, mani ma̱ va̱ maꞋa imaꞋashi yu ugaɗi ya. A̱ ubuta̱ u Macigi ma̱ va̱, mo okpo yi ta̱ ili i kutuka̱ m ma̱ta̱na̱.
022	SOL	008	011	Sulemanu wi ta̱ n kashina ki itacishi, a iɗika i Balu-hamonu. U nekei kaꞋa ekiye aza a na a kucimba kaꞋa, yaba dem wi ta̱ a̱ kutuka̱ n azurufa ka̱kpa̱n, a̱ ka̱tsuma̱ ki ikebe yu uciyi i kashina i ni.
022	SOL	008	012	Ama mpa mi ta̱ n kashina ki itacishi ka̱ va̱, avu Sulemanu mi ta̱ e kuneke wu ikebe azurufa ka̱kpa̱n. mi ta̱ a kuneke, aza a ulinga azurufa amangatawenre e re.
022	SOL	008	013	Avu Macigi ma̱ va̱, avu na vi a ida̱shi punu a kashina ka, avu na a̱ja̱Ꞌa̱ a̱ va̱ i a̱ kula̱na̱ wu, yaꞋan m pana ka̱la̱ka̱tsu ka̱ nu.
022	SOL	008	014	Macigi ma̱ va̱, ta̱wa̱ wa̱ va̱ gogoꞋo tsu mesheun, tsu maku me mereꞋe a kubana ubuta̱ wa aginda a ili ma̱gula̱ni.
#
# BOOK	023	ISA	Isaiah	Ishaya
023	ISA	001	001	Kene ku na Ishaya maku ma Amazo we enei adama a Urishelima n Yahuda a ayin o tsugono a Uzaya, n Jotan, n Ahazu, n Hezikaya ngono n Yahuda.
023	ISA	001	002	Gaɗi pana, ka̱ta̱ avu iɗika vu zuwa atsuvu, adama a na Vuzavaguɗu u dansa ta̱, “Muku n na n kumgbasai ɗa n la̱na̱i, a yaꞋanka mu ta̱ ugbamukaci.
023	ISA	001	003	Anaka e yeve ta̱ maguɓi me le, njaki feu n yeve ta̱ ubuta̱ u na kesheku ke le ke ci neꞋe le ilikulya, ama aza a Isaraila e yeve ba, uma a̱ va̱ e yeve ba.”
023	ISA	001	004	A̱ɗa̱ iɗika yu unushi, uma a na i tukpa n kawuya, ka̱tsura̱ ka aza a̱ nkunu, muku n na n nekei ka̱ci ke le adama a kuyaꞋan ku kalyaꞋa. A̱ ka̱sukpa̱i uye u Vuzavaguɗu, ɗa o goyoi vuza Ciɗa vi Isaraila, ali ɗa o bonoi a zuwakai ni kucina̱.
023	ISA	001	005	Yiɗa̱i i zuwai ɗa vu buwai o morono ma adama ali ɗa a buwai a kulyaꞋa kelime n kulapa wu? Yiɗa̱i i zuwai ɗa vi a kulyaꞋa kelime n ugbamukaci? Kaci ka̱ nu ki gbaga ba, ka̱ɗu ka̱ nu kpamu ka̱ ciya̱ ta̱ muna.
023	ISA	001	006	Ili i na i gita̱i punu a ataka e ene a̱ nu, ali a kubana a kaci, babu ubuta̱ u na wi gbaga, Sai ukpan wo ojuno, n untsu, n ajakata, I feu uza̱Ꞌi ba, ko wali n akashi ko usuri m maniꞋin.
023	ISA	001	007	Iɗika i ɗa̱ yo okpo ta̱ agali, ɗa kpamu likuci i ɗa̱ i kula̱i n akina. Omoci a isai ashina a̱ ɗa̱, a̱ɗa̱ e kene, ɗa a̱ la̱nga̱sa̱i ili dem i na e enei punu.
023	ISA	001	008	A̱ ka̱sukpa̱ ta̱ likuci i Urishelima, tsu ka̱pa̱m ka kindi ka kashina ki itacishi, ko tsu ka̱pa̱m ka na ki a̱ ubuta̱ u kashina ka̱ nɗimbi ma Ayahuda, uteku ci likuci i na a lyaꞋi n kuvon.
023	ISA	001	009	Ishi baci Vuzavaguɗu MalaꞋimili u buwaka aza o yoku n wuma ba, ci ishi ta̱ o kokpo tsu Sodom, ka̱ta̱ kpamu tso okpo tsu Gomora.
023	ISA	001	010	Panai kadanshi ka Vuzavaguɗu, a̱ɗa̱ na yi tsa aza o tsugono o Sodom, panai wila̱ u Ka̱shile ka̱ tsu, a̱ɗa̱ na yi tsu uma o Gomora.
023	ISA	001	011	Vuzavaguɗu u danai, “Ka̱bunda̱i ka alyuka ka̱ ɗa̱, yiɗa̱i ki a kuyaꞋanka mu. N ciya̱ ta̱ alyuka o kusongu a a̱giri koɓolo n anaka a ikyamba ali u laꞋi tsu na n cikalai. Mi m mali ma mpasa mo obomburom ni nkyon koɓolo nu nraɗika ba.
023	ISA	001	012	“Ana vu ta̱wa̱i wa̱ va̱, yayi we ecei nu ili i nampa, a̱ kuka̱ra̱sa̱ punu a ulanga wa̱ a̱Ꞌisa̱?
023	ISA	001	013	Ka̱sukpa̱ kutuka̱ n alyuka a na i ili i makara wa̱ va̱ ba, ili i ma̱gula̱ni i nu yo okpo ta̱ ili yu unata a kuta̱wa̱ wa̱ va̱. I ci indana ta̱ ka̱ɗiva̱ ko wotoi u savu, n kanna ka Ashibi, n oɓolo a gbayin, ama mpa ma̱ kushuku n oɓolo a kavama a̱ unushi a̱ ɗa̱ a nanlo ba.
023	ISA	001	014	N ciga ka̱ɗiva̱ ko wotoi u savu u ɗa̱, koɓolo n ka̱ɗiva̱ kakau a na yi n aɗa ba. O okpo mu ta̱ ucanuku a kaci ka̱ va̱, mo woꞋo ta̱ n kucanuku u ɗa̱.
023	ISA	001	015	Ayin a na baci i ɗengusa̱i ekiye adama a na i yaꞋan kavasa a kubana wa̱ va̱, mi ta̱ o kusokongu a̱shi a̱ va̱ ko i vasa baci n ugbami, mi a kupanaka ɗa̱ ba. Ekiye a̱ ɗa̱ a̱ na̱mgba̱ ta̱ nu mpasa ma aza a na i n unushi ba.
023	ISA	001	016	SaꞋi i takpa nshinda̱ n ɗa̱. Takpai ukuna u wuya u ɗa̱ kelime ka̱ va̱. ka̱sukpa̱i kuyaꞋan ku kawuya,
023	ISA	001	017	piꞋisai kuyaꞋan ku kasingai, la̱nsa̱i nwalu n singai, ɓa̱nka̱i aza a na i o kusoꞋo atakaci. Ɓa̱nka̱i mkpan, koɓolo n agapa.
023	ISA	001	018	“Ta̱wa̱i gogo na ci sheshei koɓolo Vuzavaguɗu u danai, Ko a na unushi u ɗa̱ u yaꞋin ɗe tsu na ili i ci yaꞋan ushili ka̱u, wi ta̱ o kubono wa̱ri ka̱u tsa akaɗa, ko u ɗa wi ushili an kejikenle, wi ta̱ o kubono wa̱ri an tsugbere.
023	ISA	001	019	Yu ushuku baci ɗa i tonoi, yi ta̱ a kulyaꞋa ili i na i laꞋi n kugaꞋan a iɗika ya,
023	ISA	001	020	ama i iwan baci ɗa i yaꞋin ugbamukaci, kotokobi ki ta̱ e kupeɗe mpasa n ɗa̱.” Ɗaɗa ili i na yu uta̱i a̱ una̱ u Vuzavaguɗu.
023	ISA	001	021	Indanai biꞋi tsu na likuci yu uneki u ka̱ɗu yo okpoi an kashakanlai. Yi ishi ta̱ n kasingai ka̱u koɓolo n usuɓi kpamu u tsu yongo ta̱ punu, ama gogo na o okpo ta̱ aza a̱ ma̱ga̱la̱ka̱.
023	ISA	001	022	Azurufa a̱ ɗa̱ okpo ta̱ babu a̱miki. Ma̱ra̱ ma̱ nu ma na vu laꞋi n kuciga mo okpoi usatari m mini.
023	ISA	001	023	Aza e kelime a̱ ɗa̱ i ta̱ n ugbamukaci, okpoi a̱ja̱Ꞌa̱ o oboki, okpoi kpamu n ucigi u kalyaꞋa koɓolo n ucigi u kisa kuneꞋe. A̱ ɓa̱nka̱ aza a na i mkpan ba, o doku kpamu e keɓece n ukuna wa aza a na i agapa ba.
023	ISA	001	024	Adama a nannai, Vuzavaguɗu, MalaꞋimili mo Osoji a gaɗi, Vuzagbayin va aza a Isaraila u dana ta̱, “To mi ta̱ o kuyotsongu wupa u va̱ wa aza a na a iwain mu, ka̱ta̱ kpamu n tsupa wa irala a̱ va̱.
023	ISA	001	025	Mi ta̱ o kubono ma̱ shilika̱ n a̱ɗa̱, mi ta̱ a kulapula ukpa̱ɗi u kusuɓa̱ u ɗa̱ ka̱ta̱ n takpa ukpa̱ɗi u kuyongo ciɗa u ɗa̱.
023	ISA	001	026	Mi ta̱ o kubonoko n ayaꞋinafada a̱ɗa̱ tsu na ishi ɗe n tsumani, koɓolo n aza e kuneke odoki tsu na cau ishi. Nannai ɗa e kuɗeke ɗa̱ Likuci ya aza a Usuɓi, Likuci yu uneki u ka̱ɗu.”
023	ISA	001	027	Sihiyona wi ta̱ a̱ kuciya̱ ushibi n kasingai, aza a na a̱ shika̱i unushi i ta̱ a kisa le n usuɓi.
023	ISA	001	028	Ama aza a ugbamukaci n aza a̱ unushi i ta̱ a kuyaꞋan wuni, aza a na a iwain Vuzavaguɗu i ta̱ a kuyaꞋan uniꞋwa̱ta̱ngi.
023	ISA	001	029	Vi ta̱ a kupana wono adama a maɗanga mo oku ma na vu zuwakai ka̱ɗu, vi ta̱ o kokpo n wono adama a kashina ki ishiꞋwan ka na vu zagbai.
023	ISA	001	030	Vi ta̱ o kokpo an maɗanga mo oku ma na a̱vuku a̱ ni a lumbai, tsu kashina ki ishiꞋwan ka na ka nambai mini.
023	ISA	001	031	Vuza vu utsura wi ta̱ o kokpo an ciꞋiwa̱ ka̱ta̱ ulinga u ni u leɓece a akina. Ele n ulinga u kawuya u le i ta̱ a̱ kukula̱ koɓolo, babu vuza na u kufuɗa wa̱ kima̱sa̱ akina a nanlo.
023	ISA	002	001	Na ɗa kene ku na Ishaya maku ma Amazo me enei adama a Yahuda n Urishelima.
023	ISA	002	002	A kanna ku uteku, kusan ku kpaꞋa ku Vuzavaguɗu ki ta̱ a kuyaꞋan ugiti, ki ta̱ o kokpo ku gbayin wa aza a na a buwai, ka̱ta̱ a̱ ɗengusa̱ ku ɗa ku laꞋa nsasan n na m buwai dem, ka̱ta̱ kpamu iɗika kakau i na i buwai n a̱bunda̱i i shida̱ ɗe.
023	ISA	002	003	Uma n a̱bunda̱i i ta̱ a̱ kuta̱wa̱ ka̱ta̱ a dana, “Ta̱wa̱i tsu banai a̱ ubuta̱ u kusan ku Vuzavaguɗu, a kpaꞋa ku Ka̱shile ka Yakubu. Adama a na u yotsongu tsu uye u ni, ka̱ta̱ a̱ tsu tsu tono ura̱ u ni.” Wila̱ u Vuzavaguɗu wi ta̱ a̱ kuta̱ a Sihiyona, ka̱ta̱ kadanshi ka̱ ni kuta̱ a Urishelima feu.
023	ISA	002	004	Wi ta̱ a kuyaꞋanka iɗika kakau afada, ka̱ta̱ kpamu u tatsukpa vishili u uma n a̱bunda̱i. I ta̱ a kulapa otokobi e le a̱ ka̱ta̱la̱ a ɗa, ka̱ta̱ kpamu a jara nsara n le mo okpo tsu nkaun n kugeceke ili. Iɗika yo kudoku ya̱ shilika̱ n iɗika i yoku ba, ko o doku o yotsongbonoi tsu na a kuyaꞋan kuvon kpamu.
023	ISA	002	005	A̱ɗa̱ ntsukaya n Yakubu, ta̱wa̱i tsu walai a̱ ubuta̱ u kutashi ku Vuzavaguɗu.
023	ISA	002	006	Mayun Vuzavaguɗu vu ka̱sukpa̱ ta̱ uma a̱ nu aza a kpaꞋa ku Yakubu adama a na a shana ta̱ n ukuna u tsuboci wa aza a kasana, o yongoi a kuyaꞋansa ulinga u kula̱na̱ tsa aza A̱filisiya̱ ɗa o ɓolongi una̱ n aza o kutono a̱ma̱li.
023	ISA	002	007	Iɗika i le i shana ta̱ n Azurufa koɓolo n azanariya, uciyi u le wi n uteku ba. Iɗika i le i shana ta̱ n odoku, ekeke o odoku e le i n uteku n kula ba.
023	ISA	002	008	Iɗika i le i shana ta̱ n a̱ma̱li kakau, a ci cikpa ta̱ ili i na a yaꞋin n ka̱ci ke le, i na ekiye e le a yaꞋin.
023	ISA	002	009	Adama a nannai i ta̱ o kubonoko vuma ukuna u gbani, umaci u vuma dem u ciya̱ ugoyi, adama a nannai ka̱ta̱ vu cinukpaka le ba.
023	ISA	002	010	Banai i uwa a akpanlai ka̱ta̱ i sheɗeku punu a kayala, adama o wovon u Vuzavaguɗu koɓolo n ugaꞋin u tsugbayin u ni.
023	ISA	002	011	A̱shi a vuza va a̱ra̱ɗi i ta̱ a̱ kuciya̱ kugoyi, ka̱ta̱ a̱ra̱ɗi a uma a yaꞋan ucipiki, ka̱ta̱ yeve Vuzavaguɗu endeꞋen u ciya̱ ucikpi a kanna ka nanlo.
023	ISA	002	012	Vuzavaguɗu MalaꞋimili u zagba ta̱ ɗe kanna ka na aza a na i n a̱ra̱ɗi n ugbamukaci, ele na a tsu kungbasa ka̱ci ke le ra̱ka̱ ci le i ta̱ a kuyaꞋan ugoyi.
023	ISA	002	013	Uma a ugaɗi tsu nɗanga n sida n Lebano i ta̱ a kuyaꞋan wuni, nannai ɗa feu a kuyaꞋan n uma a gbagbaꞋin ra̱ka̱ a na i tsu nɗanga n Oku ma aza a Bashan,
023	ISA	002	014	nu nsasan mu ugaɗi dem ali n aginda a ugaɗi feu,
023	ISA	002	015	mashilya mu ugaɗi de dem koɓolo m mashilya ma gbayin,
023	ISA	002	016	n antsu a gbagbaꞋin a̱ mini dem a na i a Tarishi n antsu e kenkeꞋen a singai feu.
023	ISA	002	017	Ugbamukaci u vuma wi ta̱ a̱ kuciya̱ kugoyi, ka̱ta̱ a̱ra̱ɗi a uma a yaꞋan ucipiki, ka̱ta̱ yeve Vuzavaguɗu endeꞋen u ciya̱ ucikpi a kanna ka nanlo,
023	ISA	002	018	ka̱ta̱ a̱ma̱li a̱ puwa̱nka̱ gbende-gbende.
023	ISA	002	019	Uma i ta̱ a kusuma a kuꞋuwa a aɓatsu punu a akpanlai koɓolo n enle punu a iɗika, adama a wovon u Vuzavaguɗu koɓolo n ugaꞋin u tsugbayin u ni a ayin a na baci u ɗa̱nga̱i ɗa u gba̱ɗa̱i iɗika.
023	ISA	002	020	A kanna ka nanlo uma i ta̱ a kuvakanku mpopi n a̱zuwa̱ a̱ma̱li a na a yaꞋin n Azurufa n a na a yaꞋin n azanariya dem, a na a yaꞋankai ka̱ci ke le adama a na a cikpa.
023	ISA	002	021	I ta̱ a kusuma kubana a aɓatsu a gbagbaꞋin a na i a akpanlai n amgbu adama o wovon u Vuzavaguɗu koɓolo n ugaꞋin u ni, a ayin a na baci u ɗa̱nga̱i kugba̱ɗa̱sa̱ iɗika.
023	ISA	002	022	ka̱sukpa̱ kuneke katsura ka̱ nu u vuma, a̱yi na wi n ikyamba nu mpasa. A̱yi yiɗa̱i tamkpamu wi?
023	ISA	003	001	Indana, Vuzavaguɗu, Ka̱shile ko osoji a gaɗi, wi ta̱ a kuciga kutakpa Urushelima n Yahuda ili ra̱ka̱ i na a zuwakai katsura. Wi ta̱ a kutakpa ubuta̱ u na a̱ ci ciya̱ ilikulya n ubuta̱ u na a̱ ci ciya̱ mini dem a Urishelima koɓolo n Yahuda,
023	ISA	003	002	kovonshi koɓolo n kosoji, kayaꞋinkafada n keneki, aza a kindana koɓolo nu nkoshi m gba̱ra̱-gba̱ra̱,
023	ISA	003	003	vuza kelime vu kinda osoji amangerenkupa n vuza vu tsugbayin, aza o odoki, eyevi koɓolo n aza a kindana.
023	ISA	003	004	Mi ta̱ a kuzuwa a̱ɗa̱nga̱ni okpo aza gbagbaꞋin e le, muku tamkpamu n lyaꞋaka le tsugono.
023	ISA	003	005	Uma i ta̱ a kutakacikanai, yaba dem n vuza ni, yaba dem kpamu n vuza na i ida̱shi ɗeɗevu. A̱ɗa̱nga̱ni i ta̱ o kugoyo nkoshi, ka̱ta̱ aza a na i ili i yoku ba o goyo aza a na i n tsugbayin.
023	ISA	003	006	Vuza wi ta̱ a̱ kuka̱na̱ vuza ni a kpaꞋa ke esheku a̱ ni ka̱ta̱ u dana, “Vi ta̱ n kuminya, okpo vuza kelime vu tsu, la̱na̱ ka̱kiza̱ ka agali ka nampa ka.”
023	ISA	003	007	Ama a kanna ka nanlo wi ta̱ a̱ kushika̱ n ka̱la̱ka̱tsu ka̱u a kudana, “Mi n a̱guma̱ ba. Mi n tsuwaꞋa ko akashi a kpaꞋa ku va̱ ba, ka̱ta̱ vu zuwa mu mo okpo vuza kelime vu uma ba.”
023	ISA	003	008	Adama a na Urushelima wi ta̱ a̱ kuta̱ɗa̱tsa̱, Yahuda wi ta̱ a̱ kuyikpa̱, kadanshi ke le n ulinga u le ka̱ uta̱ u Vuzavaguɗu ba, a kushika tsugbayin ci ni a̱yi e kene.
023	ISA	003	009	Kindi ku a̱shi ku le kuyotsongu ta̱ tsu na i, a̱ uta̱i e keteshe a̱ ubuta̱ u kuyaꞋan ku unushi u le tsu Sodom babu usokongi. Ili ya atakaci i ɗa a kubana we le, o ronoko ta̱ ka̱ci ke le kadama.
023	ISA	003	010	Danai aza a usuɓi e le i n kadama ko yoku ba, a kupana ta̱ uyoꞋo wu ulinga wu usuɓi u na a yaꞋin.
023	ISA	003	011	Ili ya atakaci i ɗa a kubana wa aza a kawuya, kagbanigbani ki ta̱ a kaci ke le, i ta̱ a kutsupa le adama a ili i na ekiye e le a yaꞋin.
023	ISA	003	012	A̱ɗa̱nga̱ni takacikai uma a̱ va̱, a̱ma̱ci lyaꞋi tsugono we le. A̱ɗa̱ uma a̱ va̱, aza e kelime a̱ ɗa̱ a uka ɗa̱ ta̱ a kakamba, a ɓatsai n a̱ɗa̱ i ka̱sukpa̱i uye.
023	ISA	003	013	Vuzavaguɗu u da̱sa̱ngu ta̱ a kakuba ka afada ka̱ ni, u ɗa̱nga̱ ta̱ adama a na u yaꞋanka uma a̱ ni afada.
023	ISA	003	014	Vuzavaguɗu wi ta̱ a kuyaꞋan afada, aza e kelime n aza gbagbaꞋin a uma a̱ ni, u danai, “A̱ɗa̱ ɗa i la̱nga̱sa̱i kashina ki itacishi ka̱ va̱, i ɓolongi a iꞋuwa i ɗa̱ ili i na i pura̱i a ubuta̱ wa aza a unambi.
023	ISA	003	015	Vuzavaguɗu vo osoji a gaɗi u danai, yiɗa̱i vi cigai n kuminjarangu uma a̱ va̱ ɗa kpamu vi iyai a̱shi a aza a unambi?”
023	ISA	003	016	Vuzavaguɗu u danai, a̱ma̱ci a Sihiyona i ta̱ n kadanshi ka̱ a̱ra̱ɗi, a kuwala n lelei eɗeku ci ishakau, a kuyaꞋan kuyun n a̱shi e le, ɗa kpamu i a kudasa n adyangi ɗeɗevu, n nshingi m gba̱ra̱-gba̱ra̱ u uki a asangulu e le.
023	ISA	003	017	Adama a nannai, Vuzavaguɗu wi ta̱ a kuzuwa usa̱n a aci a̱ a̱ma̱ci a Sihiyona, u zuwa aci e le o okpo n kukpani.
023	ISA	003	018	A kanna ka nanlo Vuzavaguɗu wi ta̱ a kisa ili dem i na i ci neke yi ugaꞋin, ilikuɗeku, nshingi ma asangulu, n vutali vu kaci,
023	ISA	003	019	ili ya atsuvu, m mawaru ma̱ kuyun, koɓolo n ka̱ka̱la̱bi,
023	ISA	003	020	ogoni a kaci, ni nshingi ma asangulu i n kazuwatsu, n kuluba vu maniꞋin ma̱ ma̱gula̱ni koɓolo n alaꞋwin,
023	ISA	003	021	nkawani mu urotu u ka̱ta̱mba̱ri nu nkawani n vunu,
023	ISA	003	022	n aminya a singai, nu ntogu, n a̱bu koɓolo n azuwatsu,
023	ISA	003	023	m mindatsu, koɓolo n kuminya ku urumbuki n vutali vu kaci koɓolo m kalaba.
023	ISA	003	024	A na wa yaꞋan ma̱gula̱ni vi ta̱ o kubono ushami, a na wa yaꞋan kaɗambura wi ta̱ o kubono kawin, a na wa yaꞋan ka̱nji ka na a lapulai sa̱wu wi ta̱ o kubono kukpani, a na wa yaꞋan kuminya ku singai wi ta̱ o kubono kakashi, a na wa yaꞋan n tsuloboi wi ta̱ o kubono ili i wono.
023	ISA	003	025	Ali a̱ ɗa̱ i ta̱ a kubana ukpa̱ u kotokobi, osoji a̱ ɗa̱ i ta̱ a̱ kukuwa̱ a ubuta̱ u kuvon.
023	ISA	003	026	Utsutsu u Sihiyona wi ta̱ a̱ kushika̱ ka̱ta̱ kpamu u yongo n una̱mgbuka̱tsuma̱, wi ta̱ a̱ kuda̱sa̱ngu a iɗika koshomboɗi.
023	ISA	004	001	A kanna ka nanlo a̱ma̱ci e cindere i ta̱ a̱ kuka̱na̱ vali vi te ka̱ta̱ a dana, “Ci ta̱ a̱ kuɓa̱na̱ ka̱ci ka̱ tsu ka̱ta̱ kpamu tsu tsulaka ka̱ci ka̱ tsu akashi, ka̱sukpa̱ e ɗeke tsu n kula ku nu. Takpaka tsu wono u nampa.”
023	ISA	004	002	A kanna ka nanlo Masaɓu ma Vuzavaguɗu mi ta̱ a̱ kugaꞋan ka̱ta̱ kpamu ma̱ ciya̱ tsugbayin, ka̱ta̱ umaci wi iɗika ya wo okpo ili ya a̱ra̱ɗi koɓolo n tsugbayin tsa aza a na a laꞋakai a Isaraila.
023	ISA	004	003	Aza a na o okpoi a Sihiyona, n ele vu na a buwai a Urishelima i ta̱ e kuɗeke le uma a ciɗa, a̱yi na baci dem kula ku ni ki uɗani a̱ ka̱tsuma̱ ka aza a na a kubuwa n wuma a Urishelima.
023	ISA	004	004	Vuzavaguɗu wi ta̱ a̱ kuza̱Ꞌa̱ unata wa̱ a̱ma̱ci wa aza a Sihiyona, wi ta̱ a kutakpa mpasa n na n taɗakpakai aza a Urishelima n utsura wa ayinviki a afada koɓolo n ayinviki a akina.
023	ISA	004	005	Vuzavaguɗu wi ta̱ a kupala Kusan ku Sihiyona n aza a na o ɓolongi ɗe n keleshu ka̱ a̱miki koɓolo n ka̱nga̱ a kanna dem, n kutashi ka akina n kayin dem. Tsugbayin tsu Vuzavaguɗu ci ta̱ a kuyaꞋan an ka̱pa̱m ka gbayin ka na ka tsu pala ubuta̱ dem.
023	ISA	004	006	Wi ta̱ o kokpo ubuta̱ u kuvuka n kulu adama a usuɗukpi u kanna, koɓolo kpamu n ubuta̱ u kusheɗeku n u kuyongo adama a̱ mini ma na u kuyoꞋo n akpanga.
023	ISA	005	001	Mi ta̱ a kuyaꞋanka macigi ma̱ va̱ vishipa vu kashina ki itacishi i ni, macigi ma̱ va̱ mi ta̱ n kashina ki itacishi a ubuta̱ u tsuta̱ wu uɓon wu nsasan.
023	ISA	005	002	Ɗa u za̱ɗukpa̱i iɗika ya, ɗa u ɓolongi atali a na i punu, ɗa u shikpa̱i nɗanga mi itacishi i na u laꞋi n kuciga. U maꞋi punu mashilya ma vuza kindi ɗa u doku u lapulai lo ubuta̱ u kupisha umaci u mambulu wa. U la̱nsa̱i icuꞋu yu umaci wu nɗanga i singai, ama i ɗa i matsai umaci u gbani-gbani.
023	ISA	005	003	“Gogo na a̱ɗa̱ aza a̱ ida̱shi a Urishelima n uma a Yahuda, yaꞋankai tsu afada a nampa mpa n kashina ki itacishi ka̱ va̱.
023	ISA	005	004	Yiɗa̱i yi ishi i gaꞋin n yaꞋan n kashina ki itacishi ka̱ va̱ u laꞋi i na n yaꞋin ɗe? Ana n sheshei mi ta̱ a̱ kuciya̱ umaci u singai, yiɗa̱i i zuwai ɗa i kpa̱ɗa̱i kumatsa umaci u mambulu u singai?
023	ISA	005	005	Gogo na mi ta̱ a kudana wu ili i na n kuyaꞋan n kashina ki itacishi ka̱ va̱. Mi ta̱ a kutakpa ubaru u na mi ishi n zuwai va, ka̱ta̱ ta na ka yaꞋan ula̱nga̱shi, ka̱ta̱ m ɓoso mashilya ma, ka̱ta̱ ta na a dasasa kaꞋa.
023	ISA	005	006	Mi ta̱ o kubonoko kaꞋa ka̱pula̱ka̱, babu ukanaꞋi ko ucimbi ka̱ta̱ mataci n awana o gbonguro punu. Mi ta̱ a kudana Ka̱shile ko yoꞋo mini punu ba.”
023	ISA	005	007	Adama a na kashina ki itacishi ka Vuzavaguɗu MalaꞋimili kpaꞋa ki Isaraila ku ɗa, aza a Yahuda ele ɗa ica̱Ꞌa̱shi i singai i na u cigai. U la̱nsa̱i kasingai ama ɗa kucikpa we enei kutsuwa̱n ku mpasa, wi indanai ko u kuciya̱ ta̱ usuɓi ɗa kucikpa u panai ma̱shi ma̱ vishili.
023	ISA	005	008	Ili ya atakaci i ɗa a kubana wa aza a na a tsu tsula iꞋuwa kakau n a̱bunda̱i koɓolo n uba̱nga̱ u kumaꞋa kakau n a̱bunda̱i ali ubuta̱ dem u kotso, ka̱ta̱ vi yongo endeꞋen a̱ ubuta̱ wa.
023	ISA	005	009	Vuzavaguɗu MalaꞋimili u yaꞋan ta̱ kadanshi atsuvu a̱ va̱ a kupana, “Mayun iꞋuwa n a̱bunda̱i yi ta̱ o kokpo agali, ka̱ta̱ iꞋuwa i gbagbaꞋin yo okpo lekeɗi babu vuza punu.
023	ISA	005	010	Nsala kupa n kashina ki itacishi ki ta̱ a̱ kuta̱ m ma̱kya̱n ma aza a Yahuda kenu gbani, nca̱Ꞌa̱tsu kupa mi icuꞋu mi ta̱ a kumatsa ma̱ca̱Ꞌa̱tsu me te koci.”
023	ISA	005	011	Ili ya atakaci i ɗa a kubana wa aza a na a̱ tsu ɗa̱nga̱ n usana a̱ kula̱nsa̱ ma̱ra̱, ka̱ta̱ o yongo ɗe ali kayin ka gbayin o kusoꞋo ali ma maka le.
023	ISA	005	012	I ta̱ n umolu koɓolo n ugogi a̱ ubuta̱ u ka̱ɗiva̱ ki ilikulya ke le, m medele mi ishipa n vushari koɓolo m ma̱ra̱, ama babu kukeɓece n ukuna wi ili i Vuzavaguɗu, ko e keɓece kpamu n ili i na u yaꞋin.
023	ISA	005	013	Adama a nannai uma a̱ va̱ i ta̱ a kubana tsugbashi a iɗika i yoku adama a unambi u kuyeve, aza a na i n tsugbayin i ta̱ a̱ kukuwa̱ n kambulu, ka̱ta̱ aza a na a buwai kpamu a̱ kuwa̱ n kakuli.
023	ISA	005	014	Adama a nannai kasaun ko yongoi a kulapula kelentsu ka̱ ni ɗa ka̱ ɓa̱yuwa̱i una̱ u ni n wanshi ka̱u, ciya̱ ugaꞋin u Urishelima n ka̱bunda̱i ka uma a̱ ni ka̱ zura̱ngu punu a asuvu. Aza a gbagbaꞋin n aza a kacaꞋa a na i lo dem, i ta̱ a̱ kuzura̱ngu punu.
023	ISA	005	015	Umaci u vuma dem ra̱ka̱ wi ta̱ a̱ kuciya̱ ugoyi ka̱ta̱ o bonoko vuma ukuna u gbani, a̱shi a vuza va̱ a̱ra̱ɗi i ta̱ a kuyaꞋan ugoyi.
023	ISA	005	016	Ama Vuzavaguɗu MalaꞋimili wi ta̱ a̱ kuciya̱ ucikpi, adama a kasingai ka̱ ni, ka̱ta̱ Ka̱shile ka ciɗa ko yotsongu ka̱ci ka̱ ni ciɗa n utsura wu usuɓi u ni.
023	ISA	005	017	Nkyon mi ta̱ a kulina ba̱ri tsu ubuta̱ u kalina u le, ka̱ta̱ muku mu nlala n lina a agali a aza a̱ uciyi.
023	ISA	005	018	Ili ya atakaci i ɗa a kubana wa aza na i o kurono unushi o kutono le ka̱ca̱pa̱ n kawin ko modoruko, o kurono kawuya m mabana ma awin,
023	ISA	005	019	ele na i a kudana, “YaꞋan Ka̱shile ka yaꞋan gogoꞋo, yaꞋan u dakaka ulinga u ni ciya̱ ce ene u ɗa. YaꞋan kusheshe ku Vuza ciɗa va aza a Isaraila ku yawa ɗevu, ka̱ta̱ ku lyaꞋa kelime, ciya̱ ci yeve ku ɗa.”
023	ISA	005	020	Ili ya atakaci i ɗa wa aza a na e ci ɗeke kawuya ili i singai, kasingai tamkpamu e ɗeke yi kawuya, aza a na o tsu bonoko ka̱yimbi kokpo kutashi, kutashi tamkpmu kubono ka̱yimbi. Aza a na o tsu bonoko okono o okpo uyoꞋo, uyoꞋo tamkpamu u bono ili yo okono.
023	ISA	005	021	Ili ya atakaci i ɗa a kubana wa aza na i n ugboji a̱ a̱shi e le, n kuyeve ku ka̱ci ke le feu.
023	ISA	005	022	Ili ya atakaci i ɗa a kubana wa aza a gbagbaꞋin o osoꞋi a̱ ma̱ra̱, koɓolo n aza a na e yevei kumbuku ma̱ra̱ mayin,
023	ISA	005	023	ele na a tsu isaka aza a unushi kadanshi n utsura u katsupu u na e kuneke le, ka̱ta̱ a nanna ka singai ka vuza na wi n ka mayun.
023	ISA	005	024	Adama a nannai, tsu na melentsu ma akina ma tsu laɓana ciꞋiwa̱, n tsu na kpamu mita̱ me ci leɓece a akina. Nannai ɗa aralu e le a kushama ka̱ta̱ a̱pa̱lu e le o ɗoɗo ali wunla̱i u ɗika tsu kubuta̱, adama a na a iwan ta̱ wila̱ u Vuzavaguɗu MalaꞋimili ɗa kpamu o goyoi kadanshi ka Vuza ciɗa va aza a Isaraila.
023	ISA	005	025	Adama a nannai wupa u Vuzavaguɗu wi ta̱ a̱ kukula̱ adama a uma a̱ ni, kukiye ku ni ku ba̱rukpa̱ ta̱ ɗa ku lapai le. Nsasan m gba̱ɗa̱i, ɗa even a ikyamba o okpoi an ka̱viri a uye u wawaꞋa u likuci. Ama ko n nannai dem, wupa u ni u kotso ba, kukiye ku ni ku buwa ta̱ uba̱rukpi.
023	ISA	005	026	U ɗengusa̱i kakashi ku urotu adama a iɗika i na yi dadaꞋin, u yaꞋankai aza a na i a uteku wa aduniyan izumgbi n yula̱. Ele ta na a̱ ta̱wa̱i n ilaɗi m moloko.
023	ISA	005	027	Ko vuza te vi le woꞋo ko u ta̱ɗa̱tsa̱ ba, babu vuza na u gbaɗikai ko u latai, babu kaɗambura ka̱ kuyun ka na ka̱ ɗa̱mba̱i ko vunu vu kataka vu na vu kasai.
023	ISA	005	028	AyaꞋa e le i ta̱ lyalyaꞋan, utan u le gbende wi ta̱ ukatsuki, ɗaka va adasukpatsu vo odoku e le wi ta̱ ugbami an katali ka̱ a̱ta̱nza̱ri, anci a ekeke o odoku e le a kuwala an kabatalikpau.
023	ISA	005	029	Izumgbi i le ci izumgbi i kawu, a̱ yura̱ tsu muku mi ikawu, yura̱ tsu na a tsu kiyangu nnama n na a tsu takuma ka̱ta̱ a lazaka babu vuza na u kisa le.
023	ISA	005	030	A kanna ka nanlo i ta̱ a kuyaꞋan yura̱ tsu na mala ma tsu vutsukpa n yura̱. Vuza wi inda baci a iɗika i ɗekpu, wi ta̱ e kene ka̱yimbi n atakaci, ko kutashi ki ta̱ o kubono ka̱yimbi adama e eleshu.
023	ISA	006	001	A̱ ka̱ya̱ ka na mogono Uzaya u kuwa̱i, ɗa me enei Vuzavaguɗu ida̱shi zuva a kakuba ko tsugono n tsugbayin, ɗa wanshi u kuminya u ni u shanai A̱Ꞌisa̱ a gbayin.
023	ISA	006	002	Anan Corobin a shamgbai ɗe a gaɗi vi ni, yaba dem vi le n evelyu a̱ ta̱li, ere a ɗa a palakai a̱shi, e re kpamu a palakai ene, ere a na a buwai a ɗaɗa a na i a kuyaꞋanka ciɗinkpi.
023	ISA	006	003	E meɗekenshenei, “Vuza ciɗa, vuza ciɗa, vuza ciɗa a̱yi ɗa Vuzavaguɗu MalaꞋimili, iɗika dem i shana ta̱ n tsugbayin ci ni.”
023	ISA	006	004	Adama a kacaꞋa ka̱ ka̱la̱ka̱tsu ka vuza na u yaꞋin meɗevile ɗa iga̱Ꞌin a̱ utsutsu a̱ gba̱ɗa̱i ali n uvari wa dem, ɗa a̱Ꞌisa̱ a gbayin a shanai n ka̱nga̱.
023	ISA	006	005	N danai, “Ili ya atakaci i ɗa a kubana wa̱ va̱, n yawa ta̱ uteku, mpa una̱ u va̱ u tsu gaꞋan ba, ɗa kpamu mi o kuyongo n uma a na i n kadanshi ka singai a̱ una̱ u le ba. Me ene ta̱ Mogono ma, Vuzavaguɗu MalaꞋimili n a̱shi a̱ va̱.”
023	ISA	006	006	Corobin vi te vi imkpai ɗa vu ta̱wa̱i wa̱ va̱ n ka̱ga̱ruwa̱shi e kukiye ku ni, ka na u kaɓai n ikaɓatsu ya akina ɗe a katalikalyuka.
023	ISA	006	007	Ɗa u saꞋwai una̱ u va̱ n ka̱ga̱ruwa̱shi ka ɗa u danai, “Indana, ili i nampa i saꞋwa ta̱ una̱ u nu, a takpa ta̱ kawuya ka̱ nu, ɗa kpamu a cinukpakai nu unushi u nu.”
023	ISA	006	008	Ɗaɗa m panai ka̱la̱ka̱tsu ka Vuzavaguɗu a kudana, “Yayi n kusuku? Yayi u kubana ka tsu?” Ɗa mu ushuki, “Mpa ɗa na. Suku mu.”
023	ISA	006	009	Ɗaɗa u danai, “Bana vu dana uma a nampa, “‘Yi ta̱ a kupana mayin, ama ye kuyeve ba. Yi ta̱ a kinda mayin, ama ya̱ kuka̱na̱ punu ili ba.’
023	ISA	006	010	Zuwa a̱ɗu a uma a nampa a kpanduku, vu votsuku atsuvu e le ka̱ta̱ kpamu vu pala a̱shi e le. Nannai ɗa baci ba, i ta̱ a̱ kene n a̱shi e le, ka̱ta̱ a pana n atsuvu e le, e yeve n a̱ɗu e le ka̱ta̱ a sabaꞋa o potso.”
023	ISA	006	011	Ɗaɗa me ecei, “Ali makyan me ne maꞋi, Vuzavaguɗu?” Ɗa wu ushuki mu, “Ali sai ayin a na iɗika kakau yo okpoi agali babu vuza vi ida̱shi ɗe, sai ayin a na iꞋuwa yo okpoi lekeɗi, ashina feu o bonoi a̱pula̱ka̱,
023	ISA	006	012	sai ayin a na Vuzavaguɗu u suki yaba dem daꞋin, ɗa iɗika ya yo okpoi lekeɗi.
023	ISA	006	013	Ko ka̱pa̱m ka uma kaꞋa baci ko okpoi koci, ko ta na a una le baci feu. Ama tsu na a̱gunli o tsu okpo a ayin a na baci a kapai nɗanga, ta feu uma o yoku a na n zagbai o kokpo nannai.”
023	ISA	007	001	Ayin a na Ahazu, kolobo ko Jotan matsukaya ma Uzaya u lyaꞋi tsugono ci Yahuda, n Rezin mogono ma Siriya, m Paka kolobo ka Ramaliya mogono ma aza a Isaraila o foɓusoi kubanka aza a Urushelima n kuvon. N nannai dem a fuɗa a yaꞋan ili i yoku ba.
023	ISA	007	002	Gogo na a dana ta̱ kpaꞋa ku Dawuda, “Siriya u yaꞋan ta̱ una̱ u te n Ifirayimu.” Ɗaɗa ka̱ɗu ka Ahazu n ka uma a̱ ni a̱ gba̱ɗa̱i, tsu na nɗanga n kakamba n tsu gba̱ɗa̱ adama a̱ wunla̱i.
023	ISA	007	003	Ɗaɗa Vuzavaguɗu u danai Ishaya, “Uta̱ avu n kolobo ka̱ nu Shiya-jashubu, adama a na i cina ɗe Ahazu a uteku u ma̱ka̱riki ma na me ci yene mini ɗe a kaginda ka kadaɓa ka na ki ɗevu n uye a̱ ubuta̱ u na a̱ tsu za̱Ꞌa̱ akashi.
023	ISA	007	004	Dana yi, ‘YaꞋan mayin, shamgba bini ka̱ta̱ kpamu vu pana wovon ba. Ka̱ta̱ ka̱ɗu ka̱ nu ka̱ muɗa̱ adama a̱ ngunli ma akina n re n nampa n na mi a̱ kulula̱ na ba, ko adama a wupa u gbani-gbani u Rezin n Asiriya koɓolo n wu muku u Ramaliya ba.
023	ISA	007	005	Aram n Ifirayimu koɓolo m muku n Ramaliya o foɓuso ta̱ kawuya a kubana wa̱ nu, a danai
023	ISA	007	006	“Ka̱sukpa̱ tsu kambuku Yahuda, yaꞋan tsu kara yi apashi-apashi tsu pecuku ka̱ci ka̱ tsu, ka̱ta̱ tsu zuwa maku ma Tubalu mo okpo mogono me le.”
023	ISA	007	007	Ama ili i na Ka̱shile Vuzavaguɗu u danai i ɗa na, “‘Ili yi lo ba, ko ili ya kuyaꞋan ba,
023	ISA	007	008	iɗika i gbayin i Siriya i ɗaɗa Dimaska, mogono ma Dimaska tamkpamu ma ɗaɗa Rezin. A̱ ka̱tsuma̱ ka̱ a̱ya̱ amangatatsu n tawun i ta̱ a̱ kula̱nga̱sa̱ uma a Ifiraimu gbani-gbani, ko vuza wa kubuwa ba.
023	ISA	007	009	Iɗika i gbayin i Ifirayimu i ɗaɗa Samariya, mogono ma Samariya tamkpamu a̱yi ɗa maku ma Ramaliya. Vu shamgba baci n katsura n uneki u ka̱ɗu u nu ba, va kufuɗa kushamgba ba, ko kenu.’”
023	ISA	007	010	Ɗaɗa kpamu Vuzavaguɗu u yaꞋin kadanshi n Ahazu.
023	ISA	007	011	“Ece Vuzavaguɗu Ka̱shile ka̱ nu u yotsongu wu urotu, ko ta baci u ɗa wi uzura̱ngi ɗaka ko uzura̱ngi gaɗi ka̱u.”
023	ISA	007	012	Ama ɗa Ahazu u danai, “Me kece ba, Mi o kukondo Vuzavaguɗu ba.”
023	ISA	007	013	Ɗaɗa Ishaya u danai, “Panai gogo na a̱ɗa̱ kpaꞋa ku Dawuda. Kupiya uremi u ka̱ɗu u uma u yawa ba? Sai kpamu i piya uremi u ka̱ɗu u Ka̱shile ka̱ va̱?
023	ISA	007	014	Adama a nannai Vuzavaguɗu n ka̱ci ka̱ ni wi ta̱ e kuneke ɗa̱ urotu, mekere ma na ka̱ta̱ me yevei vali ba mi ta̱ a kuyaꞋan ka̱tsuma̱ u matsa maku, ka̱ta̱ e ɗeke maꞋa Imanuwelu.
023	ISA	007	015	Wi ta̱ a kutakuma ukuja u mani ka̱ta̱ u lyaꞋa ishigi, ayin a na baci u yevei kuꞋiwan ka gbani-gbani ka̱ta̱ u zagba kasingai.
023	ISA	007	016	Ama kafu maku ma ma fuɗa kuꞋiwan ka gbani-gbani ka̱ta̱ u zagba kasingai, iɗika yi ngono n re n na yi a kupana wovon wa yi ta̱ a kuyaꞋan u ka̱sukpi.
023	ISA	007	017	Vuzavaguɗu wi ta̱ a̱ kutuka̱ wu n atakaci, avu n uma a̱ nu koɓolo m kpaꞋa ke esheku a̱ nu, ayin a nanlo a saꞋwa kuyaꞋan we le ba ali n ayin a na aza e Ifirayimu e pecemgbenei n Yahuda. Wi ta̱ a̱ kutuka̱ m mogono ma Asiriya ma takacika wu.”
023	ISA	007	018	A kanna ka nanlo Vuzavaguɗu wi ta̱ a kuyaꞋanka aza a Masar izumgbi i yula̱, ka̱ta̱ a̱ ta̱wa̱ tsa ayun a na i daꞋin e nyeneke n Nilu ka̱ta̱ feu aza a Asiriya a̱ uta̱ a iɗika i le a̱ ta̱wa̱ ci ishigi.
023	ISA	007	019	I ta̱ a̱ kuta̱wa̱ ka̱ta̱ a vaku ra̱ka̱ vi le a iɗika i na yi n tsuta̱, koɓolo n a̱ra̱Ꞌa̱, n aɓatsu a atali ali n ubuta̱ wu nɗanga ma awana dem.
023	ISA	007	020	A kanna ka nanlo Vuzavaguɗu wi ta̱ o kukopuku mogono ma Asiriya ma upashi u kuyene ku Efarata ka̱ta̱ u yaꞋan ulinga n a̱yi tsu kutanu, ciya̱ a puna aci a̱ a̱ɗa̱, n cileme ci ikyamba tsu ɗa̱, ali nu ntsa̱ka̱ dem.
023	ISA	007	021	A kanna ka nanlo ka, vuma wi ta̱ a kubuwa m medendem me te koɓolo nu nraɗika n re n wuma.
023	ISA	007	022	Adama a̱ ka̱bunda̱i ka mani ka na a̱ ci ciya̱ we le, wi ta̱ a̱ kuciya̱ ukuja u mani u na u kutakuma. Aza a na a buwai punu a iɗika ya ra̱ka̱ i ta̱ a kutakuma ukuja u mani ka̱ta̱ o doku kpamu a lyaꞋa ishigi.
023	ISA	007	023	A kanna ka nanlo, a̱ ubuta̱ dem u na wi ishi n ashina a itacishi a na a̱ kuciya̱ punu ili i na i kuyawa azanariya a̱kpa̱n-a̱kpa̱n, i ta̱ o kubono imacishi i kavama n awana.
023	ISA	007	024	Ali i ta̱ a kubana ɗe n utan n aya, adama a na iɗika ya yi ta̱ a kuyaꞋan upali n imacishi i kavama koɓolo n awana.
023	ISA	007	025	Aginda a na a saꞋwai kuciya̱ ucimbi ɗe n kushe, yi ta̱ a kupana wovon u kubana ɗe adama a imacishi i kavama koɓolo n awana. Ubuta̱ wa wi ta̱ o kubono tsu ubuta̱ u na anaka o ci yongo ushikpi ka̱ta̱ kpamu nlala n yongo ilaɗi a uteku u le.
023	ISA	008	001	Vuzavaguɗu u danai mu, “Ɗika meshemberu ma katali mu wanshi, ka̱ta̱ vu ɗana punu mayin Maha-shala-hasha-baza n kayakiɗani ka na a kiwanakai.
023	ISA	008	002	Mi ta̱ e kuɗeke ganu Uriya n Zakariya kolobo ka Jeberekiya o okpo mu ngan n singai.”
023	ISA	008	003	Ɗa n vaki n vuka vu va̱ keneki, ɗa u yaꞋin ka̱tsuma̱ ɗa u matsai maku mo koloɓo. Ɗa Vuzavaguɗu u danai mu, “NeꞋe yi kula Maha-shala-hasha-baza.
023	ISA	008	004	Kafu maku ma fuɗa kuɗeke ‘Dada’ ko ‘Mma,’ mogono ma Asiriya mi ta̱ a̱ kupura̱ uciyi u Dimaska koɓolo n wa aza Samariya.”
023	ISA	008	005	Vuzavaguɗu u yaꞋin kadanshi nu mpa kpamu,
023	ISA	008	006	“Adama a na uma a nampa a iwan ta̱ kuyene ku mini ma sawu ma Shilo, ɗa a yaꞋin ma̱za̱nga̱ adama e Rezin koɓolo m maku ma Ramaliya,
023	ISA	008	007	Adama a nannai Vuzavaguɗu wi ta̱ a̱ kutuka̱ le m mini ma gbayin me kuyene ma na ma kaya, ɗaɗa mogono ma Asiriya n utsura u ni dem. Mi ta̱ e kuyene ma lyaꞋa nyeneke n ni dem koɓolo ni nka̱riki feu,
023	ISA	008	008	ka̱ta̱ ma̱ pura̱ngu ali ma lyaꞋa a kubana a Yahuda, tsu na mini ma ci lyaꞋa ali a kubana e kuɗeku. Wi ta̱ a̱ kuba̱rukpa̱ evelyu a̱ ni ka̱ta̱ u la̱na̱ iɗika i ɗa̱, avu Imanuwelu.”
023	ISA	008	009	Ɓolongi Ra̱ka̱ vu ɗa̱ adama o wovon a̱ɗa̱ iɗika kakau, panai a̱ɗa̱ iɗika i daꞋin, lyaꞋi kelime n ofoɓuso adama o kuvon, ama i ta̱ a kugbasha ɗa̱, mayun ɗa foɓusoi adama o kuvon i ta̱ a kugbasha ɗa̱.
023	ISA	008	010	Sheshei ili i na i kuyaꞋan, ama ya̱ kuciya̱ uye ba, doki ugboji u ɗa̱ utsura, ama u ɗa wi a kubana ɗa̱ nanlo ba, adama a na Ka̱shile ki ta̱ koɓolo n a̱ tsu.
023	ISA	008	011	Vuzavaguɗu u yaꞋin kadanshi nu mpa n utsura u danai ka̱ta̱ n tono uye u uma a nampa a ba,
023	ISA	008	012	“Ka̱ta̱ i ɗeke kusheshe ku gbani-gbani ili i na uma e ci ɗeke kusheshe ku gbani-gbani ba, ka̱ta̱ kpamu i pana wovon wi ili i na ele a tsu pana wovon ba.
023	ISA	008	013	Vuzavaguɗu MalaꞋimili a̱yi ɗa koci vuza na va kindana tsu vuza ciɗa, a̱yi ɗa va kupana wovon, yaꞋan a̱yi wo okpo wu ili i wovon koci,
023	ISA	008	014	wi ta̱ o kokpo a̱Ꞌisa̱, ama wi iꞋuwa ya aza a Isaraila dem wi ta̱ o kokpo katali ka na ka tsu zuwa uma a̱ ta̱ɗa̱tsa̱ n kakpanlai ka na ka tsu zuwa uma a̱ yikpa̱. Ama wa aza a Urushelima wi ta̱ o kokpo maza koɓolo m maza ma̱ nnu a kubana we le.
023	ISA	008	015	Aza e le o yoku n a̱bunda̱i i ta̱ a̱ kuta̱ɗa̱tsa̱, ka̱ta̱ a̱ yikpa̱ ali o koɗo, i ta̱ a kaza le ali e reme le a lazaka.”
023	ISA	008	016	Ɓa̱na̱i kuyotsongusu ku Ka̱shile, ka̱ta̱ i dana kadanshi ka̱ ni wa aza a na i o kutono mu.
023	ISA	008	017	Mi ta̱ a kuvana Vuzavaguɗu, a̱yi na u shirikpa̱ka̱i kpaꞋa ku Yakubu kucina̱. Mi ta̱ e kuneke katsura ka̱ va̱ wa̱ ni.
023	ISA	008	018	Mpa ɗa na, koɓolo m muku n na Vuzavaguɗu u nekei mu. A̱ tsu urotu u ɗa u Vuzavaguɗu MalaꞋimili wa aza a Isaraila, u na wi ida̱shi a Kusan ku Sihiyona.
023	ISA	008	019	Uma o yoku a dana wu baci vu bana vu takpa uteku wa aza a̱ a̱guma̱ n oboci, n aza a na a tsu kumba ibori, u gaꞋan uma a bana o folono Ka̱shile ke le ba? Yiɗa̱i i zuwai ɗa vuza u kubana wa̱ a̱kpisa̱ a̱ una̱ wa aza a wuma?
023	ISA	008	020	A ukuna u kadanshi ka̱ wila̱ n kuyotsongusu, a dansa baci ili i na kadanshi ka nampa ki a kudansa ba, i ɗaɗa adama a na i n kutashi ba.
023	ISA	008	021	I ta̱ a kupasamgbanai punu a iɗika ya, n atakaci a gbayin koɓolo n kambulu. Ayin a na baci a panai kambulu, i ta̱ a kuyaꞋan wupa ka̱ta̱ a dansa kadanshi ka gbani-gbani a kubana u mogono me le n Ka̱shile ke le, ka̱ta̱ a kpatala a̱shi e le a uɓon u yoku.
023	ISA	008	022	Ka̱ta̱ a indana a iɗika e ene atakaci koɓolo n ka̱yimbi n ka gbani-gbani ka na ki lo, ka̱ta̱ a vakangu le a̱ ubuta̱ u ka̱yimbi wa.
023	ISA	009	001	N nannai dem, babu ka̱yimbi kpamu adama a aza a na i a̱ ka̱tsuma̱ ka atakaci. A ayin a na a lazai ɗe o goyo ta̱ iɗika i Zabalun koɓolo n iɗika i Nafutali, ama na kelime wi ta̱ a kucikpa Ga̱lili va aza a̱ ka̱yimbi, n uye u mala u na u walai n upashi u kuyene ku Urudu.
023	ISA	009	002	Uma a na i a nwalu a̱ ka̱yimbi, e ene ta̱ kutashi ku gbayin, aza a na i o kuyongo a̱ kulu ki iɗika ya̱ a̱kpisa̱, we le kutashi ki ta̱ a ku akana.
023	ISA	009	003	Yi ta̱ a kuzuwa iɗika ya aza a Isaraila i gbonguro, ka̱ta̱ uma a̱ ni a yaꞋan ma̱za̱nga̱ ka̱u. I ta̱ a kuyaꞋan ma̱za̱nga̱ a kubana wa̱ nu, tsu na uma a ci yaꞋan ma̱za̱nga̱ a ayin a vikyaꞋa, n tsu na kpamu osoji a ci yaꞋan ma̱za̱nga̱ i baci e kupece ili i na a̱ pura̱i gbani a̱ ubuta̱ u kuvon.
023	ISA	009	004	Tsu na vi yaꞋin ɗa vu unai osoji a Midiya, tsu nanlo tsu ɗa va kuyaꞋan ka̱ta̱ vu koɗo maɗanga ma kaburakpatsu ka tsugbashi ke le, ka̱ta̱ vu takpa ucanuku wa̱ a̱miki u na wi a avangatsu e le. Vi ta̱ o kukoɗo kalangu ka vuza na u ci neke atakaci.
023	ISA	009	005	I songu ataka dem o kovonshi a na a yaꞋankai ulinga a̱ ubuta̱ u kuvon koɓolo m motogu ma na ma saꞋwai mpasa, wo okpo an maniꞋin ma akina.
023	ISA	009	006	A matsaka tsu ta̱ maku, wa̱ tsu u ɗa e nekei maku, tsugono ci ta̱ a kushamgba a kaci ka̱ ni. I ta̱ e kuɗeke yi vuza va odoki vi ili i Mereve, Ka̱shile MalaꞋimili, Dada vu uteku n uteku, Mogono ma̱ ma̱ta̱na̱.
023	ISA	009	007	Tsugono ci ni m ma̱ta̱na̱ ma̱ ni mi o kukotso ba. Wi ta̱ a kulyaꞋa tsugono ci ni tsu na tsu uta̱i a̱ ubuta̱ wa akaya a̱ ni Dawuda, u ka̱na̱ tsu ɗa ka̱ta̱ u la̱na̱ tsu ɗa, n ugaꞋin m ma̱ta̱na̱ kpamu ali sai uteku n uteku. Ucikali u Vuzavaguɗu MalaꞋimili wi ta̱ a kushatangu ili i nanlo.
023	ISA	009	008	Vuzavaguɗu u suku ta̱ kadanshi ka na ka̱ kpa̱ɗa̱i kuyokpo u Yakubu, ka ɗa ki ta̱ ta na a̱ kuta̱wa̱ wa aza a Isaraila.
023	ISA	009	009	Uma ra̱ka̱ i ta̱ e kuyeve kaꞋa, Ifirayimu n aza a na i ida̱shi a Samariya, ele na i a kadanshi n a̱ra̱ɗi koɓolo n a̱ɗu a gbani-gbani,
023	ISA	009	010	“Iputa̱ ya i yikpa̱ ta̱ a iɗika, ama ci ta̱ a kumaꞋasaka i ɗa n atali a na e sheꞋwei mayin, maɗanga ma zaitu ma yaꞋan ta̱ uvakangi, ama ci ta̱ o kubono tsa̱ shikpa̱ punu nɗanga ma akawu a una̱ u nanlo wa.”
023	ISA	009	011	Ama ɗa Vuzavaguɗu u ɗengusa̱i irala i le aza e Rezin a̱ shilika̱i n ele, ɗa u kushangi irala i le ya.
023	ISA	009	012	Aza a Siriya a̱ uta̱i a kasana, A̱filisiya̱ a̱ uta̱i a̱ ka̱livi ɗa a kambuki aza a Isaraila n anga e le uɓa̱yuwi. Ama n nannai dem wupa u Vuzavaguɗu u kotso ba. Ka̱kuꞋun ka̱ ni ka buwa ta̱ ukuꞋunki an wa lapa.
023	ISA	009	013	Ama uma a o bono u vuza na wu unai le ba, ko a̱ la̱nsa̱ Vuzavaguɗu MalaꞋimili vu na u takacikai le.
023	ISA	009	014	A kanna ke te Vuzavaguɗu wi ta̱ a kugbatya kaci n winja wa aza a Isaraila dem, koɓolo n kacaka ke kekeme ka mashuwa ka singai ka m mita̱ dem,
023	ISA	009	015	nkoshi m gba̱ra̱-gba̱ra̱ n aza a gbagbaꞋin ele ɗa kaci ka, eneki a na a yaꞋin kuyotsongu ka aꞋuwa ele ɗa winja.
023	ISA	009	016	Aza a na o tonoi n uma a nampa a vakangu le ta̱, ɗa aza a na a vakangi va a̱ puwa̱nka̱i.
023	ISA	009	017	Adama a nannai Vuzavaguɗu wi a kupana uyoꞋo n a̱ɗa̱nga̱ni ba, wi kpamu a kupana asuvayali a mkpaꞋan n agapa ba, adama a na yaba dem wi n asuvu a singai ko n ukuna u singai a kubana a̱ ubuta̱ u Ka̱shile ba, una̱ u yaba dem wi ta̱ a kudansa ili i gbani-gbani. N nannai dem, wupa u ni u kotso ba, kukiye ku ni ku buwa ta̱ uɗengushi an wa lapa.
023	ISA	009	018	Mayun kawuya ka̱ tsu kula̱ ta̱ tsa akina, ko tsu songu ta̱ awana n kapanɗalala, ka̱ta̱ kpamu ke leɓece kakamba ka gbayin n akina ali ka̱nga̱ kuta̱ a̱gusu-a̱gusu.
023	ISA	009	019	N wupa u Vuzavaguɗu MalaꞋimili iɗika yi ta̱ a̱ kuciya̱ uva̱li, ka̱ta̱ uma e leɓece a akina, babu vuza na u kisa vuza ni.
023	ISA	009	020	A usingai i ta̱ a kuminjarangu, ama kambulu ko kukotso le ba, a ugula̱ i ta̱ a a kulyaꞋa, ama i a̱ kucuwa̱ ba. Yaba dem wi ta̱ a kutakuma inyama yi muku n na u matsai.
023	ISA	009	021	Manasa wi ta̱ a kulyaꞋa Ifirayimu, ka̱ta̱ feu Ifirayimu u lyaꞋa Manasa. Dem vi le o bono a tsurala n Yahuda. N nannai dem, wupa u ni wi o kukotso ba, kukiye ku ni kpamu ku buwa ta̱ uɗengushi an wa lapa.
023	ISA	010	001	Ili ya atakaci i ɗa a kubana wa aza a na a̱ tsu kpa̱ɗa̱ kuzuwa wila̱ mejege, koɓolo n aza a na e ci neke wila̱ wa atakaci,
023	ISA	010	002	a̱ sa̱nka̱ aza a unambi ili i na yi i le, ka̱ta̱ a isa kasingai a̱ ubuta̱ u uma a̱ va̱ a na i a̱ ka̱tsuma̱ ka atakaci, o bonoko agapa a̱ a̱ma̱ci ilikulyaꞋa i le ka̱ta̱ kpamu a̱ fa̱ba̱na̱ ili yi mkpan.
023	ISA	010	003	Yiɗa̱i va kuyaꞋan a kanna ka atakaci, kawuya kuta̱ baci daꞋin ɗa ka̱ ta̱wa̱i? U yayi va kusuma va bana va̱ la̱nsa̱ uɓa̱nki? Te ɗai va kuka̱sukpa̱ uciyi u nu?
023	ISA	010	004	Va kubuwa n ili i na va kuyaꞋan ba, sai vu kuɗa̱ngu koɓolo n agbashi ko vu yikpa̱ a̱ ubuta̱ wa aza a na a unai ɗe. N nannai va dem, wupa u ni u kotso ba, kukiye ku ni ku buwa ta̱ uɗengushi an wa lapa.
023	ISA	010	005	Ili ya atakaci i ɗa a kubana wa aza a Asiriya kalangu ka wupa ka̱ va̱, aza a na kukiye ku le ku ɗa ma̱gba̱la̱mgba̱la̱m ma wupa ma̱ va̱.
023	ISA	010	006	N suku ta̱ aza a Asiriya a banka iɗika i na i yevei Ka̱shile ba n kuvon, u uma a na a tsu zuwa mu wupa. N suku le ta̱ a bana a̱ pura̱ ucanuku u le, a dasasa le an kopoti ka na ka ci yaꞋan a uye.
023	ISA	010	007	Ama ili i nampa i ɗa u sheshei ba, i ɗaɗa ili i na wi n i ɗa a̱ ka̱ɗu ba, ama kusheshe ku ni ku ɗaɗa wu una, u yawaka iɗika n a̱bunda̱i uteku.
023	ISA	010	008	U danai, “Ovonshi a̱ va̱ ra̱ka̱ ngono n ɗa ba?
023	ISA	010	009	Tsu la̱nga̱sa̱ ta̱ Kaluno uteku tsu na ci yaꞋin n Kakemishi. Ɗa Hamatu u nekei utan uteku tsu Apada, ɗa tsu la̱nga̱sa̱i Samariya uteku tsu na ci yaꞋin n Dimaska.
023	ISA	010	010	Tsu na kukiye ku va̱ kisai tsugono tsu na a̱ma̱li i a kulyaꞋa, tsugono tsu na ululu a laꞋi a̱ma̱li a Urishelima koɓolo n a̱ma̱li a Samariya,
023	ISA	010	011	mi a̱ kula̱nga̱sa̱ Urishelima n a̱ma̱li a̱ ni tsu na n la̱nga̱sa̱i Samariya n a̱ma̱li a̱ ni ba?”
023	ISA	010	012	Ayin a na baci Vuzavaguɗu u kotsoi ulinga u ni a Kusan u Sihiyona n Urishelima, wi ta̱ a kudana, mi ta̱ e kuneke mogono ma aza a Siriya atakaci adama a̱ a̱ra̱ɗi a gbani-gbani koɓolo n ugbamukaci u gbasa u na wi a̱ a̱shi a̱ ni.
023	ISA	010	013	Adama a na u dana ta̱, “N utsura we ekiye u va̱ u ɗa n yaꞋin ili i nampa, n ugboji u va̱ adama a na mi ta̱ n kuyeve. N takpai uteku u ka̱buza̱ wi iɗika kakau, m pura̱i uciyi u le, an kovonshi vu utsura n yawakai ngono n le uteku.
023	ISA	010	014	Kukiye ku va̱ ku gaꞋakai n uciyi wi iɗika n a̱bunda̱i tsu na vuza u tsu uka kukiye ku ni a cikinda ka̱ta̱ u pura̱ okowo a na a̱ ka̱sukpa̱i, ta m ɓolongi iɗika kakau nannai, babu vuza na u ɗengusa̱ka̱i mu kuvelyu ko u ɓa̱yuwa̱ una̱ u keɓece mu.”
023	ISA	010	015	Kogovu ki ta̱ a kuyaꞋan a̱ra̱ɗi u laꞋa vuza na wi a̱ kuɓa̱na̱ yi, ko ugangafu u yaꞋan a̱ra̱ɗi u laꞋa a̱yi na wi a̱ kuɓa̱na̱ yi? Ko kalangu ka ci yaꞋan ta̱ malapuka babu kukiye? Ba kukiye kuɗa ki uremi n kalangu ka ba?
023	ISA	010	016	Adama a nannai Vuzavaguɗu, Vuzavaguɗu MalaꞋimili, a̱yi wi ta̱ a̱ kusuku ma̱dukpa̱ ma gbani-gbani a kubana wa osoji a̱ a̱ra̱ɗi a aza a Siriya, ka̱ta̱ a̱ ka̱tsuma̱ ku utsura u ni a tasuku akina a̱ usuɗukpi o yongo a̱ kukula̱ n usuɗukpi ka̱u.
023	ISA	010	017	Kutashi ka aza a Isaraila ki ta̱ o kokpo akina, Vuza Ciɗa wi ta̱ o kubono ka̱vusa̱ ka akina. Wi ta̱ e kuleɓece awana m mita̱ ma gbani-gbani n akina a kanna ke te.
023	ISA	010	018	UgaꞋin u mura̱ta̱i u ni koɓolo n iɗika i tsuta̱ i ni wi ta̱ a̱ kula̱nga̱sa̱ ka̱ɗu n ikyamba dem, tsu na vuza vu mɓa̱la̱ u tsu na̱mgba̱.
023	ISA	010	019	Nɗanga m mura̱ta̱i n nanlo ma kubuwa n a̱bunda̱i ba, kenu ɗa o kokpo ali tsu na maku ma kufuɗa me kece le.
023	ISA	010	020	A kanna ka nanlo uma a na a kubuwa a Isaraila, n aza a na a laꞋakai a kpaꞋa ku Yakubu o kudoku a zuwaka vuza na u kuna le katsura ba, ama i ta̱ a kuzuwaka Vuzavaguɗu, Vuza Ciɗa vi Isaraila katsura.
023	ISA	010	021	Aza a na a buwai va i ta̱ o kubono, aza a na a laꞋakai a kpaꞋa ku Yakubu i ta̱ o kubono u Ka̱shile MalaꞋimili.
023	ISA	010	022	Ko uma a̱ ɗa̱ aza a Isaraila a yimkpa an kayala ka mala, aza a na a buwai ɗa koci o kubono. O foɓuso ta̱ ɗe munuka a kubana u uma a̱ ni, munuka ma na ma yaꞋin derere n ele.
023	ISA	010	023	Vuzavaguɗu, Ka̱shile MalaꞋimili, a̱yi ɗa u kula̱nga̱sa̱ iɗika dem tsu na u foɓusoi ɗe kuyaꞋan.
023	ISA	010	024	Adama a nannai, na ɗa ili i na Vuzavaguɗu, Vuzavaguɗu MalaꞋimili u danai, “A̱ɗa̱ uma a̱ va̱ aza a na i a̱ ida̱shi a Sihiyona, ka̱ta̱ i pana wovon wa aza a Asiriya ba, aza a na a tsu lapa ɗa̱ n alangu koɓolo n kuyaꞋan ko oɓolo adama a̱ ɗa̱ tsu na aza a Masar a yaꞋin.
023	ISA	010	025	M megeshe ba, wupa u va̱ a kubana wa̱ ɗa̱ wi ta̱ o kukotso, ka̱ta̱ u ɗa u bono ili i na i kula̱nga̱sa̱ le.
023	ISA	010	026	Vuzavaguɗu MalaꞋimili wi ta̱ a kufaba le m mashawuri, tsu na u lapai aza a Midiya a kakpanlai ko Orebu, ka̱ta̱ u ɗengusa̱ kalangu ka̱ ni a gaɗi vu mala tsu na u yaꞋin a Masar.
023	ISA	010	027	A kanna ka nanlo a̱miki e le i ta̱ a kuyaꞋan utakpi a avangatsu a̱ ɗa̱, kogboro ke le ki ta̱ a kuyaꞋan utakpi e kuɗeku ku nu. Maɗanga ma anaka ma a vicimba va vi ta̱ a kuyaꞋan ukoɗi adama a na vi yaꞋan ta̱ ikyamba ka̱u.”
023	ISA	010	028	U yawai a Aita, u walai m Miguro, ɗa u foɓoi ucanuku u ni a Mikamasha.
023	ISA	010	029	A pasai upashi ɗaɗa a danai, Ci ta̱ a kasa a Geba. Ɗaɗa aza a Rama a panai wovon, aza a Gibiya likuci i Shawulu a sumai.
023	ISA	010	030	Lapai una̱ ka̱u a̱ɗa̱ uma a Galima, panai a̱ɗa̱ aza a Laishaha, n a̱ɗa̱ aza a Anato.
023	ISA	010	031	Aza a Madamena a suma ta̱, aza a na i ida̱shi a Gebi a̱ la̱nsa̱i ubuta̱ u kusheɗeku.
023	ISA	010	032	A̱ ka̱tsuma̱ ka ayin a nanlo i ta̱ a̱ kutsura̱ngu o Nobu, wi ta̱ e kuveɗece ka̱kuꞋun ka̱ ni a Kusan ku Sihiyona, a kaginda ka Urushelima.
023	ISA	010	033	Ama indana Vuzavaguɗu, Vuzavaguɗu MalaꞋimili wi ta̱ a kugbatya maɗanga ma gbayin ma aza a Asiriya n utsura u gbayin. Nɗanga n ɗa̱nga̱-ɗa̱nga̱ mi ta̱ a̱ kuyikpa̱, ka̱ta̱ mu ugaɗi-ugaɗi n yaꞋan ugbati.
023	ISA	010	034	Wi ta̱ a kukapa ubuta̱ u na wi tukpa m mura̱ta̱i n kogovu, Lebano wi ta̱ a̱ kuyikpa̱ e kelime ka MalaꞋimili.
023	ISA	011	001	Kumi ku Jesi ki ta̱ o kutopo, ka̱ta̱ kacaka punu a utopi wa ka matsa umaci.
023	ISA	011	002	Ayinviki a Vuzavaguɗu i ta̱ o kuyongo n a̱yi. Ayinviki e kuyeve n cicoꞋo, ayinviki e kuneke kadanshi n utsura, ayinviki e kuneke kuyeve n kupana wovon u Vuzavaguɗu.
023	ISA	011	003	UyoꞋo wi ida̱shi u ni wi ta̱ o kuyongo n wovon u Vuzavaguɗu. A̱yi wa kuyaꞋan afada a ili i na wi e kene n a̱shi a̱ ni, ko u yaꞋan ulinga n i na u panai uma a kudansa n atsuvu a̱ ni ba.
023	ISA	011	004	Ama n usuɓi u ɗa u kuyaꞋanka aza a yali afada. N kasingai kpamu ka̱ta̱ u ɓa̱nka̱ aza a unambi a aduniyan a nampa, n kadanshi ku una̱ ka̱ ni ɗa u voɗotsoi a̱ɗu a uma, n ayinviki a una̱ u ni a ɗaɗa u kunaka aza a na a ci yaꞋan kawuya.
023	ISA	011	005	Usuɓi u ɗa u kokpo maganda ma̱ kuyun ma̱ ni, ka̱ta̱ ukuna u mayun wo okpo maganda me melengeɗi ma̱ ni.
023	ISA	011	006	A kanna ka nanlo meshe ma kakamba mi ta̱ o kuyongo m maku mo mokyon, kanama kpamu ko yongo m maku ma maraɗika. Medendem kpamu ma yaꞋan kalina n kawu, maku me kenu maꞋa ma kuguɓa le.
023	ISA	011	007	Kanaka ki ta̱ a kulina m manama ma na e ci ɗeke ma̱kunzukunzu, muku n le kpamu n vaku a̱ ubuta̱ u te, ka̱ta̱ kawu kpamu u takuma ijanu an kanaka.
023	ISA	011	008	Mereɓu mi ta̱ a kuyaꞋan ugulani e kpenle ku keyenku babu i na i kusaꞋwa yi. Maku ma na a kasai mani mi ta̱ a kuzuwa kukiye ku ni a kangu ka kagbaturu ama u kuluma yi ba.
023	ISA	011	009	Babu ili i na i kuforo ko yuna vuza a nsasan n ciɗa n va̱ ra̱ka̱, adama a na aduniyan i ta̱ a kushana n uyevi u Vuzavaguɗu, tsu na mini ma tsu pala mala.
023	ISA	011	010	A kanna ka nanlo vuza yoku a̱ ka̱tsuma̱ ka ntsukaya n Jesi wi ta̱ o kokpo an urotu u kakashi a aduniyan dem. Aduniyan dem i ta̱ a kuzuwa katsura wa̱ ni, ka̱ta̱ iɗika i na wi ida̱shi yo okpo n tsugbayin.
023	ISA	011	011	A kanna ka nanlo Vuzavaguɗu wi ta̱ o kudoku kpamu wa̱ ba̱rukpa̱ kukiye ku ni ire adama a na wi isa uma a̱ ni a na a buwai a Asiriya, n Ɗaka vu Masar, m Masar vu gaɗi, m Patoro, n Kush, n aza a na i Elim n Shinar kpamu a Babila, n Hamata, n kotogu ka na ki a mala.
023	ISA	011	012	Wi ta̱ a̱ kuɗa̱ngusa̱ urotu u kakashi adama a aduniyan, ka̱ta̱ u ɓolongu aza a Isaraila a na o lokoi, ka̱ta̱ u ɓolongu aza a Yahuda a na a wacuwai a uɓon u na̱shi wa aduniyan.
023	ISA	011	013	A ayin a nanlo cisheꞋe tsa aza a Ifirayimu ci ta̱ o kukotso, ka̱ta̱ aza a na i a tsurala n Yahuda a zuwa uteku. Ifirayimu u kuyaꞋan cisheꞋe n Yahuda ba, Yahuda feu u kuyaꞋan tsurala n Ifirayimu kpamu ba.
023	ISA	011	014	Koɓolo kaꞋa a kugasa ka̱ta̱ a̱ shilika̱ n aza a A̱filisiya̱ a na i a̱ ka̱livi, ka̱ta̱ a̱ pura̱ ucanuku gbani wa aza a na i ida̱shi a uɓon u kasana. I ta̱ a kulyaꞋa aza e Edom m Mowabu, ka̱ta̱ aza a Amona a panaka le.
023	ISA	011	015	Vuzavaguɗu wi ta̱ e kuɗekpetengu ubuta̱ wu uga̱vi u mala ma shili, wi ta̱ a kuzuwa kukiye ku ni kulapa ka̱ta̱ kuɗekpetengu mala ma Yufiretus. Wi ta̱ a̱ kusuku wunla̱i wu utsura ka̱ta̱ u zuwa kuyene ka ku pecuku ali ugboku u cindere tsu na uma a kufuɗa a pasa ku ɗa n ene.
023	ISA	011	016	Wi ta̱ a kuzuwa uye u gbayin adama a uma a̱ ni a na a buwai a Asiriya, tsu na yaꞋankai aza Isaraila a ayin a na a̱ uta̱i a Masar.
023	ISA	012	001	A kanna ka nanlo avu vi ta̱ a kucanana, “Mi ta̱ a kucikpa wu Vuzavaguɗu, ko a na vi a wupa nu mpa. Wupa u nu u laza ta̱ ɗa avu vu nekei mu kadanshi ku uremi u ka̱ɗu.
023	ISA	012	002	“Mayun Ka̱shile kaꞋa kishi ka̱ va̱. Mi ta̱ a kuzuwa ka̱ɗu ka̱ va̱ ma kupana wovon ba. Adama a na Ka̱shile Vuzavaguɗu a̱yi ɗa katsura ka̱ va̱ n vishipa vu va̱. A̱yi ɗa wo okpoi kishi ka̱ va̱.”
023	ISA	012	003	M ma̱za̱nga̱ ɗaɗa ve kukenuku mini a ayinva a̱ wishi.
023	ISA	012	004	A kanna ka nanlo vi ta̱ a kudana, “Cikpai Vuzavaguɗu, ɗeke kula ku ni, ka̱sukpa̱ uma aduniyan e yeve i na Vuzavaguɗu u yaꞋin a kubana u uma a̱ ni, i dana kpamu a cikpa kula ku ni.
023	ISA	012	005	“Cananai vishipa a kubana u Vuzavaguɗu adama a na a̱yi u yaꞋan ta̱ ili i mereve. ka̱sukpa̱ aduniyan ra̱ka̱ e yeve i singai i na u yaꞋin.
023	ISA	012	006	Orukpoi ka̱ta̱ i canana vishipa adama a̱ ma̱za̱nga̱, uma o Sihiyona. Adama a na a̱yi vuzagbayin ɗa a̱yi Vuza CIƊA vuza vi Isaraila a̱yi na wi o kuyongo e mere ma̱ nu.”
023	ISA	013	001	Na va ɗaɗa akaka adama a Babila a na Ishaya maku ma Amazo wi isai a̱ ubuta̱ u Ka̱shile.
023	ISA	013	002	Ɗengusa̱i urotu u kakashi a nsasan n na mi n ili ba, orukpokoi le ka̱u, ɗekei le n kukiye adama a na a uwa utsutsu u likuci ya aza a gbagbaꞋin.
023	ISA	013	003	N neke ta̱ ɗe kadanshi a kubana wa aza ciɗa a̱ va̱. N ɗeke ta̱ ɗe osoji a̱ va̱ a bana o yotsongu a na mpa mi a wupa. I ta̱ a kuyaꞋan ma̱za̱nga̱ a ayin a na baci n lyaꞋi.
023	ISA	013	004	Panai, kacaꞋa a gaɗi vu kusan an koɓolo ka gbayin ka uma, adanshi ka̱bunda̱i ko osoji kaꞋa ki nwalu a kubana a ubuta̱ u kuvon. Panai uteku u na tsugono kakau ci o yoroli, adanshi uma a aduniyan a ɗa i a nwalu koɓolo. Vuzavaguɗu ɗa wi o kufoɓuso osoji adama o kuvon.
023	ISA	013	005	A̱ uta̱ ta̱ a iɗika i daꞋin ka̱u, ɗe a uteku wa aduniyan, Vuzavaguɗu wi ta̱ a̱ kuta̱wa̱ n yunatsu i wupa u ni adama a na wu una aduniyan dem.
023	ISA	013	006	Lapai una̱, adama a na kanna ka Vuzavaguɗu ka yawa ta̱ ɗevu. Ki ta̱ a̱ kuta̱wa̱ tsu na munuka ma̱ tsu uta̱ u MalaꞋimili.
023	ISA	013	007	Adama a nannai ekiye dem i ta̱ a̱ kukuwa̱ adama o wovon, Ka̱ɗu de dem ki ta̱ e kuderekpe.
023	ISA	013	008	Ka̱ta̱ uma a̱ rikpa̱ adama o wovon. Mɓa̱la̱ n una̱mgbi u ka̱tsuma̱ mi ta̱ kuna le, i ta̱ a kupana mɓa̱la̱ tsu vuka va̱ a̱ga̱nda̱ a limata. I ta̱ a̱ kindanai n wovon ka̱ta̱ o oro a̱shi e le adama o wono.
023	ISA	013	009	La̱na̱, kanna ka Vuzavaguɗu ka ki ta̱ lo a̱ kuta̱wa̱, kanna ka atakaci n kanna ka̱ mɓa̱la̱, koɓolo n wupa u gbayin an wo bonoko likuci ya agali. Ka̱ta̱ wu una aza a unushi a na i punu dem.
023	ISA	013	010	Azangata a gaɗi n ili i na yi punu a̱ ka̱tsuma̱ ke le dem o kudoku e neke kutashi ba. Kanna ki ta̱ o kokpo n ka̱yimbi, wotoi kpamu wo kudoku we neke kutashi ba.
023	ISA	013	011	Mi ta̱ a kutakacika aduniyan adama a kawuya ka̱ ni, aza a gbani-gbani kpamu adama a unushi u le. Mi ta̱ a kuzuwaka aza a ugbamukaci uteku ka̱ta̱ m bonoko a̱ra̱ɗi a aza a ugbamukaci ukuna u gbani.
023	ISA	013	012	Mi ta̱ a kuzuwa uma a yaꞋan ugushi u laꞋa azanariya endeꞋen, ka̱ta̱ n zuwa vuma wo okpo atakaci a̱ kuciya̱ uteku tsa azanariya a singai a Ofiri.
023	ISA	013	013	Adama a nannai a kanna ka na ka̱ɗu ka̱ va̱ ka̱ kula̱i, mi ta̱ a̱ kugba̱ɗa̱sa̱ gaɗi, ka̱ta̱ aduniyan a̱ gba̱ɗa̱ a̱ ubuta̱ u na i adama a wupa u Vuzavaguɗu MalaꞋimili, a kanna ka wupa u gbayin u ni.
023	ISA	013	014	Uma dem i ta̱ a kusuma an mesheun ma na o lokoi a̱ ubuta̱ u kutambu, ko tsu nlala n na mi babu maguɓi. Vuma dem wi ta̱ o kubono a̱ ubuta̱ u uma a̱ ni, yaba dem wi ta̱ a kusuma o kubono a iɗika i ni.
023	ISA	013	015	Vuza na baci de a̱ ciya̱i i ta̱ a kusapa yi m masara sai ukpa̱, vuza na kpamu a̱ ka̱na̱i i ta̱ a kuna yi n kotokobi.
023	ISA	013	016	I ta̱ a kukiɗa nreɓu n le gbati-gbati a̱ a̱shi e le. I ta̱ a̱ kula̱nga̱sa̱ i iꞋuwa i le a̱ pura̱ ucanuku u le, ka̱ta̱ a̱ ka̱na̱sa̱ a̱ma̱ci e le a yaꞋan tsugbani n ele.
023	ISA	013	017	VUZAVAGUƊU u danai, La̱na̱, mi ta̱ a kukushangu aza a Madaya a̱ shilika̱ n ele, uma a na e keɓecei n azanariya ko a cigai azurufa ba.
023	ISA	013	018	Ni njiki n le n ɗa a kunaka olobo a utsura, a kupana asuvayali a nreɓu ko o yotsongu ka̱ɗu ka asuvayali a kubana u muku ba.
023	ISA	013	019	Babila, tsugbayin tsu tsugono, a̱ra̱ɗi a tsugbayin tsa aza a Kaldiya, i ta̱ o kokpo tsu na u yaꞋin n Sodom n Gomora, ayin a na baci Ka̱shile ka vakangi le.
023	ISA	013	020	Babu vuza na u kuda̱sa̱ngu ɗe ko u yongo ɗe ali nu ntsukaya n na n kuta̱wa̱. Babu kpamu vuza va Alaraba vu na u kuka̱nza̱ ɗe ka̱pa̱m ka̱ ni, babu maguɓi ma na ma kulina ɗe n ushiga u ni.
023	ISA	013	021	Nnama n kakamba mi ta̱ a kuvaku lo. NsheꞋe n kakamba mi ta̱ a kushana a kpaꞋa ku ni. Mkpa̱tuwa̱n mi ta̱ a kuyaꞋan lo cikinda, nren mi ta̱ o kuyongo lo a kaɗikpangusu.
023	ISA	013	022	A̱kunzu i ta̱ o kuyongo a nshilya mu utsura n ni, ka̱ta̱ nsheꞋe n kakamba n yaꞋan enle e kefeku ka singai ka̱ ni. Ayin a iɗika i Babila o okpo ta̱ ukeci, a ɗa a buwa m megeshe ba.
023	ISA	014	001	Vuzavaguɗu wi ta̱ a kupana asuvayali a Yakubu, wi ta̱ kpamu a kuzagba Isaraila ka̱ta̱ u zuwa le a̱ da̱sa̱ngu a iɗika i le kpamu. Omoci i ta̱ a kubana ɗe feu ka̱ta̱ o ɓolongu kaci ke le m kpaꞋa ku Yakubu.
023	ISA	014	002	Aduniyan i ta̱ a kuɗika le ka̱ta̱ o bonoko le a iɗika i le. KpaꞋa ka aza Isaraila ki ta̱ a kuzuwa aza a iɗika n a̱bunda̱i ali n a̱ma̱ci a yaꞋanka le tsugbashi a iɗika i Vuzavaguɗu. I ta̱ o kubonoko aza a na ishi a zuwai le okpo agbashi-agbashi, ka̱ta̱ a lyaꞋa tsugono a gaɗi va aza na ishi a kutakacika le.
023	ISA	014	003	A kanna ka na Vuzavaguɗu u nekei nu wuvuki a̱ ubuta̱ wa atakaci n una̱mgbi u ka̱tsuma̱ n tsugbashi tsu wuya-wuya,
023	ISA	014	004	vi ta̱ a kuɗika ili yi izoshi i nampa a kubana u mogono ma Babila, “Uteku tsu na katakaciki ka yawai uteku, tsu na wupa u ni u zuwai uteku.
023	ISA	014	005	Vuzavaguɗu u koɗo ta̱ kalangu ka vuza va asuvawuya, kalangu ko ngono,
023	ISA	014	006	ka na ka lapai uma n wupa wu babu uteku, ɗa ka lyaꞋi tsugono a iɗika n wupa u na wi babu kukotso.
023	ISA	014	007	Ama a ukocishi ɗa iɗika dem i ciya̱i wuvuki m ma̱ta̱na̱ ali ɗa a cananai ishipa adama a̱ ma̱za̱nga̱.
023	ISA	014	008	Ko nɗanga ma awana a̱ a̱ri, koɓolo nu nɗanga n ciɗa n Lebano n yaꞋan ta̱ ma̱za̱nga̱ adama a̱ nu ɗa a danai, ‘Gogo na a na a variki nu ɗe, babu kakapi ka maɗanga ka na ko kudoku ka gbatya tsu ka vakangu.’
023	ISA	014	009	Kasaun ki ta̱ a̱ ma̱za̱nga̱ ka̱u adama a na ka gasa n avu. U ɗengusa̱ ta̱ a̱kpisa̱ adama a na a rabasa wu, aza na ishi n tsugbayin dem aduniyan, u tsu zuwa le ta̱ a̱ ɗa̱nga̱ a akuba o tsugono e le, koɓolo n aza a na ishi ngono a aduniyan dem.
023	ISA	014	010	Ra̱ka̱ vi le i ta̱ a̱ kushuku, ka̱ta̱ a dana, ‘Avu feu vu okpo ta̱ babu utsura, uteku tsu na ci, tso okpo ta̱ derere.’
023	ISA	014	011	A̱ra̱ɗi a̱ nu dem a yaꞋan ta̱ uvakangi a iɗika ya̱ a̱kpisa̱, koɓolo n kacaꞋa ki ishari ka̱ nu dem. Azun a ɗa okpoi kajiba ki ivaꞋin ka̱ nu ɗa kpamu okpoɗou o okpoi ipalatsu i nu.
023	ISA	014	012	“Inda tsu na vu uranai gaɗi ɗa vi yikpa̱i, avu na vi kazangata ku usana, maku mu usana. A vakangu wu ta̱ a aduniyan, avu na vu unai uma n a̱bunda̱i a aduniyan.
023	ISA	014	013	Vu danai ka̱ci ka̱ nu, ‘Mi ta̱ a kukumba gaɗi, ka̱ta̱ n kiyangu kakuba ka̱ va̱ a gaɗi va azangata a̱ Ka̱shile, n zuwa kakuba ka̱ va̱ gaɗi n da̱sa̱ngi ɗe a kusan ka̱ a̱ma̱li daꞋangi a kubana uɓon u gaɗi.
023	ISA	014	014	Mi ta̱ a kukumba gaɗi ve eleshu, ka̱ta̱ m bonoko ka̱ci ka̱ va̱ tsu MalaꞋimili.’
023	ISA	014	015	Ama a̱ ciɗa̱ngu wu ta̱ a kasaun, punu a iɗika ya̱ a̱kpisa̱.
023	ISA	014	016	Aza a na e enei nu i ta̱ o kumoɗoko wu a̱shi ka̱ta̱ a yaꞋan mereve ka̱ta̱ e ece, ‘Vuma nampa ɗa gaji vuza na u zuwai iɗika i gba̱ɗa̱i, ɗa kpamu tsugono n a̱bunda̱i tsu panai wovon wa?
023	ISA	014	017	Vuma vu na u zuwai aduniyan o okpoi an kakamba, a̱yi na u la̱nga̱sa̱i likuci n a̱bunda̱i i ni ɗa kpamu u sa̱nka̱i agbashi a̱ ni kubono a kpaꞋa?’
023	ISA	014	018	Ngono ma aduniyan ra̱ka̱ a̱ ciɗa̱ngu le ta̱ n tsugbayin, yaba dem vi le n kasaun ka̱ ni.
023	ISA	014	019	Ama avu a taɗuku wu ta̱ pulai tsu kacaka babu uciɗa̱ngi u singai. Vi ta̱ upali n aza na a unai, ele na na a gbatyasai n kotokobi, aza a na a̱ yikpa̱i ɗaka vu kpenle ka atali, an keven ka na i e kukpeteshe.
023	ISA	014	020	Avu va̱ kuciya̱ uciɗa̱ngi u singai ba, adama na avu vu la̱nga̱sa̱ ta̱ iɗika i nu ɗa kpamu vu unai uma a̱ nu. “O kudoku a kula limata i vuza gbani-gbani kpamu ba.
023	ISA	014	021	Lapula ubuta̱ adama a na vi kiɗa muku n ni adama a̱ unushi wi ikaya i le. Adama a na ta lo a̱ ɗa̱nga̱ a ka̱na̱ iɗika ya, ko a shatangu iɗika ya n likuci n a̱bunda̱i.”
023	ISA	014	022	Mpa Vuzavaguɗu MalaꞋimili n danai, “Mi ta̱ a̱ kuɗa̱nga̱ ka̱ta̱ n shilika̱ n ele, ka̱ta̱ n la̱nga̱sa̱ Babila, n kula ku ni, n aza a na a buwai n wuma, koɓolo m muku n ni n ntsukaya n ni.”
023	ISA	014	023	“Mi ta̱ o kubonoko Babila tsa agali, ubuta̱ u kuyongo wu mkponguron n adaɓa. Mi ta̱ a̱ kupura̱ngu Babila m menju ma munuka,” Mpa ɗa Vuzavaguɗu MalaꞋimili n danai.
023	ISA	014	024	A̱yi Vuzavaguɗu u kucina ta̱ ɗe. “Mayun ɗa tsu na n sheshei ɗe ta u kokpo nannai, tsu na kpamu n zuwai ta ka kushamgba nannai.
023	ISA	014	025	Mi ta̱ a kuna aza a Asiriya a iɗika i va̱, mi ta̱ a kudasa yi n ene a nsasan n va̱. Atakaci a̱ ni i ta̱ a kuyaꞋan utakpi a̱ ubuta̱ u uma u va̱, ka̱ta̱ a takpa a̱miki a̱ ni a avangatsu e le.”
023	ISA	014	026	Na va ɗaɗa ili i na u foɓusoi kuyaꞋanka aduniyan dem. Kukiye ku va̱ ki ta̱ uba̱rukpi adama a na kutakacika uma a aduniyan dem.
023	ISA	014	027	Adama a na Vuzavaguɗu MalaꞋimili u sheshe ta̱ ɗe, yayi wa kufuɗa wa sabaꞋa kaꞋa? U ba̱ra̱kpa̱ ta̱ ɗe kukiye ku ni babu vuza na u kusa̱nka̱ yi?
023	ISA	014	028	Kadanshi ka nampa ka̱ ta̱wa̱ ta̱ a̱ ka̱ya̱ ka na mogono Ahazu u kuwa̱i.
023	ISA	014	029	A̱ɗa̱ aza A̱filisiya̱ ka̱ta̱ i yaꞋan ma̱za̱nga̱ ba, ka̱ta̱ i dana kalangu ka na ko foroi ɗa̱ va ka kukoɗo ta̱ ba. Punu a umaci u koko ka nanlo i ta̱ a kumatsa maku ma kagbaturu. Ili i na u matsai kpamu yi ta̱ a kuyaꞋan n tsukono tsu koko.
023	ISA	014	030	Muku mu ugiti ma aza a unambi i ta̱ a̱ kucuwa̱, ka̱ta̱ a̱ la̱nsa̱i a vaku m ma̱ta̱na̱, ama mi ta̱ a kuna kumiꞋi ku nu n kambulu, ka̱ta̱ a una aza a na a buwai n wuma.
023	ISA	014	031	Shika̱i ka̱ta̱ i lapa una̱ a̱ utsutsu u likuci u ɗa̱, kuwa̱i n wovon a̱ɗa̱ A̱filisiya̱ ra̱ka̱. Keleshu ka̱ ka̱nga̱ kuta̱i a uɓon u gaɗi, babu kowonvoni a̱ ka̱tsuma̱ ke le.
023	ISA	014	032	Wushuki we ne u ɗai vuza u kuneke azusuki a iɗika a? “Vuzavaguɗu ɗa u zuwai Sihiyona, a̱ ubuta̱ u ni u ɗa aza a na i n atakaci a̱ kuciya̱ wishi.”
023	ISA	015	001	Na va ɗaɗa kadanshi ka na a yaꞋin a kubana wa aza a Muwabu, o bonoko ta̱ likuci i Aru agali i na yi a iɗika i Muwabu, a̱ la̱nga̱sa̱ ta̱ i ɗa a̱ ka̱tsuma̱ ka kayin ke te. Kiru vu Muwabu vo okpo ta̱ agali, wo okpoi agali a̱ ka̱tsuma̱ ka kayin ke te.
023	ISA	015	002	Uma a Dibon i ta̱ a kubana a̱ a̱Ꞌisa̱ e le a na i a gaɗi va aginda adama a na a yaꞋan kpalu. I ta̱ a kubana a̱ nva̱li n le ka̱ta̱, a̱ ka̱na̱ ma̱shi adama a Nebo m Medeba n o gbonduwoi aci e le n a punai ntsa̱ka̱ dem.
023	ISA	015	003	A uka akashi a una̱mgbuka̱tsuma̱ ka̱ta̱ a̱ uta̱ a baya, a̱ ka̱na̱ ma̱shi a gaɗi vu kukpa̱Ꞌa̱ vi le n ubuta̱ u kuyongo u uma n a̱bunda̱i ali n a vaki a iɗika adama a̱ ma̱shi a.
023	ISA	015	004	Uma a Heshibon n Eliyali i ta̱ a̱ kushika̱ ali aza daꞋin a na i a Jahaza a pana ma̱shi me le. Ali osoji a Muwabu o orukpo m ma̱shi adama a na a̱ɗu e le a shama ta̱ n wovon.
023	ISA	015	005	N shika̱ ta̱ n ka̱ɗu adama a aza a Muwabu. Uma a̱ ni i ta̱ a kusuma a kubana a̱ likuci i Zora koɓolo n Igila-shelishiya. M ma̱shi ka̱ta̱ o tono n uye u Luhita, ali ka̱ta̱ ma̱shi ma adama a munuka me le ma yawa a Haroniya.
023	ISA	015	006	Kuyene ku Nimirim ku ɗekpe ta̱ ali m mita̱ dem me ɗekpei, Ica̱shi dem ko ili i ta̱ku i buwa ba.
023	ISA	015	007	Adama a nannai, ɗa a̱ pura̱i uciyi wa̱ a̱bunda̱i u na ishi o foɓoi, ɗa kpamu a lazai a pasai kuyene ku nɗanga ku na e ci ɗeke Wilo.
023	ISA	015	008	Ma̱shi ma atakaci me le ma yawa ta̱ a iɗika i Muwabu, ili i na i ɗikai a uteku u nampa ali a kubana a uteku u nan ɗe, u gita̱i a Igilamu ali a kubana a Beri-elamu.
023	ISA	015	009	Adama a na mini mo kuɗolu ma Dibon ma shana ta̱ nu mpasa, ama ka̱ta̱ n kotso n ele ba. Kawu wi ta̱ a kutamba aza a Muwabu a na a cigai kulaꞋa n wuma u le, ka̱ta̱ u kotso wu una aza a na i punu a iɗika ya.
023	ISA	016	001	Suku maku ma malala tsu kuneꞋe a kubana u vuza vu tsugono vi iɗika, n ɗa mu uta̱ a Sila o tono nu n ɗa n uye u kakamba, a kubana a kusan ku singai ku Sihiyona.
023	ISA	016	002	A̱ma̱ci aza o Mowabu o okpo ta̱ uteku tsu nnu n na o lokoi a cikinda ɗa a wacuwai ɗe a kapasa ko kuyene ku Anu.
023	ISA	016	003	“Nekei kadanshi, ka̱ta̱ i yaꞋan kasingai, pala tsu uteku tsu maɗanga ma na me ci neke kulu a kanna ku usuɗukpi, ka̱ta̱ vu ka̱sukpa̱ tsu tsu uvuka a̱ kulu ku nu. A̱ tsu olokushi a ɗa, sokongu tsu a̱ ubuta̱ u na vuza we kene tsu ba.
023	ISA	016	004	ka̱sukpa̱i aza a Muwabu a na o lokoi o yongo n a̱ɗa̱, okpoi aza a na a kisa le, a̱ ubuta̱ wa aza a na a kuna le. Keneki ka atakaci ki ta̱ a kuyawa a uteku, ka̱ta̱ munuka mo kotso, aza a̱ vishili feu i ta̱ a̱ kuka̱sukpa̱ iɗika ya.
023	ISA	016	005	N ucigi Vuzavaguɗu wi ta̱ a kuzuwa kakuba ko tsugono, n kasingai ka̱ta̱ vuza yoku e kefeku ka Dawuda a̱yi na u ci yaꞋan afada n kasingai, ka̱ta̱ u yaꞋan moloko u tuka̱ n kasingai.”
023	ISA	016	006	Tsu pana ta̱ ɗe a̱ra̱ɗi a aza a Muwabu, uteku tsu na wi n a̱ra̱ɗi, n ugbamukaci, n a̱ra̱ɗi kpamu koɓolo n ishikushi i ni. Ama a̱ra̱ɗi a̱ ni gbani ɗa.
023	ISA	016	007	Adama a nannai yaꞋan aza a Muwabu a̱ shika̱ adama a̱ ka̱ci ke le. Shika̱i ka̱ta̱ i yaꞋan una̱mgbuka̱tsuma̱ adama a uma a Kiri-harese.
023	ISA	016	008	Ashina o Heshibon a lumba ta̱, koɓolo n itacishi i Sibuma feu. Ngono ma aduniyan n la̱nga̱sa̱ ta̱ itacishi i na i laꞋi n ugaꞋin, i na i tatsai ali i yawai Jaza ali a kubana a kakamba. Aralu e le a walai ali a yawai a mala
023	ISA	016	009	Ɗaɗa n shika̱i tsu na Jaza u shika̱i, adama a itacishi i Sibuma. n ta̱na̱ta̱ngu wu ta̱ n kujilya. Avu Heshibon n Eliyali, KacaꞋa ka̱ ma̱za̱nga̱ adama a umaci u na u geꞋwei koɓolo n ayin a vikyaꞋa a̱ nu ka yawa ta̱ uteku.
023	ISA	016	010	Ma̱za̱nga̱ n kupana ku yoꞋo ma buwa lo a ashina a ba. A ashina a itacishi babu vuza na u kuyaꞋan kacaꞋa ko vishipa. Babu vuza na u kudoku wa pisha ma̱kya̱n a̱ ubuta̱ u kupisha u le, adama a na n zuwa ta̱ uteku u ma̱za̱nga̱ wa.
023	ISA	016	011	Adama a nannai ka̱ɗu ka̱ va̱ ka̱ na̱mgba̱ ta̱ uteku tsu kacaꞋa ku umolu adama a Muwabu, punu a̱ ka̱tsuma̱ ka̱ va̱ kpamu adama a̱ Kiru-harese.
023	ISA	016	012	A ayin a na baci Muwabu wu uta̱ka̱i ka̱ci ka̱ ni e keteshe ka̱ a̱Ꞌisa̱, ka̱ci ka̱ ni kaꞋa u koꞋuso koci. Ayin a na baci u banai a̱ ma̱va̱li ma̱ ni adama a na u yaꞋan kavasa, wi a̱ kuciya̱ wu ushuki ba.
023	ISA	016	013	Na va ɗaɗa kadanshi ka na Vuzavaguɗu u dansai m megeshe ɗe adama a Muwabu.
023	ISA	016	014	Ama gogo na Vuzavaguɗu u yaꞋan ta̱ kadanshi u danai, “A̱ ka̱tsuma̱ ka̱ a̱ya̱ a tatsu uteku tsu na kagbashi ka na a ɗikai ulinga u tsu kece. Kupana ku uyoꞋo ku Muwabu n ka̱bunda̱i ka uma a̱ ni, i ta̱ o kokpo n wono, aza a na a kulaꞋa kpamu i ta̱ o kokpo kenu babu utsura.”
023	ISA	017	001	A kaka adama a Dimaska, La̱na̱, Dimaska wo kokpo likuci kpamu ba, ama wi ta̱ o kubono agali.
023	ISA	017	002	Likuci n a̱bunda̱i ya aza a Aro yi ta̱ o kokpo ukuna u gbani, ka̱ta̱ wo okpo ubuta̱ u kalina ku ushiga wu nlala, ka̱ta̱ a vaku lo babu vuza na u kuneke le wovon.
023	ISA	017	003	Vuzavaguɗu MalaꞋimili u danai, Likuci yu ukanji i Ifirayimu yi ta̱ o kukotso, ka̱ta̱ tsugbayin tsu tsugono tsu Dimaska, n aza a na a buwai a Siriya tsu puwa̱nka̱ an tsugbayin tsu muku mi Isaraila.
023	ISA	017	004	A kanna ka nanlo tsugbayin tsu Yakubu ci ta̱ a̱ kuyikpa̱, ka̱ta̱ ugbonguri wi ikyamba u ni u yamba.
023	ISA	017	005	Wi ta̱ o kokpo tsu na kacimbi ka tsu kapa ilikulya, ka̱ta̱ kpamu u kyaꞋa n ekiye a̱ ni, n uteku tsu na kpamu vuza u ci yaꞋan kuɗayu a̱ ka̱ra̱Ꞌa̱ ka Rafi.
023	ISA	017	006	Vuzavaguɗu Ka̱shile ki Isaraila u danai, ko n nannai ili i kuɗayu yi ta̱ a kubuwa, uteku tsu na a tsu lapa maɗanga ma zaitu ka̱ta̱ a nusa umaci u re ko u tatsu ko u na̱shi ko u tawun ɗe a acaka a na a laꞋi n daꞋin n kumatsa ka̱u.
023	ISA	017	007	A ayin a nanlo uma i ta̱ a kinda kayaꞋin ke le, ka̱ta̱ o bonoko a̱shi e le a ubuta̱ u vuza ciɗa va aza a Isaraila.
023	ISA	017	008	I o kudoku a kinda atali alyuka a na a yaꞋin n ekiye e le ba, i kpamu o kudoku a cikpa ili i na a yaꞋin n ekiye e le ba, ko Asherimi ko atali alyuka a ili i ma̱gula̱ni.
023	ISA	017	009	A kanna ka nanlo likuci i gbagbaꞋin i le, i na a̱ ka̱sukpa̱i adama a aza a Isaraila yi ta̱ o kokpo tsu ubuta̱ u na a̱ ka̱sukpa̱i ɗa wo okpoi mura̱ta̱i n a̱vuku. Ra̱ka̱ wi ta̱ o kokpo agali.
023	ISA	017	010	Adama a na avu vi cinukpa ta̱ n Ka̱shile ka na ki isai nu, vi ciɓa n kakpanlai ka na ko sokongi nu va ba. Adama a nannai, vi ca̱Ꞌi icuꞋu i na vi cigai, ɗa vi ca̱Ꞌi icuꞋu yi itacishi i yoku i na yu uta̱i a̱ ubuta̱ u yoku.
023	ISA	017	011	Vi ta̱ a kufuɗa va zuwa le o gbonguro a kanna ka na vi ca̱Ꞌi le, ka̱ta̱ kpamu vu zuwa le a yaꞋan a̱pa̱lu n usana u na vi ca̱Ꞌi le. Ko n nannai vikyaꞋa vu nu vi ta̱ o kokpo ukuna u gbani a kanna ka̱ mɓa̱la̱ nu mɓa̱la̱ n na n kukpa̱ɗa̱ kuta̱na̱.
023	ISA	017	012	Panai osoji a aduniyan n a̱bunda̱i a̱ yura̱ tsu yura̱ i mala, panai akpanga a gbagbaꞋin o osoji a̱ kushida̱ m moloko uteku tsa aɓau a utsura.
023	ISA	017	013	Aduniyan n a̱bunda̱i a̱ yura̱ uteku tsu yura̱ i mini ma̱ a̱bunda̱i, ama Ka̱shile ki ta̱ a kudansika le, ka̱ta̱ ele a imkpa a bana daꞋangi o kutono wunla̱i an kopo a gaɗi vu nsasan tsu na wunla̱i u kabatalikpau u tsu shida̱ n kubuta̱.
023	ISA	017	014	M makyan ma̱ kulivi, ka̱ta̱ wovon u gbayin u ta̱wa̱, ama kafu usana ka̱ta̱ u ɗa u kotso. Na ɗa u kokpo ugboku wa aza a na i o kudoro tsu, koɓolo n katsupu ka aza a na i a̱ kupura̱ ucanuku u tsu.
023	ISA	018	001	Ili ya atakaci i ɗa a kubana wi iɗika yi izumgbi i malapa me evelyu, i na yi upashi u kuyene ki Itopiya,
023	ISA	018	002	i na i suki aza a akaka a na o tonoi m mini n antsu a na a yaꞋin m mita̱ ma na e ci ɗeke papiru. Walai a̱ɗa̱ aza a na a tsu banka n akaka gogoꞋo, a kubana u uma a na i n ugaɗi n ikyamba ugbori, aza a na uma i a kupana wovon u le, aza a daꞋangi n aza ɗeɗevu n iɗika i na yi n utsura koɓolo n ulyaꞋi, i na yi upeciki ni nyeneke.
023	ISA	018	003	A̱ɗa̱ umaci wa aduniyan ra̱ka̱, a̱ɗa̱ aza a na i ida̱shi aduniyan dem, ayin a na baci a̱ ɗengusa̱i urotu a gaɗi vu kusan, yi ta̱ e kene. Ayin a na baci kpamu a̱ lika̱i vugbala, yi ta̱ a kupana.
023	ISA	018	004	Ili i nampa ya i ɗa Vuzavaguɗu u danai mu, “Mi ta̱ a̱ kuda̱sa̱ngu a̱ ubuta̱ wi ida̱shi i va̱ ka̱ta̱ m paɗa bini mi indana, uteku tsu usuɗukpi u kpandari n kanna, ko keleshu ka ciza a ayin a vikyaꞋa.”
023	ISA	018	005	Kafu vikyaꞋa vi yawa, ayin a na baci a̱pa̱lu a̱ sa̱ruwa̱i, ɗa a̱pa̱lu a o bonoi umaci u na u geꞋwei, wi ta̱ a kutaꞋa umaci wa n kokoꞋi, ka̱ta̱ u koɗo acaka a u vakangu.
023	ISA	018	006	I ta̱ a̱ kuka̱sukpa̱ka̱ asakali a nsasan koɓolo nu nnama n kakamba even a ikyamba i le adama a na a takuma. Nnu mi ta̱ a kulyaꞋa le a ayin a kpandari dem, nnama n kakamba tamkpamu n takuma le a ayin a̱ uta̱ni dem.
023	ISA	018	007	A ayin a nanlo uma a na i n ugaɗi n ikyamba ugbori, aza a na uma i a kupana wovon u le, aza a daꞋangi n aza ɗeɗevu n iɗika i na yi n utsura koɓolo n ulyaꞋi, i na yi upeciki ni nyeneke i ta̱ a̱ kutuka̱ n kuneꞋe a ubuta̱ u kusan ku Sihiyona a̱ ubuta̱ u kula ku Vuzavaguɗu MalaꞋimili.
023	ISA	019	001	Na va ɗaɗa kadanshi adama a Masar, La̱na̱i Vuzavaguɗu ɗa lo a̱ kuta̱wa̱ e keleshu ka na ki a kusuma ka̱u a̱ kuta̱wa̱ a Masar. A̱ma̱li aza a Masar i ta̱ e kujeꞋeke ikyamba kelime ka̱ ni ɗa ikyamba ya aza a Masar i kuwa̱i.
023	ISA	019	002	“Mi ta̱ a kukushangu aza a Masar a̱ shilika̱ uteku u le, ka̱ta̱ a̱ shilika̱ vuza n vuza ni, yaba dem n vuza na i ida̱shi koɓolo, likuci kpamu i shilika̱ n likuci i yoku, tsugono kpamu a̱ shilika̱ n tsugono ci yoku.
023	ISA	019	003	Aza a Masar i ta̱ a̱ kuta̱ka̱ n a̱ɗu e le, ka̱ta̱ mpa n zuwa kusheshe ku le kokpo ukuna u gbani, i ta̱ a kucinaka a̱ma̱li e le n a̱kpisa̱ koɓolo n eneki n oboci.
023	ISA	019	004	Vuzavaguɗu MalaꞋimili u danai kpamu, mi ta̱ e kuneke aza a Masar u vuzagbayin va asuvu awuya, ka̱ta̱ mogono ma asuvu a usuɗukpi ma lyaꞋa tsugono we le.”
023	ISA	019	005	Mini ma mala mi ta̱ e kuɗekpe, ka̱ta̱ kuyene ku kotso ali ku kuɗekpe.
023	ISA	019	006	Nka̱riki dem mi ta̱ a̱ kuꞋinka̱, nyeneke n wawaꞋa dem m Masar mi ta̱ e kuɗekpe. Ka̱ta̱ ajanu n apulufa ra̱ka̱ a lumba,
023	ISA	019	007	koɓolo kpamu n ica̱Ꞌa̱shi i na yi a uɓon u mala ma̱ Nilu, n i na yi a̱ ka̱kina̱ ka mala feu. Kashina ka na ki uca̱Ꞌi a uɓon u mala dem ki ta̱ e kuɗekpe, ka̱ta̱ wunla̱i u pura̱ le babu ili i na i kubuwa.
023	ISA	019	008	Osoruku i ta̱ a̱ kushika̱ n una̱mgbuka̱tsuma̱, n aza a na a ci yaꞋan karaɗa dem e kuyene ku Nilu, n aza a na a tsu taɗuku ubirigi i ta̱ o kuyongo a̱ yura̱.
023	ISA	019	009	Aza a na a ci yaꞋan kucaꞋa n tsugbere tsa akaɗa i ta̱ a̱ kuka̱sukpa̱, aza a na kpamu a tsu caꞋa aminya kpamu i ta̱ a̱ kuta̱ka̱ n a̱ɗu e le.
023	ISA	019	010	Aza a na i a kuyaꞋan ulinga u kucaꞋa ka akashi a̱ɗu a̱ kuna̱mgba̱ le ta̱. Aza a na a ci yaꞋan zamalinga a̱ɗu a̱ kuna̱mgba̱ le ta̱.
023	ISA	019	011	Aza gbagbaꞋin a Zowa alau gbani-gbani a ɗa, aza a ugboji a na e ci neke FiriꞋauna kadanshi e neke yi ta̱ odoki a gbani-gbani. Nini ɗai va kudana FiriꞋauna. “Mpa mi ta̱ a̱ ka̱tsuma̱ ka aza a ugboji, maku mo ngono ma aza a cau”?
023	ISA	019	012	Te ɗai aza ugboji a̱ ɗa̱ i? YaꞋan a dana ɗa̱ ka̱ta̱ a̱ ka̱sukpa̱ ɗa̱ i yeve ili i na Vuzavaguɗu MalaꞋimili u sheshei kuyaꞋanka aza a Masar.
023	ISA	019	013	Aza a̱ gba̱ra̱-gba̱ra̱ a Zowa o okpo ta̱ alau, o doro ta̱ aza e kelime a Manpis, aza a tsugbayin a̱ likuci i le ele ɗa a vakangi aza a Masar.
023	ISA	019	014	Vuzavaguɗu u suꞋuku ta̱ aza a Masar n wunla̱i u gbani-gbani, u ɗa wi ta̱ a kuzuwa aza a Masar a tambalukpa n i na a kuyaꞋan dem, tsu na kosoꞋi ka̱ ma̱ra̱ u tsu puɗa̱la̱ a̱ ubuta̱ wa ashama a̱ ni.
023	ISA	019	015	Ili i yoku yi lo i na aza a Masar a kuyaꞋan ba, a buwa n ka̱ɓa̱nki ba, kaci ko winja, kacaka ke kekeme ko kapulufa.
023	ISA	019	016	A kanna ka nanlo aza a Masar i ta̱ o kokpo an a̱ma̱ci. I ta̱ o kokpo n wovon ka̱u adama Vuzavaguɗu MalaꞋimili u ɗengusa̱ ta̱ kukiye ku ni an wa takacika le.
023	ISA	019	017	Iɗika i Yahuda yi to o kokpo ili i wovon a kubana wa aza a Masar, yaba dem vu na baci u panai e ɗekei kula ku Yahuda wi ta̱ a kupana wovon adama a ili na Vuzavaguɗu MalaꞋimili u sheshei ɗe kuyaꞋanka le.
023	ISA	019	018	A kanna ka nanlo likuci i tawun i kuyaꞋan ta̱ lo ya aza a Masar, i na i tsu dansa n kelentsu ka aza KanaꞋana ka̱ta̱ kpamu a yaꞋan akucina o kutono Vuzavaguɗu MalaꞋimili. A̱ ka̱tsuma̱ ke le i ta̱ e kuɗeke likuci i te likuci i munuka.
023	ISA	019	019	A kanna ka nanlo i ta̱ a̱ kuciya̱ katalikalyuka ka Vuzavaguɗu punu e mere mi iɗika i Masar, ka̱ta̱ a cina ɗe ma̱shikpu ma Vuzavaguɗu e kureꞋe ku ni.
023	ISA	019	020	Wi ta̱ o kokpo ili yi urotu nu ngaꞋan u Vuzavaguɗu MalaꞋimili a iɗika i Masar. Ayin a na baci a̱ shika̱i a kubana u Vuzavaguɗu adama aza na i a kutakacika le, wi ta̱ a̱ kusuꞋuku le vuza na u kisa le n vuza na u kuɓa̱nka̱ le ka̱ta̱ wi isa le.
023	ISA	019	021	A ayin a nanlo Vuzavaguɗu wi ta̱ o kuyotsongu ka̱ci ka̱ ni a kubana wa aza Masar, a kanna ka nanlo i ta̱ e kuyeve Vuzavaguɗu. I ta̱ a kucikpa yi n alyuka n kuneꞋe, ka̱ta̱ a yaꞋanka Vuzavaguɗu akucina ka̱ta̱ o tono a ɗa.
023	ISA	019	022	Vuzavaguɗu wi ta̱ a kulapa aza Masar m ma̱dukpa̱, wi ta̱ a kulapa le ka̱ta̱ u ta̱na̱ta̱ngu le. I ta̱ o kubono u Vuzavaguɗu ka̱ta̱ u panaka le ufolu u le ka̱ta̱ u potsotongu le.
023	ISA	019	023	A ayin a nanlo i ta̱ a kuyaꞋan uye u gbayin ɗe a Masar a kubana a Asiriya. Aza a Asiriya i ta̱ a kubana a Masar, aza a Masar kpamu i ta̱ a kubana wa aza a Asiriya. Ka̱ta̱ aza a Asiriya n aza a Masar a cikpa Vuzavaguɗu koɓolo.
023	ISA	019	024	A kanna ka nanlo aza a Isaraila i ta̱ o kokpo vuza tatsu koɓolo n aza a Masar n aza a Asiriya, o okpo una̱singai a aduniyan.
023	ISA	019	025	Adama a na Vuzavaguɗu MalaꞋimili wi ta̱ a kuzuwaka le una̱singai, ka̱ta̱ u dana, “Una̱singai u ɗa a̱ɗa̱ aza a Masar uma a̱ va̱, n aza a Asiriya a na n yaꞋin n ekiye a̱ va̱, n aza a Isaraila aza agadu a̱ va̱.”
023	ISA	020	001	A̱ ka̱ya̱ ka na Sagon mogono ma Asiriya u suki kovonshi vu gbayin, u banai a Ashidodu ɗa u shilika̱i n likuci ya ɗa wi isai i ɗa.
023	ISA	020	002	A ayin a nanlo ɗa Vuzavaguɗu u yaꞋin kadanshi n Ishaya maku ma Amozu. U danai ni, “Bana vu foɗo akashi a̱ una̱mgbuka̱tsuma̱ a ikyamba i nu, n ataka a e ene a̱ nu.” Ɗa ta na u yaꞋin nannai, ɗa u ka̱na̱i nwalu koshomboɗi babu kpamu ataka e ene a̱ ni.
023	ISA	020	003	Ɗa Vuzavaguɗu u danai, “Tsu na kagbashi ka̱ va̱ Ishaya u walai koshomboɗi babu kpamu ataka e ene a̱ ni ali a̱ya̱ a tatsu, na va ɗaɗa urotu u na n kutuka̱ n kawuya wa aza a Masar n aza a Itopiya.
023	ISA	020	004	Nannai ɗa mogono ma Asiriya u kutono n agbashi a aza a Masar koɓolo n aza a̱ Kush oshomboɗi babu ataka kpamu e ene e le, nkoshi n a̱ɗa̱nga̱ni, n atagulu e le e keteshe, ɗa wo okpoi ili i wono a kubana a iɗika i Masar.
023	ISA	020	005	Aza a na a zuwai a̱ɗu e le a̱ ubuta̱ wa aza a̱ Kush ɗa a yaꞋin a̱ra̱ɗi a kubana wa aza a Masar, i ta̱ a kupana wovon ka̱ta̱ o okpo n wono.
023	ISA	020	006	A kanna ka nanlo uma a na i ida̱shi a̱ ka̱kina̱ ka mala i ta̱ a kudana, ‘Indanai ili i na i cinakai aza a na ci nekei katsura, aza a na a̱ tsu tsu suma tsu bana we le ka̱ta̱ a isa tsu e ekiye o mogono ma Asiriya. Nini ɗai tsa kuyaꞋan ka̱ta̱ tsu uruka?’”
023	ISA	021	001	Akaka a i ta̱ a kadanshi ke meremune ma na mi a uɓon u mala. Uteku tsu kabatalikpau ka na kuta̱i e Negebu ka̱ta̱ ka̱ pura̱ngu kakamba ku uɓon u ɗaka n utsura, nannai ɗa kawuya ka̱ uta̱ ɗe, ka̱ta̱ ka̱ pura̱ngu iɗika i gbani-gbani.
023	ISA	021	002	A dana mu ta̱ tsa alatani o wovon, kodori u lyaꞋa kelime m modoruko, vuza munuka u lyaꞋa kelime m munuka ma̱ ni. Ɗenga̱i a̱ɗa̱ aza a Elim n aza a Midiya i kambuku ka̱ta̱ a̱ shilika̱ n aza a Babila. Adama a na mpa Vuzavaguɗu n kucina ta̱ an ma zuwa uteku wa atakaci a na a̱ tuka̱i.
023	ISA	021	003	U ɓa̱la̱ mu ta̱ ka̱u, uteku tsu vuka va̱ a̱ga̱nda̱ a limata. Ikyamba i va̱ i kuwa̱ ta̱ ɗa u ɓa̱la̱i mu ka̱u, ali ɗa m kpa̱ɗa̱i kufuɗa kupana ko me ene.
023	ISA	021	004	Ka̱ɗu ka̱ va̱ ka̱ shulyuku ta̱ ka̱u, ɗa wovon u zuwai mu kujeꞋeke ikyamba, kayin ka na mi a kuvana ka̱ ta̱wa̱, ɗa ko okpoi mu ko wovon.
023	ISA	021	005	O foɓusoi ka̱ɗiva̱ ki ilikulya, o poloi ajiba adama a na uma a̱ da̱sa̱ngu, yaba dem a kulyaꞋa n u soꞋi, gogoꞋo ɗa̱nga̱i, a̱ɗa̱ aza a̱ gba̱ra̱-gba̱ra̱, putalai nra̱ga̱ n ɗa̱ maniꞋin.
023	ISA	021	006	Ili i na Vuzavaguɗu u danai mu i ɗa na, “Bana vu zuwa kindi, ka̱ta̱ u dana uma ili i na we enei.
023	ISA	021	007	Ɗa baci we enei akumbi, e ekeke o odoku a aza e re e re, a gaɗi vo odoku n akumbi a njaki, koɓolo n akumbi a arakuma, yaꞋan u zuwa atsuvu u pana mayin, u yongo ufoɓushi.”
023	ISA	021	008	Ɗa kindi ka ka dansai n ka̱la̱ka̱tsu ka̱u u danai, “A kanna dem, vuzagbayin vu va̱, n tsu shamgba ta̱ gaɗi vu mashilya ma kindana, a kayin lakam n tsu shamgba ta̱ a̱ ubuta̱ u na a zuwai mu.
023	ISA	021	009	La̱na̱, vuma ɗa lo a̱ kuta̱wa̱ e keke vo odoku, koɓolo n ka̱tsura̱ ko odoku. Ɗa wu ushuki le u danai, ‘Babila u yikpa̱ ta̱, mayun u yikpa̱ ta̱. Urotu wa̱ a̱ma̱li a̱ ni dem u yikpa̱i furali a iɗika.’”
023	ISA	021	010	Uma a̱ va̱, aza a na a lapai ɗa e yelyukpei a kagbata, n dana ɗa̱ ta̱ ili i na m panai a̱ ubuta̱ u Vuzavaguɗu MalaꞋimili, Ka̱shile ka aza Isaraila.
023	ISA	021	011	Akaka adama a aza a Duma. Vuza yoku u ɗeke mu ta̱ ɗe a Siyaru u danai, “Kindi, wana ɗai kayin ko kukotso? Wana ɗai ko kukotso?”
023	ISA	021	012	Ɗa kindi ka ku ushuki, “Kayin ki ta̱ a kasa, kanna kpamu ki ta̱ o kukotso. Vi baci n keci, ece, ka̱ta̱ vu doku vu bono kpamu.”
023	ISA	021	013	Akaka adama aza a Alaraba, a̱ɗa̱ aza a tsulaga a nwalu a Dedanu, aza a na a vaki a kakamba ka̱ durum ka Alaraba,
023	ISA	021	014	tuka̱i m mini adama aza a kakuli, a̱ɗa̱ vu na yi ida̱shi a iɗika i Tima. Tuka̱i n ilikulya adama a aza a na a sumai adama o kuvon.
023	ISA	021	015	Adama a na a suma ta̱ adama o kotokobi, a̱ ubuta̱ wu ukpa̱ u kotokobi, a̱ ubuta̱ wu utan u na a katsuki, koɓolo n ubuta̱ u na kuvon ku suɗukpai.
023	ISA	021	016	Ili i na Vuzavaguɗu u danai mu i ɗaɗa na, “A̱ ka̱tsuma̱ ka̱ ka̱ya̱ ke te, tsu na a ci ɗika vuza vu zamalinga ka̱ta̱ u ka̱na̱ kukece, ta tsugbayin tsu Kedaru tsa kuyawa uteku nannai.
023	ISA	021	017	Vuzavaguɗu, Ka̱shile ka aza a Isaraila ka danai, aza o kuvon e Kedaru, i ta̱ o kokpo kenu.”
023	ISA	022	001	Na ɗa akaka adama a̱ ka̱ra̱Ꞌa̱ ka tsalatani. Yiɗa̱i yi o koꞋuso wu gogo na, ali ɗa dem vu ɗa̱ i kumbai gaɗi vu kukpa̱ va asaka,
023	ISA	022	002	a̱ɗa̱ likuci i na yi tukpa n kacaꞋa, likuci i na i shanai n yoroli i ma̱za̱nga̱ n a̱ra̱ɗi? Aza a̱ ɗa̱ a na a̱ kuwa̱i ɗe va, a̱ kuwa̱ n ukpa̱ u kotokobi ba, ko ukpa̱ wu ubuta̱ u kuvon ba.
023	ISA	022	003	Aza e kelime a̱ ɗa̱ dem a suma ta̱ ra̱ka̱, e reme le ta̱ babu utawi. Ra̱ka̱ vu ɗa̱ vu na a̱ ka̱na̱i a banka ɗa̱ ta̱ ugbashi, ko a na wo okpoi a sumai ɗe daꞋin.
023	ISA	022	004	Adama a nannai ɗa n danai, “Ɗenka̱i mu lo, ka̱sukpa̱i mu n shika̱. Ka̱ta̱ i leꞋeshe mu adama a ula̱nga̱shi u na i yaꞋankai uma a̱ va̱ ba.”
023	ISA	022	005	Vuzavaguɗu, Vuzavaguɗu MalaꞋimili wi ta̱ n kanna ka wuya, n kanna ka atakaci, kanna ko wovon, a̱ Ka̱ra̱Ꞌa̱ ka Tsalatani, kanna ka̱ ma̱shi n kacaꞋa a̱ kula̱nsa̱ uɓa̱nki a kusan.
023	ISA	022	006	Aza e Elim o woki njiki koɓolo n ekeke o odoku n akumbi e le, ɗa aza a Kiru e remei nra̱ga̱.
023	ISA	022	007	A̱ra̱Ꞌa̱ a̱ nu a na vu laꞋi n kuciga dem, a shana ta̱ n ekeke o odoku, ɗa a zuwai akumbi o odoku a shamgbai a̱ utsutsu u likuci,
023	ISA	022	008	Ka̱shile ka takpai ka̱ɓa̱nka̱tsu ka Yahuda. A kanna ka nanlo kaꞋa i kula̱nsa̱ ucanuku u kuvon u na wi usokongi a kakamba,
023	ISA	022	009	ye ene ta̱ nshilya n likuci i Dawuda m ɓatsasa ta̱ n a̱bunda̱i, ɗa i kenuki mini a adaɓa a ɗaka.
023	ISA	022	010	I kecei imashi ya asaka a na i a Urushelima, ɗa i ɓosoi asaka o yoku adama a na i maꞋasaka mashilya ma̱ ciya̱ mo doku utsura.
023	ISA	022	011	Ɗa kpamu i ga̱va̱i ubuta̱ u na i kukpada mini e mere ma nshilya n re n likuci ma adama a kadaɓa ka̱ kuku, ama i bonoko ma̱riki ma̱ ɗa̱ a kubana a̱ ubuta̱ u vuza na u yaꞋin mini ma, ko kpamu i bonoko Vuza na u sheshei kuyaꞋan ili i nampa ya n tsumani ili ba.
023	ISA	022	012	A kanna ka nanlo, ɗa Vuzavaguɗu MalaꞋimili dem, u ɗekei ɗa̱ adama a na i shika̱ n una̱mgbuka̱tsuma̱, i gbonduwo aci a̱ ɗa̱ ka̱ta̱ i uka akashi a una̱mgbi u ka̱tsuma̱.
023	ISA	022	013	Ama la̱na̱i, ma̱za̱nga̱ mi ta̱ lo n kupana ku uyoꞋo, kukiɗa ka anaka nu nlala, kutakuma ki inyama n kusoꞋo ku ma̱kya̱n, “YaꞋan ci lyaꞋa ka̱ta̱ tsu soꞋo, adama a na mkpaꞋa ci ta̱ a̱ kukuwa̱.”
023	ISA	022	014	Vuzavaguɗu MalaꞋimili u dansa ta̱ kadanshi ka nampa a atsuvu a̱ va̱, “Mayun unushi u nampa a kucinukpa n u ɗa ba, ali sai kanna ka na vu kuwa̱i.” Mpa Vuzavaguɗu MalaꞋimili n dansa ta̱.
023	ISA	022	015	Ili i na Vuzavaguɗu MalaꞋimili u danai mu i ɗaɗa na, “Bana gogoꞋo vu dana kagbashi ka nampa ka Shebuna vuza na wi a̱ kula̱na̱ kefeku ko tsugono ka.
023	ISA	022	016	Yiɗa̱i vi a kuyaꞋan na, yayi kpamu vuza na u nekei nu katsura ka na vu sheꞋweke ka̱ci ka̱ nu kasaun punu na, avu na vu ga̱va̱i kasaun ka̱ nu zuva, ɗa vu sheꞋwei ubuta̱ u kuvuka u nu a kakpanlai?
023	ISA	022	017	Yeve, Vuzavaguɗu u sheshe ta̱ an wa reme wu gbam-gbam, ka̱ta̱ u vakangu wu daꞋin, avu vuma vu utsura.
023	ISA	022	018	Wi ta̱ a̱ kuka̱ta̱la̱ wu ka̱ta̱ u shiya wu gbam-gbam ka̱ta̱ u taɗuku tsu kolo a kubana a iɗika i gbayin, ta ɗe va̱ kukuwa̱ ka̱ta̱ kpamu ekeke o odoku a̱ nu a shama ɗe. Vo okpo ta̱ ili i wono a kpaꞋa ku vuzagbayin vu nu.
023	ISA	022	019	Mi ta̱ a̱ kuta̱ka̱ wu a ubuta̱ wu ulinga u nu, ka̱ta̱ m bonoko tsugbayin tsu nu a iɗika.
023	ISA	022	020	A kanna ka nanlo mi ta̱ a̱ kusuku e ɗekeke mu kagbashi ka̱ va̱ Eliyakimu kolobo ka Hilikiya.
023	ISA	022	021	Mi ta̱ a kuꞋuka yi motogu mu ulinga ma̱ nu ka̱ta̱ n shiya yi n kaɗambura ka̱ nu a̱ kuyun ku ni, ka̱ta̱ i neke yi tsugbayin tsu nu wa̱ ni. Wi ta̱ o kokpo esheku a aza a na i ida̱shi a Urishelima, n aza a kpaꞋa ku Yahuda.
023	ISA	022	022	Mi ta̱ e kuneke yi katsura ka kpaꞋa ku Dawuda, Ili i na baci u ɓa̱yuwa̱i babu vuza na u kuɓa̱ya̱ngu, i na kpamu u ɓa̱ya̱ngi babu ka̱ɓa̱yuwi.
023	ISA	022	023	Mi ta̱ a kukutangu yi tsu kaguta a̱ ubuta̱ wu utsura, ka̱ta̱ wo okpo kakuba ko tsugono ku ucikpi ka kpaꞋa ke esheku a̱ ni.
023	ISA	022	024	I ta̱ kpamu e kuneke yi tsugbayin tsu kpaꞋa tsu le ra̱ka̱, ka̱ta̱ kumaci ku kpaꞋa ku le ra̱ka̱ ku bono ku zuwaka yi a̱miki, tsu na a tsu saku ili yu ulinga, nvene, n edele a gaɗi vu kirukpa.
023	ISA	022	025	A kanna ka nanlo, Vuzavaguɗu MalaꞋimili u danai, kaguta ka na a̱ shikpa̱i a̱ ubuta̱ wu utsura wa, ki ta̱ o kukoɗo ka̱ta̱ ka̱ yikpa̱, ucanuku u na wi usaɓangi gaɗi vi ni u yikpa̱. Adama a na Vuzavaguɗu ɗa u danai.”
023	ISA	023	001	Kene adama a̱ likuci i Taya, na̱mgba̱i a̱tsuma̱, a̱ɗa̱ antiki a antsu a Taya a na uta̱i a Tarishi, adama a na a̱ la̱nga̱sa̱ ta̱ Taya ɗa wo okpoi babu kpaꞋa n ubuta̱ u kuzuwa antsu dem. Ɗaɗa kadanshi kuta̱i a iɗika i Sairusu ɗa ka̱ ta̱wa̱i we le.
023	ISA	023	002	Shika̱ n ka̱bini a̱ɗa̱ na yi ida̱shi o kotogu, a̱ɗa̱ aza a tsulaga a Sidon, aza a tsulaga a̱ ɗa̱ a pasa ta̱ mala, adama a na a zuwa likuci i ɗa̱ yo okpo yi uciyi.
023	ISA	023	003	Ili i kashina i Shiho, yu uta̱ ta̱ a mala me Meditereniya, i na a cimbai o kuyene ku Nilu, i ɗaɗa a̱ tuka̱i a Taya, ɗa Taya wo okpoi kuden ku gbayin ka aduniyan dem.
023	ISA	023	004	Pana wono, avu Sidon, avu katsura ka mala adama a na mala ma dansa ta̱, adama a na mala ma iwan wu ta̱ ma danai, “Mpa n saꞋwa kuyaꞋan a̱ga̱nda̱ a limata ba, ko m matsa, n saꞋwa kuyaꞋan ka̱ɓa̱na̱ ka̱ muku mo olobo ba, ko ke nkere.”
023	ISA	023	005	A ayin a na baci a̱ tuka̱i n kadanshi ka na ka̱ uta̱i a Masar, i ta̱ o kokpo n una̱mgbuka̱tsuma̱ n kadanshi ka Taya ka.
023	ISA	023	006	Pasai a kubana a Tarishi, na̱mgba̱i a̱tsuma̱ a̱ɗa̱ na yi ida̱shi o otogu.
023	ISA	023	007	Na va ɗaɗa likuci i ma̱za̱nga̱ i ɗa̱ i na yi lo ali n ayin a tsumani, i na i zuwai uma a̱ ni a̱ da̱sa̱ngi a̱ likuci kakau daꞋin?
023	ISA	023	008	Yayi u yaꞋankai aza a Taya kusheshe ku wuya ku nampa, a̱yi na u tsu neke tsugono, i na aza a tsulaga a̱ ni i tsu muku mu ngono, ɗa kpamu e yevei aza a tsulaga a̱ ni a̱ ka̱tsuma̱ ki iɗika dem?
023	ISA	023	009	Vuzavaguɗu MalaꞋimili ɗa u foɓusoi kaꞋa nannai, u foɓusoi i ɗa adama a na u yawaka aza a̱ a̱ra̱ɗi uteku, u neke uma e le a na i n tsugbayin wono a aduniyan.
023	ISA	023	010	Betuwei a iɗika i ɗa̱ tsu na mala ma̱ Nilu me ci yene, a̱ɗa̱ uma Tarishi, adama a na i buwa n ubuta̱ u na i tsu zuwa antsu ba.
023	ISA	023	011	Vuzavaguɗu u ɗengusa̱i kukiye ku ni ɗa u sapangi mala ma, ɗa u zuwai tsugono ci ni tsu gba̱ɗa̱i. Vuzavaguɗu u neke ta̱ kadanshi adama a na a̱ la̱nga̱sa̱ ubuta̱ wu utsura u KanaꞋana.
023	ISA	023	012	U danai, “Vo kudoku va yaꞋan ma̱za̱nga̱ ba, a̱ɗa̱ uma a Sidon. “Ɗenga̱ ka̱ta̱ vu pasa a kubana a iɗika i Sairusu, ko ɗe va va̱ kuciya̱ wuvuki ba.”
023	ISA	023	013	La̱na̱ iɗika i Babila, uma a na gogo na vuza u buwai a kadanshi ke le ba. Aza a Siriya o bonoko ta̱ ubuta̱ wa kakamba ka nnama, ɗa a maꞋi mashilya me le ma na a kukambuku le n kuvon, o ɓosoi efeku o ngono ɗa o bonokoi likuci ya agali.
023	ISA	023	014	Lapai una̱ ka̱ta̱ yo orukpo a̱ɗa̱ antiki antsu a Tarishi, adama a na ubuta̱ u kuzuwa antsu u ɗa̱ u na̱mgba̱ ta̱.
023	ISA	023	015	A ayin a nanlo i ta̱ a kucinukpa n Taya ali a̱ya̱ amangatatsunkupa tsa̱ a̱ya̱ o mogono mo yoku. A ukocishi wa̱ a̱ya̱ amangatatsunkupa ka ki ta̱ feu a kuyaꞋan nannai n Taya uteku tsu vishipa vu kashakanlai,
023	ISA	023	016	“Ɗika umolu u nu ka̱ta̱ vu tono e mere ma̱ likuci, avu kashakanlai ka na a cinukpai, waꞋa umolu wa mayin ka̱ta̱ vi canana ishipa n a̱bunda̱i ciya̱ a ciɓa n avu kpamu.”
023	ISA	023	017	A kubana ukocishi wa̱ a̱ya̱ amangatatsunkupa Vuzavaguɗu wi ta̱ a̱ kula̱na̱sa̱ka̱ Taya. Ka̱ta̱ Taya u lyaꞋa kelime n kuyaꞋan tsulaga ci ni a aduniyan dem.
023	ISA	023	018	Ili i na u ciya̱i a̱ ubuta̱ u tsulaga u ni wi ta̱ a kuzuwaka Vuzavaguɗu, o kufoɓo i na a̱ ciya̱i ba, ama ili i na i uwai ni va i ta̱ e kuneke aza a na e nekei a̱ɗu e le u Vuzavaguɗu, adama a na a̱ ciya̱ ilikulyaꞋa ba̱ri n akashi a singai.
023	ISA	024	001	Inda Ka̱shile ki ta̱ a̱ kula̱nga̱sa̱ aduniyan ka̱ta̱ u bonoko a ɗa tsa agali, wi ta̱ a̱ kula̱nga̱sa̱ a ɗa ka̱ta̱ u wacuwa uma a̱ ni a na i punu.
023	ISA	024	002	Ili i te i na i kuciya̱ anan ganu ta kpamu i kuciya̱ uma nannai ali a gbagbaꞋin n agbashi feu nannai, a̱ma̱ci a gbagbaꞋin ni nkere feu nannai. Atsuli n edengi, okopuki n aza e kuneke okopu, aza o kutono atan n aza e kuneke atan.
023	ISA	024	003	Aduniyan i ta̱ o kokpo ukuna u gbani ka̱ta̱ a ɗa a̱ na̱mgba̱ wuya-wuya, aduniyan i ta̱ o kubono agali ta Vuzavaguɗu u yaꞋin kadanshi nannai.
023	ISA	024	004	Aduniyan a lumba ta̱ ra̱ka̱-ra̱ka̱, aduniyan kpamu e ɗekpei ɗa a̱ na̱mgba̱i. Aza a gbagbaꞋin a yambai ɗa a̱ na̱mgba̱i.
023	ISA	024	005	Aduniyan a yaꞋan ta̱ ula̱nga̱shi, adama a na a iwan ta̱ kutono wila̱ u Ka̱shile, a̱ la̱nga̱sa̱i i singai ɗa kpamu a iwain kutono uzuwakpani u ko wanai.
023	ISA	024	006	Adama a nannai una̱ u gbani-gbani u ka̱na̱ ta̱ iɗika, uma a̱ ni a na i punu a ɗika ta̱ unushi u le. Adama a nannai uma aduniyan i ta̱ a kuyaꞋan usongi gbende, kenu ɗa a̱ kuka̱sukpa̱.
023	ISA	024	007	Ma̱kya̱n ma savu ma me ɗekpe ta̱, itacishi i ni kpamu i lumba ta̱, aza a̱ ma̱za̱nga̱ dem a̱ na̱mgba̱ ta̱ ka̱tsuma̱.
023	ISA	024	008	Kucaɗa ku medele ka ku kotso ta̱, kacaꞋa ka aza a̱ ma̱za̱nga̱ ka ka shamgba ta̱, izumgbi i ma̱za̱nga̱ yu umolu ya i paɗa ta̱ bini.
023	ISA	024	009	O doku o soꞋo ma̱kya̱n n ishipa kpamu ba, ma̱kya̱n ma mo okpo ta̱ n okono a̱ ubuta̱ wo soꞋi wa.
023	ISA	024	010	Likuci i na i na̱mgba̱i va yo okpo ta̱ agali, iꞋuwa dem i yaꞋan ta̱ uɓa̱ya̱ngi babu ili i na i kuꞋuwa.
023	ISA	024	011	Ayin a̱ ma̱za̱nga̱ o kotso ta̱ a aduniyan, o doku a yaꞋan ishipa i ma̱kya̱n ba, ma̱za̱nga̱ dem mo okpo ta̱ ili i wovon, a̱ sa̱nka̱ ta̱ ma̱za̱nga̱ a aduniyan dem.
023	ISA	024	012	Likuci i yaꞋan ta̱ ula̱nga̱shi, utsutsu u ni kpamu u yaꞋan ta̱ uɓoshi.
023	ISA	024	013	Nannai ɗa ka kuyaꞋan punu a iɗika n aduniyan dem, tsu ayin a na a tsu lapa umaci u maɗanga ma zaitu, n tsu ayin a kuɗayu wana ɗai a taɓa mambulu.
023	ISA	024	014	A̱ ɗengusa̱i a̱la̱ka̱tsu e le, a cananai ishipa i ma̱za̱nga̱, na ɗe a̱ ka̱livi o orukpoi adama a tsugbayin tsu Vuzavaguɗu.
023	ISA	024	015	Adama a nannai a̱ɗa̱ na yi a kasana nekei tsugbayin a kubana u Vuzavaguɗu, aza a na i o kotogu nekei kula ku Vuzavaguɗu vi Isaraila tsugbayin.
023	ISA	024	016	Ali ɗe a uteku wa aduniyan ɗa tsu panai ishipa i kucikpa, “Tsugbayin a kubana u Vuza vu usuɓi.” Ama ɗa n danai, “Mo okpo ta̱ ukuna u gbani, mo okpo ta̱ ukuna u gbani. Ili ya atakaci i ɗa a̱ kuta̱wa̱ wa̱ va̱, aza a kuvakangu uma i ta̱ a kulyaꞋa kelime n kuvakangu mu. A lyaꞋi kelime kpamu n a kulya ku uma.”
023	ISA	024	017	Wovon, maza m Kpenle a kuvana ɗa̱, a̱ɗa̱ uma a aduniyan a nampa.
023	ISA	024	018	Vuza na wi a kuciga wa suma adama a kacaꞋa ko wovon wi ta̱ a̱ kuyikpa̱ e kpenle. Vuza na baci u livanki a̱ kuta̱ pulai vu kpenle va, maza mi ta̱ a̱ kuka̱na̱ yi. Adama a na atusu a gaɗi i ta̱ uɓa̱yuwi, ɗa uvari wi iɗika u gba̱ɗa̱i.
023	ISA	024	019	Aduniyan a yaꞋan ta̱ umijarangi ra̱ka̱, aduniyan ra̱ka̱ i ta̱ upeci, aduniyan dem a̱ gba̱ɗa̱ ta̱ n katsura.
023	ISA	024	020	Aduniyan a̱ ka̱na̱i kuletishe an kosoꞋi, a̱ kuvita̱la̱sa̱ a̱ wunla̱i tsu na ka̱pa̱m ka̱ tsu gba̱ɗa̱, a̱miki a̱ unushi u ni i ta̱ o kurono yi a̱ kuta̱wa̱ a iɗika, ka̱ta̱ u yikpa̱ babu kpamu kufuɗa kuɗa̱nga̱.
023	ISA	024	021	A kanna ka nanlo Vuzavaguɗu wi ta̱ a kutakacika utsura u na wi a̱da̱nga̱shile gaɗi, ka̱ta̱ kpamu u takacika ngono ma aduniyan punu a aduniyan a nampa.
023	ISA	024	022	I ta̱ o kuɓolongu le a̱ ubuta̱ u te tsa agbashi e kpenle ku te, i ta̱ a̱ kuɓa̱ya̱ngu le a̱ ubuta̱ wu ugbashi, ka̱ta̱ a yaꞋan baci ayin n a̱bunda̱i yeve a takacika le.
023	ISA	024	023	Kutashi ku wotoi ki ta̱ o kubono kpa̱ɓa̱, ka̱ta̱ usuɗukpi u kanna feu u ra̱ma̱, Adama a na Vuzavaguɗu MalaꞋimili wi ta̱ a kulyaꞋa tsugono a Kusan ku Sihiyona punu a̱ Urushelima, ka̱ta̱ tsugbayin ci ni ci shamgba a̱ ubuta̱ wu nkoshi m gba̱ra̱-gba̱ra̱ n ni.
023	ISA	025	001	Vuzavaguɗu avu ɗa Ka̱shile ka̱ va̱, mi ta̱ e kuneke wu tsugbayin ka̱ta̱ n cikpa kula ku nu, adama a na vi yaꞋan ta̱ ili i singai. Adama a na vi yaꞋan ta̱ ili i mereve derere, ili i na e sheshei ali m megeshe ɗe.
023	ISA	025	002	Vu bonoko ta̱ likuci ya kotomo ka atali, likuci i mashilya ma gbayin kpamu yo okpoi agali, likuci yi utsura yo omoci i buwa ba, i ɗa yi kpamu kudoku kumaꞋasaka ba.
023	ISA	025	003	Adama a nannai likuci yu utsura i ta̱ e kuneke wu tsugbayin, iɗika i na yi n asuvawuya yi ta̱ a kupana wovon u nu.
023	ISA	025	004	Avu vo okpo ta̱ ubuta̱ u kusheɗeku u vuza vu unambi, koɓolo n vuza na wi a̱ kula̱nsa̱ uɓa̱nki, a̱ ka̱tsuma̱ ka atakaci ka̱ ni, vo okpo ta̱ kpamu ubuta̱ u kusheɗeku a ayin a̱ mini ma̱ wunla̱i, koɓolo n kulu a ayin a̱ usuɗukpi u kanna, adama a na ayinviki a aza a gbani-gbani i ta̱ tsu mini ma̱ wunla̱i ma na ma̱ tsu pura̱ mashilya,
023	ISA	025	005	tsu na usuɗukpi u ci yaꞋan a iɗika i magbanda. Ama avu Vuzavaguɗu sa̱nka̱ kacaꞋa ko omoci, uteku u na usuɗukpi u tsu jebe a ayin a na baci keleshu ka yaꞋin ka̱ta̱m, nannai ɗa vishipa va aza a na i n asuvawuya, vo kukotso.
023	ISA	025	006	Punu a kusan ku nampa ku ɗa Vuzavaguɗu MalaꞋimili u kufoɓuso ka̱ɗiva̱ ka gbayin ki ilikulyaꞋa i na i laꞋi n kugaꞋan adama a uma ra̱ka̱, n ka̱ɗiva̱ ki ili i kusoꞋo i singai kpamu n tsuwaꞋa tsu singai, koɓolo n inyama i na i laꞋi n kugaꞋan feu.
023	ISA	025	007	Punu a kusan ku nampa wi ta̱ a kutakpa ili i na yi ishi e kuneke aduniyan dem una̱mgbuka̱tsuma̱, kapalatsu ka na ka palai aduniyan.
023	ISA	025	008	Vuzavaguɗu n ka̱ci ka̱ ni u danai, wi ta̱ a kutakpa ili i na i tsu tuka̱ n ukpa̱ Wi ta̱ kpamu a kura ma̱shi a̱ a̱shi a uma dem, ka̱ta̱ kpamu u takpa ili i wono u uma a̱ ni a iɗika dem.
023	ISA	025	009	A ayin a nanlo i ta̱ a kudana, “Mayun na va a̱yi ɗa Ka̱shile ka̱ tsu, ci keɗe ta̱ a̱pa̱ wa̱ ni ɗa ta na wi isai tsu. A̱yi na ɗa Vuzavaguɗu, vu na ci keɗei a̱pa̱ a kubana wa̱ ni, yaꞋan ci yaꞋin ma̱za̱nga̱ n kupana ku uyoꞋo adama a wishi u ni.”
023	ISA	025	010	Kukiye ku Vuzavaguɗu ki ta̱ a kuvuka a kusan ku nampa. Ama uma a Mowabu ita̱ a kutakacika ka̱u, tsu na a tsu dasa mita̱ e kpenle an ciꞋiwa̱.
023	ISA	025	011	Aza a Muwabu i ta̱ e kupetikpe ekiye e le a gaɗi, tsu na vuza vu ka̱da̱sa̱ u tsu petikpe ekiye adama a na u da̱sa̱. Vuzavaguɗu wi ta̱ a̱ kucipa̱ka̱ a̱ra̱ɗi e le, ko a na i n ugboji a̱ a̱shi e le.
023	ISA	025	012	Wi ta̱ a̱ kufa̱da̱ nshilya mu ugaɗi n ɗa̱ dem ka̱ta̱ u vakangu, wi ta̱ a̱ kufa̱da̱ le ali iɗika, wi ta̱ o kuɓoso le miri-miri ka̱ta̱ u bonoko le kubuta̱.
023	ISA	026	001	A kanna ka nanlo a kucanana ta̱ vishipa vu nampa a iɗika i Yahuda, ci ta̱ n likuci yu utsura, Ka̱shile ka̱ tuka̱ ta̱ n wishi ci ta̱ ukanji m mashilya ushikpi mayin.
023	ISA	026	002	Ɓa̱yuwa̱i utsutsu u likuci adama a na uma a usuɓi a uwa punu, uma a na i n uneki u ka̱ɗu.
023	ISA	026	003	Avu zuwa yi u yongo m ma̱ta̱na̱ a̱yi na ka̱ɗu ka̱ ni ki ida̱shi wa̱ nu, adama a na u zuwa ta̱ katsura wa̱ nu.
023	ISA	026	004	A ayin dem neke Vuzavaguɗu ka̱ɗu ka̱ nu, adama a na Vuzavaguɗu Ka̱shile ka̱ tsu a̱yi ɗa katali ke kusheɗeku ka na ka ci shamgba n utsura ko wannai.
023	ISA	026	005	U bonoko ta̱ aza a na i n a̱ra̱ɗi ukuna u gbani, ɗa u la̱nga̱sa̱i likuci yu ugbamukaci i le, u fa̱da̱ ta̱ i ɗa gbani-gbani, ali ɗa u ɓosoi i ɗa yo okpoi kubuta̱.
023	ISA	026	006	Aza a unambi n aza a na i o kusoꞋo atakaci a dasa ta̱ i ɗa n ene e le.
023	ISA	026	007	Ama aza a na i n usuɓi, uye u le wi ta̱ derere m mejege, avu ɗa Ka̱shile ka na ka ci yaꞋan ili i singai, avu ɗa vu gboroi uye wa.
023	ISA	026	008	Vuzavaguɗu ta nannai ci ta̱ a kuwala a uye u wila̱ u na vu zuwai, tsu vana ta̱ adama a na ci yevesheke wu mayin, kula ku nu ku ɗaɗa tsu ili i na ci a kuciga ayin dem punu a̱ a̱ɗu a̱ tsu.
023	ISA	026	009	Ka̱ɗu ka̱ va̱ ko ci yongo ta̱ a̱ kula̱nsa̱ wu n kayin dem, n usana ka̱ɗu ka̱ va̱ ko ci yongo ta̱ a kuciga kene wu. Ayin a na baci afada a̱ nu a̱ ta̱wa̱i a aduniyan a nampa, uma a iɗika i ta̱ a kupiꞋisa ili i na i kutuka̱ n usuɓi.
023	ISA	026	010	O yotsongu baci vuza vu gbani-gbani kasingai, ɗa u kpa̱ɗa̱i kupiꞋisa ukuna wu usuɓi, ali a iɗika ya aza a usuɓi dem wi ta̱ a kulyaꞋa kelime n kavama, wi kpamu o kutono tsugbayin tsu Vuzavaguɗu ba.
023	ISA	026	011	Avu Vuzavaguɗu, kukiye ku nu ku yaꞋan ta̱ uɗengushi, n ufoɓushi adama a na ku takacika le, ama ele e yeve ba. YaꞋan e ene ulinga u nu a̱ ubuta̱ u uma a̱ nu ka̱ta̱ a pana wono, ka̱sukpa̱ akina a̱ nu a na i uzuwi adama irala i nu o songu le ra̱ka̱.
023	ISA	026	012	Vuzavaguɗu neke tsu ma̱ta̱na̱ adama a ili i na ci yaꞋin dem, ci yaꞋan ta̱ n utsura u nu.
023	ISA	026	013	Vuzavaguɗu Ka̱shile ka̱ tsu, a̱ma̱li o yoku a lyaꞋa ta̱ tsugono wa̱ tsu, n nannai dem ama kula ku nu ku ɗa koci ci e kuneke tsugbayin.
023	ISA	026	014	Gogo na irala i tsu dem a̱ kuwa̱ ta̱ ɗe o kudoku a̱ ɗa̱nga̱ kpamu ba, vu takacika le ta̱ ɗe, wuma u le u na u lazai ɗe u buwa kpamu a̱ kuɗa̱nga̱ n wuma ba. Vu takacikai le ɗa vu unai le kpamu, o kudoku a ciɓa n ele kpamu ba.
023	ISA	026	015	Avu Vuzavaguɗu vu zuwa ta̱ iɗika i gbonguroi, vu zuwa ta̱ iɗika i gbonguroi. Vi ciya̱ ta̱ tsugbayin ɗa kpamu uteku wi iɗika dem u doki wanshi adama a̱ nu.
023	ISA	026	016	Vuzavaguɗu, n atakaci a ɗa tsu ta̱wa̱i kula̱nsa̱ wu ayin a na baci vu takacikai le wi ta̱ a kuyaꞋan le n atakaci kafu a vasa.
023	ISA	026	017	Tsu na vuka vu ka̱tsuma̱ u tsu takacika a̱ ubuta̱ wa̱ a̱ga̱nda̱ a limata, a̱ yura̱ m ma̱shi adama a̱ mɓa̱la̱, ta ci ishi nannai a̱ ubuta̱ u nu, Vuzavaguɗu.
023	ISA	026	018	Ci ishi ta̱ tsu vuka vu ka̱tsuma̱ a̱ ubuta̱ wa̱ a̱ga̱nda̱ a limata, ama ce ene maku ba sai wunla̱i koci. Tsu tuka̱ n wishi a iɗika ba. Tsu tuka̱ n wuma a iɗika i nampa ba.
023	ISA	026	019	Vuzavaguɗu u danai, aza a̱ ɗa̱ a na a̱ kuwa̱i ɗe i ta̱ a̱ kuɗa̱nga̱ n wuma, keven ki ikyamba ke le ki ta̱ a̱ kuɗa̱nga̱. A̱ɗa̱ na yi ida̱shi a̱ kubuta̱, ɗa̱nga̱i ka̱ta̱ yo orukpo adama a̱ ma̱za̱nga̱, tsu na ciza tsu usana tsu tsu ta̱na̱ta̱ngu iɗika, adama a na iɗika yi ta̱ a̱ kuta̱ka̱ n aza a na a̱ kuwa̱i.
023	ISA	026	020	Lazai uma a̱ va̱, uwai a̱ unu a̱ ɗa̱ ka̱ta̱ i ɓa̱ya̱ngu utsutsu, i sokongu ka̱ci ka̱ ɗa̱ ali a kubana megeshe kenu sai ayin a na wupa u ni u lazai.
023	ISA	026	021	La̱na̱i, Vuzavaguɗu wi ta̱ a̱ kuta̱wa̱ na ɗe gaɗi a̱ ubuta̱ u na wi o kuyongo adama a na u takacika uma aduniyan adama a unushi u le. Aduniyan i ta̱ a̱ kuta̱ka̱ n aza a na a̱ tsuwa̱in mpasa punu wa̱ ni, wi ta̱ a̱ kuta̱ka̱ le e keteshe adama a na yaba dem we ene.
023	ISA	027	001	A kanna ka nanlo, Vuzavaguɗu n ka̱ci ka̱ ni wi ta̱ a kutakaci Liviyata n kotokobi ka̱ ni, kotokobi ka̱ ni ku utsura koɓolo n alyu, Liviyata koko kaꞋa ku ugaɗi, Liviyata koko kaꞋa ku uka̱ta̱li, wi ta̱ a kuna ka̱di ka na ko ci yongo a mala kpamu.
023	ISA	027	002	A kanna ka nanlo, Vuzavaguɗu wi ta̱ a kudana, “Cananai vishipa adama a kashina ka nɗanga ki itacishi.
023	ISA	027	003	Mpa Vuzavaguɗu mi ta̱ a kinda kaꞋa ka̱ta̱ kpamu n tsungusu kaꞋa mini ayin dem. Mi inda kpamu kaꞋa kanna n kayin adama a na ta lo vuza u kula̱nga̱sa̱ kaꞋa.
023	ISA	027	004	Mi a wupa n kashina ki itacishi ba. Awana a ɗa baci n katsupa i ɗe koci. Mi ta̱ a kudasa le n vishili, ka̱ta̱ n songu le ra̱ka̱ n akina.
023	ISA	027	005	Ta baci nannai ba, yaꞋan a̱ ta̱wa̱ wa̱ va̱ ciya̱ mi isa le, yaꞋan o tono mu m ma̱ta̱na̱, e, o tono mu m ma̱ta̱na̱.”
023	ISA	027	006	A kubana na kelime Yakubu wi ta̱ a̱ kuciya̱ kumi, aza Isaraila kpamu o kutopo ta̱ ka̱ta̱ a yaꞋan a̱pa̱lu ka̱ta̱ a matsa a shatangu aduniyan.
023	ISA	027	007	Vuzavaguɗu u lapa yi ta̱ tsu na u lapai aza a na i a tsurala n a̱yi? A una yi ta̱ tsu na a unai aza na a unai ni?
023	ISA	027	008	Vuzavaguɗu u takacika ta̱ uma a̱ ni a̱ ubuta̱ u na a̱ suki le a kubana ubuta̱ wu ugbashi, u pura̱ngi le tsu na wunla̱i u ci yaꞋan, u ɗikai le n wupa tsu na wunla̱i u kasana u tsu pura̱ ili.
023	ISA	027	009	Ama Vuzavaguɗu u yaꞋan ta̱ nannai adama a na u cinukpaka aza a Isaraila unushi, ka̱ta̱ nannai u zuwa u cinukpaka le n unushi u le ra̱ka̱: Ana u yaꞋin atalyalyuka a̱ tali o yotsoi katali ka̱ ka̱ɓisa̱ka̱ ka na ko kuɓoso miri-miri, babu ka̱ma̱li ka aza a Ashatara ko ma̱va̱li ma aza a̱ ka̱yimbi ma na ma kubuwa babu uɓoshi.
023	ISA	027	010	Likuci i na yi ukanji i bonoi tsa agali, babu vuza na kpamu wi ida̱shi punu, wo okpoi an kakamba, ta ɗe ndendem a ci yaꞋan kalina, ta ɗe kpamu a tsu vaku, n o gborotsoi ili i na yi punu dem babu i na i kubuwa.
023	ISA	027	011	A ayin a na baci acaka a̱ ni e ɗekpei, ɗa o koɗosoi, a̱ma̱ci i ta̱ a̱ kuta̱wa̱ ciya̱ a zama nɗanga n kusonuko. Adama a na uma a i n kuyeve ba, Vuza na u yaꞋin le wa kupana asuvayali e le ba, Vuza na u tuka̱i le a aduniyan wa̱ kusa̱Ꞌa̱ le ba.
023	ISA	027	012	A kanna ka nanlo Vuzavaguɗu wi ta̱ e kupece ilya n kopo. Wi ta̱ o kuɓolongu le vuza te-te o kuyene ku Yufiretu a kasana ali a kubana a̱ ka̱sha̱n ka Masar.
023	ISA	027	013	A kanna ka nanlo i ta̱ a̱ kulika̱ kavana n utsura. Aza a na i ɗe a̱ kuna̱mgba̱ a Asiriya n aza a na a banai ugbashi a Masar i ta̱ o kubono ka̱ta̱ a yaꞋanka Vuzavaguɗu tsugbashi a Urushelima a kusan ku ciɗa.
023	ISA	028	001	Ili ya atakaci i ɗa i na yi lo a kuvana likuci ya̱ a̱ra̱ɗi i Samariya, ubuta̱ u na wo okpoi oroliko o osoꞋi a aza israila, i ɗa yi ta̱ ida̱shi gaɗi vi ɗika i ka̱ra̱Ꞌa̱ ka̱ tsuta̱, ama tsuloboi ci ni ci ta̱ o kuɗoɗo tsa̱ a̱pa̱lu. Likuci i ɗaɗa a̱ra̱ɗi a uma a na a̱ yikpa̱i adama a̱ ma̱ra̱.
023	ISA	028	002	La̱na̱, Vuzavaguɗu wi ta̱ n kagbashi ka na ki n ikyamba koɓolo n utsura. Wi ta̱ tsu mini ma atali n tsu wunla̱i u koli a̱ kutsuwa̱n a iɗika ka̱ta̱ ma aya, wi ta̱ a̱ kutsuwa̱n maꞋa n utsura a iɗika.
023	ISA	028	003	Oroliko a̱ a̱ra̱ɗi o osoꞋi a Ifirayimu, i ta̱ a kuyaꞋan ukpeti n ene.
023	ISA	028	004	A̱pa̱lu a na o tsu ɗoɗo va, a na i tsuloboi tsu tsugbayin ci ni, uzuwi a̱ ida̱shi a̱ ka̱ra̱Ꞌa̱ ka̱ tsuta̱, i ta̱ o kokpo tsu umaci u ga̱ba̱ u na u geꞋwei u maɗanga ma zaitu kafu ayin a vikyaꞋa a yawa. Ɗa baci vuza we enei ali ɗa u taɓai n kukiye ku ni, wi ta̱ o kusoɗongu.
023	ISA	028	005	A kanna ka nanlo Vuzavaguɗu MalaꞋimili wi ta̱ o kokpo tso oroli a tsugbayin, ka̱ta̱ kpamu wo okpo ili i ma̱za̱nga̱ n a̱ra̱ɗi a kubana u uma a na a buwai n wuma.
023	ISA	028	006	Wi ta̱ o kokpo ayinviki a̱ usuɓi a kubana u vuza na u ci yaꞋan afada, ka̱ta̱ kpamu wo okpo ka̱ɓa̱nki wo ovonshi a na a tsu shamgba a̱ utsutsu.
023	ISA	028	007	Ele nampa kpamu a̱ ga̱la̱i m ma̱ra̱ ɗa a jarai n washi, anan ganu n eneki feu o soꞋi ɗa aci e le a̱ ripula̱i adama a̱ ma̱ra̱, a jarai m ma̱ra̱, e ce ene mayin ba, a ayin a na i a kuyaꞋan kene ku tsa alatani, ka̱ta̱ a̱ shiliku ili a ayin a na i e kuneke odoki.
023	ISA	028	008	Irikpa e le dem a̱ sumba̱ ta̱ n ashama, babu ubuta̱ u gbani.
023	ISA	028	009	“Yayi tamkpamu u kuyaꞋanka kuyotsongu? Yayi kpamu u kudana akaka a? U muku n na a kasai ɗe mani, ko aza a na a kasai mani gogoꞋo.
023	ISA	028	010	Ili i na ci a kupana, utonu u gbani u ɗa koci, i ɗa yi ta̱ kakariki-kakariki, na kenu na ɗe kenu.”
023	ISA	028	011	Yi baci a kupanaka mu ba, Vuzavaguɗu wi ta̱ a kuyaꞋan kadanshi n a̱ɗa̱ n kelentsu ka na atsuvu a̱ ɗa̱ a kiwanai kupana ba, n kelentsu ka na kpamu ki ka̱ ɗa̱ ba.
023	ISA	028	012	U danai le tsu nampa, “Nava ɗaɗa ubuta̱ u kuvuka, yaꞋan aza a na i n woꞋwi a uvuka na.” Nava ɗaɗa kpamu, ubuta̱ u kuvuka u ka̱bini. Ama ali n gogo na a pana ba.
023	ISA	028	013	Adama a nannai kadanshi ka Vuzavaguɗu, ki ta̱ o kokpo le tsu utonu, kakariki-kakariki, na kenu na ɗe kenu. Nannai ɗa i kubana kelime ka̱ta̱ i bono i yikpa̱ n kucina̱, yi ta̱ a kuꞋuka muna, ka̱ta̱ a̱ ka̱na̱ ɗa̱ a banka ugbashi.
023	ISA	028	014	Adama a nannai panai kadanshi ka Vuzavaguɗu, a̱ɗa̱ aza a ulami a na a lyaꞋakai uma a nampa tsugono tsu Urushelima.
023	ISA	028	015	I lapa ta̱ ma̱ka̱nga̱ i danai, “Ci yaꞋan ta̱ ɗe uzuwakpani n ukpa̱, ci yaꞋan ta̱ uzuwakpani n ubuta̱ wu ukpisa̱. Muna ma gbani-gbani ma na mi lo a̱ kuta̱wa̱ ma yawa baci, ma kusaꞋwa tsu ba, adama a na tsu bonoko ta̱ aꞋuwa ubuta̱ u kusheɗeku, modoruko kpamu mo okpoi ubuta̱ u kuvuka u tsu.”
023	ISA	028	016	Nava ɗaɗa ili i na Vuzavaguɗu Uba̱nga̱ri u danai, “Indana, n shikpa̱ ta̱ ɗe katali a Sihiyona, ka na ka̱ ciya̱i ɗe ukondi, katali ka singai ke kenene ko mogon adama a kuvaraka kumaꞋa babu munla̱i, ‘Vuza na baci u zuwakai ɗe katsura wa̱ kuyikpa̱ ba.’
023	ISA	028	017	Mi ta̱ o kubonoko afada a singai okpo kagisamkpatsu ka kumaꞋa, usuɓi tamkpamu wo okpo tsu kagisamkpatsu ka, minimatali mi ta̱ o kuɓoso ubuta̱ u kusheɗeku wa aꞋuwa u ɗa̱, ka̱ta̱ mini ma aya ma lyaꞋa ubuta̱ u kuvuka u ɗa̱.
023	ISA	028	018	Uzuwakpani u na vi yaꞋin adama a na vu doro ukpa̱ wi ta̱ a kuyaꞋan utakpi, uzuwakpani u na vi yaꞋin kpamu adama a na vu were ubuta̱ wu ukpisa̱ wi ta̱ feu a kuyaꞋan utakpi. Makyan ma na baci vurala vu gbani-gbani vu walai, vi ta̱ a kuɓasangu a iɗika.
023	ISA	028	019	Ayin tutu mini ma na ma tsu aya nanlo mi ta̱ a kulaza n avu, usana lakam kanna n kayin, sai ayin a na ma̱ pura̱i nu.” Kuyeve ku ukuna wa akaka a nampa i ta̱ e kuneke uma a̱ nu wovon.
023	ISA	028	020	IvaꞋantsu i nu i laꞋa ta̱ kenu an vuza wa̱ ba̱rukpa̱ ɗe, ipalatsu i nu feu i laꞋa ta̱ kenu an ya pala ikyamba ra̱ka̱.
023	ISA	028	021	Adama a na Vuzavaguɗu wi ta̱ a̱ kuɗa̱nga̱ tsu na u yaꞋin a Kusan ku Perazimu, ka̱ta̱ u ɗengusa̱ kpamu ka̱ci ka̱ ni tsu na u yaꞋin a̱ ka̱ra̱Ꞌa̱ ka̱ Gibiyon adama a na u yaꞋan ulinga u savu, u yaꞋan ulinga u na u kiwanai kuyaꞋan ba,
023	ISA	028	022	Gogo na ka̱sukpa̱ tsugoyi tsu nu, ta baci nannai ba atakaci a̱ ɗa̱ i ta̱ a kulasuka kuyimkpa, adama a na m pana ta̱ wila̱ adama a̱ kula̱nga̱su u na Ka̱shile Vuzavaguɗu vo osoji a gaɗi u kuyaꞋanka uma a aduniyan dem.
023	ISA	028	023	Zuwai atsuvu ka̱ta̱ i pana ka̱la̱ka̱tsu ka̱ va̱, shamgbai shiriri ka̱ta̱ i pana ili i na n kudana.
023	ISA	028	024	Kacimbi ka tsu nima ta̱ kashina ka̱ ni ka̱ta̱ u kpa̱ɗa̱ kuka̱sukpa̱ biꞋi adama a na u ca̱Ꞌa̱? Ko ta u tsu ka̱na̱ kunima iɗika nannai koci?
023	ISA	028	025	Ɗa baci u kotsoi kunima kashina ka̱ ni ra̱ka̱, u tsu la̱nsa̱ icuꞋu, ka̱ta̱ u ca̱Ꞌa̱ ilya ba? Ka̱ta̱ u ca̱Ꞌa̱ punu ya̱nji m masala ma̱ ni ba? Itabi feu m masala ma̱ ni ka̱ta̱ u kara ugboku u ni ba?
023	ISA	028	026	Kacimbi ka ke yeve ta̱ ili i na u kuyaꞋan, adama a na Vuzavaguɗu u tsu neke yi ta̱ kuyeve.
023	ISA	028	027	A tsu lapa igeɓetsu n kalangu ka kulapu ba, ama a tsu lapa ta̱ i ɗa n kalangu ke kenu, keke vo odoku vu kulapu va kulapa igeɓetsu ba, ama i ta̱ a kufaba i ɗa m macaka kenkeꞋen.
023	ISA	028	028	Mayun ɗa a iya ili i na yi n icuꞋu adama o boroji, ama a kulyaꞋa kelime n kulapa i ɗa n kalangu ali a kubana ba. Wi ta̱ a kufuɗa kutuka̱ n keke vo odoku vi ni lo, ama odoku a̱ ni a kugasa n keke va punu ba.
023	ISA	028	029	Ukuna u nampa ra̱ka̱ wu uta̱ ta̱ a̱ ubuta̱ u Vuzavaguɗu MalaꞋimili, vuza na wi n odoki a singai, koɓolo n kuyeve ku utsura.
023	ISA	029	001	Ili ya atakaci i ɗa a kubana wa̱ nu, Ariyelu, Ariyelu, likuci i na Dawuda u da̱sa̱ngi. ka̱ya̱ dem ɗa va kulyaꞋa kelime n kuyaꞋan ka̱ɗiva̱ ka̱ nu.
023	ISA	029	002	N nannai dem mi ta̱ a̱ kutuka̱ Ariyelu n atakaci, wi ta̱ a kuyaꞋan kpalu ka̱ta̱ u shika̱, wi ta̱ o kokpo an katalikalyuka wa̱ va̱ upali nu mpasa.
023	ISA	029	003	Mi ta̱ a kubanka likuci ya n kuvon, n kambuku i ɗa ka̱ta̱ n shilika̱ n i ɗa, mi ta̱ a kumaꞋa idasakpatsu i mashilya adama a na m banka n kuvon.
023	ISA	029	004	I ta̱ o kubonoko wu ka̱ca̱pa̱ punu a iɗika ka̱ta̱ vi yaꞋan kadanshi, kadanshi ka̱ nu ki ta̱ a̱ kuzuɗa̱ punu a̱ kubuta̱. Ka̱la̱ka̱tsu ka̱ nu ki ta̱ o kokpo tsu ka̱la̱ka̱tsu ka kafataluwa punu a iɗika, ka̱la̱ka̱tsu ka̱ nu ki ta̱ o kuyongo e yemeni punu a̱ kubuta̱.
023	ISA	029	005	Ama irala i nu n a̱bunda̱i yi ta̱ o kubono an kubuta̱ ku lenwu, aza a na i a kutamba wu i ta̱ a kulaza an kopo ka na ko tsu tono wunla̱i. Ki ta̱ a kuyaꞋan nannai gogoꞋo, babu uzuki
023	ISA	029	006	Vuzavaguɗu MalaꞋimili wi ta̱ a̱ kuta̱wa̱ n akpanga n kugba̱ɗa̱ ki iɗika n kacaꞋa ka gbangam, n wunla̱i wu utsura m melentsu ma akina ma na mi a̱ kukula̱.
023	ISA	029	007	Ka̱ta̱ ka̱bunda̱i ka aduniyan ra̱ka̱ ka na ka̱ shilika̱i n Ariyelu, koɓolo n aza a na a̱ shilika̱i n a̱yi ali n ubuta̱ wu utsura u ni dem ɗa a kambuki ni, wi ta̱ o kokpo adanshi alatani a ɗa, tsu kene ku na ku tsu ta̱wa̱ vuma n kayin.
023	ISA	029	008	Tsu na vuza vu kambulu u ci yaꞋan alatani a na wi a kulyaꞋa ilikulyaꞋa, ka̱ta̱ u ɗa̱nga̱ baci u cina kambulu ka ka buwa yi ta̱, tsu vuza na wi a kupana kakuli u ci yaꞋan alatani a na wi o kusoꞋo mini, ama ka̱ta̱ u jimgba u cina kakuli ka̱ ni a kulyaꞋa kelime n kutakacika yi. Nannai ɗa ka kuyaꞋan n iɗika kakau n a̱bunda̱i i na u shilika̱i n Kusan ku Sihiyona.
023	ISA	029	009	YaꞋan tsulau ka̱ta̱ kpamu vi yaꞋan mereve, lyaꞋa kelime n kubonoko ka̱ci ka̱ nu ka̱yimba̱. Maka ka̱ci ka̱ nu n ili i yoku babu vu soꞋo ma̱ra̱, okpo ga̱lu babu vu soꞋo i na i kumaka wu.
023	ISA	029	010	Vuzavaguɗu u tuka̱ ɗa̱ ta̱ n alavu a na a̱ kuwa̱i. U paɗarai a̱shi a̱ ɗa̱, a̱ɗa̱ eneki, u palai aci a̱ ɗa̱, a̱ɗa̱ oboci.
023	ISA	029	011	Wa̱ nu kene ku nampa dem ili i ɗa ba, ama tsu kadanshi ka na ki u ɓa̱ya̱ngi a katagarda. Vu neke baci katagarda ka u vuza na u kufuɗa we kece, ɗa a danai ni, “Adama a̱ Ka̱shile kece,” wi ta̱ a̱ kushuku ka̱ta̱ u dana, “Ma kufuɗa ba, ki ta̱ uɓa̱ya̱ngi.”
023	ISA	029	012	Ko vu neke baci katagarda ka u vuza na u yevei mekecu ba, ɗa vu danai, “Adama a̱ Ka̱shile kece,” wi ta̱ a̱ kushuku ka̱ta̱ u dana, “N yeve mekecu ba.”
023	ISA	029	013	Ɗa Vuzavaguɗu u danai, “Uma a nampa a tsu dana ta̱ ele uma a̱ va̱ a ɗa i ama n una̱, ka̱ta̱ kpamu e neke mu tsugbayin n una̱ koci, ama punu a̱ a̱ɗu e le, i ta̱ daꞋin nu mpa. Kucikpa ku na a ci yaꞋan a kubana wa̱ va̱, kuta̱ ta̱ a̱ ubuta̱ u kuyotsongusu ku uma.
023	ISA	029	014	Adama a nannai kpamu, mi ta̱ a kuyaꞋan ili i mereve n uma a nampa, ili i mereve kakau, ka̱ta̱ kuyeve ka aza a ugboji e le ku na̱mgba̱, ugboji wa aza a ugboji e le u kotso.”
023	ISA	029	015	Ili ya atakaci i ɗa a kubana wa aza a na o tsu sokongu kuyeve ku le daꞋin adama a Vuzavaguɗu, ele na a ci yaꞋan ulinga u le a̱ ka̱yimbi ka̱ta̱ e sheshe a dana, “Yayi we enei tsu? Yayi u kuyeve i na ci yaꞋin?”
023	ISA	029	016	I sabaꞋi ili ɗa i bonokoi i ɗa mavadai, adanshi e sheshe ta̱ kamaꞋi ko mogbodo ko bono ciꞋin tsu kumaꞋa, ili i na a yaꞋin va yi ta̱ a kudana yayi u yaꞋin mu, “A̱yi ɗa u yaꞋin mu ba”? Mogbodo mi ta̱ a kudana kamaꞋi ka, “U yeve ili ba”?
023	ISA	029	017	M megeshe kenu, Lebano wi ta̱ o kubono iɗika i tsuta̱, ka̱ta̱ ubuta̱ u tsuta̱ u yotso an kakamba ba?
023	ISA	029	018	A kanna ka nanlo kagulani ki ta̱ a kupana vuza yoku e kukece katagarda, ka̱ta̱ ka̱yimba̱ kene wo kudoku wo yongo a̱ ubuta̱ u ka̱yimbi ba.
023	ISA	029	019	Aza a na o goyoi ka̱ci ke le i ta̱ a kuyaꞋan ma̱za̱nga̱ a̱ ubuta̱ u Vuzavaguɗu, aza a unambi a yaꞋan ma̱za̱nga̱ adama a vuza Ciɗa vi Isaraila.
023	ISA	029	020	Aza a ugbamukaci i ta̱ o kukotso, aza a na a ci yaꞋan ulami i ta̱ o kukotso, ka̱ta̱ aza a na a kiwanai n kuyaꞋan ku ukuna u wuya a yaꞋan wuni,
023	ISA	029	021	aza a na n kadanshi ku una̱ koci a tsu zuwa vuma u yaꞋan unushi i ta̱ a kaza vuza na wi n kadanshi ka mayun a̱ ubuta̱ wa afada, koɓolo n aza a na a ci yaꞋan aꞋuwa adama a na a̱ la̱nga̱sa̱ aza a usuɓi.
023	ISA	029	022	Adama a nannai ili i na Vuzavaguɗu vu na u shiba̱i Ibirahi u danai kpaꞋa ku Yakubu i ɗaɗa na, “Yakubu wo kudoku wa yaꞋan wono kpamu ba, a̱shi a̱ ni o kudoku a runza ba.
023	ISA	029	023	Makyan ma na baci we enei muku n ni, adama a ulinga we ekiye u va̱, i ta̱ a kuzuwa kula ku va̱ ku yongo ciɗa, ka̱ta̱ o bonoko vuza Ciɗa vu kpaꞋa ku Yakubu wo okpo ciɗa kpamu. I ta̱ a kushamgba n uneki u tsugbayin a kubana u Ka̱shile ka Yakubu.
023	ISA	029	024	Ka̱ta̱ uma a na a̱ puwa̱nka̱i punu a̱ a̱ɗu e le o bono a̱ ciya̱ kuyeve, aza a̱ ka̱sa̱la̱ kpamu i ta̱ a kisa odoki.”
023	ISA	030	001	Vuzavaguɗu u danai, “Ili ya atakaci i ɗa a̱ɗa̱ muku mu ugbamukaci, a̱ɗa̱ na i tsu tono kusheshe ku ɗa̱, ku na ki ku va̱ ba, a̱ɗa̱ na i ɓolongi una̱ babu kusheshe ku va̱, nannai va ɗa yi o kudoku unushi katsura,
023	ISA	030	002	ɗa kpamu i lazai a kubana a Masar, babu na ye ecei mu, adama a na i la̱nsa̱ uɓa̱nki a̱ ubuta̱ u FiriꞋauna, ka̱ta̱ i la̱nsa̱ ubuta̱ u kusheɗeku a̱ mululu m Masar.
023	ISA	030	003	Ama uɓa̱nki u FiriꞋauna wi ta̱ o kokpo ɗa̱ ili i wono, kulu ku Masar ki ta̱ a̱ kutuka̱ ɗa̱ n wono.
023	ISA	030	004	Utsura u mogono wa u yawa ta̱ likuci i Zowa, daꞋangi n tsuɗaka tsu Hane.
023	ISA	030	005	Yaba dem wi ta̱ o kokpo n wono, adama a uma a singai a na i n ukuna u singai ba, aza a na a̱ tsu ɓa̱nka̱ ba, ko a yaꞋan kasingai ko yoku ama sai wono koci n ukuna u pete.”
023	ISA	030	006	Akaka adama a nnama n kakamba n Negebu. A̱ ubuta̱ wi iɗika i gbani-gbani n atakaci, a̱ ubuta̱ u na ikawu i tsu ta̱wa̱, n ubuta̱ wa agbaturu koɓolo n oko a gbani-gbani, kololu ka uma ka ka ɗikai uciyi u le a njaki, koɓolo n gaɗi va arakuma, a kubana u uma a nanlo a a na i kuyaꞋanka u ɗa ulinga ba.
023	ISA	030	007	Uɓa̱nki wi ɗika u Masar u gbani u ɗa, babu ili. Adama a nannai ɗa n ɗekei ni “Rahapu ka̱di ka na ka tsu saꞋwa vuza ba.”
023	ISA	030	008	Gogo na, bana vu ɗana kaꞋa a magbaganla ele e kene, ka̱ta̱ vu doku vu ɗanaka le kaꞋa a katakarda, vu dana a kanna ka na ka̱ kuta̱wa̱ ki ta̱ o kokpo ngan n ayin dem.
023	ISA	030	009	Adama a na ele uma a ugbamukaci a ɗa n aza a uwa, muku n na n cigai kupana kadanshi ka Vuzavaguɗu ba.
023	ISA	030	010	Ɗa a danai oboci a, “Ka̱ta̱ i doku i yaꞋan kene ba,” u danai kpamu eneki, “Ka̱ta̱ i doku i yaꞋanka tsu kene ku mayu ba. Danai tsu ukuna u singai, ko wa aꞋuwa u ɗa baci,
023	ISA	030	011	ka̱sukpa̱i uye u nampa wa, ka̱ta̱ i doku i tono u ɗa ba, ka̱sukpa̱i kudana tsu ukuna u Vuza ciɗa vi Isaraila.”
023	ISA	030	012	A dama a nannai, ili na Vuza ciɗa vi Isaraila u danai i ɗaɗa na. “Uteku tsu na i iwain akaka a nampa, adama na i goyo ta̱ akaka a nampa, ɗa i bonoi i zuwai katsura a̱ ubuta̱ wi ili i gbani-gbani, koɓolo n ukuna u modoruko,
023	ISA	030	013	adama a nannai unushi u nampa wi ta̱ o kokpo tsu uɓaci u mashilya mu ugaɗi, ma na ma̱ ka̱ga̱lukpa̱i ra̱ka̱, an ma̱ yikpa̱ babu megeshe.
023	ISA	030	014	Wi ta̱ o kuɓoso miri-miri tsu mogbodo, ma na mo ɓosoi ka̱mbu-ka̱mbu, ma na a̱ ka̱tsuma̱ ka̱ a̱mbu a̱ ni vi a̱ kuciya̱ punu ka̱mbu ka na va kukenuku akina ba, ko ka na va kukenuku mini o kogbodo ba.”
023	ISA	030	015	Na ɗa ili na Vuzavaguɗu Ka̱shile, Vuza ciɗa vi Isaraila u danai. “N kushika̱ ku unushi n kuvuka wa̱ va̱ ɗaɗa i kuciya̱ wishi, kuyongo n ka̱bini n uneki wa a̱ɗu u ɗa̱, ɗaɗa katsura ka̱ ɗa̱, ama ɗa i iwain.
023	ISA	030	016	Ɗa vu danai, ‘A̱Ꞌa̱, ci ta̱ a kusuma gaɗi vo odoku.’ Adama a nannai yi ta̱ a kusuma. Ɗa a̱ɗa̱ i danai, ‘A̱ tsu ci ta̱ a kusuma gaɗi vo odoku a ilaɗi,’ Adama a nannai uma a̱ ɗa̱ a na i a kukiyangu tsu i ta̱ a kulaꞋa n ilaɗi.
023	ISA	030	017	Uma a̱ ɗa̱ ka̱kpa̱n i ta̱ a kusuma adama a vuma vi te, ye ene baci uma a tawun yi ta̱ a kusuma ra̱ka̱ vu ɗa̱, ali i ta̱wa̱ yo okpo tsu urotu u kakashi a gaɗi vu kusan, uteku tsu urotu a kusan.”
023	ISA	030	018	Adama a nannai Vuzavaguɗu u vana ta̱, adama a na u yotsongu ucigi u ni wa̱ ɗa̱, ɗa kpamu u ɗa̱nga̱i adama na u yotsongu ɗa̱ asuvayali a̱ ni. Adama a na Vuzavaguɗu a̱yi Ka̱shile ka mayun kaꞋa, una̱singai u ɗa dem wa aza a na a vanai ni.
023	ISA	030	019	A̱ɗa̱ uma a na i ida̱shi a Sihiyona, n Urushelima, yi a ku doku kushika̱ kpamu ba. Mayun ɗa a̱yi wi ta̱ a kuciga ɗa̱, a ayin a na baci i lapai una̱ adama a na a̱ ɓa̱nka̱ ɗa̱. Makyan ma na baci u panai dem wi ta̱ a kushuku ɗa̱.
023	ISA	030	020	Ko an wo okpoi Vuzavaguɗu u neke ɗa̱ ta̱ ilikulyaꞋa ya atakaci m mini ma atakaci, ko n nannai a̱yi malum ma̱ ɗa̱ wo kudoku wo sokongu a̱shi a̱ ni kpamu ba, ama n a̱shi a̱ ɗa̱ yi ta̱ e kene le.
023	ISA	030	021	Atsuvu a̱ nu i ta̱ a kupana kadanshi a̱ kucina̱ ku nu, a kudana “Na va ɗaɗa uye, tono u ɗa,” ko vu kpatala baci a usingai ko a ugula̱.
023	ISA	030	022	Ka̱ta̱ a̱ɗa̱ i la̱nga̱sa̱ a̱ma̱li a̱ ɗa̱ a na i yimai ɗa i paɗarai n azurufa koɓolo n ululu a azanariya a na i shikpa̱i. Ka̱ta̱ i varuku le uteku ci ili yu unata. Ka̱ta̱ i dana le, “Walai, ka̱sukpa̱i tsu.”
023	ISA	030	023	Wi ta̱ o kuyoꞋoko ɗa̱ mini adama a̱ icuꞋu i na i ca̱Ꞌi a iɗika, ka̱ta̱ ilikulyaꞋa i na i kumatsa punu a iɗika ya i gaꞋan ka̱ta̱ kpamu i yaꞋan ba̱ri. A kanna ka nanlo kuzuwa ku ɗa̱ ki ta̱ a kulina a̱ ubuta̱ wi ijanu wa̱ a̱bunda̱i.
023	ISA	030	024	Obomburon ni njaki n na mi a kuyaꞋan kunima i ta̱ a kutakuma ijanu i singai, i na a lapulai mayin.
023	ISA	030	025	A kanna ka nanlo, ka na a kiɗai irala i ɗa̱, ɗa kpamu nshilya n kindi n yikpa̱i. Nyeneke m mini mi ta̱ e kuyene a gaɗi va aginda nu nsasan dem.
023	ISA	030	026	Kutashi ku wotoi kpamu ki ta̱ a kakana tsu kanna, ka̱ta̱ wakani u kanna u laꞋa tsu na wi ishi ali kucindere, uteku tsu kutashi ku ayin e cindere derere, a ayin a na Vuzavaguɗu wu urasai ukpanwojuno u uma a̱ ni ɗa kpamu u ta̱na̱ta̱ngi untsu a na u yaꞋankai le.
023	ISA	030	027	La̱na̱, kula ku Vuzavaguɗu a̱ kuta̱wa̱ na ɗe daꞋangi, n ka̱ɗu ukuli koɓolo n ka̱nga̱ ka̱ lima̱ ka̱u, kadanshi ka̱ ni tukpa n wupa, kelentsu ka̱ ni kpamu m munuka tsa akina.
023	ISA	030	028	Ayinviki a̱ ni i ta̱ tsu kuyene ku na ku lyaꞋi ali ku yawai e kuɗeku. A̱ kusa̱sa̱ aduniyan e meshere ma munuka, ka̱ta̱ u uka mgbagulu n uma iryangama i na i kuzuwa le a̱ puwa̱nka̱.
023	ISA	030	029	Yi ta̱ a kuyaꞋan vishipa tsu kayin ka na a ci yaꞋan ka̱ɗiva̱ ka kanna ka ciɗa, ta a̱ɗu a̱ ɗa̱ a kuyaꞋan ma̱zanga̱ nannai, a ayin a na baci uma a̱ lika̱i igbala a̱ ubuta̱ u kusan ku Vuzavaguɗu, a kakpanlai ka aza a Isaraila.
023	ISA	030	030	Vuzavaguɗu wi ta̱ a kuzuwa uma a pana ka̱la̱ka̱tsu ka tsugbayin ka̱ ni, ka̱ta̱ u ka̱sukpa̱ le e ene kukiye ku utsura ku ni a̱ kucipa̱, n wupa nu nlentsu ma akina, n eleshu a̱ mini, n akpanga koɓolo m mini ma atali.
023	ISA	030	031	Ka̱la̱ka̱tsu ka Vuzavaguɗu ki ta̱ a kukiruma aza a Asiriya, wi ta̱ a kulapa le n kalangu ka̱ ni.
023	ISA	030	032	Ulapi u na baci de Vuzavaguɗu u yaꞋankai le dem m mashawuri ma mafabuka ma̱ ni, wi ta̱ o kokpo an tsuwaꞋi ci ndele n umolu, n kukiye ku utsura ku ni ku ɗa u kushila̱ka̱ n ele a̱ ubuta̱ u kuvon.
023	ISA	030	033	M megeshe ma ɗe o foɓuso ta̱ ubuta̱, wa akina a̱ a̱bunda̱i a na o kusongu mogono ma Asiriya. Kpenle ka akina ku ni a yaꞋan ta̱ ku ɗa n uga̱vi koɓolo n wanshi, n akina punu tukpa nu nɗanga, Vuzavaguɗu wi ta̱ a̱ kuvula̱ akina a̱ ka̱nga̱ ko tsukono ku utsura, adama a na u songu.
023	ISA	031	001	Ili ya atakaci i ɗa a kubana wa aza na a banai Masar kula̱nsa̱ uɓa̱nki, ɗa kpamu a zuwakai odoku utsura, ɗa a̱ ushuki n ka̱bunda̱i ke ekeke e le koɓolo n utsura wa akumbi o odoku e le, ama ɗa a iwain kula̱nsa̱ uɓa̱nki u Vuza Ciɗa va aza a Isaraila ko kpamu a̱ la̱nsa̱ uɓa̱nki a̱ ubuta̱ u Vuzavaguɗu.
023	ISA	031	002	Ko n nannai a̱yi wi ta̱ n ugboji, wi kpamu a kufuɗa kutuka̱ n kawuya, a̱yi u tsu yaꞋansaka kadanshi ka̱ ni ba. Ama u tsu ɗa̱nga̱ ta̱ adama na u shilika̱ n iꞋuwa ya aza asuvawuya, koɓolo n aza na a̱ tsu ɓa̱nka̱ aza na a tsu yaꞋan ka gbani-gbani.
023	ISA	031	003	Aza a Masar uma a ɗa Ka̱shile kaꞋa i ba. Odoku e le kpamu ikyamba i ɗa nu mpasa, alijani a ɗa ba. Ayin a na baci Vuzavaguɗu u ba̱rukpa̱i kukiye ku ni adama a na u takacika le, ka̱ɓa̱nki ka ki ta̱ a̱ kuta̱ɗa̱tsa̱ ka̱ta̱ u yikpa̱, a̱yi kpamu vuza na a̱ ɓa̱nka̱i va wi ta̱ a̱ kuyikpa̱, ka̱ta̱ dem vu le a̱ niꞋwa̱n koɓolo.
023	ISA	031	004	Ili i na Vuzavaguɗu u danai mu i ɗa na, “Uteku tsu na kawu u ci yaꞋan yura̱ wana ɗai u ka̱na̱ malala, ko ka̱bunda̱i ka nguɓi ko o ɓolongu baci adama a̱ ni, wa kupana wovon adama a kacaꞋa ke le ba, ko ka̱ɗu ka̱ ni ka̱ muɗa̱ adama a kacaꞋa ke le, nannai ɗa Vuzavaguɗu MalaꞋimili u kucipa̱ ka̱ta̱ u shilika̱ a kusan ku Sihiyona n kaginda ka̱ ni.
023	ISA	031	005	Tsu na nnu n tsu imkpa gaɗi, nannai ɗa Vuzavaguɗu MalaꞋimili u kisa Urishelima, wi ta̱ a̱ kula̱na̱ i ɗa ka̱ta̱ wi isa i ɗa̱, wi ta̱ a kukpada kawuya ka na ka̱ kuta̱wa̱ punu.”
023	ISA	031	006	Aza a Isaraila, bonoi, adama a na i ka̱sukpa̱ ta̱ uye u Vuzavaguɗu ra̱ka̱-ra̱ka̱.
023	ISA	031	007	Adama a na a kanna ka nanlo ka yaba dem, wi ta̱ a kuvaruku a̱ma̱li a azurufa n azanariya, a na ekiye a̱ unushi a̱ ɗa̱ a yaꞋin.
023	ISA	031	008	“Ka̱ta̱ aza Asiriya a̱ kuwa̱ n ukpa̱ u kotokobi, ka na ekiye a vuma a yaꞋin ba, ka ɗa ka kuna le. Ka̱ta̱ a suma adama ukpa̱ u kotokobi, ka̱ta̱ a zuwa a̱ɗa̱nga̱ni e le a yaꞋan ulinga u tsugbashi.
023	ISA	031	009	Ubuta̱ wu utsura u le wi ta̱ a̱ kuyikpa̱ adama a aza a gbani-gbani, aza e kelime o kuvon a̱ ni i ta̱ a kusuma a ayin a na baci e enei urotu u kakashi u kuvon u ɗa̱,” Vuzavaguɗu u danai nannai, a̱yi na akina a̱ ni ta ɗe i a Sihiyona, ɗa kenle ka̱ ni ki a Urushelima.
023	ISA	032	001	La̱na̱, mogono mi ta̱ a kulyaꞋa tsugono tsu usuɓi, ka̱ta̱ ngono n lyaꞋa tsugono n kasingai.
023	ISA	032	002	Yaba dem wi ta̱ o kokpo tsu ubuta̱ u kusheɗeku adama a̱ wunla̱i wu utsura, n ubuta̱ u kusheɗeku adama a̱ mini ma atali ma munuka, uteku ci nyeneke m mini n na n ɗekpei a kakamba, an kulu ku kakpanlai ka gbayin a iɗika i ɗekpu.
023	ISA	032	003	Ka̱ta̱ a̱shi a aza a na i e kene a̱ kpa̱ɗa̱ kuyumba̱tsa̱sa̱ka̱, ka̱ta̱ kpamu atsuvu a za na i a kupana, a pana.
023	ISA	032	004	Vuza na wi n uremi u ka̱ɗu ba, wi ta̱ a̱ kuciya̱ kuyeve ka̱ta̱ u fuɗa, ka̱ta̱ kelentsu ka vuza vu cikeku ka fuɗa ka dansa mayin.
023	ISA	032	005	A buwa e kuɗeke kalau vuza vu ma̱riki ba, ko e ɗeke vuza vu kalyaꞋa vuma vu gbayin.
023	ISA	032	006	Adama a na kalau ka ci yaꞋan ta̱ kadanshi ka tsulau, ka̱ɗu ka̱ ni kpamu ki ta̱ ushani tukpa n kawuya, u ci yongo ta̱ a kuyaꞋansa ili i na yi i Ka̱shile ba, ka̱ta̱ u ka̱na̱ kuripula̱sa̱ uma adama a Vuzavaguɗu, aza a kambulu u ka̱sukpa̱ le lekeɗi, ka̱ta̱ aza a kakuli u ka̱sukpa̱ le n kakuli ke le.
023	ISA	032	007	Ama vuza vu kalyaꞋa, uteku u na u ci yaꞋan ili i ni wi ta̱ tukpa n kawuya, u ci yaꞋan ta̱ kusheshe ku wuya adama a na u doro aza a unambi n kadanshi ka aꞋuwa, ko ufolu u le u singai u ɗa baci.
023	ISA	032	008	Ama vuma vu ma̱riki, u ci yaꞋan ta̱ kusheshe ku singai, n kusheshe ku singai ku ɗa kpamu u tsu shamgba.
023	ISA	032	009	Ɗenga̱i, a̱ɗa̱ a̱ma̱ci a na yi ida̱shi i ka̱ci ka̱ ɗa̱, panai ka̱la̱ka̱tsu ka̱ va̱, a̱ɗa̱ nkere n na yi ida̱shi i ba̱ri, ka̱ta̱ i zuwaka mu atsuvu i pana kadanshi ka̱ va̱.
023	ISA	032	010	An ka̱ya̱ ka lazai, a̱ɗa̱ a̱ma̱ci a na yi ida̱shi i ba̱ri yi ta̱ e kujeꞋeke ikyamba, kutaɓa umaci wi itacishi u kusuɓa̱ ba, ka̱ta̱ kpamu i namba nɗanga n kutaɓa.
023	ISA	032	011	JeꞋekei ikyamba, a̱ɗa̱ a̱ma̱ci a na yi ida̱shi i ka̱ci ka̱ ɗa̱, jeꞋekei avangatsu, a̱ɗa̱ a̱ma̱ci a na yi ida̱shi i ba̱ri. Foɗosoi aminya a̱ ɗa̱, i shiya akashi a̱ a̱kyuꞋun a̱ ɗa̱.
023	ISA	032	012	Na̱mgba̱i a̱tsuma̱ adama a na a̱ la̱nga̱sa̱ ta̱ ashina a̱ ɗa̱ koɓolo ashina a itacishi a̱ ɗa̱,
023	ISA	032	013	adama a na iɗika i uma a̱ va̱ i matsa ta̱ awana n kerepu, na̱mgba̱i a̱tsuma̱ adama a na a̱ la̱nga̱sa̱ ta̱ iꞋuwa i ma̱za̱nga̱ i ɗa̱.
023	ISA	032	014	Adama a na i ta̱ a̱ kuka̱sukpa̱ kefeku ko mogono ka, likuci i na yi tukpa n uma yo okpo ta̱ agali, kaginda koɓolo n ubuta̱ u kindi wi ta̱ o kokpo ubuta̱ u ka̱rikpa̱ni ko wannai, ka̱ta̱ wo okpo ubuta̱ u ma̱za̱nga̱ wu njaki n kakamba n ilikuzuwa adama a kalina ka na a kuyaꞋan punu,
023	ISA	032	015	ali sai ayin a na a̱ suꞋuki tsu ayinviki na ɗe gaɗi, ka̱ta̱ kakamba kokpo iɗika i tsuta̱, ka̱ta̱ iɗika i tsuta̱ ya i matsa umaci n a̱bunda̱i.
023	ISA	032	016	A ayin a nanlo a ɗa a kuyaꞋan ka mayun ɗe a kakamba ka, ka̱ta̱ a yaꞋan feu ku usuɓi a iɗika i tsuta̱.
023	ISA	032	017	UgaꞋin u kuyaꞋan ki ili yu usuɓi wi ta̱ o kokpo ma̱ta̱na̱, ka̱ta̱ kpamu usuɓi u tuka̱ n ida̱shi i ma̱ta̱na̱ i babu uteku n windi mayin.
023	ISA	032	018	Uma a̱ va̱ i ta̱ o kuyongo a̱ ubuta̱ wi ida̱shi i ma̱ta̱na̱, asuvu a iꞋuwa i na yi babu kadama, n ubuta̱ u na wi n ka̱bini n windanai mayin.
023	ISA	032	019	Ko mini ma atali ma varukusu baci nɗanga n kakamba, ɗa likuci i ɓosoi ra̱ka̱-ra̱ka̱,
023	ISA	032	020	una̱singai u ɗa a kubana wa̱ ɗa̱, a̱ɗa̱ na yi a kuyaꞋan vica̱Ꞌa̱ vi icuꞋu i ɗa̱ ɗevu n kuyene, ɗa kpamu i ka̱sukpa̱i anaka ni njaki n ɗa̱ a kulina ba̱ri.
023	ISA	033	001	Ili ya atakaci i ɗa a kubana wa̱ nu, avu na vu tsu una uma, avu na ka̱ta̱ a unai ba. Ili ya atakaci a kubana wa̱ nu, avu vuza modoruko, avu na ka̱ta̱ a saꞋwai kudoro ba. Ayin a na baci vu ka̱sukpa̱i kula̱nga̱sa̱ uma, i ta̱ a̱ kula̱nga̱sa̱ wu, vu ka̱sukpa̱ baci kpamu kudoro uma, ka̱ta̱ feu o doro wu.
023	ISA	033	002	Vuzavaguɗu, pana asuvayali a̱ tsu, ci neke ta̱ a̱ɗu a̱ tsu wa̱ nu. Okpo katsura ka̱ tsu ayin dem, ka̱ta̱ visa tsu ayin a na baci atakaci a̱ ta̱wa̱i.
023	ISA	033	003	N usari u ka̱la̱ka̱tsu ka gbayin ka̱ nu, ɗa uma a sumai, ayin na baci kpamu vu ɗa̱nga̱i kashani, ka̱ta̱ aduniyan u wacuwa,
023	ISA	033	004	Uma o ɓolongi ucanuku u kuvon, uteku tsu na nta̱ɗa̱ma̱ci n tsu ɓolongu ka̱ta̱ kpamu akyuꞋun a pala kashina, ta uma a a̱ kukpa̱nta̱ ili ya nannai.
023	ISA	033	005	Vuzavaguɗu vuzagbayin ɗa, wi ta̱ ida̱shi ɗe gaɗi, wi ta̱ a kushatangu Sihiyona n kasingai koɓolo n ka mayun,
023	ISA	033	006	a̱yi ɗa u kokpo kumiꞋi ku nu a ayin a nanlo, n wishi wa̱ a̱bunda̱i, n kuyeve n ugboji. Kupana ku wovon ku Vuzavaguɗu ku ɗaɗa uciyi u nu.
023	ISA	033	007	La̱na̱, osoji a utsura a̱ ma̱shi a uye, aza a usuki a̱ ma̱ta̱na̱ a̱ ma̱shi wuya-wuya.
023	ISA	033	008	Uye u gbagbaꞋin u na̱mgba̱ ta̱, aza a nwalu o doku o tono u ɗa ba. Ɗa uzuwakpani u yaꞋin ukoɗi, ɗa likuci kakau i yaꞋin ugoyi, vuma u doku u ciya̱ ucikpi kpamu ba.
023	ISA	033	009	Ɗa iɗika i na̱mgba̱i ka̱tsuma̱ ɗa i lumbai, ɗa nɗanga n Lebano n yambai ɗa n lumbai, Ka̱ra̱Ꞌa̱ ka Sharon ke ɗekpe ta̱, ɗa wo okpoi tsu kakamba, ɗa Bashan koɓolo n Kamelu a̱ sa̱ruwa̱i a̱vuku e le.
023	ISA	033	010	Vuzavaguɗu u danai, “Gogo na mi ta̱ a̱ kuɗa̱nga̱,” ka̱ta̱ kpamu a cikpa mu, “Gogo na mi ta̱ e kuneke ka̱ci ka̱ va̱ tsugbayin.
023	ISA	033	011	I na yi a kuyaꞋansa yi ta̱ tsu kopo i bonoi i matsai ciꞋiwa̱, ayinviki a̱ ɗa̱ i ta̱ tsa akina a na e kuleɓece ɗa̱.
023	ISA	033	012	Uma a̱ nu i ta̱ a̱ kukula̱ gbende-gbende, tsu awana a kakamba a na a kapai ɗa o songi n akina.”
023	ISA	033	013	A̱ɗa̱ na yi daꞋangi, panai i na n yaꞋin, a̱ɗa̱ na yi ɗevu, yevei utsura u va̱.
023	ISA	033	014	Aza a̱ unushi a Sihiyona a pana ta̱ wovon, aza a na e yevei Ka̱shile ba, e jeꞋeke ta̱ ikyamba, ɗa a danai, “Yayi a̱ ka̱tsuma̱ ka̱ tsu u kufuɗa kuda̱sa̱ngu n akina o mosonku? Yayi kpamu a̱ ka̱tsuma̱ ka̱ tsu u kufuɗa kuyongo n akina a na i a̱ kukula̱ babu uteku?”
023	ISA	033	015	Vuza na wi a kuyaꞋan nwalu mu usuɓi ɗa kpamu wi a kuyaꞋan kadanshi ki ili i na i gaꞋin, ɗa u iwain kuɗika i na i uwai ni n uye u kalyaꞋa, a̱yi na u iwain kupanaka aza a na e ci sheshe ukuna u munuka, a̱yi na u tsu yimba̱tsa̱ka̱ a̱shi a̱ ni adama a na u kpa̱ɗa̱ kinda ukuna u wuya,
023	ISA	033	016	wi ta̱ o kuyongo gaɗi, ubuta̱ u kusheɗeku u ni wi ta̱ kokpo ubuta̱ wu nsasan m gbagbaꞋin. Ka̱ta̱ e neke yi ilikulya, wi a kunamba kpamu mini mo kusoꞋo ba.
023	ISA	033	017	Vi ta̱ e kene mogono n ugaꞋin u ni, ka̱ta̱ ve ene kpamu i ɗika i na yi n ka̱ba̱nga̱ n a̱bunda̱i ali a kubana daꞋangi.
023	ISA	033	018	N ka̱ɗu ka̱ nu vi ta̱ a kuciɓa n i na i saꞋwai kuzuwa wu wovon, ka̱ta̱ vu dana “Te ɗai biꞋi, vuza vu mekecu va, Te ɗai kishi ku utafu ka? Te ɗai kpamu kekeci ki imashi ka?”
023	ISA	033	019	Yi o kudoku kene uma a ugbamukaci kpamu ba, aza na kadanshi ke le ki n atakaci a̱ kuyeve, i a kadanshi n cikeku tsu na ya kufuɗa kuyeve ba.
023	ISA	033	020	La̱na̱ Sihiyona, likuci i na a̱ tsu ci yaꞋansa ka̱ɗiva̱ ka̱ tsu. A̱shi a̱ nu i ta̱ e kene Urishelima, likuci yi ida̱shi i ma̱ta̱na̱, wi ta̱ o kokpo tsu ka̱pa̱m ka na ki kushewerengu ba, aguta a ni kpamu i kumuɗa̱ ba, babu kawin kete ka̱ ni ka na ki a kukasa.
023	ISA	033	021	Ta ɗe Vuzavaguɗu n utsura u ni wi adama a̱ tsu, Tsu ubuta̱ u na wi n kuyene n adaɓa i, gaɗi vi le antsu o kuvon a kubana ɗe ba, babu kpamu antsu a gbagbaꞋin.
023	ISA	033	022	Adama a na Vuzavaguɗu ɗa kayaꞋin ka afada ka̱ tsu, Vuzavaguɗu ɗa keneki ka̱ wila̱ ka̱ tsu, a̱yi ɗa kpamu mogono ma̱ tsu, wi ta̱ a kisa tsu.
023	ISA	033	023	Ashiyatsu a usaki a a̱ ba̱ɗa̱ ta̱, o doku reme kalangu ka kakashi ka tsu na kpantsu ka kuwala mayin ba. Ka̱ta̱ a ayin a nanlo a i peceshe ucanuku wa̱ a̱bunda̱i u na a̱ pura̱i va, ali nkutu feu n raliwa tsu na a cigai.
023	ISA	033	024	Babu vuza na wi ida̱shi a Sihiyona u kudana, “Mpa mi gbaga ba” I ta̱ a kucinukpaka aza a na i ida̱shi ɗe unushi u le.
023	ISA	034	001	Ta̱wa̱i ɗevu, a̱ɗa̱ iɗika i limoci ya aduniyan ka̱ta̱ i pana, bonokoi asuvu a̱ ɗa̱ ubuta̱ u te a̱ɗa̱ uma. YaꞋan iɗika n i na yi punu dem i pana, ka̱sukpa̱ aduniyan n i na i tsu uta̱ punu dem i yeve.
023	ISA	034	002	Adama a na Vuzavaguɗu wi ta̱ a wupa n aduniyan ra̱ka̱, wupa wu usuɗukpi ka̱ɗu u ni, wi ta̱ a̱ ubuta̱ wi irala i le ra̱ka̱. Wi ta̱ a kuna le ra̱ka̱, wi ta̱ kpamu a̱ kuka̱sukpa̱ a kiɗa le.
023	ISA	034	003	Even a ikyamba e le a̱ kuciya̱ uciɗa̱ngi ba, ka̱ta̱ ushami we even a ikyamba i le a̱ ka̱ra̱Ꞌa̱ iɗika, ka̱ta̱ nsansa n yene nu mpasa n le.
023	ISA	034	004	Ka̱ta̱ kpamu ili i kutashi i gaɗi ra̱ka̱ a̱ niꞋwa̱n, Gaɗi wi ta̱ a̱ ka̱ta̱la̱ tsu kajiba, ka̱ta̱ azangata o ɗoɗo a iɗika tsa̱ a̱vuku a itacishi a na a lumbai, ko uteku tsu na umaci u ma̱biri u na u ɗekpei.
023	ISA	034	005	Ayin a na baci kotokobi ka̱ va̱ ko kotsoi ulinga u ni na ɗe gaɗi, la̱na̱, ka ki ta̱ a̱ kucipa̱ adama a afada a aza e Edom, a̱ ubuta̱ u uma a na n sheshei kuna.
023	ISA	034	006	Kotokobi ka Vuzavaguɗu ka̱ sumba̱ ta̱ nu mpasa, ki ta̱ upali nu ushuma koɓolo nu mpasa mu nlala nu nga̱ji, ushuma u muku n ka̱tsuma̱ ma̱ a̱giri. Adama a na Vuzavaguɗu wi ta̱ n alyuka a Boza, koɓolo m makiɗaka ma̱ a̱bunda̱i wa aza a Edom.
023	ISA	034	007	Uma i ta̱ a̱ kukuwa̱ tsu njuma, koɓolo n a̱ɗa̱nga̱ni n aza a utsura feu. Iɗika yi ta̱ o kusoꞋo mpasa, ka̱ta̱ kayala ka̱ cuwa̱ n ushuma.
023	ISA	034	008	Adama a na Vuzavaguɗu wi ta̱ n kanna ka kutsupa, ka̱ya̱ ka kutsupa i na a yaꞋankai Sihiyona.
023	ISA	034	009	Ka̱ta̱ nyeneke n Edom m bono maniꞋin ma na a tsu sura a uye, kayala ka̱ ni ko bono tsa akina a̱ ka̱nga̱ ko tsukono, ka̱ta̱ iɗika i ni kpamu i kula̱ tsa akina a na i a kulala ka̱u.
023	ISA	034	010	Kanna n kayin dem a̱ kukima̱ a ɗa ba, ka̱nga̱ ka ni ki ta̱ a̱ kuɗa̱nga̱ babu kuzuwa uteku. Ali n tsukaya n tsukaya, u ɗa wi ta̱ o kokpo ukuna u gbani, babu vuza na u kudoku wo tono u ɗa.
023	ISA	034	011	Ma̱kpa̱tuwa̱n n kagawun i ta̱ o kuyongo punu a̱ ubuta̱ wa, ka̱ta̱ a yaꞋan ɗe cikinda. Adama a na Ka̱shile ki ta̱ a kugisangu iɗika i nanlo ya n cicoꞋo, wi ta̱ a kugisangu i ɗa adama a na u tuka̱ n kawuya koɓolo m munuka.
023	ISA	034	012	Babu tsugbayin tsu na tsa kubuwa tsu na tsa kuzagba tsugono, muku mu ngono ra̱ka̱ mi ta̱ a̱ kuniꞋwa̱n.
023	ISA	034	013	Awana i ta̱ o kugbonguro ka̱ta̱ a lyaꞋa iꞋuwa yi utsura i le, awanagbede i ta̱ a̱ kuta̱ a isa kefeku ko ngono koɓolo n likuci i na yi ni nshilya. I ɗa yi ta̱ o kokpo ubuta̱ u kuyongo wi nsheꞋe n kakamba, n iꞋuwa yi mkpa̱tuwa̱n.
023	ISA	034	014	Ka̱ta̱ nnama n kamba n gasa n a̱kunzu, ka̱ta̱ nreꞋe n shika̱ka̱ itoku i le, mayu, ta ɗe ili i kayin i kuyongo, ka̱ta̱ a̱ la̱nsa̱ka̱ ka̱ci ke le ubuta̱ u kuvuka.
023	ISA	034	015	Ta ɗe ma̱kpa̱tuwa̱ ma kuyaꞋan cikinda ka̱ta̱ a zuwa okowo, ka̱ta̱ u gyaꞋwan, ka̱ta̱ u ɓolongu muku ni a asuvu e evelyu a̱ ni, mayun ta ɗe kpamu asakali o kuyongo, vuza n vuka vi ni.
023	ISA	034	016	La̱na̱ ka̱ta̱ vi kece a katagarda ka Vuzavaguɗu. Babu ili i te punu a katagarda ka i na i kupuwa̱nka̱, babu vuza na u kunamba vuza ni. Adama a na n una̱ u ni u ɗa Vuzavaguɗu u yaꞋin kadanshi ka, ayinviki a̱ ni i ta̱ o kuɓolongu le a̱ ubuta̱ u te.
023	ISA	034	017	U zagbaka le ta̱ ubuta̱ u na yaba dem u kuyongo, n ekiye a̱ ni ɗa u pecekei le n kagisamkpatsu, i ta̱ a̱ kuka̱na̱ i ɗa ali sai uteku n uteku ta ɗe o kuyongoso ali n tsukaya n tsukaya.
023	ISA	035	001	Meremune n agbata i ta̱ a kuyaꞋan ma̱za̱nga̱, kakamba ki ta̱ a kuyaꞋan ma̱za̱nga̱ ka̱ta̱ ka yaꞋan a̱pa̱lu tsa apulufa,
023	ISA	035	002	wi ta̱ a̱ kuba̱za̱lukpa̱ a̱pa̱lu n a̱bunda̱i ka̱ta̱ u yaꞋan ma̱za̱nga̱ m ma̱ta̱na̱ n ishipa. I ta̱ e kuneke yi tsugbayin tsu Lebano, uteku tsugbayin tsu kusan ku Kamelu n ka̱ra̱Ꞌa̱ ka Sharon. I ta̱ e kene tsugbayin tsu Vuzavaguɗu Ka̱shile ka̱ tsu, tsugono tsu Ka̱shile ka̱ tsu.
023	ISA	035	003	Ɓa̱nka̱i aza a na oꞋoi, ka̱ta̱ i ɓa̱nka̱ aza a na a buwai n utsura ba.
023	ISA	035	004	Danai aza na i n a̱ɗu o wovon, “Gbamai asuvu, ka̱ta̱ i pana wovon ba, Ka̱shile ka̱ ɗa̱ ki ta̱ a̱ kuta̱wa̱, wi ta̱ a̱ kuta̱wa̱ n katsupu, ka̱ta̱ wi isa ɗa̱.”
023	ISA	035	005	Ka̱ta̱ a̱shi a̱ a̱yimba̱ a̱ ɓa̱yuwa̱, ka̱ta̱ atsuvu a kagulani kpamu a pana,
023	ISA	035	006	ka̱ta̱ nkutsuma̱ n taɗukpa tsu nreꞋe, ka̱ta̱ kelentsu ke kebebe ko orukpo adama a̱ ma̱za̱nga̱. Ka̱ta̱ mini mu uta̱ e meremune, n nyeneke n yene a kakamba.
023	ISA	035	007	Iɗika yu usuɗukpi yi ta̱ o kokpo kadaɓa ka̱ mini, ka̱ta̱ iɗika i ɗekpu i yene mini. Ka̱ta̱ ubuta̱ u na nsheꞋe n kakamba mi ishi n ci yongo, u shana m mita̱, n ikiku koɓolo n abatamini i ta̱ o kugbonguro.
023	ISA	035	008	Uye u gbayin u kuyaꞋan ta̱ ɗe, i ta̱ e kuɗeke u ɗa uye u ciɗa, aza a unata a kuwala punu ba. U ɗa wi ta̱ o kokpo uye wa aza a na i o kutono uye u Ka̱shile, ko alau o kutono u ɗa ba.
023	ISA	035	009	Babu kawu vu na u kuyongo ɗe, babu kpamu nnama m gbani-gbani n na n kutono ɗe, e kene le ɗe ba, ama aza a na Vuzavaguɗu wi isai koci ele ɗa o kutono uye wa,
023	ISA	035	010	ka̱ta̱ aza na Vuzavaguɗu u Shiba̱i o bono, ka̱ta̱ a uwa Sihiyona n ishipa, ka̱ta̱ ma̱za̱nga̱ ma babu uteku mo yongo n ele, ka̱ta̱ a̱ ciya̱ ma̱za̱nga̱ m ma̱ta̱na̱, ka̱ta̱ una̱mgbuka̱tsuma̱ n atakaci o kotso.
023	ISA	036	001	A̱ ka̱tsuma̱ ka̱ ka̱ya̱ ka kupa n a̱na̱shi ka na Mogono Hezikaya wi a kulyaꞋa tsugono, ɗa Sanakaribu mogono ma Asiriya u shilika̱i n likuci yu ukanji ya aza a Yahuda ra̱ka̱ ali ɗa wi isai i ɗa.
023	ISA	036	002	Ɗaɗa Mogono ma Asiriya u suki kovonshi vi ni, wu uta̱i e Lakishi a kubana a̱ ubuta̱ u Mogono Hezikaya ɗe Urishelima. Ɗa ka̱bunda̱i ko osoji ka banai n a̱yi, ɗa ka̱suki ka ka shamgbai a kapasa ka kadaɓa ka gaɗi, a uye wu ubuta̱ u na a ci yaꞋan kuza̱Ꞌa̱,
023	ISA	036	003	ɗa Eliyakimu maku ma Hilikiya vuza vu ulinga vu kefeku ko mogono, n Shebuna kaɗani, koɓolo n Jowa maku ma Asafu kofoɓi ka atagarda o mogono, ɗa a banai a gasai n a̱yi.
023	ISA	036	004	Ɗa vuza kelime vu Asiriya u danai aza e kelime a Yahuda, “Dana Hezikaya, ‘Ili i na vuzagbayin mogono, mogono ma Asiriya u dansai i ɗa na. U Yayi vi nekei ka̱ɗu ka̱ nu ali ɗa vi a̱ra̱ɗi?
023	ISA	036	005	Vi sheshe ta̱ vi ta̱ n ugboji n utsura wo osoji? Ama ɗa vi yaꞋin kadanshi ka gbani. U yayi vu zuwakai katsura, ali ɗa vi kuyaꞋanka mu ugbamukaci?
023	ISA	036	006	La̱na̱, vu zuwa ta̱ katsura ka̱ nu wa aza a Masar, a̱yi kokoɗi ka kakungu ka nanlo, ka na ka kufuɗa kukiɗa kukiye ku vuma, ka̱ta̱ ka kiɗa vuza na u tsubaki wa̱ ni. Ta kpamu mogono FiriꞋauna vu Masar wi nannai wa aza na e nekei a̱ɗu e le wa̱ ni.
023	ISA	036	007	Vu dana mu baci, “Ci ta̱ e kuneke a̱ɗu a̱ tsu u Vuzavaguɗu Ka̱shile ka̱ tsu,” A̱yi ɗa vuza na ubuta̱ u kucikpa wa̱ a̱Ꞌisa̱ n atalyalyuka a̱ ni a na Hezikaya u muɗa̱i va ba? Ɗa u danai aza a Yahuda n aza a Urishelima, “Mayun ɗa i cikpa katalikalyuka ka nampa ka ba?”
023	ISA	036	008	Ta̱wa̱ gogo na, vu bana vi yaꞋan kadanshi ka tsulaga n vuza gbayin vu va̱, mogono ma Asiriya. Mi ta̱ e kuneke wu odoku ali a̱kpa̱n ere, vi baci a kufuɗa va zuwa akumbi gaɗi vi le.
023	ISA	036	009	Nini ɗai va ku fuɗa kulaꞋa utsura u kosoji ke kenu ka vuzagbayin vu va̱, avu na sai biꞋi vu zuwaka aza Masar katsura e neke wu ekeke odoku n akumbi?
023	ISA	036	010	N tsu nampa i sheshe ta̱ n ta̱wa̱ ta̱ mu una ɗa̱ babu uɓa̱nki u Vuzavaguɗu? Vuzavaguɗu u dana mu ta̱, bana vi shilika̱ n iɗika ya ka̱ta̱ vu una i ɗa.’”
023	ISA	036	011	Ɗaɗa Eliyakimu n Shebuna koɓolo n Jowa a danai vuza kelime vo osoji, “Vuzagbayin, ci ta̱ ufolu u nu, yaꞋanka agbashi a̱ nu kadanshi n kelentsu ka aza a Ibirahi, adama a na ci ta̱ a kupana kaꞋa. Ka̱ta̱ vi yaꞋanka tsu kadanshi n kelentsu ka aza a Ibirahi ba, adama a na uma a na i a gaɗi vu mashilya i ta̱ a kupana.”
023	ISA	036	012	Ama ɗa vuza kelime va wu ushuki u danai, “Ye ene ta̱ u vuzagbayin vu ɗa̱ ɗa koci n a̱ɗa̱ vuzagbayin vu va̱ u suki mu n dana ɗa̱ kadanshi ka nampa, koɓolo feu n aza a na i a gaɗi vu mashilya ba, ele na i uteku tsu ɗa̱ a kulyaꞋa a̱wiya̱n e le ɗa kpamu i o kusoꞋo akyana e le ba?”
023	ISA	036	013	Ɗaɗa vuza kelime va u ɗa̱nga̱i kashani ɗa u dansai n kelentsu ka aza a Ibirahi, u danai, “Panai kadanshi ko mogono ma gbayin, mogono ma aza a Asiriya.
023	ISA	036	014	I na mogono ma dansai i ɗa na, ‘Ka̱ta̱ i ka̱sukpa̱ Hezikaya u ya̱nsa̱ ɗa̱ ba, adama a na wa kufuɗa kisa ɗa̱ ba.
023	ISA	036	015	Ka̱ta̱ yu ushuku n Hezikaya u leꞋeshe ɗa̱ i zuwa a̱ɗu a̱ ɗa̱ u Vuzavaguɗu ba, ɗa baci u danai, “Vuzavaguɗu wi ta̱ a kisa tsu, likuci i nampa ya kuꞋuwa e ekiye o mogono ma Asiriya ba.”
023	ISA	036	016	Ka̱ta̱ i panaka Hezikaya ba. Ili i na mogono ma Asiriya ma danai i ɗa na, yaꞋin ida̱shi i ma̱ta̱na̱ nu mpa ka̱ta̱ i ta̱wa̱ wa̱ va̱. Ka̱ta̱ yaba dem vu ɗa̱ u lyaꞋa punu a umaci u kashina ki itacishi i ni, m maɗanga ma̱ ma̱biri ma̱ ni, ka̱ta̱ kpamu u soꞋo mini ma kayinva ka̱ ni,
023	ISA	036	017	sai ayin a na n ta̱wa̱i n ɗikai ɗa̱ ɗa m bankai a iɗika i na i yotsoi iɗika i ɗa̱, iɗika i na yi n ili i kashina m ma̱kya̱n ma savu, n ilikulyaꞋa n itacishi i inabi.
023	ISA	036	018	Ka̱ta̱ i ka̱sukpa̱ Hezikaya u ya̱nsa̱ ɗa̱ ba, ɗa baci u danai, “Vuzavaguɗu wi ta̱ a kisa tsu,” Ka̱ma̱li ki iɗika i yoku ka saꞋwa ta̱ ɗe kisa iɗika i ni, e kukiye ku mogono ma aza a Asiriya?
023	ISA	036	019	Te ɗai a̱ma̱li a Hamata n a̱ma̱li a Arpadu i? Te ɗai kpamu a̱ma̱li a Sefarwayim i? A fuɗa ta̱ a isa aza a Samariya e kukiye a̱ va̱?
023	ISA	036	020	A̱ ka̱tsuma̱ ka̱ a̱ma̱li a iɗika i nanlo ra̱ka̱, ka̱ma̱li ke ne kaꞋi ka saꞋwai kisa i ɗika i ni e kukiye ku va̱? Nini ɗai Vuzavaguɗu u kufuɗa kisa aza a Urishelima e kukiye ku va̱?’”
023	ISA	036	021	Ama tsugbayin tsa aza Yahuda a paɗai bini, ɗa a̱ kpa̱ɗa̱i kukeɓece kakuna, adama a na mogono ma dana ta̱, “Ka̱ta̱ vuza u keɓece yi ba.”
023	ISA	036	022	Ɗa Eliyakimu maku ma Hilikiya, vuza gbayin vu kefeku ko mogono, n Shebuna kaɗani, n Jowa maku ma Asafu kofoɓi ka atagarda o mogono, ɗa ra̱ka̱ vi le a banai a̱ ubuta̱ u Hezikaya nu ntogu n le ukari, ɗa a danai ni ili i na vuza kelime vo osoji va Asiriya va u danai.
023	ISA	037	001	Ana Mogono Hezikaya u panai kadanshi ka aza gbagbaꞋin a̱ ni, ɗa ta na u karai ntogu n ni adama a una̱mgbi u ka̱tsuma̱, ɗa u ukai akashi a una̱mgbi u ka̱tsuma̱, ɗa u lazai a kubana a̱ ma̱va̱li ma Vuzavaguɗu.
023	ISA	037	002	Ɗa u suki Eliyakimu vuza gbayin vu kefeku ko mogono, koɓolo n Shebuna kaɗani, n ganu vu gbagbaꞋin, ra̱ka̱ vi le ta na i ta̱ u uki nu ntogu mu una̱mgbi u ka̱tsuma̱, ɗa a lazai a kubana u keneki Ishaya maku ma Amozu.
023	ISA	037	003	Ɗa a danai ni, “Ili i na mogono Hezikaya u dansai i ɗa na. Anana kanna ku una̱mgbuka̱tsuma̱ kaꞋa, koɓolo n kanna ka mashikaka n kugoyi. Wi ta̱ kpamu tsu na ka̱tsuma̱ ka na ka yawai kumatsa, ama i n utsura u na a kumatsa muku ma ba.
023	ISA	037	004	U gaꞋan ba Vuzavaguɗu Ka̱shile ka̱ ɗa̱ ki ta̱ a kupana kadanshi ka vuza vu kelime vo osoji a Asiriya va, vuza na vuzagbayin mogono ma Asiriya u suki u goyo Ka̱shile ka wuma, ka̱ta̱ u ɓarangu yi adama a kadanshi ka na Vuzavaguɗu Ka̱shile ka̱ ɗa̱ ka panai. Adama a nannai vasa adama a uma a na a buwai n wuma.”
023	ISA	037	005	Ana agbashi o mogono Hezikaya a̱ ta̱wa̱i wi Ishaya, ɗa a danai ni ili na Mogono ma danai,
023	ISA	037	006	ɗa Ishaya u danai le, “Danai vuzagbayin vu ɗa̱, ‘Ili i na Vuzavaguɗu u dansai i ɗa na. Ka̱ta̱ i pana wovon u kadanshi ka̱ a̱ra̱ɗi ka na agbashi o mogono ma Asiriya a yaꞋankai mu ba.
023	ISA	037	007	Panai, mi ta̱ a kuzuwa ili i yoku a̱ ka̱ɗu ka̱ ni, adama a na u pana baci ili i na akaka a a danai, wi ta̱ o kubono a iɗika i ni, ta ɗe n kuzuwa a una yi n kotokobi.’”
023	ISA	037	008	Ana vuza kelime vo osoji a Asiriya u panai a na mogono ma̱ ni ma̱ ka̱sukpa̱i likuci i Lakishi, ɗa u banai kushilika̱ n aza a Libina. Ɗa feu u lazai a kubana ɗe.
023	ISA	037	009	Gogo na Senekeribu u pana ta̱ akaka a na Tirihaka mogono mi Itopiya wu uta̱ ta̱ adama a na u shilika̱ n a̱yi. Ɗa u suki alingata a kubana u Hezikaya, a danai,
023	ISA	037	010	“Danai Hezikaya mogono ma Yahuda, ka̱ta̱ vu ushuku n Ka̱shile ka̱ nu ka na ka ko doroi nu ɗa ka danai, we e kuneke Urushelima e ekiye o mogono ma Asiriya ba.’
023	ISA	037	011	Mayun vu pana ta̱ tsu na mogono ma Asiriya ma yaꞋin n iɗika kakau, wu unai le gbende-gbende. Avu vi ta̱ a kulaꞋaka?
023	ISA	037	012	Ikaya i va̱ i la̱nga̱sa̱i ta̱ Likuci i Gozan n Haran, n Rezefa, koɓolo n aza a Adini a na i Telasaru a̱ma̱li a iɗika i nanlo ya a fuɗa yi isai le ba
023	ISA	037	013	Te ɗai mogono ma Hamata m mogono ma Arpada i anana? Te ɗai kpamu mogono ma̱ likuci i Sefarwayim, m mogono ma Hena, m mogono ma Iwa i gogo na?”
023	ISA	037	014	Ɗa Hezikaya wi isai akaka a katagarda a e ekiye alingata a, ɗa u kecei. Ɗa u banai a̱ ma̱va̱li ma Vuzavaguɗu, ɗa ta na u ɓa̱yuwa̱i akaka a katagarda e kelime ka Vuzavaguɗu.
023	ISA	037	015	Ɗa Hezikaya u yaꞋin kavasa a kubana u Vuzavaguɗu.
023	ISA	037	016	“Vuzavaguɗu MalaꞋimili, Ka̱shile ki Isaraila, avu na vi ida̱shi e mere ma Corobin, avu ɗa Ka̱shile endeꞋen o tsugono ra̱ka̱ tsa aduniyan. Vi yaꞋan ta̱ gaɗi n iɗika.
023	ISA	037	017	Vuzavaguɗu, zuwaka mu atsuvu a̱ nu, ka̱ta̱ vu panaka mu avasa a̱ va̱, ɓa̱yuwa̱ a̱shi a̱ nu Vuzavaguɗu ka̱ta̱ ve ene, inda kadanshi ki ishikushi ka na mogono Sanakaribu u suki a yaꞋanka Ka̱shile ka wuma.
023	ISA	037	018	“Mayun ɗa, Vuzavaguɗu, ngono ma aza Asiriya a una ta̱ uma a ra̱ka̱ n iɗika i le dem.
023	ISA	037	019	Ɗa a variki a̱ma̱li e le a asuvu a kina ɗa o songi a ɗa, adama a na ele a̱ma̱li a mayun a ɗa ba, nɗanga n ɗa n atali koci, a na vuma u yaꞋin n ekiye a̱ ni.
023	ISA	037	020	Gogo na, Vuzavaguɗu Ka̱shile ka̱ tsu, isa tsu e ekiye a̱ ni, adama a na tsugono ra̱ka̱ tsa aduniyan ci yeve a na avu ɗa Vuzavaguɗu endeꞋen.”
023	ISA	037	021	Ɗaɗa Ishaya maku ma Amozu u suki n akaka a kubana u Hezikaya, u danai, “Na ɗa i na Vuzavaguɗu Ka̱shile ki Isaraila, ka danai. Adama a na vi yaꞋan ta̱ kavasa a̱ kuta̱wa̱ wa̱ va̱, adama a Sanakaribu mogono ma Asiriya,
023	ISA	037	022	na ɗa kadanshi ka na Vuzavaguɗu u yaꞋin adama a̱ ni, “Sihiyona wi tsu mekere ma na ka̱ta̱ me yevei vali ba, u goyo wu ta̱ ɗa u yaꞋankai nu ma̱ka̱n. Mekere ma Urishelima u yaꞋanka wu ta̱ iberetei a̱ kucina̱ ku nu.
023	ISA	037	023	Yayi vi shikai ɗa kpamu vi yaꞋankai kadanshi ki ishikushi? Yayi vu ɗengusa̱ka̱i ka̱la̱ka̱tsu ali ɗa vu uta̱ka̱i a̱shi a̱ a̱ra̱ɗi? Nu mpa ɗa vi a tsura vuza Ciɗa vi Isaraila.
023	ISA	037	024	N alingata a̱ nu a ɗa vu goyoi Vuzavaguɗu. Ɗa vu danai, ‘N ekeke o odoku a̱ a̱bunda̱i a̱ va̱ a ɗa mi isai nsasan n na n laꞋi n ugaɗi, ɗa n uwai punu e mere-mere u ɓata̱ u na u lai nu gaɗi a kakamba ka Lebano. Adama a na n kapa ta̱ nɗanga n Sida n na n laꞋi n ugaɗi, nu nɗanga n sipirus n na n laꞋi n kugaꞋan. Ɗa vu danai, n yawa ta̱ a uteku u na u laꞋi n zuva, ɗa n uwai n galai kuntsu ku ni.
023	ISA	037	025	N ga̱va̱ ta̱ ayinva, ɗa n soꞋi mini me le. N ataka e ene a̱ va̱ ɗa n dasai n ɗekpetengi nyeneke ma aza a Masar ra̱ka̱.’
023	ISA	037	026	“Vu saꞋwa kupana ba? A na mpa n sheshe ɗe ili i nampa ali m megeshe ɗe? N foɓuso ta̱ i ɗa n ayin acau a ɗe, ɗa gogo mi a kuzuwa i ɗa i yaꞋan, uteku u na vo kuɓoso likuci yu ukanji ka̱ta̱ vu bonoko i ɗa kotomo ka agali.
023	ISA	037	027	I ɗaɗa i zuwai ɗa uma e le i babu utsura u makara, o okpoi n wovon ɗa a̱ ripula̱i. O okpoi babu utsura tsu mita̱, babu atakaci e kukpete an mita̱ ma savu ma na mi a̱ kuta̱. I ta̱ tsu mita̱ ma na mo tsu topo a gaɗi vu tsusaki, ka̱ta̱ ma lumba ma̱ kpa̱ɗa̱ kugbonguro.
023	ISA	037	028	“Ama n yeve ta̱ ubuta̱ u na vi ida̱shi, n ayin a na vu tsu ta̱wa̱, n ayin a na vu tsu laza, n tsu na vi n wupa n a̱bunda̱i adama a̱ va̱.
023	ISA	037	029	Adama a na vi yaꞋan ta̱ wupa n a̱bunda̱i nu mpa, ɗa kpamu kadanshi ku ugbamukaci u nu ka yawai a atsuvu a̱ va̱, mi ta̱ a kuꞋuka kuɗopi a̱ vunu vu nu, ka̱ta̱ kpamu n zuwa iryangama a̱ una̱ u nu. Ka̱ta̱ n zuwa wu vu bono vu tono nu uye u na vu tuka̱i.
023	ISA	037	030	“Na va wi ta̱ o kokpo urotu wa̱ nu, avu Hezikaya, “Lala vi ta̱ a kulyaꞋa i na i matsai n ka̱ci ka̱ ni, ka̱ta̱ ka̱ya̱ vi lyaꞋa umaci u na o doku a matsasakai ɗe. A̱ ka̱ya̱ ka tatsu vi ta̱ a̱ kuca̱Ꞌa̱ n ka̱ci ka̱ nu ka̱ta̱ vi kyaꞋa, vi ca̱Ꞌa̱ kashina ki itacishi ka̱ta̱ vi lyaꞋa umaci u ni.
023	ISA	037	031	Ka̱ta̱ aza a na a buwai n wuma a Yahuda, a lapula ida̱shi mayin uteku tsu maɗanga ma na ma tsu zuwa aralu a iɗika ka̱ta̱ u matsa mayin gaɗi.
023	ISA	037	032	Adama a na kagimi ka uma a̱ va̱ ki ta̱ a̱ kuta̱ punu a Urushelima, ka̱ta̱ koɓolo ka aza a na a laꞋakai n wuma kuta̱ a Kusan ku Sihiyona. Vuzavaguɗu kovonshi vo osoji a gaɗi wi ta̱ a kuyaꞋan ili i nampa.
023	ISA	037	033	“Adama a nannai ili i na vuzavaguɗu u dansai adama o mogono ma Asiriya i ɗa na. “Wa kuꞋuwa a̱ likuci i nampa ya ba, ko ta na u taɗuku punu kaya. U kuꞋuwa punu i ɗa m ma̱ra̱ga̱ ko kpamu u maꞋa idasakpatsu i na u kuꞋuka punu ba.
023	ISA	037	034	Vuzavaguɗu u danai, Wa kuꞋuwa a̱ likuci i nampa ba, n uye u na wu utuka̱i u ɗaɗa u kubonoko.”
023	ISA	037	035	“Mi ta̱ a kukanza likuci i nampa ya ka̱ta̱ mi isa i ɗa, adama a̱ ka̱ci ka̱ va̱ n kagbashi ka̱ va̱ Dawuda.”
023	ISA	037	036	Ɗa kalingata ka Vuzavaguɗu ka banai kunai aza a Asiriya ali uma a̱kpa̱n amangatawun n amanga̱na̱shi n a tawun. Ana kayin kasai ɗa e enei even a ikyamba a uma a̱ ubuta̱ dem.
023	ISA	037	037	Ɗa Sanakaribu mogono ma Asiriya u lazai u bonoi a̱ likuci i ni, e Niniva.
023	ISA	037	038	Kanna ke te, ana wi a kuyaꞋan kavasa a̱ kunu ku ka̱ma̱li ka̱ ni Nisaroku, ɗa muku n ni Adurameleki n Shareza a unai ni n kotokobi. Ɗa a sumai a kubana iɗika i Arara. Ɗa Isarhadon kolobo ka̱ ni ko okpoi mogono a̱ una̱ u ni.
023	ISA	038	001	A ayin a na Hizekiya wi ishi mogono, u ka̱na̱i mɓa̱la̱ kenu ana wa̱ kuwa̱. Ɗa Ishaya keneki kolobo ka Amozu ka banai wa̱ ni, ɗa u danai ni, “Na ɗa ili i na Vuzavaguɗu u danai. Foɓuso kpaꞋa ku nu, adama a na vi ta̱ a̱ kukuwa̱, vi o kupotso ba.”
023	ISA	038	002	Ɗa ta na Hezekaya u za̱lika̱i a̱shi a̱ ni a tsusaki ɗa u yaꞋin kavasa a kubana u Vuzavaguɗu,
023	ISA	038	003	ɗa u danai, “Ciba, Vuzavaguɗu, tsu na n tonoi nu n uneki u ka̱ɗu koɓolo n ka̱ɗu ke te, ɗa kpamu n yaꞋin ili i singai a̱ a̱shi a̱ nu.” Ɗa Hezekaya u shika̱i ka̱u.
023	ISA	038	004	Ɗa kadanshi ka Vuzavaguɗu ka̱ ta̱wa̱i wi Ishaya.
023	ISA	038	005	“Bana vu dana Hezikaya va, ‘Na ɗa ili i na Vuzavaguɗu, Ka̱shile ke esheku a̱ ɗa̱ Dawuda, u danai. M pana ta̱ avasa a̱ nu m ma̱shi ma̱ nu. Adama a nannai mi ta̱ o kudoku wu a̱ya̱ gendu a wuma u nu.
023	ISA	038	006	Mi ta̱ a kisa wu n likuci i Urushelima e kukiye ku mogono ma Asiriya, ka̱ta̱ kpamu mi inda likuci i nampa ya.
023	ISA	038	007	“‘Nava ɗaɗa urotu u Vuzavaguɗu a̱ kuta̱wa̱ nu, Vuzavaguɗu wi ta̱ a kuyaꞋan ili i nampa i na u yaꞋin uzuwakpani.
023	ISA	038	008	Mi ta̱ a kuzuwa kululu ku kanna kubono n ka̱ca̱pa̱ ali adanga kupa, tsu na kagisamkpatsu ka kanna ko mogono Ahazu ki.’” Ɗa kutashi ku kanna ku bonoi n ka̱ca̱pa̱ ali adanga kupa ta na.
023	ISA	038	009	Ana Mogono Hezekaya u ta̱na̱i, ɗa u ɗanai vishipa vu ucikpi vu nampa.
023	ISA	038	010	N danai, “A̱ ka̱tsuma̱ ka ayin a utsura u va̱ u yotso ta̱ m bana ubuta̱ wa̱ a̱kpisa̱ n utsura u va̱, ali n namba a̱ya̱ a na a gaꞋin n yongo n wuma?”
023	ISA	038	011	Ɗa n doku n danai, “Mo kudoku me kene Vuzavaguɗu ba, Vuzavaguɗu vu na wi a iɗika ya aza a wuma, mpa mi o kudoku me kene uma ko n yongo n ele vu na i punu a aduniyan a nampa ba.
023	ISA	038	012	A takpa ta̱ wuma u va̱ uteku tsu na a̱ tsu muɗa̱ ka̱pa̱m ka maguɓi. Ɗa n ka̱ta̱la̱i wuma u va̱ uteku tsu kacaꞋi, uteku tsu kacaꞋi kaꞋa vu ka̱ta̱la̱i wuma u va̱, ɗa u gbatyai mu ɗe a uleɓengi, ɗa kanna n kayin vi yawakai mu uteku.
023	ISA	038	013	M gbamai asuvu ali a kubana a usana, ama uteku tsu kawu ɗa o koɗosoi etele a̱ va̱ ra̱ka̱, ɗa kanna n kayin vi yawakai mu uteku.
023	ISA	038	014	N lapai una̱ tsu manunu, ɗa kpamu n na̱mgba̱i ka̱tsuma̱ tsu moɗoi. A̱shi a̱ va̱ o okpoi ga̱lu a ayin a na mi a kinda gaɗi. Vuzavaguɗu, mi ta̱ a̱ ka̱tsuma̱ ka atakaci, ta̱wa̱ vu ɓa̱nka̱ mu.”
023	ISA	038	015	Ama yiɗa̱i n kudansa? Adama a na a̱yi u yaꞋan ta̱ ɗe kadanshi nu mpa, a̱yi a̱ ka̱ci ka̱ ni feu u saꞋwa ta̱ ɗe kuyaꞋan ili i nampa. Mi ta̱ a kuwala sawu a ayin a wuma u va̱ dem, adama a̱ una̱mgbi u ka̱ɗu u va̱ u nampa.
023	ISA	038	016	Vuzavaguɗu, uneki wa atakaci u nu wi ta̱ n ugaꞋin, adama a na u banka mu ta̱ a wuma u singai m ma̱ta̱na̱ kpamu. Vu bonokoi mu m ma̱ta̱na̱ ɗa vu ka̱sukpa̱i mu n yongo n wuma.
023	ISA	038	017	Mayun, adama a ugaꞋin u va̱ u ɗa n soꞋi atakaci tsu nampa. N ucigi u nu ɗa vu foɓoi mu adama a na m kpa̱ɗa̱ kuꞋuwa e kpenle ku munuka, ɗa vu zuwakai unushi u va̱ dem a̱ kucina̱ ku nu.
023	ISA	038	018	Adama a na ka̱kpisa̱ ka kucikpa wu ba, ka̱kpisa̱ ka kuyaꞋanka wu vishipa vu kucikpa ba, aza a na a uwai ɗe a̱ ubuta̱ wu ukpisa̱ a buwa e kukeɗe a̱pa̱ adama a uneki u ka̱ɗu u nu ba.
023	ISA	038	019	Vuza wuma ɗa koci wa kufuɗa wa cikpa wu, tsu na mi a kuyaꞋan anana, anan dada a tsu dana ta̱ muku n le ukuna wu uneki u ka̱ɗu u nu.
023	ISA	038	020	Vuzavaguɗu wi ta̱ a kisa mu, ka̱ta̱ a̱ tsu ci canana ishipa koɓolo n umolu a ayin a wuma u tsu dem punu a̱ a̱Ꞌisa̱ a Vuzavaguɗu.
023	ISA	038	021	Ishaya u dana ta̱, “Foɓusoi maniꞋin ma maɗanga ma̱ ma̱biri ka̱ta̱ i tsungu a kamici ka, wi ta̱ a̱ kuta̱na̱.”
023	ISA	038	022	Ɗa Hezikaya we ecei, “Yiɗa̱i i kokpo urotu u na mpa n kubana a̱ a̱Ꞌisa̱ a Vuzavaguɗu?”
023	ISA	039	001	A makyan ma nanlo Merodaka-balada maku ma Balada mogono ma Babila, u suꞋuki Hezikaya n akaka koɓolo n kuneꞋen, adama a na u pana ta̱ ukuna wu mɓa̱la̱ u ni n tsu na u potsoi.
023	ISA	039	002	Ɗa Hezikaya u rabasai le m ma̱za̱nga̱, ali ɗa u yotsongi le ili i na yi punu o mpon n ni dem, azurufa a̱ ni, n azanariya a̱ ni, n ucanuku u wali u ni, m maniꞋin ma singai ma̱ ni, n ucanuku u kuvon u ni dem, koɓolo n ucanuku u na u buwai punu dem. Babu ili i na i buwai a kpaꞋa ku ni, n i na yi punu a̱ ubuta̱ u tsugono u ni ra̱ka̱, i na Hezikaya u kpa̱ɗa̱i kuyotsongu le.
023	ISA	039	003	Ɗa Ishaya keneki u banai u mogono Hezikaya, ɗa we ecei, “Yiɗa̱i uma a nanlo a danai, ko te ɗai a̱ uta̱i?” Ɗa Hezikaya wu ushuki, “A̱ uta̱ ta̱ a̱ likuci yi mɓa̱ri, ta ɗe a̱ uta̱i a Babila ɗa a̱ ta̱wa̱i wa̱ va̱.”
023	ISA	039	004	Ɗa u danai, “Yiɗa̱i e enei a kpaꞋa ku nu?” Ɗa Hezikaya wu ushuki, “E ene ta̱ ili i na yi kpaꞋa ku va̱ ra̱ka̱. Babu ili i na i buwai punu o mpon n va̱ i na m kpa̱ɗa̱i kuyotsongu le.”
023	ISA	039	005	Ɗa Ishaya u danai Hezikaya, “Pana kadanshi ka Vuzavaguɗu MalaꞋimili.
023	ISA	039	006	Vuzavaguɗu u dana ta̱, mayun ayin i ta̱ lo a̱ kuta̱wa̱ a na ili i na yi punu dem a kpaꞋa ku nu, n i na isheku i nu i foɓoi ali a̱ kuta̱wa̱ anana, I ta̱ a̱ kupura̱ i ɗa ra̱ka̱ a banka i ɗika i Babila. Babu i na a̱ kuka̱sukpa̱.
023	ISA	039	007	Ka̱ta̱ a ɗika muku n nu n yoku n na a matsakai nu a lazaka, i ta̱ o kubonoko le ndari e kefeku ko mogono ma Babila.”
023	ISA	039	008	Ɗa Hezikaya u danai Ishaya, “Akaka a Vuzavaguɗu a na vu dansai na a gaꞋan ta̱.” Adama a na a̱yi u sheshe ta̱, “Ma̱ta̱na̱ n ida̱shi i ma̱ta̱na̱ yi ta̱ a kuyaꞋan a ayin a wuma u va̱.”
023	ISA	040	001	Ka̱shile ka̱ ɗa̱ ka danai, YaꞋan odoki, yaꞋankai uma a̱ ɗa̱ odoki
023	ISA	040	002	YaꞋankai Urushelima kadanshi n ka̱ɗu ida̱shi, ka̱ta̱ vu dana yi atakaci a̱ ni o kotso ta̱, a cinukpaka yi ta̱ unushi u ni, mayun Vuzavaguɗu u takacika yi ta̱ ali kure adama a unushi u ni ra̱ka̱.
023	ISA	040	003	Ka̱la̱ka̱tsu e meɗevile e meremune, “Foɓusoi uye adama a Vuzavaguɗu, lapulai uye u gbayin a kakamba adama a̱ Ka̱shile ka̱ tsu.
023	ISA	040	004	A̱ra̱ ra̱ka̱ a yaꞋan uciɗa̱ngi, ka̱ta̱ kusan koɓolo m masasan a yaꞋan usa̱di, ubuta̱ u na wi n yolu u bono derere, ka̱ta̱ ubuta̱ u gbani-gbani u bono mayin.
023	ISA	040	005	Ka̱ta̱ tsugbayin tsu Vuzavaguɗu tsu uta̱ e keteshe, ka̱ta̱ uma ra̱ka̱ e ene u ɗa, adama na Vuzavaguɗu ɗa u dansai.”
023	ISA	040	006	Ka̱la̱ka̱tsu ka danai, “Sala” Ɗa me ecei, “Yiɗa̱i n kusala?” “Sala vu dana uma ra̱ka̱ i ta̱ tsu mita̱, tsuloboi ci le kpamu ci ta̱ uteku tsu a̱pa̱lu a kakamba.
023	ISA	040	007	Mita̱ me ci ɗekpe ta̱, a̱pa̱lu kpamu o tsu ɗoɗo ta̱ a ayin a na baci ayinviki a Vuzavaguɗu a̱ uvula̱i le, mayu uma mita̱ ma a.
023	ISA	040	008	Mita̱ me ci ɗekpe ta̱, a̱pa̱lu kpamu o tsu ɗoɗo ta̱, ama kadanshi ka̱ Ka̱shile ka̱ tsu ki ta̱ lo ko wanai.”
023	ISA	040	009	Avu vu na vu tsu tuka̱ n arabali a singai a Sihiyona, Ɗa̱nga̱ vu kumba kusan ku ugaɗi, Avu Sihiyona, avu na vu tsu tuka̱ n kadanshi ka singai. Ɗengusa̱ ka̱la̱ka̱tsu ka̱ nu n utsura avu Urishelima, ka̱ta̱ vu pana wovon ba, dana likuci kakau ya aza a Yahuda, “Ka̱shile ka̱ ɗa̱ ka na.”
023	ISA	040	010	La̱na̱i, Vuzavaguɗu MalaꞋimili wi ta̱ lo a̱ kuta̱wa̱ n utsura, ka̱ta̱ u lyaꞋa tsugono n kukiye ku utsura ku ni, la̱na̱i, wi ta̱ koɓolo n katsupu ka ni a ayin a na baci u yawai.
023	ISA	040	011	Wi ta̱ a̱ kula̱na̱ ushiga u ni tsu maguɓi, ka̱ta̱ u ɓolongu nlala a̱ ubuta̱ u ni, u doku u ɗika le wo oɓongu, ka̱ta̱ u guɓa aza a na i m muku sawu.
023	ISA	040	012	Yayi u kufuɗa kugisangu mala n kataka ke kukiye ku ni, ko ta na u gisangu a̱da̱nga̱shile n wanshi u kukiye u ni? Yayi u saꞋwai kuɓa̱na̱ kubuta̱ ka aduniyan a mabana, ko u gisangu a̱miki a nsansa n aginda n kagisamkpatsu?
023	ISA	040	013	Yayi u kufuɗa kuyeve kusheshe ku Vuzavaguɗu, ko ta na u neke yi kadanshi tsu vuza va odoki a̱ ni?
023	ISA	040	014	Yayi Vuzavaguɗu u cinakai adama a na u doku yi kuyeve? Yayi vuza na u yotsongi ni uye u singai? Yayi vuza na kpamu u yotsongi ni kuyeve, ɗa kpamu u yotsongi ni uye u kufuɗa?
023	ISA	040	015	Mayu aduniyan i ta̱ tsu uɗa̱kpi u mini o kogbodo ka̱ mini, i ta̱ tsu uteku tsu kubuta̱ a kagisamkpatsu. U bonoko ta̱ otogu ra̱ka̱ adanshi kubuta̱ ku ɗa.
023	ISA	040	016	Nɗanga n Lebano n kuyawa kusongu a katalikalyuka ba, ko ta na nnama n ni feu n yawa kuyaꞋanka kuneꞋe ku kusongu.
023	ISA	040	017	Uma a aduniyan dem wa̱ ni ili i ɗa i ba, u kece le ba, u bonoko le ili kpamu ba.
023	ISA	040	018	N yayi va kugisanku n Ka̱shile? N iyoci ye ne i ɗai va kugisanku yi?
023	ISA	040	019	Ka̱ma̱li vuma ɗa u yaꞋin ni, ɗa kawakana ka kumai ni n azanariya, ɗa u doku u ukai ni ikani ya azurufa.
023	ISA	040	020	Vuma vu unambi vu na wi n i na u kuyaꞋanka kuneꞋe ba, u tsu zagba ta̱ maɗanga ma na ma tsu shama ba. U tsu la̱nsa̱ ta̱ vuza na u yevei kusheꞋwe, ka̱ta̱ u sheꞋweke yi ka̱ma̱li ka na ka tsu wala ba.
023	ISA	040	021	Ka̱ta̱ vu yeve ba? Ka̱ta̱ vu pana ba? Ka̱ta̱ a saꞋwa kudana wu n ayin a̱ ugiti ba? Ka̱ta̱ vu ciya̱ kuyeve ukuna u nampa ali kafu a yaꞋan aduniyan ba?
023	ISA	040	022	A̱yi ɗa vuza na wi ida̱shi gaɗi vi ɗika, uma a̱ ni i ta̱ uteku tsa akyun, ɗa u ba̱ra̱kpa̱i gaɗi tsu kafalaka, ɗa u ba̱ra̱kpa̱i le uteku tsu ma̱va̱li ma na o ci yongo.
023	ISA	040	023	A̱yi ɗa vuza na u bonokoi ngono ukuna u gbani, ɗa u bonokoi tsugono tsa aduniyan ili i yoku ba.
023	ISA	040	024	I ta̱ uteku tsu mita̱ mu wuti usavu, a makyan ma na baci a̱ ca̱Ꞌi le ma na mu uta̱i babu aralu a̱ ma̱riki. Ayin a na baci Vuzavaguɗu u lapai wunla̱, e ci ɗekpe ta̱ ka̱ta̱ o tono wunla̱i an kopo.
023	ISA	040	025	Vuza ciɗa u danai, “N yayi a kugisanku mu, an mo kokpo uteku ci ni?”
023	ISA	040	026	Ɗengusa̱i a̱shi a̱ ɗa̱ gaɗi ka̱ta̱ i la̱na̱. Yayi u yaꞋin ili nampa ya? U tsu uta̱ka̱ le vuza te vu te, ka̱ta̱ u ɗeke yaba dem n kula ku ni, adama a tsugbayin tsu utsura ci ni tsu na ci kugisanku ba, babu vuza te vu na u nusai.
023	ISA	040	027	Avu Yakubu, “Adama a̱ yiɗa̱i va kudana Vuzavaguɗu we ene ta̱ atakaci a̱ nu ba? Uye u va̱ wi ta̱ usokongi a̱ a̱shi a Vuzavaguɗu, Avu Isaraila yi ɗa̱i i zuwai ɗa va kudana Ka̱shile ka iwan ta̱ kasingai ka̱ nu?”
023	ISA	040	028	A̱ɗa̱ i yeve ba? Ka̱ta̱ yi ishi i pana ba? Vuzavaguɗu Ka̱shile ka kowanai kaꞋa. Vuza na u yaꞋin aduniyan dem. A̱yi utsura u ni u tsu jebe ba ko woꞋo, kusheshe ku ni kpamu ki kuyeve ba.
023	ISA	040	029	U tsu neke ta̱ aza a woꞋi katsura, ka̱ta̱ u doku aza a unambi wu utsura katsura.
023	ISA	040	030	Ko a̱ɗa̱nga̱ni a ci yaꞋan ta̱ ulinga ka̱ta̱ o oꞋwo, olobo feu i ta̱ a̱ kuta̱ɗa̱tsa̱ ka̱ta̱ a̱ yikpa̱.
023	ISA	040	031	Ama aza na e nekei a̱ɗu e le u Vuzavaguɗu i ta̱ a̱ kuciya̱ utsura u savu. Ka̱ta̱ a imkpa gaɗi n evelyu tsu kajimba, I ta̱ a kusuma ama o koꞋo ba. I ta̱ a kuyaꞋan nwalu ama a̱ kulima̱ ba.
023	ISA	041	001	Vuzavagɗu u danai, “Paɗai bini ka̱ta̱ i panuka mu, a̱ɗa̱ iɗika i na yi ɗevu m mala. YaꞋan uma o dokusu n utsura, yaꞋan a̱ ta̱wa̱ ɗevu nu mpa ka̱ta̱ a dansa, YaꞋan tsu ɓolongu ra̱ka̱ vu tsu adama a na ci sheshei kakuna.
023	ISA	041	002	“Yayi u kushangi mogono ma kasana ma nampa ma, ali ɗa u zuwai u ciya̱i ulyaꞋi a̱ ubuta̱ u na u banai dem? Yayi u nekei ni ulyaꞋi a̱ ubuta̱ wu ngono n iɗika i na i buwai, kotokobi ka̱ ni ko bonokoi le tsu kubuta̱. AyaꞋa a̱ ni a wacuwai le tsa awana o kutono wunla̱i.
023	ISA	041	003	U kiyangi le ɗa u walai babu atakaci, a nwalu m moloko adanshi ene a̱ ni a kusaꞋwa iɗika ba.
023	ISA	041	004	Yayi u zuwai ili i nampa i yaꞋan? Yayi u ɗekei tsumani ali n ayin a̱ ugiti? Mpa Vuzavaguɗu n yongo ta̱ lo ali n ayin a̱ ugiti, Mpa Vuzavaguɗu mi ta̱ kpamu a kuyaꞋan lo ali a kubana uteku.”
023	ISA	041	005	Aza a na i o kotogu e ene ta̱ ɗa kpamu a panai wovon, likuci ya aduniyan ra̱ka̱ i jeꞋekei ikyamba. Ɗa kpamu o ɓolongi ɗa yawai ɗevu.
023	ISA	041	006	Yaba dem u ɓa̱nka̱i vuza na wi ɗevu n a̱yi n a danansanai, “Gbama ka̱ɗu”
023	ISA	041	007	KesheꞋwi ka̱ a̱ma̱li u tsu dana ta̱ kayimi ka azanariya, kya̱sa̱ wu n ulinga, ka̱ta̱ vuza na u tsu lapula azanariya a yaꞋan mayin, u tsu dokusu ta̱ kpamu vuza na u tsu ɓolongu a ɗa dem, ka̱ta̱ u dana, “Ulinga wa u gaꞋan ta̱” ka̱ta̱ u vara kaꞋa n ikusa ta lo ka̱ yikpa̱.
023	ISA	041	008	“Ama avu Isaraila, avu ɗa kagbashi ka̱ va̱, Yakubu vuza na n zagbai, kumaci ki Ibirahi ka̱ja̱Ꞌa̱ ka̱ va̱,
023	ISA	041	009	Avu na n ɗikai na ɗe a uteku wa aduniyan, na ɗe a̱ ubuta̱ u na u laꞋi n daꞋangi, ɗa n danai, ‘Avu ɗa kagbashi ka̱ va.’ N zagba wu ta̱, mi ta na feu a kuvaruku wu ba.
023	ISA	041	010	Ka̱ta̱ vu pana wovon ba, mi ta̱ koɓolo n avu, ka̱ta̱ kpamu ka̱ɗu ka̱ nu ka̱ muɗa̱ ba, adama a na mpa ɗa Ka̱shile ka̱ nu. Mi ta̱ a kuzuwa wu vu tsurakpa ka̱ta̱ m ɓa̱nka̱ wu. Mi ta̱ a̱ kuɗa̱ngusa̱ wu n kukiye ku usuɓi ku usingai ku va̱.
023	ISA	041	011	“Aza a na i a wupa n avu ra̱ka̱ mayun i ta̱ a kuyaꞋan wono, ka̱ta̱ a̱ ciya̱ kugoyi. Aza na kpamu i a tsurala n avu, i ta̱ o kokpo ukuna u gbani ka̱ta̱ a̱ kuwa̱.
023	ISA	041	012	Vi ta̱ a̱ kula̱nsa̱ irala i nu, ama ve kene le ba. Aza a na kpamu i o kuvon n avu i ta̱ o kokpo ukuna u gbani.
023	ISA	041	013	Adama a na mpa ɗa Vuzavaguɗu Ka̱shile ka̱ nu, vuza na u tsu ɓa̱na̱ kukiye ku usingai ku nu, ɗa n danai nu, ka̱ta̱ vu pana wovon ba, mi ta̱ a̱ kuɓa̱nka̱ wu.
023	ISA	041	014	Ka̱ta̱ vu pana wovon ba, avu Yakubu, Isaraila vu kenu, adama a na mpa mi ta̱ a̱ kuɓa̱nka̱ wu, Vuzavaguɗu u dansai Kishi ka̱ ɗa̱ vuza ciɗa vi Isaraila.
023	ISA	041	015	“La̱na̱i, mi ta̱ o kubonoko ɗa̱ tsa alangu a kulapu, a na i usavu n utsura. Yi ta̱ a kulapa nsasan ka̱ta̱ i ɓoso n ɗa, ka̱ta̱ kpamu i sa̱ra̱ aginda o okpo kubuta̱.
023	ISA	041	016	Yi ta̱ e kuyelyukpe le ka̱ta̱ wunla̱i u pura̱ngu le, ka̱ta̱ kabatalikpau ka̱ pura̱ngu le. Ama a̱ɗa̱ yi ta̱ a kuyaꞋan ma̱za̱nga̱ u Vuzavaguɗu, n tsugbayin tsu Vuza ciɗa vi Isaraila.
023	ISA	041	017	“A ayin a na baci aza a unambi n a̱ la̱nsa̱i i a̱ kula̱nsa̱ mini, ɗa a nambai, ali ɗa ogboroli e ɗekpei adama a kakuli, Mpa, Vuzavaguɗu mi ta̱ a kushuku le. Mpa, Ka̱shile ki Isaraila, mi a̱ kuka̱sukpa̱ le ba.
023	ISA	041	018	Mi ta̱ a kuzuwa nɗolu mu uta̱ ɗe a aginda, ka̱ta̱ nyeneke tamkpamu mu uta̱ a̱ a̱ra̱Ꞌa̱. Mi ta̱ o kubonoko kakamba kokpo kuyene, ka̱ta̱ kpamu iɗika i ɗekpu yo okpo ka̱shi ka̱ mini.
023	ISA	041	019	Mi ta̱ a kuzuwa ɗe a kakamba nɗanga n sida nu nɗanga ma akashiya, nu nɗanga m murti, koɓolo nu nɗanga n zaitu mu uta̱ ɗe a agbata, n nɗanga n safire koɓolo n Firi n dobino, ciya̱ o okpo kutsun,
023	ISA	041	020	i nampa yi ta̱ a kuyaꞋan adama a na uma e ene ka̱ta̱ e yeve, o coꞋoko ka̱ta̱ e yevesheke a na kukiye ku Vuzavaguɗu ku ɗa ku yaꞋin ili nampa ya, Vuza ciɗa va aza a Isaraila ɗa u yaꞋin i ɗa.
023	ISA	041	021	Mpa Vuzavaguɗu, mogono mi Isaraila n danai, “Tuka̱i m mawansa ma̱ ɗa̱ wa̱ va̱. Mogono ma Yakubu madanai.
023	ISA	041	022	“Tuka̱i n a̱ma̱li a̱ ɗa̱ ka̱ta̱ a dana tsu i na yi lo a̱ kuta̱wa̱. Danai tsu tsu na ili i cau i yongoi, ciya̱ ci ɗika i ɗa n a̱miki ka̱ta̱ kpamu ci yeve ulinga u na i ɗa i yaꞋin, ko i dana tsu i na i kuta̱wa̱.
023	ISA	041	023	Danai tsu ili i na i kuta̱wa̱ na kelime, adama a na ci yeve a na a̱ɗa̱ a̱ma̱li a ɗa yi. YaꞋin ili i yoku, ko i singai ko i gbani-gbani, adama a na ci yaꞋan mereve ali tsu pana wovon.
023	ISA	041	024	Ama a̱ɗa̱ i yawa biꞋi ili i yoku ba, ulinga u ɗa̱ kpamu ɗa wi wasasa, vuza na u zagbai ɗa̱ va wo okpo ta̱ ili yu unata.
023	ISA	041	025	“N zagba ta̱ ɗe vuza yoku a uɓon wa aza gaɗi, mi ta̱ a̱ kuta̱wa̱ n a̱yi, adama a na u ta̱wa̱ n vishili a uɓon u gaɗi. U kudasa ta̱ ngono ka̱ta̱ mo okpo adanshi ciꞋin tsu ɗa, uteku u na kamaꞋi ka tsu dasa ciꞋin.
023	ISA	041	026	Yayi u dansai ili nampa ɗe ayin a̱ ugiti, adama na tsu yeve, ko n ka mayun, adama na tsu dana, ‘Wi ta̱ n kamayun’? Babu vuza na u dansai ili i nampa, babu vuza na u dansai ka, babu kpamu vuza na u panai kadanshi wa̱ nu.
023	ISA	041	027	Mpa ɗa ugiti u na n danai Sihiyona ‘la̱nuku, ele ɗa na a̱ kuta̱wa̱’ N neke ta̱ Urushelima kalingata ka arabali a singai.
023	ISA	041	028	Ɗa n la̱nuki punu a̱ ka̱tsuma̱ ke le, ama ko vuza te n ciya̱ ba, babu vuza te a̱ ka̱tsuma̱ ke le vu na u kufuɗa kuneke odoki, babu vuza na kpamu u kuneke wu ushuki ayin a na baci me ecei le.
023	ISA	041	029	La̱na̱, ra̱ka̱ vu le a uwa a ɗa, ulinga u le, gbani ɗa. A̱ma̱li a̱ ɗa̱ ra̱ka̱ ofoli a ɗa tsu wunla̱.
023	ISA	042	001	“Nava ɗaɗa kagbashi ka̱ va̱, vuza na n kumgbasai, a̱yi ɗa vuza na mpa n zagbai, n vuza na ka̱ɗu ka̱ va̱ ka cigai. N zuwa ta̱ ayinviki a̱ va̱ wa̱ ni. Wi ta̱ a̱ kutuka̱ n kasingai a aduniyan.
023	ISA	042	002	Wi o ku orukpo ka̱u ba, ko tana u ɗengusa̱ ka̱la̱ka̱tsu, ko kuta̱ e keteshe tsu na uma a pana ba.
023	ISA	042	003	Ko kososhi wi o kukoɗo ba, wi tana feu a kukima̱ ma̱kuni ma na mi a kukima̱ ba. N kamayun kaꞋa u kutuka̱ n kasingai,
023	ISA	042	004	a̱yi wi o koꞋo ba, ba le tana u na̱mgba̱ ka̱ɗu, ali sai ayin a na u zuwai kasingai ka̱ ka̱ra̱Ꞌi aduniyan dem. A̱ wila̱ u ni u ɗa aza o kotogu a kuzuwa a̱pa̱ e le.”
023	ISA	042	005	Na ɗa ili i na Ka̱shile Vuzavaguɗu u danai, vuza na u yaꞋin gaɗi ɗa u ba̱ra̱kpa̱i i ɗa. Vuza na u yaꞋin iɗika n i na yi punu a i ɗa, a̱yi na u nekei uma ayinviki, n wuma kpamu wa aza a na i punu a nwalu i ɗa.
023	ISA	042	006	“Mpa ɗa Vuzavaguɗu, n ɗeke wu ta̱ adama a kasingai, Mi ta̱ a kuɗika wu e ekiye a̱ va̱, Mi ta̱ a̱ kuka̱na̱ wu ka̱ta̱ m bonoko wu vo okpo uzuwukpani adama a uma kutashi kpamu adama aza ka̱yimbi,
023	ISA	042	007	adama na vu ɓa̱yuwa̱ a̱shi a na i n uyimba̱, ka̱ta̱ vu uta̱ka̱ n aza na i a kunu ku ugbashi ka̱ta̱ kpamu mu uta̱ka̱ aza na i ida̱shi a̱ ka̱yimbi.
023	ISA	042	008	“Mpa ɗa Vuzavaguɗu, ɗaɗa kula ku va̱, Mpa n kuneke tsugbayin tsu va̱ u vuza ba, ko n ka̱sukpa̱ ucikpi u va̱ a kubana a̱ ubuta̱ wa̱ a̱ma̱li.
023	ISA	042	009	La̱na̱i, ili i cau i ta̱wa̱ ta̱ ɗa i lazai ɗe, gogo na ili i savu i ɗa mi a kudansa, kafu i ɗa i yaꞋan ɗa mi a kudana ɗa̱ i ɗa.”
023	ISA	042	010	YaꞋankai Vuzavaguɗu vishipa vu savu, yaꞋin vishipa va a̱ɗa̱ a aduniyan, n a̱ɗa̱ vu na i tsu wala a mala, koɓolo n i na yi punu ra̱ka̱, a̱ɗa̱ otogu n aza a na i ɗe ida̱shi.
023	ISA	042	011	ka̱sukpa̱ aza a na i a̱ likuci dem m meremune ma̱ ni a̱ ɗengusa̱ a̱la̱ka̱tsu e le a cikpa yi, ka̱sukpa̱ uma a̱ likuci i wawaꞋa i Kedaru a yaꞋan ishipa adama a̱ ni. ka̱sukpa̱ uma a Sila a canana ishipa i ma̱za̱nga̱ a kubana wa̱ ni, ka̱sukpa̱ le o orukpo ɗe a gaɗi vu nsansa a kubana wa̱ ni.
023	ISA	042	012	ka̱sukpa̱ le e neke Vuzavaguɗu tsugbayin, ka̱ta̱ a sala ucikpi u ni o otogu.
023	ISA	042	013	Vuzavaguɗu u tsu bana ta̱ a̱ ubuta̱ u kuvon tsu kovonshi, tsu kosoji tsu ɗa u tsu shilika̱ n utsura, u ci yaꞋan ta̱ yoroli i kuvon, ka̱ta̱ wu una irala i ni babu wovon.
023	ISA	042	014	“M megeshe m paɗa ta̱ bini, m paɗa ta̱ bini ɗa m kpa̱ɗa̱i kukeɓece. Ama gogo na uteku tsu vuka va a̱ga̱nda̱, mo orukpoi, n inkai n yaꞋin yura̱.
023	ISA	042	015	Mi ta̱ a̱ kuka̱sukpa̱ nsansa n aginda a takacika, ka̱ta̱ n ɗekpetengu ica̱Ꞌa̱shi i le ra̱ka̱, ka̱ta̱ m bonoko nɗolu mo okpo iɗika i gbani, ka̱ta̱ n ɗekpetengu adaɓa.
023	ISA	042	016	Mi ta̱ o kutono n a̱yimba̱ a uye u na e yevei ba, n uye u na e yevei ba u ɗa mpa n kutono n ele, ka̱ta̱ m bonoko ka̱yimbi kutashi a̱ a̱shi e le, ka̱ta̱ kpamu n lapula ubuta̱ u gbani-gbani u gaꞋan. Na ɗa ili i na n kuyaꞋanka le, Mpa mi a kuka̱sukpa̱ le ba.
023	ISA	042	017	Ama aza a na e nekei a̱ɗu e le wa̱ a̱ma̱li, aza a na a tsu dana ululu, ‘A̱ɗa̱ ɗa a̱ma̱li a̱ tsu’ i ta̱ o kokpo n wono.
023	ISA	042	018	Vuzavaguɗu u danai, “Panai, a̱ɗa̱ agulani, la̱na̱i, a̱ɗa̱ a̱yimba̱, ka̱ta̱ ye ene.
023	ISA	042	019	Yayi wi ka̱yimba̱ tsu kagbashi ka̱ va̱, ko wi kagulani uteku tsu kalingata ka na n suki? Yayi kpamu wi ka̱yimba̱ tsu vuza na u nekei ka̱ci ka̱ ni wa̱ va̱, ko wi ka̱yimba̱ tsu kagbashi ka Vuzavaguɗu?
023	ISA	042	020	Ye ene ta̱ ili n a̱bunda̱i, ama i coꞋoko ba, atsuvu a̱ ɗa̱ i ta̱ uɓa̱yuwi, ama i pana ba.”
023	ISA	042	021	Vuzavaguɗu we enei u gaꞋan yi ta̱ adama a usuɓi ka̱ ni, u zuwa wila̱ u ni u tsurakpa koɓolo n tsugbayin.
023	ISA	042	022	Ama ele ɗa uma a na a̱ pura̱i gbani ɗa a yaꞋankai uboki, ra̱ka̱ vi le ɗa a̱ ka̱na̱i e kpenle ko yi usokongi a̱ ubuta̱ wu ugbashi, okpo ta̱ ucanuku u kuvon, n babu vuza na wa kisa le, okpoi eremishi, m babu vuza na wa kudana, “Bonokoi le.”
023	ISA	042	023	Yayi a̱ ka̱tsuma̱ ka̱ ɗa̱ u kuzuwa atsuvu adama a ili i nampa, ko u coꞋoko mayin adama a ayin a na a kuta̱wa̱?
023	ISA	042	024	Yayi u nekei kpaꞋa ku Yakubu ɗa a yaꞋankai ku ɗa uboki, ko e nekei Isaraila e ekiye a aza a na a̱ pura̱i ili le gbani? Ashe Vuzavaguɗu ɗa ba, a̱yi ɗa vuza na tsu nusakai? A̱yi ɗa vuza na tsu kpa̱ɗa̱i kutono uye u ni, a̱yi ɗa vuza na tsu kpa̱ɗa̱i kushuku n wila̱ u ni?
023	ISA	042	025	Adama a nannai ɗa u tsunki le wupa u gbayin u ni, n wupa u kuvon ku usuɗukpi. U kambuki le akina, ama n nannai dem a fuɗa e yeve ba, u songi le, ama o coꞋoko ba.
023	ISA	043	001	Ama gogo na, ili i na Vuzavaguɗu u dansai i ɗaɗa na, a̱yi na u yaꞋin nu, avu Yakubu, a̱yi na u ta̱wa̱i n avu, avu Isaraila. “Ka̱ta̱ vu pana wovon ba, adama a na mpa ɗa n shiba̱i ɗa̱, ɗa n ɗekei ɗa̱ yaba dem n kula kuni, a̱ɗa̱ uma a̱ va̱ a ɗa yi.
023	ISA	043	002	Ayin a na baci vu pasai kuyene, mpa n kuyongo ta̱ koɓolo n avu, ayin na baci kpamu vu pasai kuɗolu, ma mi a kupura̱ wu ba. I wala baci a̱ ka̱tsuma̱ ka akina, yi a̱ kukula̱ ba, nlentsu ma akina ma mo kusongu ɗa̱ ba.
023	ISA	043	003	Adama a na mpa ɗa Vuzavaguɗu, Ka̱shile ka̱ nu, vuza Ciɗa vi Isaraila, Kishi ka̱ nu. N neke ta̱ Masar adama a̱ wishi u nu, Ɗa n sabaꞋi Itopiya n Sheba o okpoi una̱ u nu.
023	ISA	043	004	A na wo okpoi avu vi ta̱ n ugaꞋin n tsugbayin wa̱ va̱, ɗa kpamu mpa n cigai nu, mi ta̱ a kuneke uma kasabaꞋa a una̱ u nu, koɓolo n uma a aduniyan adama kasabaꞋa n wuma u nu.
023	ISA	043	005	Ka̱ta̱ vu pana wovon ba, adama a na mpa mi ta̱ koɓolo n avu, mi ta̱ a̱ kutuka̱ m muku n nu a uɓon u kasana, ka̱ta̱ m ɓolongu ɗa̱ ɗe n uɓon u ka̱livi.
023	ISA	043	006	Ka̱ta̱ n dana aza a uɓon u gaɗi, ‘Ka̱sukpa̱i le’ aza ɗaka tamkpamu, ‘Ka̱ta̱ i bonoko le ba.’ Bonokoi Olobo a̱va̱ a na i daꞋangi, ni nkere n va̱ n na mi a uteku wa aduniyan.
023	ISA	043	007	Yaba dem vu na e ɗekei n kula ku va̱, vuza na n yaꞋin adama a tsugbayin tsu va̱, vuza na n foɓusoi ɗa n tuka̱i.”
023	ISA	043	008	Uta̱ka̱i n uma a na i n a̱shi ama a̱yimba̱ a ɗa, n aza a na kpamu i n atsuvu ama agulani a ɗa.
023	ISA	043	009	Aduniyan ra̱ka̱ a gasai a̱ ubuta̱ u te, ɗa uma o ɓolongi. Yayi a̱ ka̱tsuma̱ ke le wa kufuɗa kudansa ukuna u nampa, ka̱ta̱ u yotsongu tsu ili i cau? YaꞋan a̱ tuka̱ nu nga n le ka̱ta̱ a dansa kaꞋa mayun adama e le, adama a na uma o yoku a pana kaꞋa ka̱ta̱ feu a dana, mayun ɗa.
023	ISA	043	010	Ɗa Vuzavaguɗu u danai, “A̱ɗa̱ nga n va̱,” “A̱ɗa̱ kpamu agbashi a̱ va̱ a na n zagbai, adama a na i yeve ka̱ta̱ i neke a̱ɗu wa̱ va̱, ka̱ta̱ kpamu i coꞋoko a na mpa ɗa. A saꞋwa kuciya̱ Ka̱shile ko yoku kafu mpa ba, i ta na feu a̱ kuciya̱ ko yoku na kelime ba.
023	ISA	043	011	Mpa, mpa ɗa Vuzavaguɗu, kishi ko yoku ki lo ba.
023	ISA	043	012	Mpa Vuzavaguɗu n danai, n yaꞋin uzuwakpani n kisa ɗa̱, ɗa ta na n ka̱na̱i uzuwakpani wa, a̱ɗa̱ ɗa nga n va̱ n na n yevei an babu Ka̱shile ko yoku, ka na ka yaꞋin ili i nampa.
023	ISA	043	013	Mayun ɗa, ali n ayin a̱ ugiti sai a kubana ko wanai mpa ɗa Ka̱shile. Babu vuza na u kufa̱ba̱na̱ vuma e ekiye a̱ va̱. N yaꞋan baci ili yayi u kuyaꞋansuka i ɗa?”
023	ISA	043	014	Ili i na Vuzavaguɗu u dansai i ɗa na, ka̱shibi ka̱ ɗa̱, Vuza Ciɗa vi Isaraila, “Adama a̱ ɗa̱ mi ta̱ a̱ kusuꞋuku Babila uma, adama a na a una aza a Babila ra̱ka̱, ciya̱ m bonoko yoroli i ma̱za̱nga̱ i le yo okpo ma̱shi.
023	ISA	043	015	Mpa ɗa Vuzavaguɗu, Vuza Ciɗa vu ɗa̱, a̱yi na u yaꞋin aza a Isaraila, mogono ma̱ ɗa̱.”
023	ISA	043	016	Ili i na Vuzavaguɗu u danai i ɗaɗa na a̱yi ɗa u yaꞋin uye a mala, ɗa kpamu u ɓatsai uye e kuyene ku gbayin,
023	ISA	043	017	a̱yi vu na wu utuka̱i n ekeke o odoku koɓolo n odoku, osoji koɓolo n ovonshi, ɗa a vaki a iɗika ya a fuɗa ta na a̱ ɗa̱nga̱ ba, a̱ kuwa̱i tsa akina a̱ ma̱kuni a na a̱ kimsa̱i.
023	ISA	043	018	“Ama cinukpa n ili i cau, ka̱ta̱ vu ciɓa n ili i kuku ba.
023	ISA	043	019	La̱na̱, mpa mi ta̱ a kuciga kuyaꞋan ili i savu, Gogo na i ɗa yuta̱ ta̱, ka̱ta̱ ye ene i ɗa ba? Mpa mi ta̱ a kuyaꞋan uye e meremune n kuyene a iɗika yu ɗekpu
023	ISA	043	020	Nnama n kakamba ra̱ka̱ mi ta̱ a kucikpa mu, nsheꞋe n kakamba koɓolo n a̱da̱la̱ dem, adama a na n neke le ta̱ mini e meremune, ka̱ta̱ kpamu n ta̱sa̱ nyeneke a iɗika i ɗekpu, n neke uma a na n zagbai mini mo kusoꞋo,
023	ISA	043	021	uma a na n yaꞋin adama a̱ ka̱ci ka̱ va̱ adama a na a sala ucikpi u va̱ e keteshe.
023	ISA	043	022	“Ama Yakubu, mpa ɗa vuza na vu cikpai ba, avu oꞋuso ka̱ci ka̱ nu adama a̱ va̱ ba, avu Isaraila.
023	ISA	043	023	I tuka̱ mu m mokyon adama e kuneꞋe ku kusongu ba, ko kpamu i cikpa mu n alyuka a̱ ɗa̱ ba. Mpa n takacika ɗa̱ n adama e kuneꞋe ki ili i kashina ba, n damusa ɗa̱ kpamu adama a ili i ma̱gula̱ni ba.
023	ISA	043	024	A̱ɗa̱ i tuka̱ n ili i ma̱gula̱ni yi uyo wa̱ va̱ ba, ko i neke mu ushuma wa alyuka u ɗa̱ ba. Ama ɗa yi a kutakacika mu nu unushi u ɗa̱, ɗa kpamu yi o ko oꞋuso mu n kawuya ka̱ ɗa̱.
023	ISA	043	025	“Mpa, mpa ɗa, vuza na u takpai ugbamukaci u ɗa̱, adama a ka̱ci ka̱ va̱, ɗa n cinukpai n unushi u ɗa̱ ra̱ka̱-ra̱ka̱.
023	ISA	043	026	Ciɓakai mu n ili i gbani-gbani i na n yaꞋankai ɗa̱, yaꞋan ci yaꞋin kanananai ka kadanshi ka koɓolo, dansai e keteshe ukuna wu unushi u ɗa̱ wa.
023	ISA	043	027	Ikaya i ɗa̱ yu ugiti i nusa ta̱, ɗa kpamu aza kelime a̱ ɗa̱ a yaꞋankai mu ugbamukaci.
023	ISA	043	028	Adama a nannai mpa n kuneke ta̱ tsugbayin tsa̱ a̱Ꞌisa̱ wono, ɗa n nekei Yakubu adama munuka aza Isaraila kpamu adama ishikushi.
023	ISA	044	001	“Ama gogo na pana, avu Yakubu kagbashi ka̱ va̱, Isaraila, avu na n zagbai.
023	ISA	044	002	Na ɗa i na Vuzavaguɗu u dansai, a̱yi vuza na u yaꞋin nu, a̱yi na u zuwai nu a̱ ka̱tsuma̱, a̱yi ɗa kpamu vuza na u ku ɓa̱nka̱ wu. Ka̱ta̱ vu pana wovon ba, avu Yakubu kagbashi ka̱ va̱, Jeshuru, avu na n zagbai.
023	ISA	044	003	Adama na mi ta̱ o kuyoꞋo mini a iɗika i ɗekpu, ka̱ta̱ kpamu n zuwa nyeneke a iɗika yu ɗekpu. Ka̱ta̱ mpa n zuwa ayinviki a̱ va̱ u muku n nu, una̱singai u va̱ kpamu u tsukaya tsu nu.
023	ISA	044	004	I ta̱ a̱ kuta̱ uteku tsu mita̱ a maɗanga a̱ ka̱kina̱ ka mini, uteku tsu maɗanga o kuɗolu ku na ki e kuyene.
023	ISA	044	005	Vuza yoku wi ta̱ a kudana n utsura, a̱yi vuma vu Vuzavaguɗu ɗa, vuza yoku kpamu ka̱ta̱ u ɗeke ka̱ci ka̱ ni n kula ku Yakubu, ka̱ta̱ kpamu vuza yoku u ɗana e kukiye ku ni, ‘Mpa vuza vu Vuzavaguɗu vu ɗa.’ Ka̱ta̱ kpamu u ɗika kula ki Isaraila adanshi ku ni ku ɗa.”
023	ISA	044	006	“Ili i na Vuzavaguɗu u danai i ɗaɗa na, mogono ma aza a Isaraila n vuza na u kushiba̱ uma, Vuzavaguɗu vo osoji a gaɗi. Mpa ɗa ugiti n ukocishi, Ka̱shile ko yoku ki lo ba, sai mpa.
023	ISA	044	007	Yayi wi lo tsu va̱? YaꞋan wu uta̱ u dansa, yaꞋan u dansa ka̱ta̱ wu uta̱ka̱ mu i ɗa e keteshe. U dana mu tsu na a yaꞋin ɗa n yaꞋin uma a cau koɓolo n i na i kuta̱wa̱, mayu yaꞋan u dana mu ili i na i kuta̱wa̱.
023	ISA	044	008	Ka̱ta̱ i jeꞋeke ikyamba ba, ka̱ta̱ kpamu i pana wovon ba. N saꞋwa kudansa ukuna u nampa ali ɗa n yaꞋin kene m megeshe ma ɗe adama a u ɗa ba? A̱ɗa̱ ɗa ngan n va̱. Ka̱shile ko yoku ki ta̱ lo, m ba mpa ba? Babu kakpanlai ko yoku, mpa n yeve ko yoku ba.”
023	ISA	044	009	Aza a na a yaꞋin a̱ma̱li dem ukuna u gbani u ɗa, ili i na kpamu a zuwakai katsura ya kuyaꞋan le ili ba. Ele vu na a gaꞋin a yaꞋanka le kadanshi a̱yimba̱ a ɗa, i ta̱ kpamu n tsulau ɗa okpoi n wono.
023	ISA	044	010	Yayi u sheꞋwei ka̱ma̱li ko u luwa̱i kululu ku na ki e kuneke yi ili ba?
023	ISA	044	011	N dana ɗa̱, a̱yi n aza a̱ ni ra̱ka̱ i ta̱ a kuyaꞋan wono, ayimi a ili uma ɗa. YaꞋan ra̱ka̱ vi le a gasa ka̱ta̱ a zagba i na i kuta̱ka̱ le. I ta̱ a kupana wovon, ka̱ta̱ ra̱ka̱ vi le a yaꞋan wono.
023	ISA	044	012	Kawakana ka tsu ɗika ta̱ ucanuku wu ulinga, ka̱ta̱ u zuwa a kina u yuma ili. U tsu yima ta̱ ili ya m matalaka u ka̱na̱ kugbasha i ɗa n utsura. Kambulu ka̱ ka̱na̱ yi baci u tsu okpo ta̱ babu utsura, kakuli ka̱ ka̱na̱ yi baci feu u tsu lima̱ ta̱.
023	ISA	044	013	KesheꞋwi ka tsu gisanku ta̱ maɗanga ka̱ta̱ u zuwaka maꞋa urotu n ili yu ulinga i ni, ka̱ta̱ u sheꞋwe kaꞋa ali kokpo an vuma vu singai. U yaꞋan yi tsu na a kuzuwa yi a kpaꞋa.
023	ISA	044	014	U tsu kapa ta̱ nɗanga n sida, ko kpamu u zagba nɗanga n sipuru ko maɗanga ma oku ka̱ta̱ u ka̱sukpa̱ maꞋa mo gbonguro koɓolo nu nɗanga n kuntsu, ko u ca̱Ꞌa̱ nɗanga n sida ka̱ta̱ mini ma̱ Ka̱shile ma zuwa n ɗa m gbonguro.
023	ISA	044	015	N tso okpo ta̱ ili i kutasuku akina i vuma, u tsu kenuku ta̱ n yoku u tasuku akina a na u kunyashika, U tsu tasuku ta̱ akina a ka̱ta̱ u kangala boroji. Ka̱ta̱ kpamu u sheꞋwe ka̱ma̱li ka na u kucikpa, u bonoko kaꞋa ka̱ma̱li ka̱ta̱ u kuɗa̱nku kaꞋa.
023	ISA	044	016	Ka̱ta̱ u songu kagimi ka maɗanga ka a akina, adama a na u zungu inyama Ka̱ta̱ u doku u nyashika. Ka̱ta̱ u dana, “Kai, akina a nampa yokpo ta̱.”
023	ISA	044	017	Ka̱ta̱ kagimi ka maɗanga ka na ka buwai u bonoko kaꞋa ka̱ma̱li, ka̱ma̱li ka̱ ka̱ci ka̱ ni, u tsu kuɗa̱nku ta̱ kaꞋa ka̱ta̱ u cikpa kaꞋa. U tsu bana ta̱ u vasa ɗe ka̱ta̱ u dana, “Isa mu, avu ɗa ka̱ma̱li ka̱ va̱.”
023	ISA	044	018	E yeve ili ba, a fuɗa kpamu ukuna ba, adama a na a̱shi e le i ta̱ upali ɗa a̱ kpa̱ɗa̱i kufuɗa kene a̱ɗu e le dem a kufuɗa kuyeve ba.
023	ISA	044	019	Babu vuza na u coꞋokoi adama a na u sheshe, babu kpamu vuza na wi n kuyeve ko kufuɗa ku na u kudana, “N yaꞋan ta̱ ulinga n kagimi ɗa n songi a akina ali ɗa n kangalai boroji vu va̱ n tsikina ci ni ɗa kpamu n zungi inyama n takumai. Nini ɗai n kubonoko kagimi ka ili yu unata? Kucikpa n kuɗa̱ngu n cikpa kogboli?”
023	ISA	044	020	Kokomo kaꞋa u tsu lyaꞋa, ka̱ɗu ka gbani-gbani ka̱ ni ka vakangi ni, adama a nannai wi a kufuɗa kisa ka̱ci ka̱ ni ba, ko u fuɗa u dana, “Ili i na n ka̱na̱i e kukiye ku singai ku va̱ ka aꞋuwa ɗa ba?”
023	ISA	044	021	Ciɓa n ukuna u nampa, avu Yakubu koɓolo n Isaraila, adama na avu ɗa kagbashi ka̱ va̱. Mpa ɗa n yaꞋin nu, avu ɗa kagbashi ka̱ va̱. Avu Isaraila, mpa mi a kucinukpa n avu ba.
023	ISA	044	022	Mpa n takpa ta̱ una̱mgbi u nu ce eleshu, ɗa kpamu n takpai unushi u nu ce egele a usana. Bono wa̱ va̱, adama a na mpa n shiba̱ wu ta̱ ɗe.”
023	ISA	044	023	Gaɗi, cananai ishipa i ma̱za̱nga̱, dama a na Vuzavaguɗu ɗa u yaꞋin ili i nampa ya, orukpoi ka̱u, a̱ɗa̱ ɗaka vi iɗika. Ɓosongi ishipa, a̱ɗa̱ nsasan, koɓolo nu nɗanga n kutsun dem n na mi punu, adama a na Vuzavaguɗu u shiba̱ ta̱ Yakubu, ka̱ta̱ aza a Isaraila a cikpa yi.
023	ISA	044	024	Ili i na Vuzavaguɗu u danai i ɗaɗa na, ka̱shibi ka̱ nu, a̱yi na u yaꞋin nu avu a̱ ka̱tsuma̱. “Mpa ɗa Vuzavaguɗu, vuza na u yaꞋin ili ra̱ka̱, vuza na kpamu endeꞋen u ba̱rukpa̱i gaɗi, ɗa kpamu u poloi iɗika n ka̱ci ka̱ ni babu ka̱ɓa̱nki,
023	ISA	044	025	“Mpa ɗa m bonokoi nlum ma aꞋuwa ukuna u gbani, eneki kpamu okpoi alau. Vuza na u tsu bonoko eyevi ka̱ca̱pa̱ ka̱ta̱ u zuwa kuyeve ku le kokpo tsulau,
023	ISA	044	026	a̱yi na u tsu shatangu kadanshi ka kagbashi ka̱ ni, ka̱ta̱ kpamu u shatangu ukuna u na alingata a dansai, “ele na a danai aza a Urishelima, ‘Uma i ta̱ o kubono n ida̱shi punu na kpamu’ Iɗika i Yahuda tamkpamu, ‘I ta̱ a̱ kudoku kumaꞋasaka wu, ka̱ta̱ n ɗengusa̱ agali a̱ nu dem’
023	ISA	044	027	vuza na u danai mala mu uga̱vi, ‘Ɗekpe, ka̱ta̱ kpamu n ɗekpetengu nyeneke n ɗa̱’
023	ISA	044	028	Vuza na u danai Sairusu, ‘A̱yi ɗa maguɓi ma̱ va̱, wi kpamu a kushatangu kusheshe ku va̱ ra̱ka̱, wi ta̱ a kudana Urishelima, “YaꞋan o doku a maꞋasaka yi,” ukuna wa̱ a̱Ꞌisa̱ tamkpamu, “YaꞋan a vara kumaꞋa ku ni.”’
023	ISA	045	001	I na Vuzavaguɗu u danai Mazagbi ma̱ ni i ɗaɗa na, a̱yi Sairusu, vuza na n ka̱na̱i kukiye ku usingai ku ni adama a na u lyaꞋa aduniyan n kuvon, ka̱ta̱ u takpa utsura wu ngono, ka̱ta̱ a̱ ɓa̱yuwa̱ka̱ yi utsutsu u na babu vuza na u kuɓa̱ya̱ngu u ɗa.
023	ISA	045	002	“Mpa n kulaza ta̱ kelime ka̱ nu ka̱ta̱ n sa̱ra̱ nsasan, n fa̱da̱ kpamu utsutsu u na a yaꞋin n iyum i shili, ka̱ta̱ m gbatya aburakpatsu a̱ iyum miri-miri.
023	ISA	045	003	Mpa n kuneke wu ta̱ kawalatsu, n uciyi u na wi a̱ ubuta̱ wu usokongi, adama na vi yeve a na mpa ɗa Vuzavaguɗu, Ka̱shile ki Isaraila, vuza na u ɗekei nu n kula ku nu.
023	ISA	045	004	“Adama a kagbashi ka̱ va̱ Yakubu, n Isaraila vuza na n zagbai, n ɗeke wu ta̱ n kula ku nu, ɗa n neꞋi nu kula ku tsugbayin, ko a na vi yevei mu ba.
023	ISA	045	005	Mpa ɗa Vuzavaguɗu, vuza yoku wi lo kpamu ba, Ka̱shile ki lo ba sai mpa koci, n neke wu ta̱ katsura, ko a na vi yeve mu ba,
023	ISA	045	006	adama a na uma e yeve, a ili i na i ɗikai a kasana ali a kubana a̱ ka̱livi, vuza yoku wi lo ba sai mpa. Mpa ɗa Vuzavaguɗu, vuza yoku wi lo kpamu ba.
023	ISA	045	007	Mpa ɗa n yaꞋin kutashi ɗa kpamu n yaꞋin ka̱yimbi, mpa ɗa n yaꞋin kasingai n kawuya, Mpa ɗa Vuzavaguɗu, vuza na u yaꞋin ili i nampa ra̱ka̱.
023	ISA	045	008	“Avu gaɗi, yaꞋan ukuna u kasingai, yaꞋan eleshu a̱ tuka̱ n kaꞋa a iɗika. YaꞋan iɗika i ɓa̱yuwa̱ n wanshi, adama a na wishi u yimkpa, yaꞋan usuɓi u gbonguro n kaꞋa, mpa Vuzavaguɗu ɗa n yaꞋin i ɗa.
023	ISA	045	009	“Ili ya atakaci i ɗa u vuza na u shamgbai a kanananai n vuza na u yaꞋin ni, Ili ya atakaci i ɗa mogbodo ma na ma yaꞋan kanananai n kamaꞋi ka̱ ni, ko ciꞋin ci ta̱ kece kamaꞋi, ‘Yiɗa̱i vi a kuyaꞋan?’ Ko kpamu avu vi yeve, ulinga u nu ba?’
023	ISA	045	010	Ili ya atakaci i ɗa u vuza na u kudana esheku a̱ ni, ‘Yiɗa̱i i zuwai ɗa vu matsai mu?’ Ko u dana a̱na̱ku a̱ ni, yiɗa̱i vu matsai?’
023	ISA	045	011	“Ili i na Vuzavaguɗu u danai i ɗaɗa na, Vuza Ciɗa vi Isaraila, n vuza na kpamu u yaꞋin ni, ka̱ta̱ ve ece mu ukuna wi ili i na yi lo a̱ kuta̱wa̱, adama a̱ ukuna wu muku n va̱ ba, ko kpamu vu dana mu ili i na i gaꞋin n yaꞋan?
023	ISA	045	012	Mpa ɗa n yaꞋin aduniyan, ɗa n yaꞋin kpamu vuma punu. N ekiye a̱ va̱ a ɗa n yaꞋin gaɗi, ɗa kpamu n zuwai ili i na yi ɗe va dem.
023	ISA	045	013	Vuzavaguɗu MalaꞋimili u danai, Mpa n kuɗa̱ngusa̱ ta̱ Sairusu adama a na u shatangu ulinga u kasingai u va̱, mi ta̱ a kuzuwa nwalu n ni ra̱ka̱ n yaꞋan derere. Wi ta̱ a kumaꞋasaka likuci i va̱ ka̱ta̱ u shikpa agbashi a̱ va̱, u kuyaꞋan nannai va adama ikebe ko n katsupu ko yoku ba, i ɗaɗa i na Vuzavaguɗu malyaimili u danai”
023	ISA	045	014	Ili i na Vuzavaguɗu u danai i ɗa na, “Uciyi wa aza a Masar n aza a tsulaga a Kush, koɓolo n wa aza a uɓon u gaɗi, koɓolo n uma a ugaɗi a Sabina i ta̱ a̱ kuta̱wa̱ wa̱ ɗa̱ ra̱ka̱ ka̱ta̱ okpo aza a̱ ɗa̱. I ta̱ a̱ kuta̱wa̱ koɓolo n aza a tsulaga e le ra̱ka̱, ka̱ta̱ o tono ɗa̱ kucina̱, ushiyi n ikani i tsugbashi. I ta̱ a̱ kukuɗa̱nku ɗa̱ ka̱ta̱ o folono ɗa̱ a̱ ka̱na̱ kudana, ‘Mayun Ka̱shile ki ta̱ koɓolo n a̱ɗa̱, babu kpamu vuza yoku, Ka̱shile ko yoku ki lo ba.’”
023	ISA	045	015	Mayun, avu Ka̱shile kaꞋa ka na ko tsu sokongu ka̱ci ka̱ ni, avu Ka̱shile ki Isaraila n Kishi.
023	ISA	045	016	A yaꞋin a̱ a̱ma̱li ra̱ka̱ i ta̱ a kuyaꞋan wono, ka̱ta̱ o okpo n kugoyi, i ta̱ a̱ kuyikpa̱ o wono ra̱ka̱.
023	ISA	045	017	Ama aza a Isaraila i ta̱ a̱ kuciya̱ wishi a̱ ubuta̱ u Vuzavaguɗu n wishi babu kukotso, a̱ɗa̱ ya kuyaꞋan wono ba, ko ta na i ciya̱ kugoyi ku na ka̱ kukpa̱ɗa̱ kukotso.
023	ISA	045	018	Ili i na Vuzavaguɗu u danai i ɗa na, a̱yi na u yaꞋin gaɗi, a̱yi ɗa Ka̱shile. A̱yi ɗa u foɓusoi tsu na u kuyaꞋan aduniyan, a̱yi ɗa u yaꞋin a ɗa, u yaꞋan a ɗa tsu na a ɗa o kokpo lekeɗi ba, ama u yaꞋin a ɗa adama a na uma o yongo punu. Ɗa u danai, “Mpa ɗa Vuzavagɗu vuza yoku wi lo kpamu ba.
023	ISA	045	019	N yaꞋan kadanshi ka̱ va̱ usokongi a̱ ubuta̱ u ka̱yimbi ba. Mpa mi ishi a kudana ntsukaya n Yakubu, ‘Ka̱ta̱ i la̱nsa̱ mu gbani ba, ishi baci a̱ kuciya̱ mu ba, Mpa Vuzavaguɗu n tsu dansa ta̱ ili i na yi i mayun, ka̱ta̱ kpamu n sala ukuna u na wi derere.
023	ISA	045	020	“Ɓolongi ka̱ci ka̱ ɗa̱ ka̱ta̱ i ta̱wa̱, yawai ɗevu, a̱ɗa̱ vu na i laꞋakai n wuma a aduniyan. Umici u ɗa wi o kuforo aza a na a ci ɗika a̱ma̱li a na a yaꞋin nu nɗanga a̱ kuka̱ra̱ka̱, ele vu na a tsu vasa u ka̱ma̱li ka na ka ci isa vuza ba.
023	ISA	045	021	Dansai ili i na yi lo, tuka̱i n ukuna wa, yaꞋan o goɗumo u ɗa koɓolo. Yayi u yaꞋin kene adama a ukuna u nampa n ayin a cau a ɗe, yayi u dansai kaꞋa m megeshe ma ɗe? Mpa ɗa ba, mpa Vuzavaguɗu? Babu Ka̱shile ko yoku ka na ki lo, Ka̱shile ku usuɓi n Kishi, vuza yoku wi lo ba sai mpa koci.
023	ISA	045	022	“Bonoi wa̱ va̱ ka̱ta̱ i ciya̱ wishi, a̱ɗa̱ vu na yi dadaꞋin dem a aduniyan. Adama a na mpa ɗa Ka̱shile, vuza yoku wi lo kpamu ba.
023	ISA	045	023	N kucuna ta̱ n kula ku va̱, n dansa ta̱ ukuna u mayun, mi o kubono ma̱ sa̱da̱kpa̱ kadanshi ka nanlo ba. A̱ka̱nga̱tsu dem i ta̱ a̱ kukuɗa̱nku mu, kelentsu ka yaba dem ki ta̱ a kudansa ukuna u singai.
023	ISA	045	024	I ta̱ a kudana adama a̱ va̱, ‘Usuɓi n utsura u Vuzavaguɗu u ɗa wi koci.’” Aza a na a yaꞋin wupa n a̱yi i ta̱ a̱ kubana wa̱ ni ra̱ka̱ ka̱ta̱ okpo n wono.
023	ISA	045	025	Ama u Vuzavaguɗu u ɗa ntsukaya mi Isaraila ra̱ka̱ n kuciya̱ kasingai koɓolo n tsugbayin.
023	ISA	046	001	A̱ma̱li a aza a Babila a na e ci ɗeke Belu n Nebo a̱ ciya̱ ta̱ ugoyi ka̱u, a canuku ta̱ ululu e le a̱ ka̱na̱i kuka̱ra̱ka̱ a ɗa. Gogo na i ta̱ a gaɗi vu nnama n na n tsu canuku ucanuku nnama n nampa mo oꞋwo ta̱ adama a ucanuku u ululu u na a ɗikai va.
023	ISA	046	002	A̱ma̱li a a̱ ciya̱i kugoyi ɗa a kuɗa̱ngi koɓolo n aza a na a ɗikai le, a fuɗa ta na a̱ ɓa̱nka̱ a̱miki a ba, ɗa a ɗikai dem vi le a kubana a̱ ubuta̱ wu ugbashi.
023	ISA	046	003	“Panakai mu, a̱ɗa̱ aza a Yakubu, a̱ɗa̱ vu na i buwai dem a̱ ka̱tsuma ka kpaꞋa ki Isaraila. A̱ɗa̱ vu na n la̱na̱i kafu a matsa ɗa̱, ɗa n ɗengusa̱i ɗa̱ ali n ayin a na a matsai ɗa̱.
023	ISA	046	004	Ali n ayin a tsukutsa a̱ ɗa̱ Mpa ɗa a̱yi, ali a kubana a ayin a na i kuta̱ ka̱nji ka̱ri, mi ta̱ a kuɗika utsura u ɗa̱. Mpa ɗa n yaꞋin ɗa̱ mi ta̱ a̱ kula̱na̱ ɗa̱, mi ta̱ a kinda ɗa̱ ka̱ta̱ mi isa ɗa̱.
023	ISA	046	005	“N yayi ya kugisangu mu, ka̱ta̱ i ɗika ci ta̱ derere? N yayi kpamu ci yotsonoi, ali ɗa i kugisanku tsu?
023	ISA	046	006	Aza o yoku a̱ ɓa̱yuwa̱i nsolo n le ɗa i ugulani n azanariya, a tsu gisanku ta̱ azurufa e le a̱ ka̱kunzukpa̱tsu, ele ɗa a tsu ɗika kayimi ka azanariya ka̱ta̱ u bonoko a ɗa ka̱ma̱li, ka̱ta̱ a̱ kuɗa̱nku kaꞋa ali sai iɗika a cikpa yi.
023	ISA	046	007	A ci ɗika ta̱ kaꞋa a avangatsu e le a̱ kuka̱ra̱ka̱, a zuwa baci kaꞋa ta lo ka ci shamgba ka tsu wala ba. Ka̱ tsu zumgba̱ ba, ko a vasa baci wa̱ ni u tsu ushuku ba. Ka̱ tsu uta̱ka̱ vuza a kadama ba.
023	ISA	046	008	“Ka̱ta̱ i cinukpa n kakuna ka nampa ba, ka̱ta̱ i zuwa kaꞋa a̱ ka̱ɗu. Ciɓai n ukuna u nampa, a̱ɗa̱ aza a unushi.
023	ISA	046	009	Ciɓasai n ili i cau, i na i lazai n ayin a ɗe. Adama a na mpa ɗa Ka̱shile, babu kpamu vuza yoku, mpa ɗa Ka̱shile, babu vuza na wi tsu va̱.
023	ISA	046	010	N ugiti n tsu dana ta̱ uma ukuna wu ukocishi, n ili i cacau, koɓolo n i na yi lo a̱ kuta̱wa̱. N danai, kadanshi ka̱ va̱ ki ta̱ a kushamgba, mi ta̱ kpamu a kuyaꞋan i na n cikalai kuyaꞋan dem.
023	ISA	046	011	N ɗekei vuza yoku a kasana tsu manu ma na ma tsu shaɗa ili, a iɗika i daꞋin kpamu vuma na u kushatangu kusheshe ku va̱. N dansa ta̱ ili i na n kuyaꞋan, mi ta̱ ta na a kuyaꞋan i ɗa.
023	ISA	046	012	Panakai mu, a̱ɗa̱ uma a ugbamukaci, a̱ɗa̱ na yi daꞋangi n kuyaꞋan ku kasingai.
023	ISA	046	013	Mpa mi ta̱ ufoɓushi adama a na n zuwa ili i wala derere, makyan mi punu ka̱u ba, ama gogo na wishi u va̱ wi a kuyaꞋan megeshe ba. Mi ta̱ a kuzuwa wishi u va̱ a Urushelima, tsugbayin tsu va̱ tamkpamu a Isaraila.
023	ISA	047	001	“Cipa̱ ka̱ta̱ vu da̱sa̱ngu a iɗika avu Babila, da̱sa̱ngu a kayala babu kakuba, avu Babila. O kudoku e ɗeke wu meleshushe ko vuza babu utsura ba.
023	ISA	047	002	Ɗika kutalikukiya ka̱ta̱ vi yaꞋan kiya, foɗo ka̱ka̱la̱bi ka̱ nu. Va̱ga̱lukpa̱ fatari vu nu, vu ka̱sukpa̱ ene pulai, ka̱ta̱ vu wala vu pasamgbanai o nɗolu.
023	ISA	047	003	Ciyanpu tsu nu ci ta̱ a̱ kuta̱ pulai, ka̱ta̱ wono u nu wo okpo e keteshe. Mpa n kutsupa ta̱, mi kpamu a kubuwaka vuza n wuma ba.”
023	ISA	047	004	Ka̱shibi ka̱ tsu, Vuzavaguɗu MalaꞋimili ɗa kula ku ni, a̱yi ɗa vuza ciɗa vi Isaraila.
023	ISA	047	005	“Desa̱ngu ɗe n ka̱bini a̱ ka̱yimbi, avu Babila, a buwa e kuɗeke wu mogono ma vuka mo tsugono ba.
023	ISA	047	006	N yaꞋan ta̱ wupa n uma a̱ va̱ aza a Isaraila, m bonokoi le ukuna u gbani, n nekei le e ekiye a̱ nu, ɗa vu kpa̱ɗa̱i kupana asuvayali e le. Ko a tsukutsa ci le, ɗa vu ka̱na̱i kuneke le atakaci.
023	ISA	047	007	Ɗa vu danai, ‘Mpa mi ta̱ a kulyaꞋa kelime n kulyaꞋa tsugono tsa̱ a̱ma̱ci ali a kubana uteku n uteku. Ama vu kpa̱ɗa̱i kindana ili i nampa ya, ko vi ciɓa n ili i na i ɗa i kutuka̱.
023	ISA	047	008	“Gogo na, pana kakuna ka nampa, avu na vi ci ciga kupana ku uyoꞋo, avu na vu tsu yongo ukanji mayin, avu na vu tsu dana n ka̱ci ka̱ nu, ‘Mpa ɗa biꞋi, babu kpamu vuza yoku sai mpa. Mpa mo kokpo kagapa ba ko n namba maku a̱ ka̱tsuma̱ ka̱ muku n va̱ ba.’
023	ISA	047	009	Ukuna u re u nampa dem wi ta̱ a kucina wu babu megeshe, a kanna ke te, unambi u muku n tsugapa ci ta̱ a̱ kuta̱wa̱ wa̱ nu m makara, ko n ukuna u ka̱bunda̱i ko oboci a̱ nu koɓolo n tsuboci le dem.
023	ISA	047	010	Vi neke ta̱ katsura n kawuya ka̱ nu ali ɗa vu danai, ‘Babu vuza na we enei mu.’ Ugboji u nu n kuyeve ku nu ku nu ku vakangi nu ana vu danai ka̱ci ka̱ nu, ‘Mpa ɗa, babu kpamu vuza yoku tsu va̱.’
023	ISA	047	011	Mayu atakaci a̱ kuta̱wa̱ ta̱ wa̱ nu, va kufuɗa kutere a ɗa n alaꞋwin ta na ba. Kawuya ki ta̱ a̱ kuta̱wa̱ wa̱ nu, vi ta na a kufuɗa kisa ka̱ci ka̱ nu ba, ili i wuya i na vi uyevi n i ɗa ba, yi ta̱ a kucinaka wu.
023	ISA	047	012	“Gogo na yaꞋan ulinga n alaꞋwin o tsuboci a̱ nu, yaꞋan ulinga n uye u na vu tonoi ali n ayin a ɗe. U gaꞋan ba u ɗa wi ta̱ a kuyaꞋanka wu kasingai, ko u ɗa u zuwa vuza yoku kupana wovon u nu.
023	ISA	047	013	Kadanshi ko odoki ka na vi isai dem ko oꞋuso wu ta̱ Te ɗai aza a tsusaki ku ukuna a̱ nu i ra̱ka̱, eyevi a azangata a ele na a tsu dana i na yi lo a̱ kuta̱wa̱ o wotoi dem, yaꞋan a isa wu a̱ ubuta̱ wi ili i na yi lo a̱ kuta̱wa̱ wu.
023	ISA	047	014	Mayu i ta̱ tsu mita̱ ma̱ ciꞋiwa̱, ma na mi a kukula̱ akina. A kina i ta̱ o kusongu le ra̱ka̱. A kufuɗa ki isa ka̱ci ke le, a̱ ubuta̱ wu utsura wa akina ba. Cikina ci lo tsu na vuza u kunyashika ba, babu kpamu akina a na vuza u kutasuku.
023	ISA	047	015	I nampa i ɗa koci a kufuɗa kuyaꞋanka ɗa̱ ele vu na vu soꞋi atakaci adama e le, ele vu na i yongoi koɓolo ali n ayin a na yi muku. Yaba dem u tsu tono ta̱ uye u ni, babu vuza te vu na wa kisa wu.
023	ISA	048	001	“Panai ili i nampa, a̱ɗa̱ aza a kpaꞋa ku Yakubu, a̱ɗa̱ na e ci ɗeke n kula ka aza a Isaraila, ɗa yu uta̱i a tsukaya ci Yahuda, ɗa kpamu i kucinai n kula ku Vuzavaguɗu ali ɗa i ɗekei Ka̱shile ki Isaraila, ama ba mayun ɗa i yaꞋin nannai ko n usuɓi ba,
023	ISA	048	002	a̱ɗa̱ na i ci ɗeke ka̱ci ka̱ ɗa̱ aza a ida̱shi a iɗika i ciɗa, ɗa kpamu i nekei katsura u Ka̱shile ka aza a Isaraila, Vuzavaguɗu MalaꞋimili ɗa kula ku ni.
023	ISA	048	003	N dana ta̱ ɗe ukuna wi ili i cau m megeshe ma ɗe, una̱ u va̱ u ɗa u dansai kaꞋa, ɗa kpamu n zuwai uma e yevei kaꞋa, ɗa n yaꞋin gogoꞋo n yaꞋin kaꞋa ɗa ta na yu uta̱i nannai.
023	ISA	048	004	Adama a na n yeve ta̱ tsu na yi n ugbamukaci, eɗeku a̱ ɗa̱ ugbami ci iyum, a̱ca̱n a̱ ɗa̱ feu utsura ci iyum i shili.
023	ISA	048	005	Adama a nannai n dana ɗa̱ ta̱ ili i nampa ali n ayin a ɗe, kafu i ɗa i ta̱wa̱ n dana ɗa̱ ta̱ i ɗa adama a na ka̱ta̱ i kpa̱ɗa̱ kudana, ‘A̱ma̱li a̱ va̱ a ɗa a yaꞋin le, a̱ma̱li a̱ usheꞋwi a̱ va̱ koɓolo n a̱ma̱li a̱ iyum a̱ va̱ a ɗa a zuwai le.’
023	ISA	048	006	I pana ta̱ ili i nampa, indanai i ɗa. Ya̱ kushuku n i ɗa ba? “Ili i na i ɗikai anana mi ta̱ a kudana ɗa̱ ukuna u savu, ili yu usokongi i na ka̱ta̱ i saꞋwai kuyeve ba.
023	ISA	048	007	Gogo na ɗa a yaꞋin i ɗa, ka̱ta̱ i ɗa i yaꞋan megeshe ba. I saꞋwa kupana i ɗa ba sai anana. Babu tsu na i kudana, ‘E, n yeve ta̱ tsu na i.’
023	ISA	048	008	I saꞋwa kupana ba, i saꞋwa feu kuyeve ba, ali n ayin a cau atsuvu a̱ ɗa̱ a saꞋwa kuɓa̱yuwa̱ ba. Adama a na n yeve ta̱ tsu na yi n kawuya, e ci ɗeke ɗa̱ ta̱ kpamu aza a ugbamukaci ali kafu a matsa ɗa̱.
023	ISA	048	009	Adama a kula ku va̱ ɗa n ka̱na̱i wupa u va̱, adama a na n ciya̱ ucikpi ɗa m kpa̱ɗa̱ta̱ngi i na mi ishi a kuyaꞋanka ɗa̱, ta lo ma takpa ɗa̱ a̱ ubuta̱ u va̱.
023	ISA	048	010	La̱na̱i, n luwa̱ ɗa̱ ta̱, ama ba tsa azanariya ba, n kondo ɗa̱ ta̱ e kenle ka atakaci.
023	ISA	048	011	Adama a̱ ka̱ci ka̱ va̱, e, adama a̱ ka̱ci ka̱ va̱, ɗa n yaꞋin ili i nampa. Nini ɗai n kuka̱sukpa̱ kula ku va̱ ku na̱mgba̱? Mpa me kupece tsugbayin tsu va̱ n vuza ba.
023	ISA	048	012	“Panaka mu, avu Yakubu, n Isaraila, avu na n ɗekei. Mpa ɗa, mpa ɗa ugiti, mpa ɗa kpamu ukocishi.
023	ISA	048	013	Ekiye a̱ va̱ a ɗa a varai kumi ka aduniyan, ɗa kukiye ku usingai ku va̱ ku poloi gaɗi, n ɗeke le baci a̱ tsu uta̱ ta̱ ka̱ta̱ a shamgba koɓolo.
023	ISA	048	014	“Ta̱wa̱i koɓolo dem vu ɗa̱, ka̱ta̱ i pana. Ka̱ma̱li ke ne ka i ka saꞋwai kudansa ili i nampa? Mpa Vuzavaguɗu n ciga yi ta̱, wi ta̱ a kushatangu ulinga u ni a Babila, kukiye ku ni ki ta̱ o kokpo tsurala n aza a Babila.
023	ISA	048	015	Mpa, Vuzavaguɗu n dansa ta̱, mayu, mpa ɗa n ɗekei ni. Mi ta̱ a̱ kuta̱wa̱ n a̱yi, ka̱ta̱ ta na u shatangu ili na u cigai kuyaꞋan.
023	ISA	048	016	Ta̱wa̱i ɗevu nu mpa ka̱ta̱ i pana ukuna u nampa. “Ali n kadanshi ka na n gita̱i kuyaꞋan n yaꞋan kaꞋa usokongi ba, a ayin a na ili i nanlo i yaꞋin mpa mi ta̱ ɗe.” Gogo na ta na Vuzavaguɗu Ka̱shile u suku mu ta̱, koɓolo n ayinviki a singai a̱ ni.
023	ISA	048	017	Ili i na Vuzavaguɗu u danai i ɗa na, Ka̱shibi ka̱ ɗa̱, Vuza ciɗa vi Isaraila. “Mpa ɗa Vuzavaguɗu Ka̱shile ka̱ ɗa̱ vuza na u tsu yotsongu ɗa̱ i na i gaꞋin ɗa̱, a̱yi na u tsu tono n a̱ɗa̱ a uye u na i kuwala.
023	ISA	048	018	Ishi baci i yeve ɗa i zukai mayin n wila̱ u va̱, ma̱ta̱na̱ ma̱ ɗa̱ mi ishi ta̱ o kokpo an kuyene, ka̱ta̱ usuɓi u ɗa̱ feu wo okpo tsa aɓau a mala.
023	ISA	048	019	Muku n nu mi ishi ta̱ o kokpo tsu kayala, ka̱ta̱ ntsukaya n nu tamkpamu mo okpo tsu ushen wi ili i kashina i ni, ula e le a kusaꞋwa kuyaꞋan utakpi ba, ko a yaꞋan ula̱nga̱shi wa̱ va̱.”
023	ISA	048	020	Uta̱i punu a Babila, sumai i ka̱sukpa̱ aza a Kaldiya. Salai kakuna ka nampa m ma̱za̱nga̱ ma kacaꞋa, ka̱ta̱ i dansa kaꞋa. Suki kaꞋa daꞋin a uteku wa aduniyan, i dana, “Vuzavaguɗu u shiba̱ ta̱ kagbashi ka̱ ni Yakubu.”
023	ISA	048	021	Ele a pana kakuli ko yoku a ayin a na Vuzavaguɗu u tonoi n ele e meremune ba, u zuwai mini mu uta̱i le a kakpanlai, u ɓosoi kakpanlai ka ɗa mini mu uta̱i punu.
023	ISA	048	022	Ɗa Vuzavaguɗu u danai, “Vuza va asuvawuya wa̱ kuciya̱ ma̱ta̱na̱ ba.”
023	ISA	049	001	Panakai mu, a̱ɗa̱ aza a̱ ka̱kina̱ ka mala, panai kakuna ka nampa, a̱ɗa̱ na yi a̱ mpulu. Vuzavaguɗu u neꞋe mu ta̱ kula mpa punu biꞋi a̱ ka̱tsuma̱, u ɗeke ta̱ kula ku va̱ ayin a na mpa biꞋi mereɓu.
023	ISA	049	002	Ɗa u bonokoi una̱ u va̱ tsu kotokobi ka alyu, u sokongi mu a̱ kululu ku kukiye ku ni, u gboroi mu tsu kaya ɗa u foɓoi mu a majiki ma ni.
023	ISA	049	003	Ɗa u danai mu, “Avu ɗa kagbashi ka̱ va̱, Isaraila, wa̱ nu u ɗa n kuciya̱ tsugbayin.”
023	ISA	049	004	Ama ɗa n danai, “N yaꞋan ta̱ ulinga u gbani, n la̱nga̱sa̱i utsura u va̱ gbani babu ili i yoku. Ama n yaꞋan ta̱ i ɗa adama a Vuzavaguɗu, katsupu ka̱ va̱ kpamu e ekiye a̱ Ka̱shile.
023	ISA	049	005	Ɗa gogo na Vuzavaguɗu u danai, a̱yi na u yaꞋin mu ali mpa biꞋi ka̱tsuma̱ adama a na mo okpo kagbashi ka̱ ni, ciya̱ m bonoko n Yakubu wa̱ ni, ka̱ta̱ aza a Isaraila o ɓolongu wa̱ ni. Adama a na n ciya̱ ta̱ tsugbayin a̱ a̱shi a Vuzavaguɗu, Ka̱shile ka̱ va̱ kaꞋa katsura ka̱ va̱,
023	ISA	049	006	ɗa u danai, “Avu kagbashi ka̱ va̱ kaꞋa vi koci ba, ka na ka̱ kuɗa̱ngusa̱ kumaci ku Yakubu, ka̱ta̱ vu bonoko n uma a Isaraila a na a buwai. Ama mi ta̱ kpamu a kuzuwa wu vo okpo kutashi ka aza ka̱yimbi, adama a na wishi u va̱ u bana ali a uteku wa aduniyan.”
023	ISA	049	007	Na ɗa ili i na Vuzavaguɗu u danai, ka̱shibi ka aza a Isaraila n aza a ciɗa a̱ ni, vuza na uma a iwain ɗa aduniyan kpamu o goyoi, u vuza na wi kagbashi ko ngono, “Ngono mi ta̱ e kene wu ka̱ta̱ a̱ ɗa̱nga̱ kashani, e neke wu tsugbayin, muku mu ngono mi ta̱ e kene wu ka̱ta̱ a̱ kuɗa̱nku wu a iɗika adama a Vuzavaguɗu, vuza na wi n kasingai, vuza ciɗa vi Isaraila a̱yi ɗa u zagbai nu.”
023	ISA	049	008	Na ɗa ili i na Vuzavaguɗu u danai, “A ayin a kasingai mi ta̱ e kuneke ɗa̱ wu ushuki, ka̱ta̱ a ayin a wishi m ɓa̱nka̱ ɗa̱, mi ta̱ a̱ kuka̱na̱ ɗa̱ ka̱ta̱ n zuwa ɗa̱ yo okpo ci ili yu uzuwakpani a kubana a̱ ubuta̱ u uma, ka̱ta̱ m bonoko iɗika ya kpamu derere ali m bono m peceke aza a iɗika ya iɗika i le kpamu i na yi ishi agali,
023	ISA	049	009	n dana agbashi, ‘Uta̱i pulai’ aza a na i a̱ ka̱yimbi, ‘Ta̱wa̱i e keteshe’ I ta̱ a kulyaꞋa ali a̱ cuwa̱ a uye u na a kuwala dem, ka̱ta̱ kpamu o doku a̱ ciya̱ i na a kulyaꞋa a̱ ubuta̱ wu nsasan feu.
023	ISA	049	010	Kambulu n kakuli ki a̱ kuka̱na̱ le ba, usuɗukpi u kanna n u wunla̱i u kuka̱na̱ le ba. Vuza na wi a kupana asuvayali e le wi ta̱ a̱ kula̱na̱ le, ka̱ta̱ u tono n ele a̱ ubuta̱ u mini dem.
023	ISA	049	011	“Mi ta̱ a kuyaꞋan uye a̱ ubuta̱ wu nsasan n va̱ ra̱ka̱, ka̱ta̱ kpamu m bonoko uye u gbayin u ɗa̱nga̱ gaɗi.
023	ISA	049	012	La̱na̱, ili i nampa yi ta̱ a̱ kuta̱ a̱ mpulu, a iɗika yu uɓon u gaɗi n ka̱livi, ali n na ɗe daꞋin a iɗika i Sini.”
023	ISA	049	013	YaꞋin ishipa, a̱ɗa̱ gaɗi, yaꞋin ma̱za̱nga̱, a̱ɗa̱ aduniyan, ɓosongi ishipa a̱ɗa̱ nsasan. Adama a na Vuzavaguɗu u neke ta̱ uma a̱ ni kadanshi ku uremi u ka̱ɗu, wi ta̱ kpamu a kupana asuvayali a uma a̱ ni a na i a atakaci.
023	ISA	049	014	Ama ɗa uma a Sihiyona a danai, “Vuzavaguɗu u vakangu mu ta̱, u cinukpa ta̱ nu mpa.”
023	ISA	049	015	“Kamaci ki ta̱ a kucinukpa m maku ma na wi e kuneꞋe mani ali u kpa̱ɗa̱ kupana asuvayali a maku ma na u matsai va? Ko vuka va wi baci a kucinukpa, mpa mi a kucinukpa n a̱ɗa̱ ba.
023	ISA	049	016	La̱na̱, n ɗana wu ta̱ a kataka ke kukiye ka̱ va̱, nshilya n nu mi ta̱ wa̱ va̱ ali sai uteku n uteku.
023	ISA	049	017	Aza a na a maꞋasakai nu i ta̱ a kuyaꞋan ulinga wa gogoꞋo, a laꞋa aza a na a̱ la̱nga̱sa̱i nu, ka̱ta̱ aza a na a̱ la̱nga̱sa̱i nu a laza.
023	ISA	049	018	Ɓa̱yuwa̱ a̱shi a̱ nu ka̱ta̱ vu la̱na̱ akambu dem, uma a̱ nu ra̱ka̱ o ɓolongu ka̱ta̱ a̱ ta̱wa̱ wa̱ nu. Vuzavaguɗu u danai, “Tsu na de mi n wuma na, vi ta̱ a̱ kuka̱ɓa̱ngu le e kuɗeku a na ucanuku wo ogoni, vi ta̱ a kuꞋuka le tsu vuka vu savu.
023	ISA	049	019	Ko a na wo okpoi a̱ la̱nga̱sa̱ ta̱ iɗika i nu, ɗa i ɗa yo okpoi agali, i ɗa yi ta̱ a̱ kuta̱wa̱ ya shana n uma a̱ nu, ka̱ta̱ aza a na a yawakai nu uteku a shamgba daꞋin n avu.
023	ISA	049	020	Muku n nu n na a matsai a̱ ubuta̱ wu ugbashi i ta̱ o kubono ka̱ta̱ a dana wu a atsuvu, “Ubuta̱ u nampa u gusa̱ tsu ta̱, doku tsu ubuta̱ u na tsa̱ kuda̱sa̱ngu.’
023	ISA	049	021	Ka̱ta̱ vu dana n ka̱ɗu ka̱ nu, ‘Yayi u nekei mu ntsukaya n nampa dem? Adama a na muku n va̱ n a̱bunda̱i n yaꞋan ta̱ wuni, ɗa a ɗikai aza a na a buwai a bankai ugbashi. A̱ ka̱sukpa̱i mu na gba̱ɗa̱. Te ɗai tamkpamu uma a nampa a̱ uta̱i? Yayi u matsai muku n nampa? Yayi u kumgbasakai mu ele?’”
023	ISA	049	022	Ili i na Vuzavaguɗu MalaꞋimili u danai i ɗaɗa na. “La̱na̱, mi ta̱ e kuɗeke aduniyan n kukiye, ka̱ta̱ n ɗengusa̱ urotu u kakashi u va̱ a̱ ubuta̱ u uma, i ta̱ a̱ kutuka̱ ɗa̱ m muku mo olobo n ɗa̱ woɓongi e ekiye, ka̱ta̱ a canuku muku mi nkere n ɗa̱ a avangatsu e le.
023	ISA	049	023	Ngono mi ta̱ o kokpo ɗa̱ ishekpu i na i kula̱na̱ ɗa̱, ka̱ta̱ ngono ma̱ a̱ma̱ci n le mo okpo ina̱kpu i ɗa̱ i na i kuwoꞋo ɗa̱. I ta̱ a̱ kukuɗa̱nku ɗa̱ ali a iɗika ka̱ta̱ e peɗe kubuta̱ ku na ki e ene a̱ ɗa̱. Nannai ɗa i kuyeve a na mpa ɗa Vuzavaguɗu, aza a na e keɗei a̱pa̱Ꞌa̱ e le a̱ kuta̱wa̱ wa̱ va̱, a kuyaꞋan wono ba.”
023	ISA	049	024	Yayi wa kufuɗa kisa ucanuku u na a̱ pura̱i gbani a̱ ubuta̱ u kuvon e ekiye o kovonshi, ko wi isa uma na e remei a̱ ubuta̱ u kuvon e ekiye o mogono ma asuvawuya?
023	ISA	049	025	Ama ili i na Vuzavaguɗu u danai i ɗaɗa na, “Mayu, aza a na e remei a̱ ubuta̱ wu ugbashi mi ta̱ a kisa le e ekiye o kovonshi, ka̱ta̱ ucanuku u na a̱ pura̱i gbani a̱ ubuta̱ u kuvon m bonoko le n u ɗa. Mi ta̱ a̱ kushilika̱ n aza a na a̱ shilika̱i n a̱ɗa̱, ka̱ta̱ mi isa muku n ɗa̱.
023	ISA	049	026	Mi ta̱ a kuzuwa irala i ɗa̱ i takumasanai, i ta̱ o kusoꞋo mpasa n le, tsu na a ci yaꞋan m ma̱ra̱. Ka̱ta̱ aduniyan ra̱ka̱ e yeve a na mpa ɗa vuzavaguɗu kishi ka̱ ɗa̱, n Ka̱shibi ka̱ ɗa̱, Uba̱nga̱ri vi Isaraila.”
023	ISA	050	001	Ili i na Vuzavaguɗu u danai i ɗa na, “Te ɗai katakarda ku upeci u yolo ka̱ a̱na̱vu, ka na n danai n ka̱sukpa̱i ta̱? Ko u vuza vu kutan vu va̱ ve ne ɗai n dengei wu ta̱? Adama a̱ unushi u ɗa n dengei ɗa̱, adama a kawuya ka̱ ɗa̱ ɗa n lokoi a̱na̱kpa̱ a̱ ɗa̱.
023	ISA	050	002	“Ana n ta̱wa̱i yiɗa̱i i zuwai ɗa m kpa̱ɗa̱i kucina vuza ɗe? Ana n ɗekei yiɗa̱i ɗa vuza u kpa̱ɗa̱i kuyaꞋan lo a na wa̱ kushuku? Kukiye ku va̱ kugusa̱ ta̱ ali ɗa ka̱ kukpa̱ɗa̱ kushiba̱ uma a? Ko ta na ku namba utsura u na ka kisa vuza? La̱na̱, n uɓarangi u va̱ koci ɗa n ɗekpetengi mala, m bonokoi nɗolu ubuta̱ u ɗeku, adan e le a shamai adama a unambi u mini, ɗa a̱ kuwa̱i n kakuli ali ɗa a shamai.
023	ISA	050	003	M palai gaɗi n ka̱yimbi, ɗa n yaꞋankai ni ili i kupalaka ka̱ci ka̱ ni m motogu mu una̱mgbuka̱tsuma̱.”
023	ISA	050	004	Vuzavaguɗu MalaꞋimili u neke mu ta̱ kadanshi ku ugboji, adama a na n yeve kadanshi ko kudokusu uma ka̱ɗu ka na ko kuɓa̱nka̱ aza a na i babu utsura. Usana lakam u tsu jimgbasa mu ta̱ atsuvu a̱ va̱ ciya̱ m pana tsa aza a na a̱ ciya̱i uyotsongi.
023	ISA	050	005	Vuzavaguɗu Ka̱shile u ɓa̱yuwa̱ ta̱ atsuvu a̱ va̱, n yaꞋan ugbamukaci kpamu ba, m kpatala feu kucina̱ ba.
023	ISA	050	006	N neke ta̱ kucina̱ ku va̱ a̱ ubuta̱ wa aza a na i a kulapa mu, n nekei nguji n va̱ kpamu a̱ ubuta̱ wa aza a na i o kurono ntsa̱ka̱ n va̱. Mpa ta na m kpatala a̱shi a̱ va̱ a̱ ubuta̱ wa aza a na i a kushikasa mu n a jirakai mu ntsa̱n ba.
023	ISA	050	007	Adama na Vuzavaguɗu MalaꞋimili u tsu ɓa̱nka̱ mu ta̱, mpa mi a kuciya̱ kugoyi ba. Adama a nannai n shikpa̱ ta̱ a̱shi a̱ va̱ tsu katali, n yeve ta̱ ta na mi a kuyaꞋan wono ba.
023	ISA	050	008	A̱yi na u nekei mu uba̱ruwi wi ta̱ lo ɗevu. Yayi u kugbaga mu n kavama? YaꞋan n tsu kondonoi ce ene. Anan yayi aza a nsata a̱ va̱? ka̱sukpa̱ wu uta̱ na ɗevu nu mpa.
023	ISA	050	009	La̱na̱, Vuzavaguɗu MalaꞋimili wi ta̱ koɓolo nu mpa. Yayi u kudana mi ta̱ n unushi? I ta̱ a kushama ra̱ka̱ tsa akashi, ka̱ta̱ azun a takuma le ra̱ka̱.
023	ISA	050	010	Yayi a̱ ka̱tsuma̱ ka̱ ɗa̱ wi a kupana wovon u Vuzavaguɗu ɗa kpamu wi a kupana ka̱la̱ka̱tsu ka kagbashi ka̱ ni? YaꞋan a̱yi na wi a nwalu a̱ ka̱yimbi babu kutashi, u zuwaka kula ku Vuzavaguɗu katsura, ka̱ta̱ kpamu u bonoko a̱miki a̱ ni u Ka̱shile ka̱ ni.
023	ISA	050	011	Ama la̱na̱i, a̱ɗa̱ ra̱ka̱ vu na i tsu tasuku akina, ka̱ta̱ i zamaka ka̱ci ka̱ ɗa̱ nkuni n na mi a kulala n kutashi, walai a̱ ubuta̱ u kutashi ka akina ku ɗa̱ koɓolo n kutashi ku nkuni ku na i zamai, ili i na i kuciya̱ wa̱ va̱ i ɗa na. Yi ta̱ a̱ kuyikpa̱ a̱ ka̱tsuma̱ ka atakaci a gbani-gbani.
023	ISA	051	001	“Panakai mu, a̱ɗa̱ vu na yi a kuguva kasingai, ɗa kpamu yi a̱ kula̱nsa̱ Vuzavaguɗu, la̱na̱i a kakpanlai ka na e sheꞋwei ɗa̱ koɓolo n ubuta̱ u ka̱ta̱mba̱ u na a̱ ga̱va̱i ɗa̱.
023	ISA	051	002	Indanai Ibirahi eshekpu a̱ ɗa̱, koɓolo n Saratu a̱yi na u matsai ɗa̱. A ayin a na n ɗekei ni wi m maku ba, ama ɗa n zuwakai ni una̱singai ɗa n doku n zuwai kumaci ku ni ku yimkpai n ka̱bunda̱i.
023	ISA	051	003	Adama a na Vuzavaguɗu wi ta̱ e kuneke Sihiyona kadanshi ku uremi u ka̱ɗu ka̱ta̱ kpamu wi indana agali a̱ ni ra̱ka̱ n asuvayali, u bonoko kakamba ka̱ ni tsu Adini, akamba a̱ ni o bono tsu kashina ka Vuzavaguɗu. A̱ kuciya̱ ta̱ ma̱za̱nga̱ n izoshi wa̱ ni, koɓolo n kucikpa ali n ishipa.
023	ISA	051	004	“Panakai mu uma a̱ va̱, ka̱ta̱ i zuwaka mu atsuvu, a̱ɗa̱ aduniyan a̱ va̱, adama a na mi ta̱ e kuneke wila̱, ka̱ta̱ n zuwa kasingai ka̱ va̱ ko okpo kutashi a̱ ubuta̱ u uma.
023	ISA	051	005	Usuɓi u va̱ wi ta̱ lo a kuyawa ɗevu m moloko, wishi u va̱ wi ta̱ lo a uye a̱ kuta̱wa̱, obolu a utsura a̱ va̱ i ta̱ a̱ kutuka̱ aduniyan n kasingai. Aza a na i ida̱shi a ka̱kina̱ ka̱ mini i ta̱ e kukeɗe a̱pa̱Ꞌa̱ wa̱ va̱, ka̱ta̱ kpamu a vana obolu a utsura a̱ va̱.
023	ISA	051	006	Ɗengusa̱i a̱shi a̱ ɗa̱ gaɗi zuva, ka̱ta̱ yi inda ɗaka vi iɗika, adama a na gaɗi wi ta̱ a̱ kupuwa̱nka̱ tsu ka̱nga̱, ka̱ta̱ iɗika i shama tsu kakashi, ka̱ta̱ aza a na i o kuyongo punu a̱ kuwa̱ tsa ayun. Ama wi ishi u va̱ wi o kukotso ba, usuɓi u va̱ feu wo kokpo uye ba.
023	ISA	051	007	“Panakai mu, a̱ɗa̱ vu na i yevei kasingai, a̱ɗa̱ aza na yi n wila̱ u va̱ a̱ a̱ɗu a̱ ɗa̱, Ka̱ta̱ i pana wovon wu ujari u uma ba ko wovon wi ishikushi i le ba.
023	ISA	051	008	Adama a na kayan ki ta̱ a kutakuma le tsu kuminya, ka̱ta̱ okpoɗou o sovo le o okpo an tsugbere, ama usuɓi u va̱ wi o kukotso ba, wishi u va̱ feu wi ta̱ o kuyongo ko wannai.”
023	ISA	051	009	Jimgba, jimgba, Vuzavaguɗu, ɗengusa̱ obolu a̱ nu n utsura, ɗa̱nga̱ tsu ayin cau, tsu na ili yi ishi n tsumani. Avu ɗa vu gbatyai Rahapu miri-miri ba, yayi u gbatyasai ka̱di ka nanlo ka?
023	ISA	051	010	Avu ɗa vu ɗekpetengi mala ma ba, mini ma na mi n uga̱vi ka̱u, yayi u yaꞋin uye punu a mala mu uga̱vi adama a na aza a na a̱ ciya̱i ushibi a pasa punu?
023	ISA	051	011	Ka̱ta̱ aza a na a̱ ciya̱i wishi u Vuzavaguɗu o bono. I ta̱ a kuꞋuwa a Sihiyona n ishipa, ma̱za̱nga̱ ma babu kukotso mi ta̱ o kokpo le tso oroliko. Uyo m ma̱ta̱na̱ mi ta̱ a̱ kuta̱wa̱ we le, ka̱ta̱ una̱mgbuka̱tsuma̱ n unambi u ma̱za̱nga̱ u kotso.
023	ISA	051	012	“Mpa ɗa vuza na n tsu dokusu wu ka̱ɗu utsura, avu ɗa ya vu pana wovon u vuza na wi a̱ kukuwa̱, umaci u vuma u na wi uyaꞋin tsu mita̱?
023	ISA	051	013	Ali ɗa vu cinukpai n Vuzavaguɗu, Vuza na u yaꞋin nu, a̱yi na u ba̱rukpa̱i gaɗi ɗa kpamu u varai kumi ka aduniyan, ɗa vi a kulyaꞋa kelime n kupana wovon ali a kanna ka̱ɓa̱la̱ adama a wupa u vuza gbani-gbani, vuza na u zuwai ɗe ka̱ci ka̱ ni a uye u na u kukuwa̱? Ama te ɗai biꞋi wupa u vuza gbani-gbani wa wi?
023	ISA	051	014	Aza a na i a kutakacika i ta̱ a kuyaꞋan uba̱ruwi gogoꞋo, i ta̱ a kuyaꞋan ayin a̱ a̱bunda̱i n wuma ka̱ta̱ kpamu a lyaꞋa ilikulya i na a cikalai.
023	ISA	051	015	Adama a na mpa ɗa Vuzavaguɗu Ka̱shile ka̱ nu, vuza na u tsu vura̱ mala ka̱ta̱ aɓau a̱ ni a̱ shida̱, Vuzavaguɗu MalaꞋimili ɗa kula ku va̱.
023	ISA	051	016	Mpa n zuwa ta̱ kadanshi ka̱ va̱ punu a̱ una̱ u nu, ɗa m palai nu n kululu ku kukiye ku va̱. Mpa na n yaꞋin gaɗi ɗa kpamu n varai kumi ka aduniyan, a̱yi na u danai Sihiyona, ‘A̱ɗa̱ ɗa uma a̱ va̱.’”
023	ISA	051	017	Jimgbai, jimgbai, Ɗenga̱ kashani, avu Urushelima, avu na vu soꞋi ɗe e kukiye ku Vuzavaguɗu, moko ma wupa ma̱ ni, avu na vu soꞋi ali vi teneꞋi keɓeletsu ka na ka tsu zuwa uma ma maka le.
023	ISA	051	018	A̱ ka̱tsuma̱ ka limata i nu babu vuza te vu na u buwai a na wa kinda wu, muku n na vu woꞋi dem babu kpamu vuza te vu na u kuɓa̱na̱ yi kukiye a̱ ka̱tsuma̱ ke le
023	ISA	051	019	Ili i re i nampa ya i ta̱wa̱ ta̱ wa̱ nu, yayi u kudokusu wu utsura u ka̱ɗu? Kula̱nga̱su m munuka, n kambulu n kuvon, yayi u kudokusu wu utsura u ka̱ɗu?
023	ISA	051	020	Muku n nu n lima̱ ta̱, a vaku ta̱ a nsanji mu uye dem, tsu mereꞋen ma na mazai a̱ bilili, i ta̱ tukpa n wupa u Vuzavaguɗu, n Uɓarangi u Ka̱shile ka̱ ɗa̱.
023	ISA	051	021	Adama a nannai pana ukuna u nampa, a̱ɗa̱ na i ci yaꞋan kagbanigbani, yo okpoi osoꞋi ama ba kusoꞋo ku ma̱ra̱ ba.
023	ISA	051	022	Na ɗa ili i na Vuzavaguɗu MalaꞋimili u danai, Ka̱shile ka̱ ɗa̱ ka na ko tsu folono adama a uma a̱ ni u danai, “La̱na̱, n takpa ta̱ kaꞋa ekiye a̱ nu matan ma na ma tsu zuwa vo okpo adanshi ma̱ra̱ ma maka wu ta̱ va, keɓeletsu ka wupa u va̱ ka na vi ishi o kusoꞋo va ka buwa ba.
023	ISA	051	023	Mi ta̱ a kukucukpa ma zuwa matan ma e ekiye a aza a na i a kutakacika wu, aza na a danai nu, ‘Kuɗa̱ngu adama a na tsu wala gaɗi vu nu.’ Ɗa ta na vu zuwai kokondo ka̱ nu ci iɗika, tsu uye adama a na uma a wala.”
023	ISA	052	001	Jimgba, jimgba, avu Sihiyona, zuwa utsura, uka ntogu n singai n nu, avu Urushelima likuci i ciɗa. Adama a na babu vuza na u kudoku wa̱ ta̱wa̱ wa̱ nu babu ukiɗi u kavaja ko n unata.
023	ISA	052	002	Ka̱pa̱tsa̱ kubuta̱ ki ikyamba ku ɗa̱ ka̱ta̱ vu ɗa̱nga̱ vu da̱sa̱ngu, avu Urushelima, Shikpa kawin ka na ki e kuɗeku ku nu, avu Sihiyona kagbashi.
023	ISA	052	003	Adama a na i na Vuzavaguɗu u danai i ɗa na, “Gbani ɗa e dengei nu, gbani ɗa kpamu a̱ kushiba̱ wu babu ikebe.”
023	ISA	052	004	Na ɗa ili i na Vuzavaguɗu Ka̱shile ka danai, “N ugiti uma a̱ va̱ a bana ta̱ a Masar adama a na a̱ da̱sa̱ngu ɗe, ɗa aza a Asiriya a̱ ta̱wa̱i a takacikai le gbani.
023	ISA	052	005	Ɗa Vuzavaguɗu we ecei “Gogo na yiɗa̱i mi n i ɗa punu na”? Me enei a ɗikai uma a̱ va̱ gbani, ɗa kpamu aza a na i a kulyaꞋa tsugono we le a̱ ka̱na̱i kuyaꞋanka le ma̱ka̱n,” u doku u danai, “Ɗa kpamu a̱ ka̱na̱i kugoyo kula ku va̱ a kanna dem.
023	ISA	052	006	Adama a nannai uma a̱ va̱ i ta̱ e kuyeve kula ku va̱. Adama a nannai a kanna ka nanlo i ta̱ e kuyeve a na mpa ɗa mi a kadanshi, mayun, mpa ɗa na.”
023	ISA	052	007	Indana biꞋi tsu na wi n ugaꞋin a gaɗi vu nsasan, ene a aza a na i a̱ kuta̱wa̱ n arabali a singai, aza a na a kusala arabali a̱ ma̱ta̱na̱. U salai ukuna wu ulyaꞋi ɗa kpamu u salai ukuna u wishi, a̱yi na u danai Sihiyona, “Ka̱shile ka̱ ɗa̱ mogono maꞋa.”
023	ISA	052	008	Panai, aza kindi a̱ nu a̱ ɗengusa̱ ta̱ a̱la̱ka̱tsu e le koɓolo ɗa a yaꞋin ishipa i ma̱za̱nga̱. Ayin a na baci Vuzavaguɗu u bonoi a Sihiyona, i ta̱ e kene yi n a̱shi e le.
023	ISA	052	009	Ɓosongi ishipa i ma̱za̱nga̱ koɓolo, a̱ɗa̱ agali a na i a Urushelima, adama a na Vuzavaguɗu u neke ta̱ ɗe uma a̱ ni kadanshi ku udokushi wa̱ a̱ɗu, a̱yi u shiba̱ ta̱ ɗe Urushelima.
023	ISA	052	010	Vuzavaguɗu wi ta̱ a̱ kuba̱rukpa̱ ekiye a ciɗa a̱ ni e kelime ka̱ a̱shi a aduniyan dem, ka̱ta̱ uteku wa aduniyan ra̱ka̱ we ene wishi u Ka̱shile ka̱ tsu.
023	ISA	052	011	Lazai, lazai, uta̱i punu ɗe, ka̱ta̱ i saꞋwa ili yu unata ba, uta̱i punu wa̱ ni ka̱ta̱ yo okpo ciɗa, a̱ɗa̱ vu na i ɗikai ucanuku u Vuzavaguɗu.
023	ISA	052	012	Adama a na a̱ɗa̱ yi a̱ kuta̱ m moloko ba, ko kpamu n ilaɗi ba, adama na Vuzavaguɗu wi ta̱ a kuwala kelime ka̱ ɗa̱, ka̱ta̱ Ka̱shile ki Isaraila ke geɓemgu ɗa̱ kucina̱.
023	ISA	052	013	La̱na̱i, kagbashi ka̱ va̱ ki ta̱ a kuyaꞋan ulinga n ugboji, wi ta̱ a̱ kuciya̱ ucikpi n tsugbayin tsu gbangam.
023	ISA	052	014	Ama tsu na uma n a̱bundei i a kuyaꞋan mereve adama a̱ ni. Wuti u ni tsu vuma u sabaꞋa ta̱, u doku u yotso vuza kpamu ba, vi o kudoku ve yeve yi a na vuma ɗa wi kpamu ba,
023	ISA	052	015	ta u kuzuwa uma a aduniyan n a̱bunda̱i a̱ rikpa̱ nannai, ka̱ta̱ ngono m paɗa una̱ u le bini adama a̱ ni. Adama a na ili i na ka̱ta̱ a saꞋwai kudana le ba, i ta̱ e kene i ɗa, i na kpamu a saꞋwai kupana ba, e yeve i ɗa.
023	ISA	053	001	Yayi wu ushuki n ili i na tsu panai? U yayi kpamu Vuzavaguɗu u yotsongi kukiye ku utsura ku ni?
023	ISA	053	002	Adama a na u gbonguro ta̱ a̱ ubuta̱ u Vuzavaguɗu ci ili i na i topoi usavu, tsu karalu ka na kuta̱i a iɗika i ɗekpu. Wi n tsuloboi ko n tsugbayin a na tso bonoko asuvu a̱ tsu wa̱ ni ba, babu ugaꞋin u na wi n u ɗa u na u kuzuwa ci cikala yi.
023	ISA	053	003	Ɗa uma o goyoi ni ɗa kpamu a iwain ni, vuma vu una̱mgbuka̱tsuma̱ koɓolo n ukiwani wa atakaci. Tsu zuwakai ni kucina̱ ɗa tsu tonoi a uye u yoku, o goyoi ni ama a̱ tsu ci keɓece n a̱yi ba.
023	ISA	053	004	Mayun ɗa, u ɗika ta̱ mma̱la̱ n tsu n una̱mgbi u ka̱tsuma̱ u tsu, ama ɗa a̱ tsu ci sheshei tsu danai atakaci a̱ ni ta a̱ uta̱i u Ka̱shile, atakaci adama a̱ unushi u ni.
023	ISA	053	005	Ama ɗa u ciya̱i usovi adama a kawuya ka tsu, u ciya̱i ufori adama a̱ unushi u tsu. Atakaci a na a̱ tuka̱i tsu m ma̱ta̱na̱ ta a̱ uta̱i wa̱ ni, n adama a̱ usa̱n u ni u ɗaɗa tsu potsoi.
023	ISA	053	006	Ra̱ka̱ vu tsu ci ta̱ tsu nkyon n na n tambalukpai, ɗa yaba dem u ka̱na̱i uye u ni, ɗa Vuzavaguɗu u nekei ni a̱miki a̱ unushi u tsu dem.
023	ISA	053	007	E nekei ni a takacikai, ɗa a gbarai ni, ama n nannai dem u ɓa̱yuwa̱ una̱ u ni ba, a lazai n a̱yi tsu ma̱giri ma na i a kubanka a̱ ubuta̱ u kukiɗa, n tsu malala ma na o poloi bini a̱ ubuta̱ wa apuwanci, u ɓa̱yuwa̱ una̱ u ni ba.
023	ISA	053	008	N atakaci koɓolo n afada ɗa a lazai n a̱yi, yayi u kuyaꞋan kadanshi ka ntsukaya n ni? Adama na a takpa yi ta̱ punu a̱ ka̱tsuma̱ ki iɗika i wuma, ama ɗa a̱ ga̱la̱i ni adama a̱ unushi u uma a̱ va̱.
023	ISA	053	009	U saꞋwa kuyaꞋanka vuza ili i gbani-gbani ba, Ko kadanshi ka gbani-gbani ka saꞋwa kuta̱ una̱ u ni ba, a zuwai ni a kasaun ka vuza vu uciyi, ɗa a̱ ciɗa̱ngi ni tsu vuza vu ma̱ga̱la̱ka̱.
023	ISA	053	010	N nannai dem, ucikali u Vuzavaguɗu a ɗa ciya̱ u takacika yi, ka̱ta̱ u zuwa yi una̱mgbuka̱tsuma̱. Ko an Vuzavaguɗu u bonokoi wuma u ni kuneꞋe ku unushi, wi ta̱ e kene ntsukaya n ni ka̱ta̱ u doku ayin a wuma u ni, ka̱ta̱ ofoɓuso a singai a Vuzavaguɗu o yongo e ekiye a̱ ni.
023	ISA	053	011	Ayin a na baci atakaci a̱ ka̱ɗu a̱ ni a lazai, wi ta̱ e kene kutashi ku wuma ka̱ta̱ u pana uyo, n kuyeve ku ni kagbashi ku usuɓi ka̱ va̱ ki ta̱ a kisa uma n a̱bunda̱i, ka̱ta̱ kpamu u canuku a̱miki a̱ unushi e le ra̱ka̱.
023	ISA	053	012	Adama a nannai mi ta̱ e kuneke yi ugboku a̱ ka̱tsuma̱ ku u gbayin, ka̱ta̱ u pece i na a̱ pura̱i gbani koɓolo n aza a utsura a, adama a na u neke ta̱ wuma u ni adama a na u kuwa̱, ɗa kpamu e kecei ni a̱ ka̱tsuma̱ ka aza a ugbamukaci. Adama a na u ɗika ta̱ unushi u uma n a̱bunda̱i, ɗa kpamu u yaꞋin kavasa adama a aza a ugbamukaci wa.
023	ISA	054	001	Vuzavaguɗu u danai, “YaꞋan ishipa avu madari ma vuka, avu na ka̱ta̱ vu saꞋwai kumatsa maku ba, ɓosongu vishipa ka̱ta̱ vu orukpo adama a̱ ma̱za̱nga̱, avu na vu saꞋwai a̱ga̱nda̱ a limata ba, adama a na ka̱bunda̱i ka̱ muku n vuka vu na vi madari ki ta̱ a kulaꞋa ka vuka vu na vi n vali.”
023	ISA	054	002	“Doku ka̱ba̱nga̱ ka̱ ma̱va̱li ka̱ nu, ba̱rukpa̱ akashi a̱ utsutsu o doku a yaꞋan wanshi. Ka̱ta̱ vu shikpa̱ aguta a a yaꞋan utsura mayin, vu dokusu awin a yaꞋan ugaɗi, vu dokusu le utsura.
023	ISA	054	003	Adama a na vi ta̱ a̱ kuka̱ra̱Ꞌa̱ a̱ ubuta̱ dem usingai n ugula̱ feu, ka̱ta̱ ntsukaya n nu n ka̱na̱ iɗika kakau ali a̱ da̱sa̱ngu punu a̱ likuci i na yo okpoi ɗe agali.
023	ISA	054	004	“Ka̱ta̱ vu pana wovon ba, vi a kuyaꞋan feu wono ba. Ka̱ta̱ vu pana wovon ba, babu ili i wono i na i kuta̱wa̱ wu kpamu. Vo kudoku va ciɓa n ili i wono i na vi yaꞋansai a ayin a na vi ka̱ɗa̱nga̱ni ba, koɓolo n una̱mgbuka̱tsuma̱ u na kpamu vi ishi n u ɗa a ayin a na vi ishi babu vali.
023	ISA	054	005	Adama a na Vuza na u yaꞋin nu a̱yi ɗa vali nu, kula ku ni ku ɗa Vuzavaguɗu MalaꞋimili. Vuza Ciɗa vi Isaraila a̱yi ɗa u shiba̱i nu, a̱yi ɗa e ci ɗeke Ka̱shile ka aduniyan ra̱ka̱.
023	ISA	054	006	Vuzavaguɗu wi ta̱ e kuɗeke wu u bonoko, tsu vuka vu na o lokoi ɗa a̱ ka̱sukpa̱i ni n una̱mgbuka̱tsuma̱ tsu vuka vu na vali vi ni vu lokoi, a ayin o yolo i savu i ni,”
023	ISA	054	007	“M megeshe kenu n loko wu ta̱, ama n asuvayali a gbayin mi ta̱ o kubonoko wu.
023	ISA	054	008	Vuzavaguɗu Ka̱shibi ka̱ ɗa̱ u danai, a̱ ka̱tsuma̱ ka wupa wa̱ a̱bunda̱i ɗa m paɗai bini ali megeshe kenu, ama n ucigi u babu kukotso mi ta̱ a kupana asuvayali a̱ nu.” Vuzavaguɗu ɗa u dansai vuza na u shiba̱i ɗa̱.
023	ISA	054	009	“N tsu va̱ na wi ta̱ derere n tsu ayin a̱ Nufu, ana n kucinai n danai, mini ma ayin a̱ Nufu mi o kudoku kupala aduniyan ba. Adama a nannai gogo na n kucina ta̱ mi o kudoku kuyaꞋan wupa n avu ba, mi kpamu o kudoku kudansaka wu ba.
023	ISA	054	010	Ko nsansa m puwa̱nka̱ ka̱ta̱ kpamu aginda a̱ muɗa̱, ama ucigi u gbangam u va̱ wi o kukotso wa̱ nu ba, uzuwakpani u ma̱ta̱na̱ u va̱ vuza wa kutakpa u ɗa ba,” Vuzavaguɗu vu na wi a kupana asuvayali a̱ nu u danai.
023	ISA	054	011	Vuzavaguɗu u danai, “Avu Urushelima, likuci i na yi o kusoꞋo atakaci n wunla̱i u mini ma atali, babu vuza na u kuyaꞋanka wu kadanshi ku uremi u ka̱ɗu, mi ta̱ a kuvarasaka kumaꞋa ku nu n atali a singai.
023	ISA	054	012	Mi ta̱ a kumaꞋa nshilya n nu n atali a langu-langu, utsutsu u nu kpamu n atali a na i tsa̱ a̱ta̱mba̱, nshilya m kpaꞋa kpamu n atali a na o yotsoi yaza.
023	ISA	054	013	Vuzavaguɗu wi ta̱ a kuyaꞋanka muku n nu ra̱ka̱ kuyotsongusu, ma̱ta̱na̱ ma gbayin mi ta̱ a̱ kuta̱wa̱ u muku n nu.
023	ISA	054	014	N kasingai koɓolo n ka mayun ɗa vo ku yonko, ka̱ta̱ kpamu kawuya ka yaꞋan daꞋangi n avu, vi a kupana wovon wi ili ba, i ta̱ a kutakpa ka kagbanigbani a banka daꞋangi, ki a kuyawa ɗevu n avu ba.
023	ISA	054	015	Vuza na baci u kumbai nu n vishili, na lo kusheshe ku va̱ ku ɗa ba, vuza na baci u kumbai nu wi ta̱ o kubono wo kokpo n wono.
023	ISA	054	016	“La̱na̱, Mpa ɗa vuza na n yaꞋin kawakana ka na ka̱ tsu fa̱la̱ akina ali a tasa, ka̱ta̱ u yuma ucanuku u munuka adama a ulinga u le. Mpa ɗa kpamu vuza na u yaꞋin ka̱la̱nga̱shi adama a na u la̱nga̱sa̱,
023	ISA	054	017	Vuzavaguɗu u danai, babu ucanuku u munuka u na a kuyaꞋan adama a̱ ɗa̱ ka̱ta̱ u ɗa u lyaꞋa ɗa̱, ka̱ta̱ kpamu i ɓa̱ya̱ngu kelentsu dem ka na ka kubanka ɗa̱ nu nsata. Na va ɗaɗa agadu a kagbashi ka Vuzavaguɗu, ɗaɗa kpamu wishi u na wu uta̱i wa̱ va̱.”
023	ISA	055	001	“Ta̱wa̱i, yaba dem vu na wi a kupana kakuli, ta̱wa̱i a̱ ubuta̱ u mini, vuza na baci de dem wi n ikebe ba, u ta̱wa̱, u tsula ili ka̱ta̱ u lyaꞋa. Ta̱wa̱i, i gasa ma̱kya̱n m mani babu ikebe ko babu katsupu.
023	ISA	055	002	Yiɗa̱i i zuwai ɗa i la̱nga̱sa̱i ikebe i ɗa̱ a̱ ubuta̱ wi ili i na yi ilikulya ba, adama a̱ yiɗa̱i yi a̱ kula̱nga̱sa̱ ikebe i katsupu i ɗa̱ a̱ ubuta̱ wi ili i na yi a̱ kuciya̱ punu ili ba? Panakai mu mayin, lyaꞋi ili i singai, ka̱ta̱ i ɓa̱nka̱ wuma u ɗa̱ n ilikulyaꞋa i singai.
023	ISA	055	003	Zuwakai mu atsuvu ka̱ta̱ i ta̱wa̱ wa̱ va̱, panakai mu, adama a na wuma u ɗa̱ u yongo lo. Mi ta̱ a kuyaꞋan uzuwakpani n a̱ɗa̱ u na u kukpa̱ɗa̱ kukotso, mi ta̱ e kuneke ɗa̱ ucigi u mayun u na u tsu kpa̱ɗa̱ kukotso tsu na n yaꞋankai Dawuda.
023	ISA	055	004	La̱na̱i, n zuwa yi ta̱ wo okpo magaꞋan a̱ ubuta̱ u uma, vuzagbayin n kovonshi ka uma.
023	ISA	055	005	Mayun yi ta̱ e kuɗeke uma a̱ likuci kakau i na i yevei ba, ka̱ta̱ likuci i na i yevei ɗa̱ ba i suma a̱ kuta̱wa̱ wa̱ ɗa̱, adama a Vuzavaguɗu Ka̱shile ka̱ ɗa̱, n Vuza Ciɗa va aza a Isaraila, adama a na a̱yi ɗa u nekei ɗa̱ tsugbayin.”
023	ISA	055	006	La̱nsa̱i Vuzavaguɗu a ayin a na wi kuciya̱, ɗekei ni a makyan ma na wi ɗevu.
023	ISA	055	007	YaꞋan vuza gbani-gbani u ka̱sukpa̱ uye u gbani-gbani u ni, ka̱ta̱ vuza na u kpa̱ɗa̱i kusuɓa̱ u ka̱sukpa̱ feu kusheshe ku ni, yaꞋan u bono u tono Vuzavaguɗu adama a na u pana asuvayali a̱ ni, n Ka̱shile ka̱ tsu, a̱yi na u kucinukpaka le unushi u le ba̱ri.
023	ISA	055	008	Vuzavaguɗu u danai, “Adama a na kusheshe ku va̱ ku ɗaɗa kusheshe ku ɗa̱ ba, nwalu n ɗa̱ n ɗaɗa nwalu n va̱ ba.”
023	ISA	055	009	“Uteku tsu na gaɗi wi daꞋangi n iɗika, ta feu nwalu n va̱ mi daꞋangi nu nwalu n ɗa̱ nannai, kusheshe ku va̱ kpamu ku laꞋa ta̱ kusheshe ku ɗa̱.
023	ISA	055	010	Tsu na mini ma zuva n kuta̱nu ku minimatali a̱ tsu uta̱ gaɗi, ka̱ta̱ kpamu a̱ kpa̱ɗa̱ kubono ɗe sai a̱ ta̱na̱ta̱ngu iɗika ali i ɗa i ta̱na̱ ka̱ta̱ i shama, nannai aza a̱ vica̱Ꞌa̱ a̱ kuciya̱ kuca̱Ꞌa̱, ka̱ta̱ aza a na a kulyaꞋa ilikulya a̱ ciya̱ a lyaꞋa,
023	ISA	055	011	Ta feu kadanshi ka na ka̱ tsu uta̱ una̱ u va̱ ki nannai, ka ki o kubono wa̱ va̱ ekiye a agaɗa ba, ama ki ta̱ a kushatangu i na n sheshei kuyaꞋan, ka̱ta̱ kpamu ka fuɗa ka yaꞋan i na n suꞋuki ni.
023	ISA	055	012	Yi ta̱ a̱ kuta̱ m ma̱za̱nga̱ ka̱ta̱ kpamu o tono n a̱ɗa̱ m ma̱ta̱na̱, nsasan koɓolo n aginda i ta̱ o kuɓosongu ishipa a kubana wa̱ nu, ka̱ta̱ nɗanga n kakamba ra̱ka̱ m ɓasa ekiye e le.
023	ISA	055	013	Ubuta̱ u na wi ishi a kumatsasa awana wi ta̱ o kubono wa matsa mambulu, ka̱ta̱ kpamu ubuta̱ u na wi ishi u tsu matsa mataci u bono matsa igeɓetsu. U ɗa wi ta̱ a kuyaꞋan kula adama a Vuzavaguɗu, n urotu u na u kuyongo ko wannai, u na wi kula̱nga̱sa̱ ba.”
023	ISA	056	001	Na ɗa ili i na Vuzavaguɗu u danai, “YaꞋin kasingai ka̱ta̱ kpamu i yaꞋan ili i na yi derere, adama a na wishi u va̱ u yawa ta̱ ɗevu, ka̱ta̱ ukuna u wishi u va̱ kpamu wu uta̱ e keteshe.
023	ISA	056	002	Una̱singai u ɗa a kubana u vuza na u ci yaꞋan ili i nampa, a̱yi na u tsu reme i ɗa n ugbami, vuza na u ci yaꞋan ugulani n kanna ka Ashibi ba, ka̱ta̱ kpamu u takpa ekiye a̱ ni a̱ ubuta̱ u kuyaꞋan ki ili i gbani-gbani.”
023	ISA	056	003	Ka̱ta̱ komoci ka na ki o kutono Vuzavaguɗu ka dansa tsu nampa ba, “Mayu Vuzavaguɗu wi ta̱ e kupece mu n uma a̱ ni.” Ka̱ta̱ kpamu madari ma vali ma̱ kpa̱ɗa̱ kudana, “Mpa maɗanga me ɗeku koci.”
023	ISA	056	004	Na ɗa ili i na Vuzavaguɗu u danai. “A kubana u madari ma vali, a̱yi na wi a̱ kula̱na̱ kanna ka Ashibi ka̱ va̱ mayin, a̱yi na u tsu zagba i na i ci yaꞋanka mu uyo ka̱ta̱ kpamu u ɓa̱na̱ uzuwakpani u va̱ derere,
023	ISA	056	005	Mi ta̱ e kuneke le kula punu a kpaꞋa ku va̱ ka̱ta̱ ku ɗa kokpo ili i kuciɓasa a̱ ubuta̱ u uma a̱ va̱ ku na ku laꞋi ku muku n ali m muku ma̱ a̱ma̱ci, mi ta̱ e kuneke le kula ku kowannai ku na ki o kukotso ba.
023	ISA	056	006	Omoci a na o bonokoi a̱ɗu e le a̱ ubuta̱ u Vuzavaguɗu, adama a na a yaꞋanka yi ulinga, a ciga kpamu kula ku Vuzavaguɗu, ɗa kpamu a cikpai ni, vuza na de dem wi a̱ kuɓa̱na̱ kanna ka Ashibi mayin, ɗa kpamu o kugoyo a ɗa ba, ɗa kpamu wi e kureme uzuwakpani u va̱ n utsura,
023	ISA	056	007	ele ɗa n kubanka a kusan ku ciɗa ku va̱, ka̱ta̱ kpamu n zuwa le a yaꞋan ma̱za̱nga̱ a kpaꞋa ka avasa ku va̱. KuneꞋe ku kusongu ku le koɓolo n alyuka e le i ta̱ a̱ kuciya̱ wishi a katalikalyuka ka̱ va̱, adama a na kpaꞋa ku va̱ uma ra̱ka̱ i ta̱ e kuɗeke ku ɗa kpaꞋa ka avasa ku uma ra̱ka̱.”
023	ISA	056	008	Vuzavaguɗu MalaꞋimili, vuza na u ɓolongi aza a ugbashi a Isaraila u danai, “Mi ta̱ o kudoku mo ɓolonku le uma o yoku kau n aza a na m ɓolongi ɗe.”
023	ISA	056	009	Ta̱wa̱i ra̱ka̱ a̱ɗa̱ nnama n kakamba, ta̱wa̱i ra̱ka̱ a̱ɗa̱ nnama n kutsun. Ta̱wa̱i i kpa̱ta̱ra̱ uma a̱ va̱.
023	ISA	056	010	Aza a kindi a Isaraila a̱yimba̱ a ɗa, ra̱ka̱ vi le i n kuyeve ba, nsheꞋe n ka̱bini n ɗa i, a ci yaꞋan wali ba, o ci yongo ta̱ ucigi wa alavu ka̱u, sai alatani a ɗa o ci yongo a kuyaꞋan.
023	ISA	056	011	Ele nsheꞋe n ɗa n na mi n kutsa̱n ka̱u, ili i ci yawa le ba. Ele nguɓi n ɗa n na mi n unambi u kuyeve, yaba dem vu le u ɓatsai a uye u ni, yaba dem vu le a̱ kula̱nsa̱ i na i kuꞋuwa yi.
023	ISA	056	012	Yaba dem u danai, “Ta̱wa̱i, yaꞋan ci ciya̱ ma̱ra̱, yaꞋan kpamu tsu soꞋo ka̱ta̱ ma maka tsu. Ka̱ta̱ kpamu mkpa tsu doku ci yaꞋan nannai ali u laꞋa tsu nanlo.”
023	ISA	057	001	Vuma vu usuɓi u tsu geshe ba, ama babu vuza na u keɓecei, a̱ pura̱ ta̱ aza a usuɓi ra̱ka̱, ama babu vuza na u yevei. Mayun a yaꞋan ta̱ nannai adama a na e pece le a̱ ubuta̱ u kuyaꞋan ka gbani-gbani.
023	ISA	057	002	Aza a na a walai derere i ta̱ o kuyongo m ma̱ta̱na̱, i ta̱ kpamu a̱ kuciya̱ wuvuki a ayin a na baci a̱ kuwa̱i.
023	ISA	057	003	“Ama a̱ɗa̱ ta̱wa̱i na, a̱ɗa̱ muku mo olobo mo oboci, a̱ɗa̱ ntsukaya ma aza a tsugbani koɓolo n ashakanlai.
023	ISA	057	004	Yayi yo o kuzoꞋosoko? Yayi i ɓa̱yuwa̱ka̱i una̱ ɗa kpamu yi a̱ kumeɗeke una̱? Ashe a̱ɗa̱ muku mu ugbamukaci n ɗa yi ba? Kumaci ka aza a aꞋuwa?
023	ISA	057	005	Yi a kucikpa a̱ma̱li a̱ ɗa̱ m mali ma gbani-gbani asuvu a nɗanga n oku koɓolo n ubuta̱ wu nɗanga n na n kimba̱i dem, ɗa i kiɗai muku n ɗa̱ punu a̱ a̱ra̱Ꞌa̱ n angu a akpanlai.
023	ISA	057	006	Vi ɗikai atali a ugbori a̱ ka̱ra̱Ꞌa̱ ɗa vu bonokoi a ɗa a̱ma̱li o kutono a̱ nu, ele ɗa i na vi ciya̱i. Mayu, we le u ɗa i nekei kuneꞋe ki ili kusoꞋo koɓolo n kuneꞋe ki ili i kashina. Ɗa i kudana m pana uyoꞋo ba?
023	ISA	057	007	Gaɗi ɗe zuva a kusan ku leku ɗa vu poloi ɗe kajiba ka̱ nu, ɗa vu banai ɗe a̱ ubuta̱ wa adama a na vi yaꞋan alyuka a̱ nu.
023	ISA	057	008	A̱ kucina̱ ku utsutsu u nu koɓolo n iga̱Ꞌin a̱ utsutsu a̱ nu a ɗa vu zuwai ɗe urotu wa̱ a̱ma̱li a̱ nu dem. Vu ka̱sukpa̱i mu ɗa vu vaki a kajiba koɓolo n a̱ma̱li a unata a nanlo, ɗa vu nekei ka̱ɗu ka̱ nu we le, ɗa vi yongoi a kucikalasa vi inda ciyampa ci le.
023	ISA	057	009	Vu banai u ka̱ma̱li Moleki m maniꞋin ma zaitu ɗa kpamu vu doki ili i ma̱gula̱ni i nu. Vu suki alingata a̱ nu daꞋin, ɗa avu a̱ ka̱ci ka̱ nu vu cipa̱i a̱ ubuta̱ wa asaun.
023	ISA	057	010	Vo oꞋusoi ka̱ci ka̱ nu n ukuna u kutoni u nu dem, ama vu dana, ‘Mo oꞋwo ta̱ ba’ Vu ciya̱ka̱i ka̱ci ka̱ nu utsura u savu, ɗaɗa ta na vu kpa̱ɗa̱i kuka̱sukpa̱.
023	ISA	057	011	“U yayi vi e kujeꞋeke ikyamba n wovon, ali ɗa vi yaꞋankai mu aꞋuwa, ɗa kpamu vi cinukpai nu mpa ɗa vu kpa̱ɗa̱i kuciɓa nu mpa. Adama a na n yaꞋan ta̱ megeshe mpa bini? i ɗaɗa i zuwai ɗa i kpa̱ɗa̱i kupana wovon u va̱?
023	ISA	057	012	Mi ta̱ a̱ ku uta̱ka̱ usuɓi u nu n i na vi yaꞋansai e keteshe, ama i ɗa yi o kudoku wu ili ba.
023	ISA	057	013	Ayin a na baci vu lapai una̱ adama a̱ uɓa̱nki, yaꞋan a̱ma̱li a na vu ɓolongi va a isa wu. Wunla̱i wi ta̱ a ɗika le ra̱ka̱, ka̱ta̱ ayinviki feu a̱ pura̱ngu le. Ama a̱yi na u la̱nsa̱i ubuta̱ u kusheɗeku wa̱ va̱, wi ta̱ a̱ kuka̱na̱ iɗika ya yo okpo i ni ka̱ta̱ kpamu wo okpo vuza na u kuka̱na̱ kusan ku ciɗa ku va̱.”
023	ISA	057	014	Ka̱shile ka danai, “Lapulai, lapulai, lapulai uye mayin. Takpai a̱guli a na i lo a uye u uma a̱ va̱ dem.”
023	ISA	057	015	Na ɗa ili i na vuza na wi a̱da̱nga̱shile n ucikpi, a̱yi na wi n wuma ko wannai, vuza na kula ku ni ki ciɗa u danai. “Mi ta̱ ida̱shi na gaɗi n ubuta̱ u ciɗa, koɓolo kpamu n uma a na i n ka̱ɗu yuwu babu a̱ra̱ɗi, adama a na n zuwa aza a na i n una̱mgbi wa̱ a̱tsuma̱ e reme a̱ɗu ka̱ta̱ kpamu n dokusu aza o yoku utsura wa̱ a̱ɗu.
023	ISA	057	016	Mpa mi a kulyaꞋa kelime n kushila̱ka̱ n a̱ɗa̱ ba, ko n yongo a wupa ayin tutu, nannai wi ta̱ a kuzuwa ka̱ɗu ka vuma kuyongo ulimi a̱ kuta̱wa̱ wa̱ va̱, ayinviki a vuma a na mpa n yaꞋin n ekiye a̱ va̱.
023	ISA	057	017	N yaꞋin wupa adama a̱ unushi u ni, n takacikai ni ɗa kpamu n zuwakai ni kucina̱ adama a wupa, ama n nannai dem u lyaꞋi kelime n kuyaꞋan ili i kavama i ni.
023	ISA	057	018	Mpa mene ta̱ nwalu n ni, ama mi ta̱ o kupotsotongu yi, mpa n kutono ta̱ n a̱yi ka̱ta̱ m bonoko yi n ida̱shi i ma̱ta̱na̱,
023	ISA	057	019	a̱ kutuka̱ n kadanshi ka kucikpa Ka̱shile a̱ una̱ u le. YaꞋan a̱ ciya̱ ma̱ta̱na̱ ma̱ a̱bunda̱i, ali na ɗe a̱ mpulu n ɗevu dem,” Vuzavaguɗu u danai, “Mpa n kupotsotongu le ta̱.
023	ISA	057	020	“Ama aza a na a ci yaꞋan ili i wuya i ta̱ tsu mala ma na mo ci yongo a kuvuzukpa, babu kupaɗa bini, aɓau a̱ ni a̱ tsu utuka̱ ta̱ n kolyon koɓolo n cilili.
023	ISA	057	021	Ka̱shile ka̱ va̱ ka danai, “Ma̱ta̱na̱ mi lo adama a vuza vu kawuya ba.”
023	ISA	058	001	Vuzavaguɗu u danai, “Shika̱i n kacaꞋa, ka̱ta̱ i kpa̱ɗa̱ ba, ɗengusa̱i a̱la̱ka̱tsu a̱ ɗa̱ adanshi ishari ɗa. Dansukai uma a̱ va̱ adama a ugbamukaci u le, ka̱ta̱ kpamu i sala ukuna wu unushi u kpaꞋa ku Yakubu.
023	ISA	058	002	O ci yongo ta̱ a kucikpa mu ayin tutu ka̱ta̱ kpamu o yongo a̱ ma̱za̱nga̱ ma na e yeve nwalu n va̱, adanshi uma o yoku a ɗa a na i ishi i ci yaꞋan ukuna u singai ɗa kpamu a̱ kpa̱ɗa̱i kuka̱sukpa̱ wila̱ u Ka̱shile. E ci ece mu ta̱ ciya̱ m ɓa̱nka̱ le n afada a mayun ɗa kpamu u yaꞋin adanshi i ta̱ a̱ ma̱za̱nga̱ ma na a̱ ta̱wa̱ a cikpa Ka̱shile.
023	ISA	058	003	A danai, ‘Yiɗa̱i i zuwai ɗa tsu ka̱na̱i una̱, ɗa Vuzavaguɗu u kpa̱ɗa̱i ku cikpa i na ci yaꞋin? Ci nekei ikyamba i tsu atakaci, ama vu kpa̱ɗa̱i kucoꞋoko?’ Vuzavaguɗu wu ushuki, “La̱na̱i, a kanna ka na i kuka̱na̱ una̱, i ci yaꞋan ta̱ tsu na u yokpoi ɗa̱ ka̱ta̱ i takacika aza a ulinga ɗa̱ ra̱ka̱.
023	ISA	058	004	La̱na̱i, i ka̱na̱ ta̱ una̱ koci ka̱ta̱ i yaꞋan kanananai n vishili ka̱ta̱ i lapanai n a̱kun a gbani-gbani. Yi a̱ kuka̱na̱ una̱ tsu na i yaꞋin anana, ka̱ta̱ i ciga a pana a̱la̱ka̱tsu a̱ ɗa̱ na ɗe gaɗi ba.
023	ISA	058	005	IcuꞋu i kuka̱na̱ ku una̱ ku nampa ku ɗa n zagbai, kanna ke te koci adama a na vuma u bono u goyo ka̱ci ka̱ ni? A kanna ka ɗaɗa u kuja̱lika̱ kaci ka ni tsu nkoru, ka̱ta̱ kpamu u vaku n akashi o kokomo? Na ɗa ili na vu ɗekushei kuka̱na̱ ku una̱, kanna ka na Vuzavaguɗu wu ushuki n kaꞋa?
023	ISA	058	006	“Na ɗa kuka̱na̱ ku una̱ ku na n zagbai, adama na i shikpa aza a na i atakaci, ka̱ta̱ kpamu i cipuka̱ a̱miki a na i e eɗeku a uma, i zuwa aza a na i a̱ ka̱tsuma̱ ka atakaci a̱ ba̱ruwa̱, ali i koɗo kaburakpatsu ka atakaci u uma
023	ISA	058	007	Pece ilikulyaꞋa i nu n aza a kambulu, ka̱ta̱ kpamu i tuka̱ n aza a na i n iꞋuwa ba, a iꞋuwa i ɗa̱, ve ene baci vuza koshomboɗi, pala yi, ka̱ta̱ vu sokongu a̱shi a̱ nu a̱ ubuta̱ u vuza nu ba.
023	ISA	058	008	I yaꞋan baci nannai, kutashi ku ɗa̱ ki ta̱ a kakana tsu wakani wu usana, ka̱ta̱ kpamu usa̱n u ɗa̱ u ta̱na̱ gogoꞋo, kasingai ka̱ ɗa̱ ki ta̱ a kuwala n a̱ɗa̱, ka̱ta̱ wishi u Vuzavaguɗu wo okpo ili i na i kinda ɗa̱ mayin.
023	ISA	058	009	Ka̱ta̱ gogo na i ɗeke, Vuzavaguɗu wi ta̱ a̱ kushuku ɗa̱, I shika̱ adama a na u ɓa̱nka̱ ɗa̱, wi ta̱ ta na a kudana, ‘Mpa ɗa na.’ “I ka̱sukpa̱ baci a̱miki a ukuna u gbani a na i caniki, n ukuna u masapangbanai ma̱ a̱jivu koɓolo n kuyaꞋan ku kadanshi ka kavama,
023	ISA	058	010	ɗa baci i bonokoi ka̱ci ka̱ ɗa̱ tsa aza a kambulu ɗa kpamu i ɓa̱nka̱i aza a na i o kusoꞋo atakaci, kutashi ku ɗa̱ ki ta̱ a kakana a̱ ubuta̱ u ka̱yimbi, ka̱ta̱ ka̱yimbi ka na ki ɗevu n a̱ɗa̱ kokpo an kutashi ku kanna.
023	ISA	058	011	Vuzavaguɗu wi ta̱ a kinda ɗa̱ ayin dem, wi ta̱ e kuneke ɗa̱ ili na i cigai a ubuta̱ u na u canai ba, ka̱ta̱ kpamu u dokusu ikyamba i ɗa̱ utsura. Nannai wi ta̱ a kuzuwa yo okpo an kashina ki ishiꞋwan ka na ka̱ ciya̱i kuta̱nu mayin, n uteku tsu kuyene ku na mini ma̱ ni ma̱ tsu kpa̱ɗa̱ kuɗekpe.
023	ISA	058	012	Yi ta̱ a kumaꞋasaka likuci i cau i ɗa̱ i na yi ishi yo okpoi agali, yi ta̱ a̱ kuɗa̱ngusa̱ kumi ka aza a na ishi lo ali n tsumani, ka̱ta̱ kpamu e ɗeke ɗa̱ Alapuli a Nshilya n na m ɓosoi, koɓolo n Alapuli a Uye a̱ ubuta̱ u na uma a̱ tsu da̱sa̱ngu.
023	ISA	058	013	“I ka̱na̱ kanna ka Ashibi adama a na kokpo ciɗa, i ka̱sukpa̱ kutono mali ma̱ ɗa̱ a kanna ka nanlo, ama i kucukpa i pana uyo u kanna ka Ashibi ka, ka̱ta̱ i dansa ukuna u kaꞋa n a̱ɗu a̱ ɗa̱ a̱ ma̱za̱nga̱ tsu kanna ka ciɗa ka Vuzavaguɗu. I cikpa kanna ka Ashibi ka n ili i na i kuyaꞋan a kanna ka nanlo dem, ka̱ta̱ i tono mali ma̱ ɗa̱ ko i dansa ukuna u kavama ba,
023	ISA	058	014	nannai ɗa i kuciya̱ ma̱za̱nga̱ ma̱ ɗa̱ a̱ ubuta̱ u Vuzavaguɗu, ka̱ta̱ kpamu n zuwa ɗa̱ i yongo ubuta̱ u ɓati wi iɗika i gaɗi koɓolo n ka̱ɗiva̱ ɗe ubuta̱ wa agadu wa̱ esheku a̱ ɗa̱ Yakubu.” Vuzavaguɗu ɗa u dansai nannai n una̱ u ni.
023	ISA	059	001	Panai, kukiye ku Vuzavaguɗu ku gusa̱ ali ku ɗa kukpa̱ɗa̱ kisa ɗa̱ ba, ko kutsuvu ku ni ku gulana ali u kpa̱ɗa̱ kufuɗa kupana ba.
023	ISA	059	002	Ama unushi u ɗa̱ u pece ɗa̱ ta̱ n Ka̱shile ka̱ ɗa̱, ukuna u wuya u ɗa̱ u ɗa u zuwai u sheɗeki n a̱shi a̱ ni adama a na u kpa̱ɗa̱ kupanaka ɗa̱.
023	ISA	059	003	Adama a na ekiye a̱ ɗa̱ a̱ na̱mgba̱ ta̱ nu mpasa m munuka, a̱jivu a̱ ɗa̱ kpamu a shana ta̱ tukpa n unushi. Una̱ u ɗa̱ u dansa ta̱ aꞋuwa, elentsu a̱ ɗa̱ kpamu a dansa ta̱ kadanshi ka wuya.
023	ISA	059	004	Babu vuza na u cigai afada a mayun, babu kpamu vuza na u folonoi a yaꞋanka yi afada a singai. A zuwai katsura ke le a̱ ubuta̱ u kadanshi ka aꞋuwa, e sheshei ukuna u gbani-gbani u ɗaɗa u bonoi u vazai kawuya.
023	ISA	059	005	A tsu gyaꞋwan ta̱ oko a gbani-gbani ka̱ta̱ kpamu a caꞋa tsugbere tsu kanata. Vuza na baci de dem u takumai okowo a̱ ni wi ta̱ a̱ kukuwa̱, kokowo ka na baci de dem ko ɓosoi, koko kaꞋa ki a̱ kuta̱.
023	ISA	059	006	Tsu na tsunata ci le ci a kufuɗa kucaꞋa kuminya ba, ta feu nannai i a kufuɗa kupala ka̱ci ke le ni ili i na a yaꞋin ba. Ulinga u le ra̱ka̱ wi ta̱ tukpa n kawuya, ibori i vishili i ɗaɗa le ili i kuyaꞋan.
023	ISA	059	007	A ci yaꞋan ta̱ moloko a̱ ubuta̱ u kuyaꞋan ku unushi, koɓolo m moloko mu ubuta̱ u kuna aza a na i babu unushi. Ukuna wu unushi u ɗa o ci yongo e kusheshe koci, asuvu awuya n vishili ɗaɗa ili i na o ci yonko.
023	ISA	059	008	E yeve uye u ma̱ta̱na̱ ba, ko tsu na o kuyongo n ugaꞋin ba. O bonokoi uye u le uye wa atakaci, babu kpamu vuza na wi a kuwala a uye u le ɗa u yevei ili i na e ci ɗeke ma̱ta̱na̱.
023	ISA	059	009	Ci m ma̱ta̱na̱ a̱ ubuta̱ u tsu ba, usuɓi feu wi punu a̱ a̱ɗu a̱ tsu ba. Tsu la̱nsa̱i kutashi, ama kucikpa ce enei ka̱yimbi. Tsu la̱nsa̱i wakani na ɗe gaɗi, ama ɗa tsu kucukpai tsu walai a̱ ka̱ta̱m.
023	ISA	059	010	Ci yongoi a kupapa tsusaki tsu ka̱yimba̱, a̱ kula̱nsa̱ uye tsu uma a na i n a̱shi ba. N kanna e keteshe ci yongoi a̱ kuta̱ɗa̱tsa̱sa̱ adanshi ka̱yimbi kaꞋa ki lo, a̱ ka̱tsuma̱ ka aza a utsura ɗa tso okpoi a na a̱kpisa̱.
023	ISA	059	011	Ci yongoi a̱ yura̱ dem vu tsu tsa anama, tsu ka̱na̱i ma̱shi tsu moɗoi. Tsu la̱nsa̱ ta̱ afada a singai, ama ci ciya̱ ba, tsu la̱nsa̱i kpamu wishi ama ci ciya̱ u ɗa ba.
023	ISA	059	012	Adama a na unushi u tsu u yaꞋan ta̱ a̱bunda̱i wa̱ nu, unushi wa kpamu wu uta̱ka̱ tsu ta̱ e keteshe. Unushi u tsu wi ta̱ punu koɓolo n a̱ tsu, a̱ tsu ta na feu ci uyevi n u ɗa,
023	ISA	059	013	Ci yeve ta̱ a na ci yaꞋin ugbamukaci ɗa tsu nanai Vuzavaguɗu. Tsu zuwakai Ka̱shile ka̱ tsu kucina̱, ci yeve ta̱ tsu na tsu kpa̱ɗa̱i kuyaꞋan i na yi derere, a kudansa aꞋuwa a na i tukpa a̱ a̱ɗu a̱ tsu.
023	ISA	059	014	Kasingai ka̱ kpa̱ɗa̱i kudoku kuyaꞋan ulinga, ɗa tsu zuwai usuɓi u shamgbai daꞋangi n a̱ tsu, ukuna u mayun u buwa kuciya̱ a̱ ubuta̱ u uma ba, ama a̱ tsu ci iwain kuyaꞋan ka mayun.
023	ISA	059	015	Ukuna u mayun u buwa kuciya̱ ba, vuza na baci u iwain kawuya i ta̱ a̱ kugba̱da̱la̱ngu yi. Vuzavaguɗu u la̱na̱i ɗa u kpa̱ɗa̱i kupana uyo an kasingai ko kotsoi.
023	ISA	059	016	Ɗa we enei babu vuza na u buwai lo a na wa uwa e mere ko u ɓa̱nka̱ aza a na i o kusoꞋo atakaci. Ɗa a̱yi a̱ ka̱ci ka̱ ni u uwai adama a na wi isa le n kukiye ku utsura ku ni, ɗa ta na ukuna u singai u ni u tonoi n a̱yi.
023	ISA	059	017	U ukai usuɓi wo okpoi ni an ma̱ra̱ga̱ mi ikyamba, m ma̱kun ma̱ wishi a kaci ka̱ ni, u ukai ka̱ci ka̱ ni motogu ma na u kutsupaka, ɗa kpamu u lapangi mali ma kuyaꞋan ili i singai tsu kalaba.
023	ISA	059	018	Derere uteku wi ili, nannai ɗa u kutsupa irala i ni n wupa u gbayin koɓolo n kawuya dem, wi ta̱ kpamu a kutsupa aza a na i a iɗika yo otogu i na a yaꞋin.
023	ISA	059	019	Ili i na i ɗikai a̱ ka̱livi, uma i ta̱ a kupana wovon u kula ku Vuzavaguɗu, ka̱ta̱ ili i na i ɗikai a kasana a̱ gita̱ kupana wovon u tsugbayin. Adama na a̱yi wi ta̱ a̱ kuta̱wa̱ tsu kuɗolu ku na ki e kuyene n utsura, ku na wunla̱i u Vuzavaguɗu wi a̱ kuvula̱ ka̱u.
023	ISA	059	020	Vuzavaguɗu u danai, “Ka̱shibi ka ki ta̱ a̱ kucipa̱ a Sihiyona, wa aza a Yakubu ele na a̱ shika̱i unushi u le.”
023	ISA	059	021	Vuzavaguɗu u danai “Na ɗa uzuwakpani u va̱ n ele, n neke ɗa̱ ta̱ ayinviki a̱ va̱, n kadanshi ka̱ va̱, ka̱ta̱ kadanshi ka nanlo ka̱ ka̱sukpa̱ una̱ u ɗa̱, m muku n ɗa̱, ko una̱ wu ntsukaya n ɗa̱ ba. Na uzuwakpani u ɗa u gogo na ali a kubana uteku.”
023	ISA	060	001	“Ɗenga̱, ka̱ta̱ vu akana adama a na kutashi ku nu ku yawa ta̱, tsugbayin tsu Vuzavaguɗu ci cipa̱ ta̱ wa̱ nu.
023	ISA	060	002	La̱nuku, ka̱yimbi ka pala ta̱ aduniyan ra̱ka̱, ɗa ka̱yimbi ka gbangam ka palai uma, ama wa̱ nu u ɗa kutashi ku Vuzavaguɗu ki a kakana, tsugbayin ci ni tsu ta̱wa̱ wa̱ nu.
023	ISA	060	003	Aduniyan dem i ta̱ a̱ kuta̱wa̱ a̱ ubuta̱ u kutashi ku nu, ngono tamkpamu i ta̱ a̱ kuta̱wa̱ a̱ ubuta̱ u kutashi ku usana ku nu.
023	ISA	060	004	“Ɗengusa̱ a̱shi a̱ nu vu ka̱ra̱ka̱ a̱ ubuta̱ dem, ka̱ta̱ ye ene tsu na o ɓolongi a̱ ubuta̱ u te, ɗa a̱ ta̱wa̱i wa̱ nu, muku n ɗa̱ mi ta̱ a̱ kuta̱ daꞋangi, ɗa a̱ ka̱na̱i nkere n nu e ekiye.
023	ISA	060	005	A̱shi a̱ nu i ta̱ e kene ka̱ta̱ a tasa, ka̱ɗu ka̱ nu ki ta̱ a kushana ka̱ta̱ ka shita adama a̱ ma̱za̱nga̱, uciyi u na wi a mala i ta̱ a̱ kutuka̱ u ɗa wa̱ nu, wa̱ nu u ɗa uciyi wa aduniyan ra̱ka̱ u kubono.
023	ISA	060	006	Ka̱bunda̱i ka arakuma ki ta̱ a kupala wu, arakuma a wawaꞋa a Midiya koɓolo n Ifa, aza na i a Sheba ra̱ka̱ i ta̱ a̱ kuta̱wa̱, ucaniki n azanariya koɓolo n ili i ma̱gula̱ni, n a salai ukuna u kucikpa Vuzavaguɗu.
023	ISA	060	007	Ushiga wi ilikuzuwa ya aza a Kida i ta̱ o kuɓolongu u ɗa wa̱ nu, a̱giri a aza a Nebatu i ta̱ a kuyaꞋanka wu ulinga, i ta̱ a kisa a ɗa ci ili i kuneꞋe a katalikalyuka ka̱ va̱, ka̱ta̱ kpamu n lapulaka kpaꞋa ku singai ku va̱.
023	ISA	060	008	“Anan yayi a imkpai gaɗi tsa eleshu tsa, tsu moɗoi a kubana a̱ ubuta̱ u cikinda u le?
023	ISA	060	009	Mayun aza o kotogu i ta̱ a kuzuwa a̱pa̱Ꞌa̱ e le wa̱ va̱, antsu a aza a Tarishi a ɗa o kokpo aza a ugiti, a̱ kutuka̱ muku n ɗa̱ na ɗe daꞋangi, koɓolo n azurufa n azanariya e le, adama a kucikpa kula ku Vuzavaguɗu Ka̱shile ka̱ ɗa̱, n Vuza Ciɗa va aza a Isaraila, adama a na a̱yi ɗa u zuwai nu vo okpo n tsuloboi.
023	ISA	060	010	“Omoci i ta̱ a kumaꞋasaka ɗa̱ nshilya n ɗa̱, ka̱ta̱ ngono n le mo okpo aza a na a kuyaꞋanka ɗa̱ tsugbashi, ko a na wi n wupa u ɗa n lapai ɗa̱, ama n ucigi u ɗa n kuyotsongu ɗa̱ asuvayali a̱ va̱.
023	ISA	060	011	Utsutsu u ɗa̱ wi ta̱ o kuyongo uɓa̱yuwi ayin tutu, a̱ kuɓa̱ya̱ngu u ɗa ba kanna n kayin dem, adama a na uma a̱ tuka̱ wu n uciyi wa aduniyan dem, n ngono n le a kuwalaka le kelime udari a̱ kuta̱wa̱ wa̱ nu.
023	ISA	060	012	Adama a na iɗika ko tsugono tsu na tsu tonoi nu ba, ci ta̱ a̱ kukuwa̱, i ta̱ o kubonoko i ɗa agali ra̱ka̱-ra̱ka̱.
023	ISA	060	013	“Tsugbayin tsa aza a Lebano ci ta̱ a̱ kuta̱wa̱ wa̱ nu, koɓolo nu nɗanga n singai sipirus n firi, n pini dem, adama a na n lapulaka ubuta̱ u ma̱va̱li ma̱ va̱, ka̱ta̱ kpamu n neke ubuta̱ u kuzuwa adasukpatsu a̱ va̱ tsugbayin.
023	ISA	060	014	Muku ma aza a na a takacikai ɗa̱ mi ta̱ a̱ kuta̱wa̱ ka̱ta̱ a̱ kuɗa̱nku ɗa̱, aza a na o goyoi ɗa̱ dem i ta̱ a̱ kuta̱wa̱ ka̱ta̱ a̱ kuɗa̱ngu a idasakpatsu i ɗa̱, ka̱ta̱ e ɗeke ɗa̱ likuci i Vuzavaguɗu, Sihiyona vu ciɗa va aza a Isaraila.
023	ISA	060	015	“Ko an wi ishi a iwain nu ɗa a̱ ka̱sukpa̱ nu, ali babu vuza te vu na u kuwala punu a̱ ubuta̱ u nu, mi ta̱ o kubonoko wu ili ya̱ a̱ra̱ɗi i na i kukotso ba, koɓolo m ma̱za̱nga̱ ma babu uteku.
023	ISA	060	016	Yi ta̱ a kupana uyo wi uciyi wa aduniyan, ka̱ta̱ a lyatangu ɗa̱ n ilikulya yi ngono. Nannai ɗa i kuyeve a na Mpa ɗa Vuzavaguɗu, Kishi ka̱ ɗa̱ n Ka̱shibi ka̱ ɗa̱, Vuzagbayin va aza a Isaraila.
023	ISA	060	017	A na me neke ɗa̱ viyum vi shili yaꞋan n kucukpa n neke ɗa̱ azurufa, n azanariya o okpo una̱ u vuyum. Ka̱ta̱ n neke ɗa̱ viyum vi shili a̱ una̱ wu nɗanga, vuyum tamkpamu vo okpo una̱ wa atali. Ka̱ta̱ n zuwa ma̱ta̱na̱ mo okpo vuzagbayin vu ɗa̱, usuɓi tamkpamu wo okpo mogono ma̱ ɗa̱.
023	ISA	060	018	Ibori i vishili yo kudoku ya yaꞋan a iɗika i nu ba, babu kula̱nga̱su ko moɓosu mu ubuta̱ a uteku wi iɗika i ɗa̱, ama yi ta̱ e kuɗeke nshilya n ɗa̱ nshilya mu wishi, i ɗeke utsutsu u ɗa̱ kpamu ucikpi.
023	ISA	060	019	Kanna ki o kudoku kuneke ɗa̱ kutashi n kanna ba, ko kutashi ku wotoi ku akana ɗa̱, adama a na Vuzavaguɗu wi ta̱ kokpo kutashi ku ɗa̱ ku na ko kukotso ba, ka̱ta̱ Ka̱shile ka̱ ɗa̱ kpamu kokpo tsugbayin tsu ɗa̱.
023	ISA	060	020	Kanna ka̱ ɗa̱ ko kudoku kuta̱ ba, ka̱ta̱ wotoi feu u kpa̱ɗa̱ kuta̱, Vuzavaguɗu wi ta̱ o kokpo kutashi ku ɗa̱ ku ko wannai, ka̱ta̱ ayin a̱ una̱mgbuka̱tsuma̱ a̱ ɗa̱ a zuwa uteku.
023	ISA	060	021	Ka̱ta̱ uma a̱ nu dem o bono a̱ suɓa̱, ka̱ta̱ a̱ ka̱na̱ iɗika ya ali a kubana uteku n uteku. Ele ɗa utopi u na n ca̱Ꞌi, n ulinga we ekiye a̱ va̱, adama a na n ciya̱ ucikpi.
023	ISA	060	022	KpaꞋa ku na ku laꞋi n kenu a̱ ka̱tsuma̱ ka̱ ɗa̱ ku ɗa ko kokpo ku gbayin, iɗika i kenu moco yo okpo aduniyan a̱ a̱bunda̱i, Mpa ɗa Vuzavaguɗu, makyan ma yawa baci mi ta̱ a kuzuwa i ɗa i yaꞋan.”
023	ISA	061	001	Ayinviki a Vuzavaguɗu Ka̱shile i ta̱ koɓolo nu mpa, adama a na Vuzavaguɗu u zagba mu ta̱ n tuka̱ n kadanshi ka singai wa aza a yali. U suku mu ta̱ kpamu adama a na m bana n neke aza a na i n a̱ɗu una̱mgbi kadanshi ka singai, ka̱ta̱ kpamu n neke aza a na i ugbashi uba̱ruwi, ka̱ta̱ kpamu n ɓa̱yuwa̱ aza na a̱ ɓa̱ya̱ngi a̱ kunu kugbashi,
023	ISA	061	002	ka̱ta̱ n sala ukuna u ka̱ya̱ ka wishi ka Vuzavaguɗu, n kanna ka na Ka̱shile ka̱ tsu ka kutsupa le n wupa u ni, u neke kpamu aza a na i a̱ɗu una̱mgbi kadanshi ku uremi wa̱ a̱ɗu,
023	ISA	061	003	ali n aza a na i ida̱shi a Sihiyona, ka̱ta̱ u zuwaka le oroliko o tsuloboi a na wa̱ tsuwa̱nka̱ le kokomo, m maniꞋin ma̱ ma̱za̱nga̱, a na a yaꞋan n una̱mgbuka̱tsuma̱, kucukpa u uka le motogu ma tsugbayin a na wo kokpo una̱mgbuka̱tsuma̱. Adama a ulinga wu usuɓi u le, uma i ta̱ e kuɗeke le maɗanga ma oku, ma na Vuzavaguɗu u shikpa̱i adama a na u yotsongu ugaꞋin u ni.
023	ISA	061	004	I ta̱ a kumaꞋasuka likuci i cau i na yo okpoi ɗe agali ka̱ta̱ maꞋasaka ubuta̱ u na a̱ la̱nga̱sa̱i m megeshe ma ɗe i ta̱ a kumaꞋasuka likuci i na yo okpoi ɗe gali i na i ɓosoi ɗe ali n tsukaya n a̱bunda̱i tsu na tsu lazai.
023	ISA	061	005	Omoci i ta̱ a kuguɓa kuzuwa ku ɗa̱, omoci i ta̱ kpamu o kokpo aza a na a kuyaꞋanka ɗa̱ kunima n aza a na a̱ kula̱na̱ka̱ ɗa̱ kashina ki itacishi ka̱ ɗa̱.
023	ISA	061	006	I ta̱ e kuɗeke ɗa̱ anan ganu a Vuzavaguɗu, ka̱ta̱ kpamu a yaꞋan kadanshi n a̱ɗa̱ tsu anan ganu vu Ka̱shile. Yi ta̱ a kulyaꞋa ilikulya punu a uciyi wa aduniyan wa, n uciyi u le u ɗa i kuyaꞋanka a̱ra̱ɗi.
023	ISA	061	007	Ana ya yaꞋan wono yi ta̱ a kukucikpa ya kisa una̱singai wa̱ a̱bunda̱i, adama o tsugoyi i ta̱ a kuyaꞋan ma̱za̱nga̱ n ili i na yi i ka̱ci ke le, nannai ɗa ta na a kisa udariki u re wi ili i na yi i le punu a iɗika i le, i ta̱ a̱ kuciya̱ ma̱za̱nga̱ ma babu uteku.
023	ISA	061	008	“Adama a na mpa Vuzavaguɗu n ciga ta̱ kasingai, n iwan ta̱ uboki n unushi. N uneki u ka̱ɗu u va̱ mi ta̱ a kutsupa le ka̱ta̱ kpamu n yaꞋan uzuwakpani n le u na u kukotso ba.
023	ISA	061	009	I ta̱ kpamu e kuyeve ntsukaya n le a aduniyan ra̱ka̱, muku n le kpamu e mere ma uma dem. Aza a na e enei le ra̱ka̱ i ta̱ e kuyeve a na ele ɗa uma a na Vuzavaguɗu u zuwakai una̱singai.”
023	ISA	061	010	Mi ta̱ a kuyaꞋan ma̱za̱nga̱ ma gbayin u Vuzavaguɗu, wuma u va̱ wi ta̱ a kucikpa Ka̱shile, Adama a na u uka mu ta̱ aminya a̱ wishi, ɗa kpamu u palai mu n kuminya ku usuɓi, tsu na vuza vu yolo i savu u tsu kala ka̱ci ka̱ ni n oroliko a kaci tsu mogono, n tsu na kpamu vuka vu savu u tsu kala ka̱ci ka̱ ni n tsuzogu.
023	ISA	061	011	Tsu na iɗika i tsu zuwa ili i ɓuka̱, ko kashina ki ishiꞋwan ka tsu zuwa icuꞋu i ɓuka̱ ka̱ta̱ i gbonguro, ta kpamu nanannai Vuzavaguɗu Ka̱shile u kuzuwa kasingai n ucikpi u ta̱wa̱ a aduniyan ra̱ka̱.
023	ISA	062	001	Adama a Sihiyona mpa ma kupaɗa bini ba, adama a Urushelima kpamu mpa mo kokpo bini feu ba, sai ayin a na kasingai ka̱ ni ka akanai tsu kutashi, wishi u ni kpamu tsu ma̱kuni ma na mi utasiki.
023	ISA	062	002	Aduniyan i ta̱ e kene kasingai ka̱ nu, ka̱ta̱ ngono dem me ene tsugbayin tsu nu, i ta̱ kpamu e kuɗeke wu n kula ku savu kula ku na Vuzavaguɗu n ka̱ci ka̱ ni u kuneꞋe wu.
023	ISA	062	003	Vi ta̱ o kokpo oroliko o tsuloboi a̱ ubuta̱ we ekiye a Vuzavaguɗu, koɓolo m ma̱kun mo tsugono e ekiye a̱ Ka̱shile ka̱ nu.
023	ISA	062	004	O kudoku e ɗeke wu Kagali ba ko iɗika i na i na̱mgba̱i ba, Ama kula ku savu ku nu ku ɗaɗa iɗika i ma̱za̱nga̱ i Ka̱shile n vuka vu savu vu Ka̱shile adama a na Vuzavaguɗu wi ta̱ a kupana uyo n avu, ka̱ta̱ u bonoko wu, vuka vu savu vu Ka̱shile.
023	ISA	062	005	Tsu na maku ma vali ma tsu zuwa ka̱ɗu ka̱ ni a̱ ubuta̱ u vuka vu savu vi ni, tsu nanlo tsu ɗa muku n nu n kutono wu, tsu na vuza vu vuka vu savu u ci yaꞋan ma̱za̱nga̱ adama a vuka vu savu vu ni, nannai ɗa Ka̱shile ka̱ ɗa̱ ka kuyaꞋan ma̱za̱nga̱ n avu.
023	ISA	062	006	N zuwa ta̱ aza a kindi a nshilya n ɗa̱, avu Urushelima, a kupaɗa bini n kanna ko n kayi ba. A̱ɗa̱ vu na i zuwai Vuzavaguɗu wi a kuciɓasa n a̱ɗa̱, ka̱ta̱ yu uvuka ba,
023	ISA	062	007	ka̱ta̱ i neke Vuzavaguɗu wuvuki ba, sai ayin a na u zuwai Urushelima u shamgbai, ali u zuwa wo okpo ubuta̱ u kucikpa punu a aduniyan dem.
023	ISA	062	008	Vuzavaguɗu u kucina ta̱ n kukiye ku usingai ku ni koɓolo n kubolu ku gbayin ku ni, “Mi o kudoku me neke ili i kashina wa aza na i a tsurala n a̱ɗa̱ ba, omoci o kudoku kusoꞋo ma̱ra̱ ma na a̱ɗa̱ i yaꞋin ba,
023	ISA	062	009	ama aza a na a kyaꞋi va i ta̱ a a kulyaꞋa i ɗa ka̱ta̱ a cikpa Vuzavaguɗu, aza na kpamu o ɓolongi umaci wu nɗanga u na u geꞋwei va i ta̱ a kulyaꞋa u ɗa, punu a ulanga u ma̱va̱li ma̱ va̱.”
023	ISA	062	010	Walai punu, walai punu n utsutsu wa, lapulakai uma uye. Zamai, zamai uye u gbayin, takpai atali a. Zuwai akashi a urotu adama a na aduniyan ra̱ka̱ e ene.
023	ISA	062	011	Vuzavaguɗu u dansa ta̱ ɗe a̱ ubuta̱ wa aduniyan ra̱ka̱. “Dana uma a Sihiyona, ‘Indanai, Kishi ka̱ ɗa̱ ki ta̱ lo a̱ kuta̱wa̱, wi ta̱ koɓolo n katsupu ka̱ ni a̱ kuta̱wa̱.’”
023	ISA	062	012	I ta̱ e kuɗeke le uma a ciɗa, aza a na Vuzavaguɗu u shiba̱i, i ta̱ e kuɗeke Urushelima, ubuta̱ u mali likuci i na a iwain ba.
023	ISA	063	001	Yayi a̱yi na wu uta̱i a Edom, wu uta̱i a Bozura n kuminya ku ni utaɗanki m mini ma shili? Yayi tamkpamu nannai n aminya o tsugono, a kudasa n utsura ka̱u? “Mpa ɗa Vuzavaguɗu a kusala ukuna wu wishi u ɗa̱. Mpa ɗa Vuzavaguɗu vu na mi n utsura u na mi isa vuma.”
023	ISA	063	002	Yiɗa̱i i zuwai ɗa aminya a̱ nu i ushili, tsu uma a na e ci kpete umaci wu nɗanga n kuyaꞋanka ma̱kya̱n?
023	ISA	063	003	“M kpete ta̱ umaci wu nɗanga wa mpa endeꞋen, a iɗika kakau babu vuza na wi koɓolo nu mpa. N dasasai le n wupa u va̱ ɗa kpamu m kpetei le n wupa wa, mpasa n le n taɗanki aminya a̱ va̱ ɗa a̱ la̱nga̱sa̱i mu ntogu.
023	ISA	063	004	Adama a na kanna ka kutsupa ki ishi ta̱ a̱ ka̱ɗu ka̱ va̱, ɗa kpamu ka̱ya̱ ka na n kisa uma ka yawai ɗe.
023	ISA	063	005	Mi indanai, ama babu vuza na n kuɓa̱nka̱, o goyoi mu ama babu vuza na u ɓa̱nka̱i mu, ɗa kubolu ku va̱ ku la̱nsa̱ka̱i mu wishi, wupa u va̱ u ɓa̱na̱i mu.
023	ISA	063	006	N dasasai iɗika kakau n wupa u va̱ n zuwai le o soꞋi ali ma makai le adama a wupa u va̱, ɗa n tsuwa̱in mpasa n le a iɗika.”
023	ISA	063	007	Mi ta̱ a kudansa ukuna wu ugaꞋin u Vuzavaguɗu, ili i na u yaꞋin i na u yawai a cikpa yi, a̱ ka̱tsuma̱ ki ili i na u yaꞋankai tsu dem, mayu, ili i singai-singai n a̱bunda̱i i na u yaꞋankai kpaꞋa ka aza a Isaraila, adama a̱ ma̱ta̱na̱ ma̱ ni n kasingai ka̱ ni.
023	ISA	063	008	U danai, “Mayun ele uma a̱ va̱ a ɗa, muku n na n kudoro mu ba,” Nannai ɗa wo okpoi Kishi ke le.
023	ISA	063	009	N atakaci a na o soꞋi dem a̱yi feu u soꞋo ta̱ a ɗa, ɗa kalingata ka na ki a kinda yi kisai le. N ucigi u ni n kasingai ka̱ ni ɗa u tsulai le, u ɗengusa̱i le gaɗi ɗa u ɗikai le ali n a̱ya̱ a na a lazai ɗe.
023	ISA	063	010	Ama n nannai dem a yaꞋin ugbamukaci ɗa a nusakai Ayinviki a Ciɗa. Ɗaɗa kucukpa Ka̱shile ka zuwakai le kucina̱, ɗa u bonoi wo okpoi vurala vi le ɗa u shilika̱i n ele.
023	ISA	063	011	Uma a̱ ni a ciɓai n ayin a cau, a ayin a Musa n uma a̱ ni, te ɗai vuza na wu uta̱i n ele n kalangu ka kaguɓa ka̱ ni ali ɗa a walai m mala, m maguɓi mu ushiga wa? Te ɗai vuza na u zuwai vuza na u nekei le Ayinviki a Ciɗa a,
023	ISA	063	012	a̱yi na u suki utsura u gbayin u kubolu u ni u yongo e kukiye ku usingai ku Musa, vuza na u pecei mini ele lo e kene adama a na u ciya̱ka̱ ka̱ci ka̱ ni kula ku singai ku na ko kukotso ba,
023	ISA	063	013	vuza na u walai n ele a̱ mini mu uga̱vi? An kodoku ka na ka tsu suma a̱ likuci i na yi babu keteri, ko kenu a̱ ta̱ɗa̱tsa̱ ba,
023	ISA	063	014	tsu kanaka ka na ka tsu bana a̱ ka̱ra̱Ꞌa̱ ka na ki n ijanu adama a na wu uvuka ɗe, Ayinviki a Vuzavaguɗu e nekei le kuvuka. Tsu nampa tsu ɗa vu tonoi n uma a̱ nu ciya̱ vi ciya̱ka̱ ka̱ci ka̱ nu kula ku tsugbayin.
023	ISA	063	015	Indana a iɗika avu na ɗe zuva ka̱ta̱ ve ene, a̱ ubuta̱ u ciɗa u nu n ubuta̱ u singai wi ida̱shi i nu. Te ɗai kataci ka̱ nu n utsura u nu wi? Ili i na i tsu ɗengusa̱ wu asuvu koɓolo n kuneke wu asuvayali vu takpa ta̱ i ɗa wa̱ tsu.
023	ISA	063	016	Ama avu ɗa Esheku a̱ tsu, n nannai ta na Ibirahi u yeve tsu ba ko Isaraila u zuka n a̱ tsu ba, avu Vuzavaguɗu, avu ɗa Esheku a̱ tsu, kula ku nu ku ɗa Kishi ka̱ tsu ali n ayin a cau a ɗe.
023	ISA	063	017	Vuzavaguɗu yiɗa̱i i zuwai ɗa vu ka̱sukpa̱i tsu a̱ ka̱ka̱ra̱sa̱ tsu ka̱sukpa̱i uye u nu ɗa vu zuwai a̱ɗu a̱ tsu a gbamai ali ɗa tsu kpa̱ɗa̱i kupanaka wu? Bono adama a agbashi a̱ nu, kumaci ku nu ele ɗa aza na a kulyaꞋa agadu a̱ nu.
023	ISA	063	018	A̱ ka̱tsuma̱ ka ayin kenu uma a̱ nu e remei ubuta̱ u ciɗa u nu, ama gogo na irala i tsu i kpete ta̱ ubuta̱ u ciɗa u nu.
023	ISA	063	019	A̱ tsu uma a̱ nu a ɗa ali n ayin a ɗe, ama vu lyaꞋaka le tsugono ba, a saꞋwa kuɗeke le n kula ku nu ba.
023	ISA	064	001	Vuzavaguɗu, ɓoso gaɗi ka̱ta̱ vi cipa̱ a iɗika, adama a na vu zuwa nsasan m gba̱ɗa̱ kelime ka̱ nu.
023	ISA	064	002	Tsu na akina a tsu tasa ali a zuwa mini ma̱ punu, cipa̱ adama a na vu zuwa irala i nu e yeve n kula ku nu ka̱ta̱ kpamu vu zuwa aduniyan ra̱ka̱ o voɗotso e kelime ka̱ nu.
023	ISA	064	003	Ana vi yaꞋin ili i mereve i na ci sheshei va kufuɗa kuyaꞋan ba, ɗa vu cipa̱i a iɗika, ɗa nsasan n jeꞋi avu e kene.
023	ISA	064	004	Ali n ayin a cau babu vuza na u saꞋwai kene, babu kpamu kutsuvu ku na ku saꞋwai kupana, babu ka̱shi ka na ka saꞋwai kene Ka̱shile ka na ka laꞋi nu, vuza na u ci yaꞋanka aza na i a kuvana yi ulinga.
023	ISA	064	005	Vi isai vuza na u ci yaꞋan kasingai m ma̱za̱nga̱, vuza na kpamu u tsu ciɓa n a̱ɗa̱ a uye u ni. Ɗa kpamu tsu geshei punu a̱ ka̱tsuma̱ ku unushi, ɗa kpamu i yaꞋin wupa, Nini ɗai tsa̱ kuciya̱ wishi?
023	ISA	064	006	Ra̱ka̱ vu tsu tso okpoi an aza a na i nu nshinda̱, ulinga wu usuɓi u tsu ra̱ka̱ wi ta̱ tsa akashi a na a karasai, ɗa tsu lumbai ra̱ka̱ tsa̱ a̱vuku, ɗa unushi u tsu wo okpoi tsu wunla̱i, ɗa u ɗikai tsu ra̱ka̱.
023	ISA	064	007	Babu vuza na u tsu ɗeke kula ku nu, ko u dakaka u ciya̱ u ka̱na̱ wu, adama a na vu sokongu ta̱ a̱shi a̱ nu a̱ tsu, ɗa vu ka̱sukpa̱i tsu derekpei adama a̱ unushi u tsu.
023	ISA	064	008	Ama gogo na, Vuzavaguɗu, avu ɗa Esheku a̱ tsu. A̱ tsu ɗa ciꞋin, avu ɗa kamaꞋi, a̱ tsu ra̱ka̱ dem ulinga we ekiye u nu u ɗa.
023	ISA	064	009	Ka̱ta̱ vi yaꞋan wupa u na u laꞋi kugisanku ba, Vuzavaguɗu, ka̱ta̱ vu ciɓasa n unushi u tsu ko wannai ba. La̱nuku, n folono wu ta̱ indana, a̱ tsu ra̱ka̱ uma a̱ nu a ɗa ci.
023	ISA	064	010	Likuci i ciɗa i nu yo okpo ta̱ kakamba, Sihiyona feu wo okpo ta̱ kakamba, Urushelima tamkpamu wo okpoi agali.
023	ISA	064	011	A̱Ꞌisa̱ a singai n a ciɗa a̱ tsu, ubuta̱ u na isheku i tsu i cikpai nu, u ɗa u kula̱ ta̱ n akina, ɗa ubuta̱ u singai u tsu ra̱ka̱ wo okpoi agali.
023	ISA	064	012	Ili i nampa ra̱ka̱ i kotso baci, Vuzavaguɗu, vi ta̱ o kubono n ka̱ca̱pa̱? Vi ta̱ a kupaɗa bini ka̱ta̱ vu takacika tsu gbani-gbani nannai?
023	ISA	065	001	“Mu uta̱ka̱i ka̱ci ka̱ va̱ wa aza a na e ecei mu ba, Mpa mu uta̱i e keteshe wa aza a na a̱ la̱nsa̱i mu ba. M banai a̱ likuci i na i ɗekei kula ku va̱ ba, n danai, ‘Mpa ɗa na, mpa ɗa na.’
023	ISA	065	002	Mo oɓongi ekiye a̱ va̱ a kanna gbaga adama a aza a ugbamukaci, aza a na i a kuyaꞋan ukuna u na u gaꞋin ba, a̱ kula̱nsa̱ka̱ ka̱ci ke le i na i kuyokpo le,
023	ISA	065	003	Uma a na a tsu shika mu a̱shi n a̱shi ayin dem, a kuyaꞋansa alyuka a ashina koɓolo n kusongu ili i ma̱gula̱ni a atalyalyuka a na a maꞋi n iputa̱,
023	ISA	065	004	ele na a̱ tsu da̱sa̱ngu a̱ ubuta̱ wa asaun ka̱ta̱ kpamu a una kayin gbaga a̱ ubuta̱ u na a kucikpa a̱ma̱li o yoku, ele na a tsu takuma inyama yi ngurusunu, ele na mgbodo n le n ci yongo n inyama i na yi ni nshinda̱.
023	ISA	065	005	Ele na a tsu dana, ‘Ɗenga̱ lo, ka̱ta̱ vi yawa ɗevu nu mpa ba, adama a na ugaꞋin u ka̱ɗu u va̱ u laꞋa ta̱ utsura u nu. Uma a nanlo i ta̱ an ka̱nga̱ a̱ vunu vu va̱, a zuwai wupa u va̱ a̱ kukula̱ tsa akina a na a̱ tsu kula̱ a kanna gbaga.
023	ISA	065	006	“Indanai, ɗa na uɗani kelime ka̱ va̱, mi a kupaɗa bini ba, ama mi ta̱ a kutsupa derere, mi ta̱ a kutsupa i ɗa tsu na u gaꞋin a yaꞋanka le,
023	ISA	065	007	unushi u nu koɓolo n unushi wi isheku i nu,” Vuzavaguɗu u danai, “Adama a na o songu ta̱ alyuka a nsasan ɗa kpamu a ukai mu nshinda̱ a aginda, mi ta̱ a kugisanku a̱ nkuta̱ n le katsupu ka derere adama a ili i na a yaꞋin cau va ɗe.”
023	ISA	065	008	Ili i na Vuzavaguɗu u danai i ɗaɗa na, “Ci ili i kusoꞋo i na ka̱ta̱ a pishai a umaci u ni ba, ɗa uma a danai, ‘Ka̱ta̱ i la̱nga̱sa̱ u ɗa ba, ka̱ta̱ u kotso kugeꞋwe ba,’ ta n kuyaꞋan n agbashi a̱ va̱ nannai, n kuna le ra̱ka̱ ba.
023	ISA	065	009	Mi ta̱ a̱ kutuka̱ nu ntsukaya mu ugboku u na̱shi u Yakubu, n aza o yoku kpamu a Yahuda ele na a̱ kuka̱na̱ uɓon wu nsasan wo okpo u le, uma a̱ va̱ a na n zagbai a̱ kuka̱na̱ ta̱ u ɗa wo okpo u le, ta ɗe agbashi a̱ va̱ o kuyongo.
023	ISA	065	010	Ka̱ra̱ ka Sharon ki ta̱ o kokpo ubuta̱ u kalina wi nkyon, ka̱ta̱ Ka̱ra̱ ka Ako kokpo tamkpamu ubuta̱ u kuvuka wa anaka a uma a̱ va̱ a na a̱ la̱nsa̱i mu.
023	ISA	065	011	“Ama a̱ɗa̱ na i ka̱sukpa̱i Vuzavaguɗu ɗa kpamu i cinukpai nu nsasan n ciɗa n ni, aza a na e nekei alyuka a ilikulya u ka̱ma̱li ka Gadu, a̱yi na u tsu tuka̱ m ma̱ta̱na̱ ɗa kpamu a shatangi nko m ma̱ra̱ kakau ma na a satarai ɗa e nekei ka̱ma̱li ka na e ci ɗeke Uzuwi.
023	ISA	065	012	N yaꞋanka wu ta̱ ɗe uzuwi u na va kubana ukpa̱ u kotokobi, ra̱ka̱ vu ɗa̱ yi ta̱ a kuyaꞋan ukiɗi, adama a na n ɗeke ta̱ ama yu ushuku ba, n yaꞋin kadanshi ama i pana ba. I yaꞋin ili i gbani-gbani a̱ a̱shi a̱ va̱, ɗa kpamu i zagbai i na i kukpa̱ɗa̱ kuneke mu ma̱za̱nga̱.”
023	ISA	065	013	Adama a nannai ili i na Vuzavaguɗu Uba̱nga̱ri u danai i ɗaɗa na, “Agbashi a̱ va̱ i ta̱ a kulyaꞋa ilikulya, ama a̱ɗa̱ yi ta̱ o kuyongo n kambulu, agbashi a̱ va̱ i ta̱ o kusoꞋo, ama a̱ɗa̱ yi ta̱ o kuyongo n kakuli, agbashi a̱ va̱ i ta̱ o kuyongo m ma̱za̱nga̱, ama a̱ɗa̱ yi ta̱ o kokpo n wono.
023	ISA	065	014	Agbashi a̱ va̱ i ta̱ a kucanana ishipa adama a̱ ma̱za̱nga̱, ama a̱ɗa̱ yi ta̱ a̱ kushika̱ adama a una̱mgbuka̱tsuma̱ ma na ma̱ kula̱nga̱sa̱ ɗa̱ a̱ɗu.
023	ISA	065	015	Mpa Vuzavaguɗu n danai, uma a na n zagbai i ta̱ a kuyaꞋan ulinga n ula̱ a̱ ɗa̱ wo okpo le tsu una̱ u wuya, Vuzavaguɗu Uba̱nga̱ri wi ta̱ a kuna ɗa̱, ama wi ta̱ e kuneke uma a̱ ni ula a savu.
023	ISA	065	016	Vuza na baci de dem a iɗika ya u ciɓalai una̱singai wi ta̱ a kuyaꞋan nannai n kula ku Ka̱shile ka mayun, vuza na baci u yaꞋin akucina punu a iɗika ya wi ta̱ kpamu a kukucina n kula ku Ka̱shile ka mayun. Adama a na mi ta̱ a kuzuwa wupa u va̱ paki ka̱ta̱ n cinukpa n u ɗa ka̱ta̱ kpamu n sheɗeku n a̱shi a̱ va̱ wa̱ ni.
023	ISA	065	017	“Indanai, mi ta̱ a kuyaꞋan gaɗi vu savu n iɗika i savu. Ili i cau i kuyaꞋan kpamu uciɓi ba, vuza wo kudoku we sheshe le a̱ ka̱ɗu ba.
023	ISA	065	018	Ama yaꞋin ma̱za̱nga̱ ko wannai mi ili i na n kuyaꞋan, adama a na mi ta̱ a kuyaꞋan Urishelima wo okpo ubuta̱ u ma̱za̱nga̱ n uma a̱ ni feu m ma̱za̱nga̱.
023	ISA	065	019	Mi ta̱ a kuyaꞋan ma̱za̱nga̱ adama a Urushelima koɓolo kpamu n uma a̱ va̱, vuza wo kudoku wa pana kacaꞋa ka̱ ma̱shi n izumgbi i kusa̱ka̱ɗa̱ngusu ba.
023	ISA	065	020	“Babu kpamu punu mereɓu ma na mo kuyongo n wuma punu ayin kenu koci, ko mokoshi ma na ma̱ kukuwa̱ babu ayin a̱ ni a yawa. Vuza na baci u kuwa̱i babu u laza a̱ya̱ amangatawun i ta̱ a kuɗika yi biꞋi ka̱ɗa̱nga̱ni, vuza na baci u yawai a̱ya̱ amangatawun ba, i ta̱ a kuɗika yi tsu vuza vu unushi.
023	ISA	065	021	I ta̱ a kumaꞋa iꞋuwa ka̱ta̱ o yongo punu, ka̱ta̱ kpamu a cimba kashina ki itacishi ali a lyaꞋa umaci u le.
023	ISA	065	022	O kudoku a maꞋa iꞋuwa ka̱ta̱ kpamu aza o yoku kau a uwa o yongo punu ba, ko a̱ ca̱Ꞌa̱ ka̱ta̱ aza o yoku a lyaꞋa ba. Tsu na maɗanga matsu yongo n ayin, ta feu uma a̱ va̱ e kugeshe nannai, aza na mpa n zagbai o kuyongo n ayin n a̱bunda̱i a kupana uyoꞋo wi ili i na a yaꞋin ne ekiye e le.
023	ISA	065	023	A kuyaꞋan ulinga u gbani ba, ko muku n le mokpo agulani ka̱ta̱ wo okpo le uta̱ɗa̱ci ba, adama a na i ta̱ o kokpo uma a na Vuzavaguɗu u zuwakai una̱singai, ele koɓolo nu ntsukaya n le n na n kuta̱wa̱.
023	ISA	065	024	Kafu e ɗeke mi ta̱ a̱ kushuku, ele biꞋi a̱ ka̱tsuma̱ ka kadanshi mi ta̱ e kuyeve i na a̱ ciya̱i.
023	ISA	065	025	Vuzavaguɗu u danai, ma̱kunzukunzu m malala i ta̱ a kulyaꞋa ilikulya a̱ ubuta̱ u te, kawu wi ta̱ a kutakuma kalu an kanaka, ama kubuta̱ ku ɗaɗa ilikulya i koko, a kuluma ko a una kusan ku ciɗa ku va̱ ba.”
023	ISA	066	001	Ili i na Vuzavaguɗu u danai i ɗa na, “Gaɗi ɗa kakuba ko tsugono ka̱ va̱, aduniyan ta ɗe n tsu zuwa ene a̱ va̱. To, gogo na icuꞋu i kpaꞋa ku ne ku ɗai i kumaꞋaka mu? Te ɗai kpamu ubuta̱ u kuvuka u va̱ wi?
023	ISA	066	002	Vuzavaguɗu u danai, “Ili i nampa ya ra̱ka̱ ba ekiye a̱ va̱ a ɗa a yaꞋin i ɗa, ali ɗa yo okpoi nannai ba?” “Ama vicuꞋu vu vuma vu nampa ɗa mi a̱ kula̱nsa̱, vuza na u ka̱na̱i ka̱ci ka̱ ni ɗa kpamu ayinviki i koɓolo n a̱yi ɗa kpamu wi a kuyaꞋan nwalu n kadanshi ka̱ va̱.
023	ISA	066	003	Uma a ci yaꞋan ta̱ tsu na a cigai, we le derere ɗa, ko a lyuka n koɓonburom ko a lyuka n vuma, ko a lyuka m malala, ko a lyuka m mesheꞋe, ko a̱ tuka̱ n kuneꞋe ki ili kashina, ko a yaꞋan kuneꞋe ku mpasa m ma̱gurusunu, ko a yaꞋan kuneꞋe ku kpalu ki ili i ma̱gula̱ni, ko a cikpa a̱ ma̱li. Aza na a zagbai uye u le, ɗa wuma u le u panai ma̱za̱nga̱,
023	ISA	066	004	mpa feu n sheshe ta̱ n kuneke le atakaci ka̱ta̱ n tuka̱ le n ili i na i a kupana wovon dem, adama a na ana n ɗekushei, babu vuza na wu ushuki mu, ana kpamu n yaꞋin kadanshi babu vuza na u paniki mu, ɗa a yaꞋin ili i gbani-gbani a̱ a̱shi a̱ va ɗa kpamu a yaꞋin ili i na n cigai ba.”
023	ISA	066	005	Panai kadanshi ka Vuzavaguɗu, a̱ɗa̱ aza na yi ugulani n kadanshi ka̱ ni, “Aza a̱ ɗa̱ a na a iwain ɗa̱ ɗa kpamu o lokoi ɗa̱ adama a kula ku va̱, m ma̱ka̱n a danai, ‘YaꞋan Vuzavaguɗu u ta̱wa̱ n tsugbayin ci ni, adama a na ce ene ma̱za̱nga̱ ma̱ ɗa̱.’ Ama ele ɗa aza na a kupana wono.
023	ISA	066	006	Panai izumgbi ɗe a̱ likuci ya, panai kacaꞋa a̱ ma̱va̱li ma Vuzavaguɗu ma, Izumgbi i Vuzavaguɗu i ɗa a kuyaꞋan katsupu wi irala i ni derere tsu na wuntsai le.
023	ISA	066	007	“Kafu u gita̱ a̱ga̱nda̱ a limata, ɗa tana u matsai, kafu u gita̱ kupana mɓa̱la̱ n limata, ɗa tana u matsai maku mo kolobo.
023	ISA	066	008	Yayi u saꞋwai kupana ili tsu nampa? Yayi kpamu u sawai kene i nampa ya? I ta̱ a kumatsa aduniyan a kanna ke te? Ko ta na feu aduniyan a ci yimkpa ta̱ a kanna ke te? Makyan ma na Sihiyona u gita̱i a̱ga̱nda̱ a limata a̱ ni ɗa ta na u matsai muku mo olobo.
023	ISA	066	009	Mpa Vuzavaguɗu n danai, “N kuyawaka n uma a̱ va̱ a ayin a kumatsa ka̱ta̱ m kpa̱ɗa̱ kuzuwa a matsa le ba. Mpa vu na n tsu tuka̱ n limata, n kushiya kamatsatsu ba, wannai ɗai n gita̱ a̱ga̱nda̱ a limata.”
023	ISA	066	010	YaꞋin ma̱za̱nga̱ n Urushelima ka̱ta̱ kpamu i yaꞋan ma̱za̱nga̱ adama a̱ ni, a̱ɗa̱ vu na i cigai ni, yaꞋin ma̱za̱nga̱ ma gbayin n a̱yi, n a̱ɗa̱ na kpamu yi n una̱mgbuka̱tsuma̱ n a̱yi.
023	ISA	066	011	Ciya̱ vu apa ka̱ta̱ vi cuwa̱ m mani ma singai ma̱ ni, vi ta̱ kpamu o kusoꞋo ka̱u ka̱ta̱ vi yaꞋan ma̱za̱nga̱ n tsu na mani mi n a̱bunda̱i.”
023	ISA	066	012	Adama a na na ɗa ili i na Vuzavaguɗu u danai, “Mi ta̱ a̱ kutuka̱ m ma̱ta̱na̱ a kubana wa̱ ni tsu mala, ka̱ta̱ uciyi wa aduniyan u yaꞋan tsu na mini me ci yene, u teku tsu kuyene, yi ta̱ kpamu a kapa, ka̱ta̱ kpamu e keɓe ɗa̱ gaɗi n ekiye a̱ ni, ka̱ta̱ vu yongo e kujeꞋe ɗe a̱ nkuta̱ n ni.
023	ISA	066	013	Tsu na kamaci ka tsu kparusa maku ma̱ ni, ta feu mi a kukparusa ɗa̱ nannai, yi ta̱ a̱ kuciya̱ uremi wa̱ a̱ɗu n Urishelima.”
023	ISA	066	014	Ayin a na baci ve enei ili i nampa, ka̱ta̱ ka̱ɗu ka̱ nu ka shana m ma̱za̱nga̱ ka̱ta̱ kpamu vo okpo lenwu an mita̱. Ka̱ta̱ kpamu uma e yeve utsura u Vuzavaguɗu, ama wi ta̱ o kuyotsongu wupa u ni a̱ ubuta̱ wi irala i ni.
023	ISA	066	015	La̱nuki, Vuzavaguɗu wi ta̱ lo a̱ kuta̱wa̱ n akina, ekeke o odoku a̱ ni i ta̱ tsu kabatalikpau, wi ta̱ a katika wupa ka̱u, wi ta̱ a kuyaꞋan kuɓarangu ku ni m melentsu ma akina.
023	ISA	066	016	Adama a na n akina a ɗa koɓolo n kotokobi ka̱ ni Vuzavaguɗu wi a kuyaꞋanka uma ra̱ka̱ afada, aza na Vuzavaguɗu u kuna i ta̱ n a̱bunɗai.
023	ISA	066	017	Vuzavaguɗu u danai “Aza a na a takpai nshinda̱ n le adama a na a bana a asuvu a ubaru, ɗa wi o kutono aza na a tsu wala n kayin, ɗa kpamu i a kutakuma inyama i ma̱gurusunu n a̱yu, ra̱ka̱ vi le i ta̱ a kuzuwaka uteku.”
023	ISA	066	018	“Adama a na mpa n yeve ta̱ ulinga u le n kusheshe ku le, ayin i ta̱ lo a̱ kuta̱wa̱ a na wo ɓolongu aduniyan n kelentsu ra̱ka̱, i ta̱ a̱ kuta̱wa̱ kene tsugbayin tsu va̱.
023	ISA	066	019	“Mi ta̱ a kuzuwa urotu e mere me le, a̱ ka̱tsuma̱ ke le mi ta̱ a̱ kusuku aza a na a buwai n wuma a kubana a iɗika kakau, n aza a Tarishi, n aza a Libiya, n aza a Lidiya, n aza a Tubalu, koɓolo n aza e Helene, n kotogu ka na ki daꞋin ka̱u ka na ka̱ta̱ ka saꞋwai kupana ukuna u mereve u va̱ ba, i ta̱ a kusala tsugbayin tsu va̱ a aduniyan ra̱ka̱.
023	ISA	066	020	Vuzavaguɗu u danai, i ta̱ a̱ kutuka̱ n aza a̱ ɗa̱ ra̱ka̱ a aduniyan tsu kuneꞋe u Vuzavaguɗu, n odoku n ekeke o odoku ni njaki, a kubana a kusan ku ciɗa ku va̱ Urushelima, Vuzavaguɗu u danai, ɗa derere n tsu na aza a Isaraila a̱ tuka̱i n kuneꞋe ki ili i kashina a kasasu a kpaꞋa ku Vuzavaguɗu.
023	ISA	066	021	Vuzavaguɗu u danai, mi ta̱ kpamu a kuzagba aza yoku okpo anan ganu aza yoku kpamu okpo anan Levi.”
023	ISA	066	022	“Tsu gaɗi vu savu n iɗika i savu i na mi a kuciga kuyaꞋan, yi ta̱ o kokpo i ɗa̱, Vuzavaguɗu u danai, tsu nanlo tsu ɗa kula ku ɗa̱ ki o kuyongo koɓolo nu ntsukaya n ɗa̱.
023	ISA	066	023	Vuzavaguɗu u danai, a̱ ka̱ɗiva̱ ko wotoi u savu a kubana wotoi savu u yoku, Ashibi a nampa a kubana Ashibi o yoku, uma ra̱ka̱ i ta̱ a̱ kuta̱wa̱ a̱ kuɗa̱nku mu.”
023	ISA	066	024	“I ta̱ a̱ kuta̱ a bana pulai a inda even a ikyamba a aza a na a yaꞋankai mu ugbamukaci. Azun a na i o kusovo le a̱ kukuwa̱ ba, akina a na i o kusongu le feu i a̱ kukima̱sa̱ ba, i ta̱ o kokpo ili yu unata u uma a aduniyan dem.”
#
# BOOK	024	JER	Jeremiah	Irimiya
024	JER	001	001	Kadanshi ki Irimiya maku ma Hilikiya, Ganu vi yoku a̱ likuci i Anatotu e kureꞋe ki iɗika i Bayami.
024	JER	001	002	A̱yi na Vuzavaguɗu u yaꞋin kadanshi n a̱yi. A ayin o tsugono tsu Josiya kolobo ka Amuno, mogono ma Yahuda, a̱ ka̱ya̱ ka kupa n ka tatsu ko tsugono tsu ni.
024	JER	001	003	Ɗa kpamu u doku u yaꞋin kadanshi n a̱yi a ayin o tsugono tsu Johoyakim kolobo ka Josiya, mogono ma aza a Yahuda, a kubana a ukoci u ka̱ya̱ ka kupa n kete ko tsugono tsu Zedekiya, kolobo ka Josiya, mogono ma Yahuda ali a kubana a ayin a tsugbashi tsa a aza a Urushelima o wotoi u tawun.
024	JER	001	004	Ɗa Vuzavaguɗu u yaꞋin kadanshi nu mpa, u danai,
024	JER	001	005	“N yeve wu ta̱ babu a yaꞋan ka̱tsuma̱ ka̱ nu, kafu kpamu a matsa wu ɗa merengi nu, ɗa n zagbai nu vo okpo keniki ka uma aduniyan.”
024	JER	001	006	Ɗa n danai, “A̱Ꞌa̱, Vuzavaguɗu Ka̱shile. La̱na̱, mpa n fuɗa kadanshi ba, adama a na mpa maku ma kenu maꞋa.”
024	JER	001	007	Ama ɗa Vuzavaguɗu u danai mu, “Ka̱ta̱ vu dana, ‘Mpa maku ma kenu ma ba,’ adama a na u yaba dem vu na baci n suki nu, mayun ɗa vu bana, Kpamu i na baci de dem n danai nu, i ɗaɗa va kudansa.
024	JER	001	008	Ka̱ta̱ vu pana wovon u le ba, adama a na mpa mi ta̱ koɓolo n avu, mi ta̱ kpamu a kisa wu.” Mpa Vuzavaguɗu, mpa ɗa n dansai.
024	JER	001	009	Ɗa Vuzavaguɗu u ɗengusa̱i kukiye ku ni ɗa u saꞋwai una̱ u va̱. Ɗa u danai mu, “La̱na̱, gogo na, n zuwa ta̱ kadanshi ka̱ va̱ a̱ una̱ u nu.
024	JER	001	010	La̱na̱, anana n zuwa wu ta̱ gaɗi va aduniyan n tsugono, adama a na vu muɗa̱ ka̱ta̱ kpamu vu fa̱da̱, adama a na vu una, ka̱ta̱ kpamu vu vakangu, adama a na vu maꞋa ka̱ta̱ kpamu vu fa̱da̱.”
024	JER	001	011	Ɗa Vuzavaguɗu kpamu u doku u yaꞋin kadanshi nu mpa, u danai, “Irimiya, yiɗa̱i vi enei?” Ɗa n danai, “Me ene ta̱ kacaka ka maɗanga ka alumo.”
024	JER	001	012	Ɗa Vuzavaguɗu u danai, mayun ɗa, “Ve ene ta̱ mayin, adama a na mpa mi ta̱ a kinda i na ya̱ kuta̱wa̱ ya̱ gita̱.”
024	JER	001	013	Ɗa Vuzavaguɗu u doku u yaꞋin kadanshi nu mpa kpamu ire, u danai, “Yiɗa̱i ve enei?” Ɗa n danai ni, “Me ene ta̱ mogbodo a̱ kupuna̱ a kinda uɓon u gaɗi.”
024	JER	001	014	Ɗa Vuzavaguɗu u danai mu, “A uɓon u gaɗi, atakaci a ɗa a̱ kuta̱, ka̱ta̱ a takacika aza a na i punu a̱ ida̱shi a iɗika ya ra̱ka̱.
024	JER	001	015	La̱na̱, mpa ɗa na e meɗevile ma kumaci n tsugono tsa aza uɓon u gaɗi ra̱ka̱, adama a na a̱ ta̱wa̱ a̱ shikpa̱ akuba o tsugono e le a̱ utsutsu u Urushelima, a kanza nshilya n ni koɓolo n likuci i Yahuda i na i buwai ra̱ka̱.
024	JER	001	016	Ka̱ta̱ n dansa atakaci a na n kuyaꞋanka le, adama asuvawuya a na a yaꞋankai mu, a na a̱ ka̱sukpa̱i mu, ɗa o songuki a̱ma̱li ili ma̱gula̱ni, ɗa kpamu a yaꞋankai a̱ma̱li a na a yaꞋin n ekiye e le tsugbashi.
024	JER	001	017	Ama avu ɗa̱nga̱ vu yaꞋan ofoɓuso adama a ulinga, ka̱ta̱ vu dana le ili ra̱ka̱ i na n danai nu. Ka̱ta̱ vu pana wovon u le ba, ta lo mpa n ku zuwa wu vu pana wovon a a̱shi e le.
024	JER	001	018	Mpa tana anana m bonoko wu ta̱ likuci yi ukanji m mashilya mi iyum, n asaka a iyum i shili adama a iɗika ra̱ka̱, nu ngono ma Yahuda, n aza a̱ gba̱ra̱-gba̱ra̱ a̱ ni, n anan ganu koɓolo n uma a̱ likuci a̱ ni ra̱ka̱.
024	JER	001	019	Pana, i ta̱ a kuyaꞋan tsurala n avu, ama a̱ kuciya̱ ulyaꞋi ba, adama na mi ta̱ koɓolo n avu, mpa ɗa Vuzavaguɗu mpa ɗa n dansai.”
024	JER	002	001	Ɗa Vuzavaguɗu u yaꞋin kadanshi nu mpa, u danai,
024	JER	002	002	“Bana vu dansa ukuna wi ili i nampa a atsuvu a aza Urushelima, vu dana le, Vuzavaguɗu u dana ta̱, “N ciɓa ta̱ nu usuɓi u nu a ayin a uɗenga̱ni u nu, tsu vu cigai mu tsu vuka vu savu, ɗa vu tonoi mu e meremune a iɗika i na a̱ ca̱Ꞌi ba.
024	JER	002	003	A ayin a nanlo aza a Isaraila o yongo ta̱ ciɗa u Vuzavaguɗu, o yongo ta̱ wa̱ ni ci ili i kashina i na i gita̱i kugeꞋwe. Vuza na baci dem u lyaꞋi ili a̱ ka̱tsuma̱ ki ili i kashina yu ugiti i nanlo u ronoko ta̱ ka̱ci ka̱ ni unushi, wi ta̱ tana a kutakacika,
024	JER	002	004	Panai kadanshi ka̱ Vuzavaguɗu a̱ɗa̱ kpaꞋa ku Yakubu, a̱ɗa̱ kumaci ki Isaraila ra̱ka̱.
024	JER	002	005	Vuzavaguɗu u dana ta̱, “Unushi we ene u ɗai ikaya i ɗa̱ i ciya̱i mu n uɗa ali ɗa a banai daꞋangi nu mpa, ɗa a̱ ka̱na̱i kutono a̱ma̱li? Ɗa kpamu okpoi ili kavama?
024	JER	002	006	Ele e ece ba, ‘Teɗai Vuzavaguɗu, a̱yi na wu uta̱ka̱i tsu a iɗika i Masar, ɗa u tonoi n a̱tsu e meremune, a iɗika ya agbata n enle, a iɗika yu ɗekpu n ka̱yimbi, a iɗika i na vuza u tsu wala ba, ubuta̱ u na uma a ci yongo ba?’
024	JER	002	007	Ɗa n tuka̱i ɗa̱ a iɗika i maniꞋin, adama a na i pana uyoꞋo wu umaci wu nɗanga n ili i singai i ni. Ama a na i ta̱wa̱i ɗa i la̱nga̱sa̱i iɗika i va̱ ɗa i bonokoi ili yi uka̱ni i va̱ yi okpoi ili yu unata.
024	JER	002	008	Anan ganu e ece ba, ‘Teɗai Vuzavaguɗu wi.’ Eyevafada e yeve mu ba, nguɓi n uma a̱ va̱ a iwain mu, Eneki a yaꞋin kene n utsura u BaꞋalu, ɗa a ka̱na̱i kutono a̱ma̱li a na a̱ kuɓa̱nka̱ le ba.
024	JER	002	009	“Adama a nannai mpa Vuzavaguɗu n kubanka ɗa̱ ta̱ a̱ ubuta̱ wa afada, Vuzavaguɗu ɗa u dansai, a̱ɗa̱ m muku n ɗa̱ nu ntsukaya n ɗa̱.
024	JER	002	010	Pasai a kubana a upashi u Kitimu n ka̱livi yi ene, ko kpamu i suku a kubana Kedaru, ka̱ta̱ i la̱na̱ mayin, ka̱ta̱ yi ene ko a ayin a cau a saꞋwa ta̱ kuyaꞋan ili tsu nampa.
024	JER	002	011	Uma a saꞋwa ta̱ kusabaꞋa a̱ma̱li? Ko an wo okpoi ele ili ɗa ba? Ama uma a̱ va̱ a sabaꞋa ta̱ tsugbayin ci le. adama a ili i na i gaꞋin ba.
024	JER	002	012	Ɗa Vuzavaguɗu u danai, a̱ɗa̱ gaɗi paɗai bini adama a ili i nampa, ka̱sukpa̱i ikyamba i ɗa̱ i kuwa̱, ka̱ta̱ yo okpo ukuna u gbani. Vuzavaguɗu u danai
024	JER	002	013	Adama na uma a̱ va̱ a yaꞋan ta̱ unushi ure, a ka̱sukpa̱ mu ta̱, mpa na mi ka̱shi ka̱ mini ma wuma, ɗa a maꞋakai ka̱ci ke le ogbodo, ogbodo a na a ɓatsai a na a kuka̱na̱ mini ba.
024	JER	002	014	“Isaraila kagbashi kaꞋa? Ko a matsai ta̱ a tsugbashi? To yiɗa̱i i zuwai ɗa vo okpoi ucanuku u gbani?
024	JER	002	015	Kawu u yaꞋan ta̱ yura̱ adama a̱ ni, a yaꞋan ta̱ yura̱ ka̱u. Adama na a̱ la̱nga̱sa̱ ta̱ iɗika i ni. Likuci i ni yo okpo ta̱ agali, babu ili punu.
024	JER	002	016	E ta nannai, aza a Memfisu koɓolo n aza a Tafanesu, a puna ta̱ kaci ka̱ nu.
024	JER	002	017	A̱ɗa̱ ɗa i ronokoi ka̱ci ka̱ ɗa̱ ili i nampa ba? Ana i ka̱sukpa̱i Vuzavaguɗu Ka̱shile ka̱ ɗa̱, a ayin a na u tonoi n a̱ɗa̱ a uye wu nwalu?
024	JER	002	018	Gogo na yiɗa̱i i ciya̱i an i banai a Masar adama na i soꞋo mini mo kuɗolu ma̱ Nilu? Ko yiɗa̱i kpamu i ciya̱i a na i banai a Asiriya, adama a na i soꞋo mini mo kuɗolu ku Yufiretu?
024	JER	002	019	Mpa Vuzavaguɗu MalaꞋimili Ka̱shile n dansai. Asuvawuya a̱ ɗa̱ a ɗa i a kutakacika ɗa̱, ka̱ta̱ unambi wu usuɓi u ɗa̱ u foro ɗa̱. ka̱ta̱ i yeve a na kagbanigbani ka kpamu n okono, a̱ɗa̱ i ka̱sukpa̱i kutono Vuzavaguɗu Ka̱shile ka̱ ɗa̱, yi n wovon u va̱ a̱ a̱ɗu a̱ ɗa̱ ba, mpa Vuzavaguɗu MalaꞋimili Ka̱shile mpa ɗa n dansai.
024	JER	002	020	“Adama a na ali ɗe m megeshe ɗa n koɗoi kaburakpatsu ka maɗanga ka̱ ɗa̱, ɗa mu utuka̱i ɗa̱ ubuta̱ wa atakaci, ama ɗa i danai, ‘A̱tsu tsa kutono wu ba!’ Mayun, yi o kutono a̱ma̱li a uɓon wa aginda dem, n ubuta̱ u ulu a nɗanga feu.
024	JER	002	021	N nannai dem, ɗa n shikpa̱i nu ci itacishi i singai, i na i tsu okpo ili yu usuɓi. Nini ɗai ɗa i bonoi i zuwakai mu kucina̱, ɗa yo okpoi itacishi i gbanigbani?
024	JER	002	022	Ko a na i za̱Ꞌi ka̱ci ka̱ ɗa̱ m ma̱zuma̱u ma singai ko a na i sumba̱i m ma̱zuma̱u ma̱ a̱bunda̱i, kalana ku unushi ka̱ ɗa̱ ka buwa ta̱ wa̱ va̱, mpa Vuzavaguɗu mpa ɗa n dansai.
024	JER	002	023	Niniɗai i kudana, ‘Mi n unata ba, mpa n tono ka̱ma̱li ka BaꞋalu ba’? La̱na̱ biꞋi urotu u na vu walai a̱ ka̱ra̱Ꞌa, Yevei i na i yaꞋin ɗe, yi ta̱ tsu maku ma karakuma ma na mi a kubana m mo bonoi,
024	JER	002	024	tsu majaki ma kakamba mana ma kiwanai n kakamba, ma na ma cikalai mazama, Yayi vuza na u kusa̱nka̱ yi? U yotso vuza vu na wi a̱ kula̱nsa̱ yi u takacika ba, adama a na o wotoi u mazama u ni u ɗa a̱ kuciya̱ yi.
024	JER	002	025	A̱ɗa̱ Isaraila ka̱ta̱ i ka̱sukpa̱ ene a̱ ɗa̱ babu ataka ba, ka̱ta̱ i ka̱sukpa̱ igboroli i ɗa̱ i ɗekpei ba. Ama ɗa i danai, ‘Nannai va u gaꞋan ba, adama a na n ciga ta̱ omoci a̱ a̱ma̱li, ele ɗa kpamu n kutono.’
024	JER	002	026	“Tsu na koboki ka tsu pana wono ayin a na baci e remei ni, nannai ɗa kpaꞋa ki Isaraila ka kupana wono, ele nu ngono n le, koɓolo n aza gbagbaꞋin e le, anan ganu koɓolo n eneki e le dem,
024	JER	002	027	ele na a tsu dana maɗanga, ‘Avu ɗa eshekpu a̱ tsu.’ katali tamkpamu, ‘Avu ɗa vu matsai tsu,’ Adama na a̱ shirikpa̱ka̱ mu ta̱ kucina̱, e neke mu a̱shi e le ba. Ama ayin a na baci atakaci a̱ ciya̱i le ka̱ta̱ a dana, ‘Ɗa̱nga̱ vu wawa tsu!’
024	JER	002	028	Ama teɗai a̱ma̱li a̱ ɗa̱ a, a na i yaꞋankai ka̱ci ka̱ ɗa̱ ka? Ka̱sukpa̱i le a̱ ɗa̱nga̱, i baci a kufuɗa a kisa ɗa̱, a ayin atakaci a̱ ɗa̱, adama na tsu na ka̱bunda̱i ka likuci i ɗa̱ yi, ta a̱ma̱li a̱ ɗa̱ i nannai, a̱ɗa̱ aza Yahuda.
024	JER	002	029	“Yiɗa̱i i zuwai ɗa yi a kuyaꞋanka mu ugbamukaci? Yevei a na ra̱ka̱ vu ɗa̱ ɗa i nusakai mu. Mpa Vuzavaguɗu n dansai,
024	JER	002	030	Gbani ɗa n takacikai uma a̱ ɗa̱, ele a sabaꞋa ba, otokobi a̱ ɗa̱ a ɗa a unai eneki a̱ ɗa̱, otokobi a̱ ɗa̱ a lyaꞋa ta̱ eneki a̱ ɗa̱ dem tsu kawu na vi n kambulu.
024	JER	002	031	A̱ɗa̱ uma o gogo na a nampa, panai kadanshi ka na mpa Vuzavaguɗu mi a kudansa. Mpa mo okpo ta̱ tsu kakamba wa aza a Isaraila ɗa? Ko ci iɗika i ka̱bunda̱i ka gbayin? Adama a nannai, yiɗa̱i i zuwai ɗa uma a̱ va̱ i a kudana, ‘A̱tsu ci ta̱ ba̱ri, ci o kudoku kuta̱wa̱ wa̱ nu kpamu ba’?
024	JER	002	032	Mekere mi ta̱ a kucinukpa n vudolu vi singai vi ni, ko kpamu vuka vu savu vu cinukpa m motogu mo tsuzogu ma̱ ni? Dem n nannai uma a̱ va̱ a cinukpa ta̱ nu mpa, ayin n a̱bunda̱i.
024	JER	002	033	“Ama ɗa i yevei tsu na, i kuzagba ncigi n ɗa̱! ali n a̱ma̱ci a gbani-gbani, ɗa i piꞋisakai le uye u ɗa̱.
024	JER	002	034	Ɗa kpamu a cinai a nyaga n ɗa̱ mpasa ma aza unambi n aza a babu unushi, i cina le feu tana a uboki a kpaꞋa kuɗa̱ ba, ko n nannai dem,
024	JER	002	035	ɗa i danai, ‘Mpa mi n unushi ba, mayun wupa u ni u buwa a kaci ka̱ va̱ ba.’ Ama mpa n kuyaꞋanka ɗa̱ ta̱ afada, adama a na i dana ta̱, ‘Mpa n yaꞋan unushi ba.’
024	JER	002	036	Yiɗa̱i i zuwai ɗa vu kpa̱ɗa̱i kushamgba mejege, a kusabaꞋasuka nwalu u nu? Vi ta̱ o kokpo n wono adama aza a Masar, uteku tsu na vu yaꞋin wono a ekiye aza a Siriya.
024	JER	002	037	Vi ta̱ feu a̱ kuka̱sukpa̱ ubuta̱ u nanlo, n ekiye a̱ nu a kaci, adama a na Vuzavaguɗu u iwan ta̱ aza a na i nekei katsura, yi kpamu a̱ kuciya̱ uɓa̱nki we le ba.
024	JER	003	001	“Ɗa baci vuza u lokoi vuka vi ni, ɗa vuka va vu ka̱sukpa̱i ni ɗa vu banai vo oloi vali vi yoku, wi ta̱ kpamu a kufuɗa kudoku kubonoko yi? Nannai va wa kuzuwa iɗika yo okpo n unata ba? Vi yaꞋan ta̱ cishakanlai n ncigi n a̱bunda̱i, niniɗai kpamu gogo na vi a kuciga kubono wa̱ va̱? Mpa Vuzavaguɗu mpa ɗa n dansai,
024	JER	003	002	Ɗengusa̱ a̱shi a̱ nu gaɗi avu Isaraila, vu la̱na̱ aginda a na i babu mita̱ vu ene. Te ɗai vu kpa̱ɗa̱i kuvaku kuyaꞋin cishakanlai? A uye wu nwalu, ta ɗe vi ci shamgba a kuvana ncigi nu, an vuza va aza a Araba a kakamba. Vu la̱nga̱sa̱ ta̱ iɗika ya n tsugbani tsu nu.
024	JER	003	003	Adama a nannai i ɗaɗa i zuwai ɗa a̱ kpa̱ɗa̱i kuyoꞋo mini ma̱ Ka̱shile, kpamu o doku o yoꞋo mini ma̱ lyushi ba. Ama n nannai dem ɗa vu lyaꞋi kelime n cishakanlai, vu kpa̱ɗa̱i kupana wono.
024	JER	003	004	Gogo na ɗa vi a kudana, ‘Avu ɗa esheku a̱ va̱, vu ciga mu ta̱ ali mpa biꞋi maku,
024	JER	003	005	mayun, va kulyaꞋa kelime n kuyaꞋan wupa a makyan dem ba?’ Mayun wupa u nu wi ta̱ a kuzuwaka uteku Ta vi yaꞋin kadanshi nannai, Ama vi yaꞋan ta̱ ɗe kagbanigbani ka na va kuyaꞋan dem.”
024	JER	003	006	A ayin a na mogono Josiya wi o tsugono ɗa Vuzavaguɗu u danai mu, “Vu ene ta̱ ili i wasasa i na Isaraila u yaꞋin? Tsu na u kumbai gaɗi vu nsansa n nlulu a nɗanga ra̱ka̱ a kuyaꞋan tsugbani?
024	JER	003	007	Mpa nsheshe ta̱, ‘Ayin a na baci de dem u kotsoi iyaꞋanshi i nampa ra̱ka̱ wi ta̱ o kubono,’ ama ɗa u kpa̱ɗa̱i kubono, kpamu toku ni Yahuda n unambi wu usuɓi u ni we ene ta̱.
024	JER	003	008	Yahuda ta na we ene ta̱ tsugbani tsu na Isaraila u yaꞋin, ɗa n lokoi ni, n nekei ni katagarda ku uloki. Ama dem n nannai, a̱yi toku ni nanlo Yahuda u pana wovon ba, ɗa u lyaꞋi kelime n kuyaꞋan tsugbani ci ni.
024	JER	003	009	Adama a na we ene ta̱ tsugbani a̱ ubuta̱ u ni ili i gbani i ɗa, ɗa u la̱nga̱sa̱i iɗika ya. U ka̱na̱i kuyaꞋan tsugbani n atali nu nɗanga.
024	JER	003	010	Ko n nanai dem toku ni Yahuda u bono wa̱ va̱ n ka̱ɗu kete ba, ama n kagbanigbani, mpa Vuzavaguɗu mpa ɗa n dansai.”
024	JER	003	011	Ɗa Vuzavaguɗu u danai mu, “Ko a na wo okpoi Isaraila u ka̱sukpa̱ ta̱ kutono mu, dem n nannai u ɗika ta̱ unushi u ni, u yawa u Yahuda ba.
024	JER	003	012	Bana vu dansa akaka a nampa a uɓon wa aza a gaɗi, vu dana le, “‘Bono avu Isaraila vu babu usuɓi, mpa Vuzavaguɗu n dansa ta̱, Mpa n doku n yaꞋan wupa n a̱vu kpamu ba, adama a na mpa vuza va asuvayali ɗa, mpa Vuzavaguɗu n dansa ta̱, Mpa n kulyaꞋa kelime n kuyaꞋan wupa n a̱vu ali babu uteku ba.
024	JER	003	013	Ili ite koci i ɗaɗa, a̱ɗa̱ de ushuki n unushi u ɗa̱, I yeve a na i nusakai Vuzavaguɗu Ka̱shile ka̱ ɗa̱, i vakangi tsugbayin tsu ɗa̱ a̱ ubuta̱ wo omoci n ululu a nɗanga dem, ɗa i iwain kutono kadanshi ka̱ va̱, mpa Vuzavaguɗu mpa ɗa n dansai,
024	JER	003	014	Bonoi, a̱ɗa̱ uma a babu usuɓi, adama a na mpa ɗa Ka̱shile ka̱ ɗa̱, N kuɗika ta̱ vuma vu te a ka̱tsuma̱ ka̱ likuci, n uma e re a̱ ka̱tsuma̱ ka kpaꞋa dem, Ka̱ta̱ n tuka̱ na a Sihiyona.
024	JER	003	015	“‘Ka̱ta̱ n neke ɗa̱ nguɓi, n na n kuneke ɗa̱ kuyeve n ugboji.
024	JER	003	016	Ka̱ta̱ ayin a na baci i yimkpai n ka̱bunda̱i a iɗika ya, ka̱ta̱ i kpa̱ɗa̱ kudoku kuyaꞋan kadanshi ka “Akpati vu uzuwakpani vu Vuzavaguɗu.” Yi o kudoku kuciɓa n vu ɗa ba, ko tana i cikala kudoku kuyaꞋan vi yoku ba.
024	JER	003	017	A ayin a nanlo a ɗa e kuɗeke Urushelima kakuba ko tsugono ka Vuzavaguɗu, Ka̱ta̱ uduniyan ra̱ka̱ u ɓolongu e kelime ka Vuzavaguɗu a Urushelima adama a kula ku va̱, ka̱ta̱ a̱ kpa̱ɗa̱ kudoku kutono ucigi u gbani-gbani wa̱ a̱ɗu e le.
024	JER	003	018	A ayin a nanlo ka̱ta̱ kpaꞋa ku Yahuda ku ɓolongu ka̱ci ke le m kpaꞋa ki Isaraila, ka̱ta̱ a̱ uta̱ a iɗika yi uɓon ugaɗi koɓolo, ka̱ta̱ a bana a iɗika yi uka̱ni i na n nekei ikaya i le.
024	JER	003	019	“‘Ɗa n danai, Nini ɗai mpa n kuɗika ɗa̱ yo okpo a̱ ka̱tsuma̱ ka̱ muku n va̱, adama a na n neke ɗa̱ iɗika i singai, ili yi uka̱ni i singai i na i laꞋi a aduniyan ra̱ka̱. N sheshe ta̱ ya kuɗeke mu ta̱, Dada vu va, kpamu yi a kukpatala i ka̱sukpa̱ kutono mu kpamu ba.
024	JER	003	020	Mayun, uteku tsu na vuka vu gbani-gbani vu tsu ka̱sukpa̱ vali ni, ta feu vu ka̱sukpa̱i mu nannai avu Isaraila, mpa Vuzavaguɗu mpa ɗa n dansai.’”
024	JER	003	021	A pana ta̱ a̱la̱ka̱tsu a̱ ma̱shi a nsansa, a̱ ma̱shi n o folonoi aza a Isaraila, adama a na a ka̱sukpa̱ ta̱ uye u le, a cinukpa ta̱ n Vuzavaguɗu n Ka̱shile ke le.
024	JER	003	022	“Bonoi a̱ɗa̱ muku m gbani-gbani, mpa n kupotsotongu ta̱ unambi wu usuɓi u ɗa̱,” “La̱na̱, ci ta̱ a̱ kuta̱wa̱ wa̱ nu, adama a na avu ɗa Vuzavaguɗu Ka̱shile ka̱ tsu.
024	JER	003	023	Mayun, kutono ka̱ a̱ma̱li a gaɗi vu nsasan ili i gbani i ɗa, kucikpa ku na ci a kuyaꞋan a aginda modoruko maꞋa. Mayun, u Vuzavaguɗu Ka̱shile ka̱ tsu kaꞋa koci, aza Isaraila a̱ kuciya̱ wishi.
024	JER	003	024	“Adama a na kutono ka̱ a̱ma̱li BaꞋalu kukotso tsu ta̱ ili i na ikaya i tsu i takacikai adama a̱ tsu, ali a̱ tsu muku, kukotso tsu ta̱ ushiga wu nlala n wu nraɗika n wa anaka m muku n tsu nkere n olobo.
024	JER	003	025	Ka̱sukpa̱ tsu vaku n wono u tsu, ka̱ta̱ unambi wu usuɓi u tsu u pala tsu. Adama na tsu nusaka ta̱ Vuzavaguɗu Ka̱shile ka̱ tsu, a̱tsu n ikaya i tsu, ali a̱tsu muku a̱ kuta̱wa̱ anana, tsu tono kadanshi ka Vuzavaguɗu Ka̱shile ka̱ tsu ba.”
024	JER	004	001	Vuzavaguɗu u dana ta̱, “A̱ɗa̱ aza Isaraila, yi baci a kukpatala ka̱ta̱ i bono wa̱ va̱. yi baci a kutakpa ili yi unata i ɗa̱ kelime ka̱ va̱, ka̱ta̱ kpamu i doku i ciɓa n i ɗa ba,
024	JER	004	002	kpamu ɗa baci i kucinai, ‘N Vuzavaguɗu vu wuma,’ n kamayun, n kasingai koɓolo n usuɓi, nannai, iɗika yi uduniya ra̱ka̱ i ku zuwakpanai ta̱ una̱singai adama a̱ ni, ka̱ta̱ a̱ ciya̱ tsugbayin wa̱ ni.”
024	JER	004	003	Adama na Vuzavaguɗu u dana ta̱ aza Yahuda n aza Urushelima: “Kpa̱ra̱i a̱pula̱ka̱ a̱ ɗa̱, ka̱ta̱ i yaꞋin vica̱Ꞌa̱ a̱ ubuta̱ wa awana ba.
024	JER	004	004	Ciɗatangi ka̱ci ka̱ ɗa̱ u Vuzavaguɗu, takpai unata wa̱ a̱ɗu a̱ ɗa̱, a̱ɗa̱ aza Yahuda n Urushelima. talo wupa u va̱ wa̱ ɗa̱nga̱ wa̱ɗa̱ tsa akina, ka̱ta̱ u kula̱ tsu na vuza u kufuɗa kukima̱ ba, adama a kagbanigbani ka̱ ɗa̱.”
024	JER	004	005	Dansai a Yahuda ka̱ta̱ i salaka aza a Urushelima, i dana. “I lika̱ ishiyaun a̱ ka̱tsuma̱ ki iɗika dem Lapai una̱ ka̱u, ka̱ta̱ i dana, ‘Ɓolongi ubuta̱ ute, ka̱ta̱ tsu suma a kubana asuvu a̱ likuci yi ukanji.’
024	JER	004	006	Ɗengusa̱ urotu a kubana Sihiyona, Sumai, adama a wuma u ɗa̱, ka̱ta̱ i shamgba ba, adama a na mi ta̱ a̱ kutuka̱ n atakaci a uɓon gaɗi, m munuka ma̱ a̱bunda̱i.
024	JER	004	007	Kawu wu uta̱ ta̱ a̱ kura̱ ku ni, vuza munuka vu iɗika kakau u foɓuso ta̱ kuta̱, wu uta̱ ta̱ u ka̱sukpa̱ ta̱ ubuta̱ u ni adama a na u la̱nga̱sa̱ iɗika i ɗa̱ likuci i ɗa̱ yi ta̱ o kokpo agali babu vuza.
024	JER	004	008	Adama nannai ukai akashi a kpalu, yaꞋin kpalu n i shika̱i, adama na wupa u gbangam u Vuzavaguɗu wi a kukpatala ku ka̱sukpa̱ tsu ba.”
024	JER	004	009	Vuzavaguɗu u dana ta̱“A kanna ka nanlo. Ngono n aza a gbagbaꞋin i ta̱ a kunamba utsura wa a̱ɗu. Ka̱ta̱ anan ganu a dagaza, ka̱ta̱ eneki tamkpamu a yaꞋan mereve.”
024	JER	004	010	Ɗa n danai, “Vuzavaguɗu Ka̱shile mayun vu doro ta̱ uma a nampa n Urushelima, ana vu danai, ‘Wi ta̱ a kugaꞋan ɗa̱,’ wannai ɗai tana otokobi ka gbatya ɗe eɗeku e le.”
024	JER	004	011	A ayin a nanlo, i ta̱ a kudana uma a nampa n aza a Urushelima, “Wunla̱i u gbani-gbani wi ta̱ a̱ kuta̱ a iɗika ka̱ta̱ u lapa uma a̱ va̱, ba adama a na u yelekpe le ko u bonoko le ciɗa ba,
024	JER	004	012	wunla̱i u gbangam tsu nampa wi ta̱ a kuta̱ wa̱ va̱. Gogo na mpa ɗa vuza na u kukiɗaka le afada.”
024	JER	004	013	La̱na̱ biꞋi, wi ta̱ a̱ kuta̱wa̱ an keleshu. Ekeke odoku a̱ ni an kabatalikpau, odoku e le a laꞋa ta̱ mashangi ilaɗi, ili ya atakaci i ɗa wa̱ a̱tsu, adama a na o kotso ta̱ n a̱tsu.
024	JER	004	014	Avu Urushelima takpa kagbanigbani ka na ki a̱ ka̱ɗu ka̱ nu, adama a na vi ciya̱ wishi. Ali wannai ɗai va kulyaꞋa kelime n kusheshe kagbanigbani ko yongo a̱ ka̱ɗu ka̱ nu?
024	JER	004	015	Adama a na ka̱la̱ka̱tsu kuta̱ ta̱ u Dan, ɗa ka dansai ukuna u wuya u na wi a̱ kuta̱ a kusan ku Ifiraimu.
024	JER	004	016	Dana uduniyan an wi lo a kuta̱wa̱, Dana aza a Urushelima, “Aza a na i a̱ kutuka̱ yi n kuvon ka, i ta̱ a̱ kuta̱ a iɗika i daꞋin, ka̱ta̱ a ka̱na̱ ku yaꞋanka aza a Yahuda kacaꞋa.
024	JER	004	017	Ka̱ta̱ a kanza Yahuza a̱ kuka̱ra̱Ꞌa̱ an ka̱pula̱ka̱, adama a na u yaꞋanka mu ta̱ ugbamukaci, Vuzavaguɗu ɗa u dansai.
024	JER	004	018	Ukuna u ɗa̱ u ɗa n kawuya u ronokoi ɗa̱ atakaci a nampa. Na ɗa ukoci u ɗa̱, kpamu wi ta̱ o kokpo n okono, a ɗa uwa ta̱ ali a̱ ka̱ɗu.”
024	JER	004	019	Atakaci a̱ va̱, atakaci a̱ va̱, mpa n sheɗeku ta̱ a ka̱tsuma̱ ka atakaci. Kai! ka̱ɗu ka̱ va̱ ki ta̱ a̱ kumuɗa̱. Ka̱ɗu ka̱ va̱ ki ta̱ a kulapa n a̱bunda̱i, mpa n kufuɗa kupaɗa bini ba, adama a na m pana ta̱ ciliki ci vishiyaun, m pana ta̱ izumgbi i kuvon
024	JER	004	020	Atakaci o kutono atakaci, likuci ya ra̱ka̱ yo okpo ta̱ una̱mgbi. nva̱li n va̱ dem n yaꞋan ta̱ una̱mgbi akashi a̱ utsutsu a̱ va̱ feu nannai.
024	JER	004	021	ali wannai ɗai ma kushamgba a kinda eleje o kuvon? N ciliki ci ishiyaun?
024	JER	004	022	“Adama a na uma a̱ va̱ alau a ɗa, kpamu e yeve mu ba. muku n kavama n ɗa, Ele i n kuyeve ba. ‘E yeve ta̱ kuyaꞋan kawuya.’ Ama e yeve tsu na a kuyaꞋan kasingai ba.”
024	JER	004	023	Ana n la̱na̱i aduniyan, ɗa me enei a ɗa babu ili, a ɗa lekeɗi, gaɗi kpamu, ɗa me enei babu kutashi.
024	JER	004	024	Ana n la̱na̱i nsansa, ɗa me enei n ɗa a̱ kugba̱ɗa̱sa̱, aginda kpamu a kubana n o bonoi.
024	JER	004	025	Ana n la̱na̱i, ɗa me enei ko vuma te u buwa lo ba, nnu kpamu feu n suma ɗe.
024	JER	004	026	Ana n la̱na̱i iɗika i singai, ɗa me enei i ɗa ra̱ka̱ yo okpoi ɗe akamba, ɗa likuci ra̱ka̱ yo okpoi agali e kelime ka Vuzavaguɗu adama a wupa u ni.
024	JER	004	027	Ili na Vuzavaguɗu u danai i ɗaɗa na. “Iɗika ra̱ka̱ yi ta̱ o kokpo agali, ama mi a ku una i ɗa ra̱ka̱-ra̱ka̱ ba.
024	JER	004	028	“Adama a ili i nampa uduniya wi ta̱ a kuyaꞋan kpalu, ka̱ta̱ gaɗi u lima̱na̱, adama a na n yaꞋan ta̱ kadanshi, ta tana ka ki nannai, N sheshe ta̱ ɗe i na ma kuyaꞋan, mi tana o kubono n kucina̱ ba.”
024	JER	004	029	Nu upani u kacaꞋa ko odoku n ka atain ka̱ta̱ likuci ra̱ka̱ i suma, Aza o yoku i ta̱ a kuꞋuwa a̱ a̱ra̱Ꞌa̱, ka̱ta̱ aza o yoku kpamu a kumba a nsansa, ka̱ta̱ likuci ra̱ka̱ i ɓoso, babu vuza na wi o kuyongo punu.
024	JER	004	030	Ama avu, agali, yi ɗa̱i i zuwai ɗa vu ukai ucanuku u singai mayin nannai, ali ɗa vu kalai ka̱ci ka̱ nu n ucanuku wa azanariya, ali ɗa vu dakakai kushinuku a̱ta̱nza̱ri a̱ a̱shi a̱ nu? Gbani ɗa vu lapulai ka̱ci ka̱ nu, ncigi n nu n goyo wu ta̱, ita̱ a̱ kula̱nsa̱ wuma u nu.
024	JER	004	031	M pana ta̱ malapa mu una̱ tsu vuka va̱ a̱ga̱nda̱ a limata, a ciꞋinki tsu vuka va̱ a̱ga̱nda̱ a maku ma iyain, ma̱shi ma nkere n Sihiyona a kuꞋinka n utsura, U ba̱rukpa̱i ekiye a̱ ni a̱ ma̱shi n u danai, “Ɓoɓou, mi ta̱ a̱ kuꞋuwa e kelime ka aza a̱ ma̱ga̱la̱ka̱.”
024	JER	005	001	Ɗa Ka̱shile ka danai, ka̱ra̱Ꞌi uye wu Urushelima ra̱ka̱, yi indana ka̱ta̱ i la̱na̱. i la̱na̱ ubuta̱ ra̱ka̱, ye ene ko ya̱ kuciya̱ vuma, vu usuɓi, vuza na u tsu yaꞋan kasingai, adama na n cinukpaka yi unushi u ni.
024	JER	005	002	Ko a na a tsu dana, “N kucina ta̱ n Ka̱shile” mayun ɗa ba, a kucina a uwa ɗa le.
024	JER	005	003	Vuzavaguɗu a̱shi a̱ nu kamayun kaꞋa i a̱ kula̱nsa̱ ba? Avu vu lapa le ta̱, ama a pana usuɗukpi ba, vu gbara le ta̱, ama ɗa a iwain kusabaꞋa. Ele a iwain kulapula ida̱shi i le. ɗa a kpanduki a̱ɗu e le an katali, ɗa a iwain kushika̱ unushi u le.
024	JER	005	004	Ɗa n danai, “Uma a nampa aza a unambi a ɗa, ele alau a ɗa, adama a na ele e yeve uye u Vuzavaguɗu ba e yeve tana feu kasingai ka̱ Ka̱shila̱ ba.
024	JER	005	005	Adama a nannai mpa n kubana ta̱ wa aza a̱ gba̱ra̱-gba̱ra̱ ka̱ta̱ n yaꞋanka le kadanshi, adama na ele e yeve ta̱ uye u Vuzavaguɗu, e yeve ta̱ kasingai ka̱ Ka̱shile.” Ama ra̱ka̱ le ɗa o ɓolongi una̱ ɗa o koɗoi kogboro ka, ɗa a̱ ba̱ɗa̱i ikani ya.
024	JER	005	006	Adama a nannai kawu wi ta̱ a̱ kuta̱ a̱ kutsun ka̱ta̱ u takuma le, kanama ki ta̱ a̱ kuta̱ e meremune ka̱ta̱ wu una le. ma̱kunzukunzu mo bopo ta̱ a kinda likuci i le, Yaba dem na wu uta̱i a̱ ka̱tsuma̱ ke le, i ta̱ a kukara yi ka̱ta̱ e wejeleshe yi, adama a na unushi u le u yimkpa ta̱ n a̱bunda̱i. ushirikpi u le u tsurakpa ta̱.
024	JER	005	007	“Nini ɗai n kucinukpaka ɗa̱ unushi u ɗa̱? Muku n nu n ka̱sukpa̱ mu ta̱ kpamu ɗa a kucinai n a̱ma̱li a na i n wuma ba. cina tana n nekei le ilikulya a lyaꞋa a̱ cuwa̱, n nannai dem ɗa o tonoi a̱ma̱li o yoku ɗa a uwai a iꞋuwa ya a shakanlai.
024	JER	005	008	Ɗa ucuwi u laꞋi le a̱bunda̱i ɗa okpoi a mazamanai ma̱ a̱ma̱ci. Yaba dem u bonoi a kuzama vuka vu toku.
024	JER	005	009	Ashe u gaꞋan n neke le atakaci adama a ili i nampa ba? Vuzavaguɗu u dansai, Ashe mpa ma kutsupaka ka̱ci ka̱ va̱ adama a icuꞋu yi uduniyan i nampa ba?
024	JER	005	010	“Kumbai, ka̱ta̱ i gaɗukpa gaɗi va acaka a̱ ni ka̱ta̱ i kapa a ɗa, ama ka̱ta̱ i kotso a ɗa ra̱ka̱-ra̱ka̱ ba, kapai acaka a̱ ni, adama na ele aza a Vuzavaguɗu a ɗa ba.
024	JER	005	011	Adama na kpaꞋa ki Isaraila n kpaꞋa ku Yahuda a yaꞋanka mu ta̱ unambi wu usuɓi n a̱bunda̱i, mpa Vuzavaguɗu mpa ɗa n dansai.
024	JER	005	012	Adama na a yaꞋanka ta̱ Vuzavaguɗu aꞋuwa, a danai ‘Wi a kuyaꞋan ili ba, babu atakaci a na a̱ kuciya̱ tsu, ko tana tsu ene kotokobi ko ma̱dukpa̱.
024	JER	005	013	Eneki a ra̱ka̱ i ta̱ o kopko wunla̱i, kadanshi ka̱ Ka̱shile ki punu we le ba. Nannai feu a kuyaꞋan ke le.’”
024	JER	005	014	Adama a nannai, ɗa Vuzavaguɗu Ka̱shile MalaꞋimili u danai, adama a na uma a yaꞋan ta̱ kadanshi ka nampa, la̱na̱ n kuzuwa ta̱ kadanshi ka̱ va̱ a̱ una̱ u nu ka̱ta̱ kokpo akina, ka̱ta̱ uma a nampa a okpo nɗanga, nɗanga n na akina o kusongu.
024	JER	005	015	La̱na̱ a̱ɗa̱ aza a Isaraila, mi ta̱ a̱ kutuka̱ ɗa̱ n uduniyan na ɗe daꞋangi u na u kushilika̱ n a̱ɗa̱, ɗaɗa i na Vuzavaguɗu dansai, uduniyan u ɗa u na wi n ugbami wa asuvu uduniyan u ɗa u na wi ali ayin a tsukaya, uduniyan u ɗa u na i yevei kelentsu ka̱ ni, babu kpamu vuza na wi e kuyeve i na i a kudansa.
024	JER	005	016	Majiki me le mi ta̱ u ɓa̱iwi an kasaun, dem vule afuɗi o kuvon a ɗa.
024	JER	005	017	I ta̱ a kulyaꞋa ashina a̱ ɗa̱ n ilikulyaꞋa i ɗa̱, ka̱ta̱ a una muku mo olobo n ɗa̱ n nkere n ɗa̱, ka̱ta̱ o kotso ushiga wu nlala n ɗa̱ n wa anaka a̱ ɗa̱, ka̱ta̱ a lyaꞋa itacishi ya ashina a nɗanga a̱ ɗa̱, ka̱ta̱ likuci yi nshilya n ɗa̱ n na i nekei a̱ɗu a una i ɗa n otokobi.
024	JER	005	018	“Ama ko a ayin a nanlo, mi a kuna ɗa̱ ra̱ka̱-ra̱ka̱ ba. Vuzavaguɗu u dansai,
024	JER	005	019	Ama ɗa baci uma a̱ ɗa̱ ecei ɗa̱, ‘Yiɗa̱i i zuwai ɗa Vuzavaguɗu Ka̱shile ka̱ ɗa̱ ki a kuyaꞋanka tsu ili i nampa ra̱ka̱?’ Ka̱ta̱ i dana le, ‘Tsu na i ka̱sukpa̱i mu ɗa i ka̱na̱i kutono omoci a̱ a̱ma̱li a iɗika i ɗa̱, nannai ɗa i kuga̱nda̱ka̱ omoci a na i a iɗika i na yi i ɗa̱ ba.’”
024	JER	005	020	Dansai ukuna u nampa a kpaꞋa ku Yakubu, Salai ka a̱ likuci i Yahuda.
024	JER	005	021	“Zuwai atsuvu i pana ukuna u nampa, a̱ɗa̱ alau n ajarishi a uma, aza a na i n a̱shi e kene ama e ci ene ba, aza a na i n atsuvu a kupana ama a tsu pana ba.
024	JER	005	022	Ɗa Vuzavaguɗu u danai, ashe u gaꞋan i pana wovon u va̱ ba? Ashe u gaꞋan i jeꞋeke ikyamba e kelime ka̱ va̱ ba? Mpa ɗa n zuwai kayala kokpoi kure ku mala, kure ku na kokpoi mayun a kufuɗa kupasa ku ɗa ba, ko aɓau a̱ ɗa̱nga̱ baci, a kufuɗa a pasa ba, ko an wo okpoi a̱ tsu ka̱na̱ ta̱ yura̱, ama i kufuɗa a pasa ba.
024	JER	005	023	Ama uma a nampa i ta̱ n ugbamiwasuvu n ugbamukaci kpamu a̱ka̱ra̱shi aɗa, ele a̱ ka̱sukpa̱ mu ta̱, ɗa a yaꞋin nwalu n le.
024	JER	005	024	A̱ɗu e le a tsu dana ‘YaꞋan tsu pana wovon u Vuzavaguɗu Ka̱shile ka̱ tsu ba, a̱yi na u tsu neke tsu mini ayin a̱ lyushi n irana, ka̱ta̱ u neke tsu kpamu ayin a vukyaꞋa.’
024	JER	005	025	Unushi u ɗa̱ u pece ɗa̱ ta̱ n ili i nampa. Unushi u ɗa̱ kpamu u sa̱nka̱ ɗa̱ ta̱ kasingai.
024	JER	005	026	Adama a na uma a kavama i ta̱ punu a̱ ka̱tsuma̱ ka uma a̱ va̱, o tsu bopo ta̱ an aza na a zuwakai maza adama a na e reme nnu. A zuwai maza, ɗa e remei uma.
024	JER	005	027	An mabana tukpa nu nnu, ta feu iꞋuwa i le yi tukpa m modoruko nannai, i ɗaɗa i zuwai ɗa okpoi aza a uciyi wa̱ a̱bunda̱i,
024	JER	005	028	ɗa a yaꞋin ikyamba ɗa a tasai. kagbanigbani ke le ki n uteku ba, a ci kiɗa afada a usuɓi ba, ka̱ta̱ a̱ la̱nga̱sa̱ mkpan adama a na a lapula ka̱ci ke le, kpamu a̱ tsu ɓa̱nka̱ aza a unambi a̱ ubuta̱ wa afada ba.
024	JER	005	029	Ɗa Vuzavaguɗu u danai, ashe u gaꞋan n takacika le adama a ili i nampa ba? Kpamu ashe u gaꞋan n tsupaka kaci ka̱ va̱ ukuna adama uduniyan tsu nampa ba?”
024	JER	005	030	A yaꞋan ta̱ ili i gbani-gbani n ili wovon a iɗika
024	JER	005	031	Eneki a yaꞋan ta̱ kene ka aꞋuwa, anan ganu kpamu a kulyaꞋa tsugono n utsura u ka̱ci ke le, uma a̱ va̱ kpamu ta a cigai nannai, ama yiɗa̱i ya kuyaꞋan ɗa baci ukoci u ta̱wa̱i?
024	JER	006	001	A̱ɗa̱ aza a Bayami, sumai adama a na i laꞋaka n wuma u ɗa̱, sumai i ka̱sukpa̱ Urushelima. Ka̱ta̱ i lika̱ ishiyaun a Tekowa, ka̱ta̱ i ɗengusa̱ urotu a Betu-hakeremu, adama a na ma̱da̱ka̱ ma̱ uta̱ ta̱ uɓon ugaɗi u ka̱na̱ ta̱ uye a kuta̱wa̱. koɓolo n atakaci a̱bunda̱i.
024	JER	006	002	Avu ka̱ɗu ka̱va̱ Urushelima, avu ɗa ubuta̱ u singai u kaguɓa, ama mi ta̱ a ku una wu.
024	JER	006	003	Nguɓi mi ta̱ a̱ ku uta̱ koɓolo n ushiga wu nlala u le adama a̱ ni, ka̱ta̱ a̱ shikpa̱ a̱pa̱m e le wa̱ ni, ka̱ta̱ a lina, yaba dem n ubuta̱ u ni.
024	JER	006	004	“Foɓuso kuvon adama a̱ ni, ɗa̱nga̱i, adama a na ci shilika̱ n ele kanna a kaci. ili ya atakaci i ɗa wa̱ tsu, adama a na kanna ka ka̱ yikpa̱ ta̱, ubuta̱ kpamu a̱ yimba̱na̱.
024	JER	006	005	Ɗa̱nga̱i, adama a na tsu bankai kuvon n kayin ka̱ta̱ tsu la̱nga̱sa̱ nshilya n ni.”
024	JER	006	006	Adama a na Vuzavaguɗu MalaꞋimili u dana ta̱. “Kapai nɗanga n ni i taɗuku a iɗika, ɗa̱ngusa̱ nshilya n kayala adama a Urushelima. mayun ɗa a takacika likuci i nampa, adama a na ko koyoku i punu n kaꞋa ba, sai modoruko.
024	JER	006	007	Uteku tsu na kayinva ka̱ tsuwa̱ mini ma̱ ni, ta feu u tsuwa̱ ka gbani-gbani ka̱ ni nannai, uma a pana ta̱ arabali a̱ vishili, n munuka ma̱ ni kanna lakam mi ta̱ e kene untsu a̱ ni e kelime ka̱ va̱.
024	JER	006	008	Pana odoki a̱ va̱, avu Urushelima, ta lo ma kuta̱wa̱ ma̱ shirikpa̱ka̱ ɗa̱ adama a unata u ɗa̱, ta lo ma kuta̱wa̱ mo bonoko ɗa̱ agali, iɗika i na yi ko vuza.”
024	JER	006	009	Vuzavaguɗu MalaꞋimili u dana ta̱, “I ta̱ a kuɗaya kagimi ka aza a Isaraila a na a buwai tsu na a tsu ɗaya kashina ki itacishi, u ba̱ra̱kpa̱ kukiye ku ni a acaka.”
024	JER	006	010	U yayi ma kuyaꞋan kadanshi ka̱ta̱ m ɓarangu, adama a na a pana? Adama a na atsuvu e le a kpanduku ta̱, a tsu pana ba, kadanshi ka Vuzavaguɗu ko okpo ta̱ ili yi ishikushi we le, ka buwa le ili i mali kpamu ba.
024	JER	006	011	Adama a nannai, mi ta̱ tukpa n wupa u Vuzavaguɗu, moꞋuta̱ n kuka̱na̱ uɗa. “Tsuwa̱n ta̱ u ɗa a̱ muku n na mi a uye, n ubuta̱ u koɓolo ka a̱ɗa̱nga̱ni feu. I ta̱ e kureme ali n amaci, aza gba̱ra̱gba̱ra̱ nu nkoshi ra̱ka̱.
024	JER	006	012	I ta̱ e kuneke aza a yoku i uwa i le, n ashina le koɓolo n amaci e le, adama nampa mi ta̱ a kuba̱rukpa̱ ekiye a̱va̱, n yaꞋin tsurala n aza a ida̱shi i likuci,”
024	JER	006	013	“Ili i na i gita̱i a vuza kenu, ali a kubana a vuzagbayin, yaba dem wi ta̱ a mali ma kalya, i na i gita̱i a eneki ali kubana u anan ganu, yaba dem kayaꞋin ka uwa kaꞋa.
024	JER	006	014	O potsotongu ta̱ untsu a uma a̱va̱ gaɗi-gaɗi, ka̱ta̱ a ka̱na̱ kudana, ‘Ma̱ta̱na̱, ma̱ta̱na̱,’ kpamu babu ma̱ta̱na̱.
024	JER	006	015	A yaꞋan ta̱ ili i wono, ɗa kpamu a yaꞋin ili yi unata. A̱ a̱, a pana wono ba, ko kenu. ele e yeve uteku tsu na a̱ ku za̱lika̱ aci ba. Adama nannai i ta̱ a kuyikpa̱ a ka̱tsuma̱ ka aza a na a̱ yikpa̱i, a makyan mana baci n takacikai le i ta̱ kuyaꞋan uvakangi,”
024	JER	006	016	Vuzavaguɗu u dana ta̱, “Shamgbai a nsanji ma uye i la̱na̱, ka̱ta̱ ye ece uye u kuku, ubuta̱ u na uye usingai wi, ka̱ta̱ i tono uɗa, adama a na i ciya̱ wuvuki a̱ɗu a̱ɗa̱. Ama ɗa a danai ‘A̱tsu ci o kutono u ɗa ba.’
024	JER	006	017	Ɗa n zuwakai ɗa̱ aza kindi, ɗa n danai le, ‘zuwai atsuvu, i pana ciliki tsu vi vishiyaun.’ Ama ɗa a danai, ‘A̱ tsu ci a kuzuwa atsuvu tsu pana ba.’
024	JER	006	018	Adama a nannai panai, a̱ɗa̱ uduniya, ka̱ta̱ a̱ɗa̱ uma i yeve i na ya kuta̱wa̱ ya kuciya̱ a̱ɗa̱.
024	JER	006	019	Panai, a̱ɗa̱ aduniyan, la̱na̱i, mpa mi ta̱ a kutuka̱ n uma a nampa n atakaci, adama a katsupu ka ili gbani-gbani i na a yaꞋin, adama a na a iwan ta̱ kupana kadanshi ka̱va̱. kpamu ɗa a iwain ku tono wila̱ uva̱.
024	JER	006	020	Teɗai ugaꞋin wi ili ma̱gula̱ni i na yi uta̱i a̱ likuci i Sheba, ko kpamu nkungu ma uyoꞋo a̱ likuci i daꞋin? KuneꞋe ku kusongu ku ɗa̱ mi a kisa ba, alyuka a̱ɗa̱ kpamu n ciga ba.
024	JER	006	021	Adama nannai, Vuzavaguɗu u dana ta̱ ‘La̱na̱, mpa n kuzuwa ka ta̱ uma a nampa, ili ma̱ta̱ɗa̱ i na ya kuzuwa le a̱ yikpa̱, kesheku n maku ma̱ ni, toku n ka̱ja̱Ꞌa̱ ka̱ ni i ta̱ a ku kuwa̱ koɓolo.’”
024	JER	006	022	Vuzavaguɗu u dana ta̱, “La̱na̱, uduniyan u yoku u ɗa lo a̱ kuta̱wa̱ a iɗika yi uɓon u gaɗi, uduniyan u gbayin u yoku u ɗa u ɗa̱nga̱i a uteku wa aduniyan adama a kuvon.
024	JER	006	023	A ɗika ta̱ utan koɓolo nsara, uma agbanigbani aɗa i n asuvayali ba, yura̱ i le yi ta̱ adanshi yura̱ i mala i ɗa, i ta̱ gaɗi vo odoku, ufoɓushi an aza a na o foɓushi kuvon, adama a̱ nu avu Sihiyona.”
024	JER	006	024	Tsu pana ta̱ arabali e le, ɗa ikyamba i tsu i kuwa̱i, atakaci a ka̱na̱ tsu ta̱, n mɓa̱la̱ tsu vuka va̱ a̱ga̱nda̱.
024	JER	006	025	Ka̱ta̱ tsu uta̱ a kubana ashina ba, ka̱ta̱ tsu wala uye wa nwalu ba, adama a na vurala va vita̱ n kotokobi, wovon kpamu u ka̱na̱ ta̱ ubuta̱ dem.
024	JER	006	026	A̱ɗa̱ uma a̱va̱, ukai aminya a kpalu, ka̱ta̱ i puɗa̱la̱ ka̱ci ka̱ɗa̱ n kokomo, shika̱i wuya wuya tsu na a tsu shika̱ adama a maku mete, na̱mgbi ka̱tsuma̱ ka̱u, adama a na babu uyevi ɗa vuza munuka, u kuta̱wa̱ ɗa̱.
024	JER	006	027	“Avu Irimiya n bonoko wu ta̱ vuza vu na u kukondo uma a̱va̱, adama a na vu yeve usuɓi u uma a̱va̱.
024	JER	006	028	Ele ra̱ka̱ aza ugbamukaci aɗa, a̱ kuka̱ra̱sa̱ n a dansai kavama, i ta̱ n utsura an vuyum vishili n vu lima̱. dem vu le uma a kavama aɗa.
024	JER	006	029	A̱ fa̱la̱i akina ka̱u, adama na utuka̱ dalma, na lo dem atakaci a gbani aɗa, adama a na utuka̱ aza agbanigbani a̱ ka̱tsuma̱ ka uma a̱ va̱ ba.
024	JER	006	030	E ci ɗeke le ta̱ azurufa agbanigbani, adama a na mpa Vuzavaguɗu iwan le ta̱.”
024	JER	007	001	Vuzavaguɗu u yaꞋin kadanshi n Irimiya, u danai,
024	JER	007	002	“Bana vu shamgba a utsutsu u kpaꞋa ku Vuzavaguɗu, ka̱ta̱ vu salaka le kadanshi ka nampa, vu dana. Panai kadanshi ka Vuzavaguɗu a̱ɗa̱ aza a Yahuda ra̱ka̱ a na a tsu uwa n utsutsu u nampa adama a na a cikpa Vuzavaguɗu.
024	JER	007	003	Na ɗa ili i na Vuzavaguɗu MalaꞋimili Ka̱shile ki Isaraila ka danai. Lapulai uye u ɗa̱ n kuyongo ku ɗa̱, mi ta̱ a̱ ku ka̱sukpa̱ ɗa̱ ta̱ i da̱sa̱ngu punu a̱ ubuta̱ u nampa.
024	JER	007	004	Ka̱ta̱ i zuwa katsura n kadanshi ka̱ ma̱ya̱nsa̱ka̱ ka nampa, i a kudansa. ‘Na ɗa A̱Ꞌisa̱ a gbayin a Vuzavaguɗu, A̱Ꞌisa̱ a gbayin a Vuzavaguɗu, A̱Ꞌisa̱ a gbayin a Vuzavaguɗu.’
024	JER	007	005	“Mayun ɗa baci i lapulai uye u ɗa̱ n kuyongo ku ɗa̱, i yaꞋankai itoku i ɗa̱ afada e mejege,
024	JER	007	006	ɗa baci i doroi omoci, nu mkpan n agapa ba. Ɗa baci i tsuwa̱in mpasa ma aza a babu unushi a̱ ubuta̱ u nampa ba, ɗa baci kpamu i tono a̱ma̱li a na a ku uka ɗa̱ usa̱n ba,
024	JER	007	007	mi ta̱ a̱ ku ka̱sukpa̱ ɗa̱ i da̱sa̱ngu a̱ ubuta̱ u nampa, iɗika i na n nekei ikaya i ɗa̱ ko wannai.
024	JER	007	008	“Ama, ɗanna i zuwai katsura n kadanshi ka̱ ma̱ya̱nsa̱ka̱ ka na ki ukuna u gbani.
024	JER	007	009	Yi ta̱ a kuyaꞋan uboki, n munuka, i yaꞋan tsugbani n aꞋuwa, yi ta̱ o kusongu ku ka̱ma̱li ka Balu ili i ma̱gula̱ni, i ka̱na̱i kutono a̱ma̱li a na i yevei ba,
024	JER	007	010	ka̱ta̱ i ta̱wa̱ i shamgba e kelime ka̱ va̱ a kpaꞋa ku nampa, ku na e ci ɗeke n kula ku va̱, i dana, ‘Ci ciya̱ ta̱ wishi.’ Adama a na ci lyaꞋa kelime n kuyaꞋan ili yu unata koci?
024	JER	007	011	E kene ku ɗa̱ kpaꞋa ku nampa ka, ku na e ci ɗeke n kula ku va̱ ku bono ta̱ ubuta̱ u kusheɗeku wo oboki? La̱na̱, mpa n ka̱ci ka̱ va̱ me ene ta̱, Vuzavaguɗu u dansai.
024	JER	007	012	Banai gogo na a kpaꞋa ku va̱ Shilo, ubuta̱ u na n zuwai kula ku va̱ kuyongo n ugiti, ka̱ta̱ ye ene i na n yaꞋankai ku ɗa adama a ka gbani-gbani ka uma a Isaraila.
024	JER	007	013	Vuzavaguɗu u danai, ana yi a kuyaꞋan ili i nampa ra̱ka̱, n ka̱na̱ ta̱ kuyaꞋanka ɗa̱ kadanshi, ama i panaka mu ba, n ɗeke ɗa̱ ta̱ ama yu ushuku mu ba,
024	JER	007	014	adama a nannai, ili i na n yaꞋanka Shilo ɗaɗa n kuyaꞋanka kpaꞋa ku na e ci ɗeke n kula ku va̱, ku na i zuwakai katsura, ubuta̱ u na n nekei ɗa̱ n ikaya i ɗa̱.
024	JER	007	015	Mi ta̱ o kuloko ɗa̱ e kelime ka̱ va̱, tsu na n lokoi i toku i ɗa̱ ra̱ka̱, kumaci ku Ifiraimu.
024	JER	007	016	“Avu tankpamu Irimiya, ka̱ta̱ vu yaꞋanka uma a nampa avasa ko vu yaꞋan ufolu adama e le ba, adama a na mi a kupanaka wu ba.
024	JER	007	017	Vi e kene i na i a kuyaꞋan a̱ likuci kakau i Yahuda n uye ugbain wu Urushelima ba?
024	JER	007	018	Muku o kuɓolongu nɗanga, isheku a kuzuwa akina, a̱ma̱ci a kusatara kiya adama a na a yaꞋanka ka̱ma̱li ka na e ci ɗeke Egbere vu gaɗi, emeshe. kuɗarukpaka a̱ma̱li o yoku ma̱kya̱n, adama a na a zuwa mu wupa.
024	JER	007	019	Vuzavaguɗu u danai, ama mpa ɗa yi a kuzama vishili ba? Ka̱ci ke le ka i a kuyaꞋanka ba, adama a na i ta̱ o ko okpo n wono.
024	JER	007	020	Adama a nannai, Vuzavaguɗu Ka̱shila̱ u dana ta̱, n kutsuwa̱n ta̱ wupa u va̱ n asuvusuɗukpi a̱ va̱ a̱ ubuta̱ u nampa, u vuma m manama, a nɗanga n kakamba n ili i kashina. Yi ta̱ a̱ kuka̱na̱ akina kpamu ko vuza na u kukima̱ a ɗa.”
024	JER	007	021	Vuzavaguɗu MalaꞋimili, Ka̱shile ki Isaraila ka danai. “Doki kuneꞋe ku kusongu ku ɗa̱, i takuma inyama.
024	JER	007	022	Adama a na a kanna ka na mu uta̱ka̱i ikaya i ɗa̱ a iɗika i Masar, n yaꞋan ka danshi n e le ko n neke le kadanshi a ukuna u kuneꞋe ku kusongu ko alyuka ba.
024	JER	007	023	Ama n dana le ta̱ ukuna u nampa, ‘Tonoi kadanshi ka̱ va̱, ka̱ta̱ mpa mo okpo Ka̱shile ka̱ ɗa̱, a̱ɗa̱ tankpamu yi okpo uma a̱ va̱. Ka̱ta̱ i wala a uye u na n danai ɗa̱ dem, adama a na ugaꞋan ɗa̱ mayin.’
024	JER	007	024	Ama ɗa a iwain kupana, a̱ kpa̱ɗa̱i kuzuwaka mu atsuvu, ɗa a̱ ka̱na̱i kutono kusheshe ku le n uye wu ugbamukaci u le, ɗa a kucikpa o bonoi ka̱ca̱pa̱ a na a kubana kelime.
024	JER	007	025	Ali kanna ka na ikaya i ɗa̱ i ka̱sukpa̱i iɗika i Masar a̱ kuta̱wa̱ anana, n suꞋuku le ta̱ eneki a̱va̱ ra̱ka̱ a kanna lakam.
024	JER	007	026	N nannai dem a panaka mu ba, ko a zuwaka mu atsuvu, ama ɗa a kpanduki a̱ɗu e le a yaꞋin ka gbani-gbani ka na ka laꞋi isheku i le.
024	JER	007	027	“Adama a na, vi ta̱ a kudana le ukuna u nampa ra̱ka̱, ama a kupana ba. vi ta̱ a kuɗeke le, ama i a̱ kushuku ba.
024	JER	007	028	Ka̱ta̱ vu dana le, ‘Nava e le ɗa uduniyan u na u kpa̱ɗi kushuku n kadanshi ka Vuzavaguɗu Ka̱shile ke le, kpamu ushuku n ugbari ba, ɗa a iwain kamayun, kamayun ki una̱u le ba.
024	JER	007	029	“‘Punai a̱nji aci a̱ɗa̱ i taɗuku, ka̱ta̱ i yaꞋan kpalu a aginda a na i ni ili ba, adama a na Vuzavaguɗu u iwan ta̱ muku n ayin a nampa, adama a wupa u ni.’
024	JER	007	030	“Adama a na aza a Yahuda a yaꞋan ta̱ ka gbani-gbani a a̱shi a̱ va̱. Vuzavaguɗu u dansai. A shikpa̱i ili yu unata i le a kpaꞋa ku va̱ ku na a ci ɗeke n kula ku va̱, adama a na a̱ la̱nga̱sa̱ ku ɗa.
024	JER	007	031	Ɗa a maꞋin katalikalyuka ka na e ci ɗeke Tofetu punu a ka̱ra̱Ꞌa̱ ko kolobo ka Hinomu adama a na o songu muku n le, nkere n olobo akina, mpa n zuwa le a yaꞋan ili i nanlo ba. Ko yi a̱ ka̱ɗu ka̱ va̱ ba.
024	JER	007	032	Adama a nannai la̱na̱, kanna ki ta̱ lo a̱ kuta̱wa̱, ka na o kudoku e ɗeke ubuta̱ u nanlo Tofetu ba, ko tana odoku e ɗekei ka̱ra̱Ꞌa̱ ko kolobo ka Hinomu ba, ama i ta̱ e ku ɗekei ka̱ra̱Ꞌa̱ ka makiɗaka, adama a na ta punu a̱ kuciɗa̱ngu uma n a̱bunda̱i a Tofetu, ali a namba ubuta̱.
024	JER	007	033	Ka̱ta̱ even a ikyamba i uma a nampa okpo ilikulyaꞋa yi nnu n nyama i kakamba, kpamu babu vuza na u kuloko le.
024	JER	007	034	Ka̱ta̱ n sa̱nka̱ ma̱za̱nga̱ mi ishipa, m ma̱za̱nga̱ ma vuza vuka vu savu m mavuka vu savu a iɗika i Yahuda n uye u Urushelima, adama a na iɗika ya yi ta̱ o kokpo agali.
024	JER	008	001	“A ayin a nanlo, Vuzavaguɗu u dana ta̱, kanna ki ta̱ lo a ku ta̱wa̱, ka na a̱ kutuka̱ n etele o ngono ma Yahuda, n etele aza a̱ gba̱ra̱-gba̱ra̱ a̱ ni, n etele a anan ganu a̱ ni, n etele e eneki a̱ ni koɓolo n etele aza a na i punu ida̱shi a Urushelima asaun e le.
024	JER	008	002	Ka̱ta̱ ecikpe a ɗa a kanna, n wotoi, n e keteshe ki ili gaɗi ra̱ka̱, i na i a kuciga ɗa kpamu a yaꞋin kai a̱ ga̱nda̱, i na o tonoi, ni i na kpamu a̱ la̱nsa̱i ɗa kpamu o tonoi. I a ku ɓolongu a ɗa ba bele a ciɗa̱ngu a ɗa. Ama i ta̱ a̱ ku ka̱sukpa̱ le okpo tsa a̱ wuya̱n.
024	JER	008	003	Aza na a buwai n wuma a ka̱tsuma̱ ka aza gbani-gbani a nam pa i ta̱ a kudana u lata̱ tsu kuwa̱ a ubuta̱ dem u na n lokoi le, mpa Vuzavaguɗu MalaꞋimili mpa ɗa n dansai.
024	JER	008	004	“Ka̱ta̱ vu dana le, Vuzavaguɗu u dana ta̱ Ɗa baci vuma u yikpa̱i, u tsu ɗa̱nga̱ kpamu ba? Ɗa baci vuza u ɗa̱skpa̱i uye, u tsu bono kpamu ba?
024	JER	008	005	Yiɗa̱i i zuwai ɗa uma a na mpa a ɗa̱skpa̱i uye o bonoi n ka̱ca̱pa̱ ra̱kura̱ka̱? Ushuki n ka uwa, ɗa a̱ kpa̱ɗa̱i ku bono.
024	JER	008	006	N mpa ɗa ta̱ bini ɗa n zuwai atsuvu n pana, ama babu vuza na u dansai kamayun, babu vuza na wushuki n unushi u ni, u dana, ‘Yiɗa̱i n yaꞋin?’ Yaba dem wi ta̱ a ma̱la̱ki ma ka̱ci ka̱ ni, an kodoku kana ka sapai kaci a ku uwa ubuta̱ u kuvon.
024	JER	008	007	Ko koborou a ci imkpi gaɗi ke yeve ta̱ ayin a̱ ni, n moɗoi, n mashangi koɓolo n matapambara, ma tsu yeve ta̱ ayin o kubono e le, Ama uma a̱ va̱ e yeve ba. e yeve wila̱ u Vuzavaguɗu ba.
024	JER	008	008	“Nini ɗa i kudana, ‘Ya kudana tsu ɗa̱nga̱, kpamu wila̱ u Vuzavaguɗu u ɗana koɓolo n a̱ tsu’? Wa ɗe tana macaka mi iɗani ma aza uwa mo bonoko ka ukuna wa a uwa.
024	JER	008	009	A za ugboji wono i ta̱ okokpo n wono, I ta̱ a kudagaza, ka̱ta̱ a laza n a̱ le, Adama na a iwan ta̱ kadanshi ka Vuzavaguɗu, nannai va ugboji we ene u ɗa i nu ɗa?
024	JER	008	010	Adama nannai, n ku ɗika ta̱ amaci e le n neke aza yoku, ka̱ ashina e le kpamu n neke a ɗa i rala i le, adama na i na i ɗikai a vuza kenu ali a kubana a vuzagbayin vu le, yaba dem vuza kalya a ɗa, i na i ɗikai a eneki ali a kubana i ganu i le, yaba dem ka yaꞋin ka uwa kaꞋa.
024	JER	008	011	O potsotongu ta̱ untsu a uma a̱ va̱ gaɗi, ka̱ta̱ a̱ ka̱na̱ kudana ‘Ma̱ta̱na̱, ma̱ta̱na̱,’ Ashe tana ma̱ta̱na̱ mi lo ba.
024	JER	008	012	A pana ta̱ wono an a yaꞋin ka gbani-gbani ka? A̱ a̱, ko kenu a pana wono ba, e yeve ma uteku tsuna a tsu za̱lika̱ aci adama o wono ba. Adama nannai i ta̱ a kuyikpa̱ koɓolo n aza na a yikpa̱i, ayin a na baci n tecengu i le, ka̱ta̱ a vakangu le,
024	JER	008	013	Ɗa Vuzavaguɗu u danai, ka̱ta̱ ayin a na baci ma kuɓolongu le, ka̱ta̱ m kpa̱ɗa̱ kuciya̱ u maci u mambulu a nɗanga mi itacishi ba, ka̱ta̱ m kpa̱ɗa̱ kuciya̱ umaci u ma̱biri a maɗanga ma̱ ma̱biri ba, a̱vuku feu e ɗekpe ɗe, i na n neke i le i puwa̱nka̱ ɗe ekiye e le.”
024	JER	008	014	Yiɗa̱i i zuwai ɗa ci ida̱shi na? Ɓolongi ubuta̱ ute, ka̱ta̱ tsu bana a likuci yu ukanji, adama na tsu kuwa̱ ɗe, adama na Vuzaguɗu u ɗa̱skpa̱ tsu ta̱ adama a na tsu kuwa̱ ɗa u nekei tsu mini ma yaza tsu soꞋo, adama na tsu yaꞋin kai ta̱ Vuzavaguɗu u nushi.
024	JER	008	015	Tsu la̱nsa̱ ta̱ an ci ciya̱ ma̱ta̱na̱, ama ci ciya̱ ba, tsu la̱nsa̱i ta̱ upoci, ama ɗa ce enei vishili.
024	JER	008	016	“A pana ta̱ ilama ya odoku i rala a Dan, n upani u kacaꞋa ka nwalu ka ene ko odoku e le ɗa iɗika ra̱ka̱ i dagazai. A̱ ta̱wa̱i ɗa una iɗika n i na yi punu ra̱ka̱, likuci ya koɓolo n aza na i punu ida̱shi i ɗa.
024	JER	008	017	La̱na̱, n kusuꞋuku ɗa̱ ta̱ n oko, agbaji a na i n a̱guma̱ ba, ka̱ta̱ a luma ɗa̱,”
024	JER	008	018	Ma̱za̱nga̱ ma̱ a̱ va̱ mo kotso ta̱, una̱mgbi u ka̱tsuma̱ u ɗa wa kuna mu, ka̱ɗu ka̱va̱ ka kuwa̱ ta̱.
024	JER	008	019	Pana ma̱shi ma uma a̱ va̱ ɗe a likuci ya n daꞋin. “Vuzavaguɗu wi ɗe a Sihiyona ba? Mogono ma ni ma ba ɗe ba?” “Yiɗa̱i zuwai ɗa a zuwai mu wupa n nlulu n le, koɓolo n a̱ma̱li a kavama e le?”
024	JER	008	020	“Makapa mo kotso ɗe, lyushi i kotso ta̱, dem n nannai tsu laꞋaka ba.”
024	JER	008	021	Adama na uma a̱ va̱ a yaꞋan kai muna, mpa ɗa n yaꞋankai muna, Mi ta̱ a kpalu, ɗa wovon kpamu u ka̱ ni mu.
024	JER	008	022	a̱guma̱ a ba ɗe a Giliyadu ba? Vuza va a̱guma̱ feu wi ɗe ba? Yiɗa̱i i zuwai ɗa a kpa̱ɗa̱i ku potsotongu uma a̱ va̱?
024	JER	009	001	Ishi baci a dana kaci ka̱ va̱ mini maꞋa, a̱shi a̱ va̱ kpamu a̱shi a mini a ɗa, Mishi a̱ kushika̱ kanna n kayin, adama uma a̱ va̱ a na irala i le yu unai.
024	JER	009	002	Ishi baci a dana mi a kufuɗa n laza n ka̱sukpa̱ uma a̱ va̱ ka̱ta̱ n cinukpa n ele, ka̱ta̱ m bana n sheɗeku a kakamba, adama na a iwain ku tono wila̱ u Vuzavaguɗu, ɗa okpoi ashakanlai a na o tsu doro uma.
024	JER	009	003	A ci yaꞋan ta̱ ulinga n elentsu e le a dansa ka uwa, an uma a na a tsu taɗuku ayaꞋa a utan. adama a ukuna wa a uwa u le u ɗa u zuwai ɗa okpoi aza u tsura a i ɗika i nampa, e le tana e yeve mu ba.
024	JER	009	004	Ka̱ta̱ vu ushuku n toku nu na yi ɗe ɗevu ba ko toku nu ba. adama a na ra̱ka̱ aza a modoruko a ɗa u teku tsu na Yakubu wi, o tsu doronoi ta̱ ka̱ta̱ kpamu a yaꞋin kpanai a uwa.
024	JER	009	005	o tsu doro ta̱ a̱ja̱Ꞌa̱ le, ka̱ta̱ a iwan kudansa kamayun, ayin tutu a uwa a ɗa le u linga, a dama nanai, i ɗa ɗa i zuwa ɗa okpoi a fuɗai a uwa, ka̱ta̱ a ka̱na̱ ma yaꞋin mu unushi babu ku kotso, a li uteku tsu na a ku fuɗa a ɗa̱skpa̱ ba.
024	JER	009	006	Ka̱ta̱ gangai a ka̱na̱ ma yaꞋin kpanai m a uwa n o odoronsonoi, a li uteku tsu na a ku namba vuza na wa a ku dana mpa ɗa Vuzavaguɗu.
024	JER	009	007	Adama nannai, Vuzavaguɗu MalaꞋimili u dana ta̱. “La̱na̱, mpa n ku luwa̱ le ta̱ ka̱ta̱ n kondo le, adama na mpa mene i na i buwai ma kuyaꞋin adama a uma a̱ va̱ ba?
024	JER	009	008	Elentsu e le ayaꞋa a tsukono a ɗa, a ma dansa mu ukuna wa a uwa, yaba dem utsu dansa ta̱ ukuna u kasingai n toku ni, ama a ka̱ɗu ka̱ ni ka̱ta̱ u sheshe kei ka gbani-gbani ufoɓi.
024	JER	009	009	Ashe ugan n takacika le adama i li na mpa ba? Vuzavaguɗu u danai, ashe ugan n yaꞋanka ka̱ ci ka̱ va̱ katsupu adama icuꞋu yu uduniya i na mpa ba?
024	JER	009	010	“Mpa n kushika̱ ta̱ ka̱ta̱ n yaꞋin kpalu adama nsansa, ka̱ta̱ kpamu n yaꞋan kpalu adama ubuta̱ u kalina, adama a na u ɗekpu ta̱ ɗa wokpoi ukuna u gbani, u teku tsu na babu vuza na u ku tono ɗe, babu tana odoku a pana ma̱shi ma anaka ɗe, n nnu dem koɓolo n ili kakamba ra̱ka̱ i suma ɗe.
024	JER	009	011	N kubonoko ta̱ Urushelima kotomo ka agali, ubuta̱ u kalina wa nsheꞋe n kakamba, ka̱ta̱ kpamu m bonoko Yahuda lekeɗi, babu vuza.”
024	JER	009	012	Ya yi vuza na wi n ugboji u na wi a kuyeve ili i na mpa? Vuza na Ka̱shile ka yaꞋin kai kadanshi adama na u dana uma kaꞋa? Yiɗa̱i i zuwai ɗa o bonokoi iɗika ya agali an kagbata, tsu na babu vuza na u ku tono punu?
024	JER	009	013	Ɗa Vuzavaguɗu u danai. “Adama na a̱ ka̱sukpa̱ ta̱ wila̱ u va̱ u na n zuwakai le, kpamu ɗa a iwain ku tono kadanshi ka̱ va̱ ko kpamu a iwain ku yaꞋin u linga n kaꞋa,
024	JER	009	014	ama ɗa a yaꞋin ugbamukaci ɗa o tonoi ucigi wa a̱ɗu e le a ka̱ni kutono ka̱ma̱li ka Balu, uteku tsu na eshekpu e le i yotsongi le.
024	JER	009	015	Adama nannai, ɗa Vuzavaguɗu MalaꞋimili Ka̱shile ki Isaraila ka dana. La̱na̱, mpa n ku lyaꞋatangu ta̱ uma a na mpa n ilikulyaꞋa ya okono m mini mo tsukono o soꞋo.
024	JER	009	016	N kuwacuwa le ta̱ a iɗika yu uduniya e le ko ikaya e le i yevei ba, ka̱ta̱ n zuwa una le n otokobi.”
024	JER	009	017	Vuzavaguɗu malaꞋimili u dana ta̱. “YaꞋin cico, ka̱ta̱ i ɗeke a̱ma̱ci a na e yevei ma̱shi ma kpalu a̱ ta̱wa̱, su uki e ɗeke a̱ma̱ci a na a fuɗai a̱ ta̱wa̱,
024	JER	009	018	Ɗa̱skpa̱i a dakaka a̱ ɗa̱ngusa̱ a̱la̱ka̱tsu a̱ ma̱shi e le tsu pana, adama na a̱shi a̱ tsu o ɗoro n kujilya, ka̱ta̱ igapalyawu i tsu i ɗoro mini.
024	JER	009	019	Adama na uma a pana ta̱ eɗeku a uma a̱ ma̱shi a Sihiyona, a kudana, ‘La̱na̱, uteku tsu na tsu na̱mgba̱i, Tsokpoi ta̱ i li wono, adama na o loko tsu ta̱ tsu ka̱sukpa̱i iɗika ya, adama na a la̱nga̱sa̱ ta̱ ubuta̱ wi ida̱shi i tsu.’”
024	JER	009	020	Ɗa Irimiya u danai, a̱ɗa̱ amaci panai kadanshi ka Vuzavaguɗu ka̱ta̱ i ka̱sukpa̱ atsuvu a̱ɗa̱ ushuku n kadanshi ku una̱u u ni, yotsongi nkere n ɗa̱ ma̱shi ma kpalu, ka̱ta̱ yaba dem feu u yotsongu toku ni vishipa vu kpalu.
024	JER	009	021	Adama na ukpa̱ u uwa ta̱ atusu i iwa i tsu, uwa ta̱ a efeku a̱ tsu, a ku una muku uye ugbain, a̱ ɗenga̱ni kpamu an nsanji n likuci.
024	JER	009	022	Vuzavaguɗu u dana ta̱, “Dansa, ‘Even ikyamba a uma i ta̱ a ku ka̱na̱ ku yikpa̱sa̱, tsa a̱wiya̱n e keteshe, ci ishina i na aza makapa a kapai, ka̱ta̱ a namba vuza na u ku ɓolongu le.’”
024	JER	009	023	Vuzavaguɗu u dana ta̱, “Ka̱ta̱ vuza vu ugboji u lapa a̱pa̱ adama ugboji u ni ba, ka̱ta̱ kpamu vuza vu tsura u lapa a̱pa̱ adama u tsura u ni ba, ka̱ta̱ kpamu vuza vu ciyi u lapa a̱pa̱ adama u ciyi u ni ba,
024	JER	009	024	ama ka̱sukpa̱ yaba dem na u ku lapa a̱pa̱ u lapa adama ili i na mpa, an u ciya̱i kuyeve ɗa u yevei mu an mpa ɗa Vuzavaguɗu na u tsu yaꞋin kasingai, n kamayun n ku usuɓi u duniya. Adama na i ɗa ɗa i ci neke mu yoꞋo, mpa, Vuzavaguɗu mpa ɗa n dansai.”
024	JER	009	025	Vuzaguɗu dana ta̱, “La̱na̱, kanna ki ta̱ lo a kuta̱wa̱, kana n ku takacika aza na i nu ukiɗi wa avaja i kyamba koci.
024	JER	009	026	Wa ta, aza Masar, n aza Yahuda, n aza Edom olobo a Amuno, n aza Moba koɓolo n aza na i ida̱shi agbata, aza na a tsu puna a̱nji e le an ca̱Ꞌa̱n, adama na uduniya u na mpa ra̱ka̱ aza ofoto a ɗa, koɓolo n aza Isaraila ra̱ka̱ aza unambi wa avaja u ɗa, a̱ a̱ɗu.”
024	JER	010	001	A̱ɗa̱ aza Isaraila panai kadanshi kana Vuzavaguɗu wi a ku u dana ɗa̱.
024	JER	010	002	Vuzavaguɗu u dana ta̱, “Ka̱ta̱ i tono i na aza aduniyan i a kuyaꞋin sa ba, ka̱ta̱ kpamu i pana wovon wu urotu u na wi gaɗi ba, adama na uduniyan wi ta̱ a kupana wovon u le,
024	JER	010	003	adama na kutoni ka̱ a̱ma̱li kuma ili i gbani i ɗa. A ka kamba ka a ci kapa maɗanga, ka̱ta̱ kesheꞋwi ashewi ma n kushe ka alyu.
024	JER	010	004	ka̱ta̱ u paɗara ka na azurufa koɓolo n azanariya, ka̱ta̱ u vara ka n ikusa m matalaka adama na ka ka̱ yikpa̱ ba.
024	JER	010	005	A̱ma̱li e le, i ta̱ ci ili wovon a kashina kagbani, a tsu dansa ba, kpamu sai uma a ɗika le, adama na a tsu wala ba. Ka̱ta̱ i pana wovon u le ba, adama na a tsu takacika vuza ba, be le tana a yaꞋin kasingai.”
024	JER	010	006	Babu vuza na wi tsu nu, Vuzavaguɗu, A vu vuzagbayin ɗa, kula ku nu kpamu ku gbayin ku ɗa koɓolo n utsura.
024	JER	010	007	Ya yi wa ku kpa̱ɗa̱ kupana wovon u nu, a vu mogono mu aduniyan? Adama na vu yawa ta̱ a pana wovon u nu, adama a na a ka̱tsuma̱ ka aza ugboji aduniyan ra̱ka̱, n tsugono tsu le ra̱ka̱ babu vuza na wi tsu nu.
024	JER	010	008	Ra̱ka̱ vu le, alau a gbani-gbani ɗa, ku yotsongu ka̱ a̱ma̱li e le, i yoku i ɗa ba, nɗanga n ɗa koci.
024	JER	010	009	Kuluwa ka azurufa ku uta̱ ta̱ a Tarishi, ka azanariya kpamu a Ufazu. Ulinga u kesheꞋwi u ɗa koɓolo n kukiye ku kawakana ka azanariya, ucanuku u le, usumbi u ma̱ɗiya̱ u ɗa n usuni, ra̱ka̱ vu le ta na u linga u keyevi u ɗa.
024	JER	010	010	Ama Vuzaguɗu a̱yi ɗa Ka̱shile ka mayun, a̱yi ɗa Ka̱shile ka wuma m mogono mana me geshei. U yaꞋin baci wupa u ni ka̱ta̱ iɗika i jengeɗe, aduniyan tana u kufuɗa a gbama asuvu n wupa u ni ba.
024	JER	010	011	Nanai ɗa yi a kudana le, “A̱ma̱li a na a yaꞋin gaɗi n iɗika ba, i ta̱ a ku takacika uduniya n ɗaka vu Ka̱shile.”
024	JER	010	012	A̱yi ɗa vuza na u yaꞋin iɗika n utsura u ni, ɗa kpamu yaꞋin uduniya n ugboji u ni, n kuyeve ku ni kpamu ɗa u ba̱rukpa̱i gaɗi.
024	JER	010	013	Ɗa baci wu uta̱ka̱i ka̱la̱ka̱tsu ka̱ ni, ka̱ta̱ a pana yura̱ i mini gaɗi, u tsu zuwa ta̱ eleshu a̱ ɗenga̱ a u koci wu aduniyan. ka̱ta̱ u zuwa ulaɗi adama a mini, ka̱ta̱ u tuka̱ n wunla̱ a ka̱tsa̱ma̱ ki uwa i le.
024	JER	010	014	Uma ra̱ka̱ alau a ɗa kpamu e yeve ili ba, Ka̱luwa̱i ka kazanariya dem ka tsu okpo ta̱ n wono adama a̱ ka̱ma̱li kana u yimai, adama na ka̱ma̱li ka na u yaꞋin va, ka uwa kaꞋa, kpamu ka ki n wuma ba.
024	JER	010	015	E le ili yoku i ɗa ba, ukuna u modoruko u ɗa koci, ayin atakaci a yawa baci i ta̱ a ku kuwa̱.
024	JER	010	016	Ama a̱yi Ka̱shile kana a̱ tsu aza Isaraila ci o ku tono ki tsa a̱ma̱li a nanlo ba, adama na a̱yi ɗa vuza na u yaꞋin i li ra̱ka̱, kpamu aza Isaraila e le ɗa kumaci ka a gadu ku ni, kula ku ni ku ɗa mogono mo ovonshi.
024	JER	010	017	Ɓolongi ucanuku u ɗa̱, a̱ɗa̱ na yi ida̱shi a ubuta̱ wu ugbashi.
024	JER	010	018	Adama na Vuzavaguɗu u dana ta̱, “La̱na̱, ɗa na mita̱ a ku vakangu kumaci ku uduniya a ayin na mpa, ka̱ta̱ n tuka̱ le n atakaci, ka̱ta̱ tana a takacika.”
024	JER	010	019	Mpa, ka̱va̱ ka kotso ta̱, adama muna ma va̱ ma yimkpa ta̱. Ama ɗa n danai, “Mayun na va ugbari u ɗa, mayun ɗa n gbama asuvu.”
024	JER	010	020	A̱ la̱nga̱sa̱ ta̱ ka̱pa̱m ka̱va̱, ɗa a kasai awin a̱ ni, muku n va̱ ra̱ka̱, n iwan mu ta̱, kpamu a buwa o kubono ba. Babu vuza na u buwai an wa shikpa̱ ka̱ mu ka̱pa̱m kpamu, be le tana u saku mu a kakashi utsutsu a.
024	JER	010	021	Adama na nguɓi ma alau a ɗa, e le a̱ la̱nsa̱ Vuzavaguɗu ba, i ɗa ɗa i zuwai ɗa a nambai una̱singai, ɗa a wacuwai ushiga wu nlala u le ra̱ka̱.
024	JER	010	022	Panai, ka̱luwi, la̱na̱i, ka ɗa tana ka yawai, atakaci a gbayin a na uta̱i uɓon u gaɗi, adama na o bonoko likuci i Yahuda a gali, n ubuta̱ ku yongo wa nsheꞋe n kakamba.
024	JER	010	023	N yeve ta̱, Vuzavaguɗu, wuma u vuma u ni u ɗa ba, Ba a̱yi ɗa vuza na wi a kinda kudasa ku ni ba.
024	JER	010	024	Lapula mu, Vuzavaguɗu, ama a ka̱tsuma̱ ku usuɓi, ba a ka̱tsuma̱ ka wupa u nu ba, ta lo mo kokpo i li gbani.
024	JER	010	025	Va̱ma̱ wupa u nu ubuta̱ wu uduniya u na u kpa̱ɗa̱i ku yeve wu, n ubuta̱ uma a na a tsu kpa̱ɗa̱ ku ɗeke kula ku nu, adama na a takuma ta̱ kumaci ka aza Yakubu, a takumai ta̱ ɗa o soɗongi ni, ɗa o bonokoi ubuta̱ wi ida̱shi u ni agali.
024	JER	011	001	Vuzavaguɗu yaꞋin kadanshi n Irimiya u danai.
024	JER	011	002	“Pana kadanshi ku uzuwukpani ka na mpa, ka̱ta̱ vu dana aza Yahuda n aza na i ida̱shi a Urushelima.
024	JER	011	003	Ka̱ta̱ vu dana le Vuzavaguɗu Ka̱shile ki Isaraila u dana ta̱, una̱u wuya wi ta̱ a ku ka̱na̱ yaba dem na u kpa̱ɗi kupana kadanshi ku uzuwukpani ka na mpa,
024	JER	011	004	u na n danai ikaya i ɗa̱ a ayin a na mutukai le a ɗika i Masar, a ubuta̱ wa ebelu iyum, n danai le, panai kadanshi ka̱ va̱, ka̱ta̱ i tono ili ra̱ka̱ i na n danai ɗa̱ i yaꞋin. Nanai ɗa ya kokpo uma a̱ va̱, ka̱ta̱ mpa kpamu mokpo Ka̱shile ka̱ɗa̱.
024	JER	011	005	Adama na n shatangu a kucina a na n kucinakai ikaya i ɗa̱, an maku neke e le iɗika i na yi a kuwa̱ mani n ishigi, uteku tsu na ka ki anana.” Ɗa mushuki, “Ɗa̱skpa̱ ka kokpo nannai, Vuzavaguɗu.”
024	JER	011	006	Ɗa Vuzavaguɗu kpamu danai mu, “Dansa ukuna u na mpa ra̱ka̱ a likuci ya a Yahuda n uye wu Urushelima. Panai kadanshi ku uzuwukpani ka na mpa ka̱ta̱ i tono ka.
024	JER	011	007	Adama na n dansa ka ta̱ ikaya i ɗa̱ mayin ayin a na mu utuka̱i le iɗika i Masar, n ka̱na̱ ta̱ ku dansa ka le ka a li a kuta̱wa̱ anana, mpa a ku dana le, tonoi kadanshi ka̱ va̱.
024	JER	011	008	Dem n nannai o tono kadanshi ka̱ va̱ ba, be le tana a zuwa atsuvu a pana ka a, ɗa yaba dem u tonoi kusheshe ku ka̱ɗu ku gbanigbani ku ni. A dama nannai ɗa n tuka̱i le n ukuna u kadanshi ku uzuwukpani ka na mpa ra̱ka̱, kana n danai le o tono, ama ɗa a iwain.”
024	JER	011	009	Ɗa kpamu Vuzavaguɗu u doku u danai mu, “A ciya̱ ta̱ o foɓo so a kavama a ka̱tsuma̱ ka aza a Yahuda n aza Urushelima.
024	JER	011	010	O bono ta̱ a ka̱tsuma̱ ku unushi wi ikaya i le, i na a iwain kupana kadanshi ka̱ va̱. Ɗa a ka̱na̱i mo tono ma a̱ma̱li e le. Aza Isaraila n aza Yahuda o koɗo ta̱ uzuwukpani u va̱, u na n yaꞋin n ikaya i le.
024	JER	011	011	Adama nannai, Vuzavaguɗu u dana ta̱, La̱na̱, n ku tuka̱ le ta̱ m ma̱dukpa̱ ma na a kupasa ba. Ko ɗa baci o folonoi mu, mpa n kupana ba.
024	JER	011	012	Yeve ka̱ta̱ likuci ya aza Yahuda koɓolo n aza na i punu ida̱shi a Urushelima a suma a bana a shika̱ a̱ma̱li a na i a ku bansuka n kuneꞋe ku le, ama i a kisa le a ayin atakaci a nanlo ba.
024	JER	011	013	Adama na ka̱bunda̱i ka̱ma̱li e le ka yawa ta̱ ka̱bunda̱i ka likuci i le, ka̱bunda̱i ka atalialyuka a na a shikpa̱i kpamu ka yawa ta̱ ka̱bunda̱i ku uye wu Urushelima, i li i wono, atalialyuka a adama na o sonku ka̱ma̱li ka Balu kuneꞋe.
024	JER	011	014	“Adama nannai ka̱ta̱ vu yaꞋin ka uma a na mpa kavasa ba, ko kpamu vu shika̱ ko vu yaꞋin kavasa adama e le, adama a na ko o folono baci a ayin atakaci e le mpa n kupanaka le ba.
024	JER	011	015	Teɗai ugain u macigi ma̱ va̱ a kpaꞋa ku va̱, an u yaꞋin ka gbani-gbani ka̱ a̱bunda̱i? E kene ku ɗa̱ alyuka an nyama mita̱ a ku takpa ka wuya? A li ɗa vi a ma̱za̱nga̱?
024	JER	011	016	Mi shi a ku ɗeke wu ‘Maɗanga ma zaitu n umaci usingai.’ Ama n wunla̱ u gbangam u ɗa a ku dyaɓa akina, ka̱ta̱ tana acaka a̱ ni a leɓece akina.
024	JER	011	017	Vuzavaguɗu Ka̱shile ko ovonshi, a̱yi na u shikpa̱i ɗa̱ u dansa ta̱ ukuna wa atakaci adama a̱ɗa̱, adama unushi u na aza Isaraila n aza Yahuda a yaꞋin, a zuwai mu n yaꞋin wupa, adama a kuneꞋe ku na a yaꞋin sakai ka̱ma̱li ka balu.”
024	JER	011	018	Vuzavaguɗu ɗa u yotsongi mu, ɗa n ciya̱i ku yeve, ɗa u yotsongi mu ukuna u gbanigbani una a yaꞋan sai.
024	JER	011	019	Ama ɗa n yongoi an mokyon ma singai ma na aguɓai a ku banka ubuta̱ u ku kiɗa. Mpa tana n yeve a na mpa ɗa i o kufoɓusoko ba, a na a danai, “Ka̱sukpa̱ tsuna maɗanga ma koɓolo n umaci u ni ra̱ka̱, ka̱sukpa̱ tsu gbatya ma tsu utuka̱ a ka̱tsuma̱ ki iɗika i wuma, adama na a cinukpa n a̱yi.”
024	JER	011	020	Ama, a vu Ka̱shile ko ovonshi, a vu na vu ci yaꞋin afada usuɓi, a vu na vu tsu kondo ka̱ɗu n cico, ka̱sukpa̱ mene atakaci a na va ku yaꞋin ka le, adama na a vu ɗa n tuka̱i n kadanshi ka̱ va̱.
024	JER	011	021	Adama nannai, Vuzavaguɗu yaꞋin ta̱ kadanshi adama uma Anatotu, aza na i a ku la̱nsa̱ wuma u nu, a ku dana, “Ka̱ta̱ vu yaꞋin kene n kula ku Vuzavaguɗu ba, ta ba nannai ba ci ta̱ a kuna wu.”
024	JER	011	022	adama nannai, i na mpa Vuzavaguɗu vo ovonshi n dansai i ɗana, “La̱na̱, mita̱ a ku takacika le. Olobo e le i ta̱ a ku bana u kpa̱Ꞌa̱ u kotokobi, ka̱ta̱ amaci e le n muku n le, kambulu kuna le,
024	JER	011	023	babu ko za te vu le na wa kubuwa. Adama na n ku tuka̱ ta̱ aza Anatotu n atakaci a ka̱ya̱ ka atakaci e le.”
024	JER	012	001	Vuzavaguɗu, a vu vuza singai ɗa, ayin a na baci de dem n tuka̱i nu n kadanshi. Dem n nanai ka̱sukpa̱ mu n doku mece wu i li te. Yi ɗa̱i i zuwai ɗa vuma gbani-gbani u tsu yongo n uciyi? Yi ɗa̱i i zuwai ɗa uma a gbani-gbani a tsu laꞋa yaba dem ku yongo n ma̱ta̱na̱? Ka̱ta̱ kpamu a ka̱na̱ ku lyaꞋa kelime n ku ciya̱ u ciyi?
024	JER	012	002	A vu ɗa vu shikpa̱i le, ɗa a zuwai aralu, ɗa o gbonguroi ɗa tana a matsai umaci, o tsu yongo ta̱ n kula kunu una̱u le, ama a̱ɗu e le i ta̱ dangi n avu.
024	JER	012	003	Ama a vu, Vuzavaguɗu, vu yeve mu ta̱, vene mu ta̱, ɗa kpamu vu kondoi ka̱ɗu ka̱ va̱, vu yeve ta̱ an ka ki ɗevu n avu. Adama nannai, rono mu an mokyon ma na o foɓusoi adama a ku kiɗa, ka̱ta̱ vu zuwa ma kau adama a kanna ka ku kiɗa.
024	JER	012	004	Ali wannai ɗa uduniya u ku ka̱sukpa̱ kuyaꞋan kpalu? Ka̱ta̱ mita̱ ma ashina ma ka̱sukpa̱ ku ɗekpe? Adama a kagbanigbani ka aza na i punu ida̱shi i ɗa n nnu n inyama n kakamba n kotsoi, adama a na a dana ta̱, “Wi a kuna tsu ra̱ku ra̱ka̱ ba.”
024	JER	012	005	“Ɗa baci a vu n uma i yaꞋin malamanai mi ilaɗi i e ene ɗa o otongi nu, nini ɗa va ku fuɗa malamanai n odoku? Kpamu ɗa baci vu yikpa̱i a iɗika i singai, nini ɗa va ku yaꞋin iɗika ya a wana i Urdu?
024	JER	012	006	Adama na, ko aza nu, n aza kpaꞋa ku dada nu, e le feu a yaꞋin ka wu ta̱ ka gbani-gbani, o ku tono wu n a lapakai nu una̱, ka̱ta̱ vu ushuku n a̱ le ba. ko nini ɗa baci de vu panai a dansai kasingai a dama nu.”
024	JER	012	007	“N ka̱sukpa̱ ta̱ kpaꞋa ku va̱, n varuku ta̱ ili yu uka̱ni i va̱, N neke ta̱ macigi ma̱ va̱ e kiye a vurala vu ni.
024	JER	012	008	I li yi uka̱ni i va̱, yokpo ta̱ an kawu a kakamba, u ɗengusa̱ ta̱ ka̱la̱ka̱tsu ka tsurala n m mpa, adama nanai ɗa n iwain ni.
024	JER	012	009	Ili yu uka̱ni i va̱, yokpo mu ta̱ an kura̱ ku a̱kunzu? Ɗa̱skpa̱ asakali a na tsu takuma i nyama uta̱ a ka̱ra̱i. Bana, vu ɗeke n nyama n kakamba ra̱ka̱, tuka̱ n a̱ le a takuma.
024	JER	012	010	Nguɓi n a̱bunda̱i a la̱nga̱sa̱ ta̱ kashina ki itacishi ka̱ va̱, a dasa ta̱ ugboku va̱, ɗa o bonokoi kashina ka singai ka̱ va̱ ka̱pula̱ka̱ ka gbani-gbani
024	JER	012	011	O bonoko ta̱ ka kagali, kagali, wita̱ a kuyaꞋin ka mu kpalu. Ɗa iɗika ra̱ka̱ yokpoi agali, kpamu babu vuza na u keɓecei.
024	JER	012	012	A gaɗi vu nsansa n na mpa ra̱ka̱, aza munuka uta̱ ta̱, adama na kotokobi ka Vuzavaguɗu ka ka̱na̱ ta̱ munuka daga uteku wu iɗika u na mpa a kubana u na n ɗe, a ka̱tsa̱ma̱ ki ili ya mpasa ra̱ka̱ babu vuza na wi m ma̱ta̱na̱.
024	JER	012	013	A ca̱Ꞌa̱ ta̱ alkama, ama ɗa a kyaꞋi awana, a takacika ta̱ ka̱ci ka̱le gbani. I ta̱ a kupana wono wi i na a cimbai, adama wupa ugbain u Ka̱shile.”
024	JER	012	014	I na Vuzavaguɗu u dansai adama itoku i gbani-gbani ra̱ka̱ i na i sawai ili yu uka̱ni i na u nekei uma a̱ ni aza Isaraila i ɗa na.“La̱na̱, mpa n ku utuka̱ le ta̱ a ka̱tsa̱ma̱ ki iɗika i le, ka̱ta̱ kpamu mu uta̱ka̱ aza Yahuda a ka̱tsa̱ma̱ ke le.
024	JER	012	015	Kpamu ayin a na baci mu utuka̱i le, ka̱ta̱ n kucikpa m pana asuvu ayali e le, ka̱ta̱ n bonoko le, yaba dem a ubuta̱ wu uka̱ni u ni, n iɗika i ni.
024	JER	012	016	Ka̱ta̱ wokpo, a li ɗa baci o bonoi ɗa o tonoi kuyotsongu ku uma a̱ va̱, tsu na a kuyaꞋin a kucina n kula ku va̱, ‘N kucina ta̱ n Ka̱shile ka wuma,’ e le feu i ta̱ a ku ciya̱ upeci u le a ka̱tsuma̱ ka uma a̱ va̱.
024	JER	012	017	Ama ɗa baci likuci a ka̱tsuma̱ ka aduniyan a iwain kupana, ka̱ta̱ mu utuka̱ a i ɗa muna ra̱ku ra̱ka̱.”
024	JER	013	001	Ɗa Vuzavaguɗu u danai mu, “Ɗenga̱ vu bana vu tsula kaɗambura ka kukyun, ka̱ta̱ vu shiya a kukyun, ama ka̱ta̱ vu pitiku ka a̱ mini ba.”
024	JER	013	002	Ɗa n tsulai kaɗambura, ɗa n shiya a kukyun ku va̱ uteku tsu na Vuzavaguɗu u danai mu n yaꞋin.
024	JER	013	003	Ɗa Vuzavaguɗu doku ɗa u yaꞋin kadanshi m mpa i re, u danai,
024	JER	013	004	“Ɗika kaɗambura ka na vu tsulai va, ka̱ta̱ vu bana o kuɗolu ku Yufiriti vu sokongu ka a kungu ku katali.”
024	JER	013	005	Ɗa m banai o kuɗolu ku Yufiriti ɗa n sokongi ka, uteku tsu na Vuzavaguɗu u danai mu n yaꞋin.
024	JER	013	006	A na a yaꞋin ayin e re, ɗa Vuzavaguɗu u danai, “Ɗenga̱, vu bana o kuɗolu ku Yufiriti vu ɗika kaɗambura ka na n dana nu vu sokongu va.”
024	JER	013	007	Ɗa n ɗa̱nga̱i ɗa m banai o kuɗolu ku Yufiriti ɗa n ga̱va̱i, ɗa n ɗikai kaɗambura ka punu ubuta̱ u na n sokongi va. Ama kaɗambura ka ka na̱mgba̱ ɗe, ka ka buwa u teku tsu na a ku yaꞋin ka ili ba.
024	JER	013	008	Ɗa Vuzavaguɗu doku ɗa u yaꞋin kadanshi m mpa kpamu, u danai,
024	JER	013	009	“Nanai ɗa n kula̱nga̱sa̱, wi ta̱ o ku yotsongu an ma ku la̱nga̱sa̱ i li i na aza Urushelima n aza a Yahuda i a ku yaꞋin ka a̱ra̱ɗi.
024	JER	013	010	Ta uma a gbani-gbani a na mpa, a na a iwain kupana kadanshi ka̱ va̱, aza ugbamukaci a na o tsu tono ucigi wa a̱ɗu e le, n o tonoi a̱ma̱li o yoku, o kokpo tsu kaɗambura ka na mpa, kana kokpoi i li gbani.
024	JER	013	011	Adama na uteku tsu na kaɗambura ka na mpa ka ci shiya kukyun ku vuma, ta m bonokoi aza Isaraila n aza a Yahuda ra̱ka̱ wa̱ va̱ nannai, adama na okpo uma a̱ va̱, uma a na a kucikpa mu ka̱ta̱ a neke mu tsugbayin. Ama ɗa a kpa̱ɗi kupana.
024	JER	013	012	“Ka̱ta̱ vu dana le kadanshi ka na mpa. ‘Vuzavaguɗu Ka̱shile ki Isaraila u dana ta̱, “Ma̱diki dem i shatangu ma m ma̱kya̱n.”’ I ta̱ a ku dana wu, ‘A̱ tsu ci yeve an a kushatangu ma̱diki dem m ma̱kya̱n ba?’
024	JER	013	013	Ka̱ta̱ vu dana le, ‘Vuzavaguɗu u dana ta̱, la̱na̱, mita̱ a kuzuwa uma a ubuta̱ u na mpa ra̱ka̱ o soꞋo ma̱ra̱ malaꞋa le, ngono n na n da̱sa̱ngi a kakuba ko tsugono ka Dawuda, a na n ganu, n eneki koɓolo n uma ra̱ka̱ a na i punu a ida̱shi a i ɗika i Urushelima.
024	JER	013	014	Ka̱ta̱ n zuwa le a ka̱na̱ magamansanai, kolobo n dada ni, ko asuvu ayali a̱ɗa̱ n kupana ba, be le tana n sa̱Ꞌa̱ le uteku tsu na n ku kpa̱ɗa̱ kuna le ra̱ka̱.’”
024	JER	013	015	Panai, ka̱ta̱ i zuwa atsuvu i pana, adama na Vuzavaguɗu dansa ta̱.
024	JER	013	016	Nekei Vuzavaguɗu Ka̱shile ka̱ɗa̱ tsugbayin, kafutuka̱ n ka̱yimbi, kafu na eneꞋe a̱ɗa̱ a ta̱ɗa̱tsa̱ atali adama ka̱yimbi, ka̱ta̱ a ayin a na baci yi a ku la̱nsa̱ kutashi ka̱ta̱ u bonoko ku ɗa ka̱yimbi, ka̱yimbi kagbayin.
024	JER	013	017	Ama i dana baci i kupana ba, mpa n ku shika̱ ta̱ u sokongi adama a̱ra̱ɗi a̱ɗa̱. Mita̱ a̱ kushika̱ wuya wuya, ka̱ta̱ o ɗoro kujilya, adama na a ɗika ta̱ ushiga u Vuzavaguɗu a kubanka ugbashi.
024	JER	013	018	Dana mogono n a̱na̱ku a suruniya, “A̱ cipa̱ a kakuba ko tsugono, adama na a cipuka̱ ta̱ oroli a singai o tsugono a kaci ke le.”
024	JER	013	019	A gbagura ta̱ likuci ya aza Negebu, kpamu babu vuza na u ku ɓa̱iwa̱i le, a ɗika ta̱ aza Yahuda a ku banka a ubuta̱ u tsugbashi, a iɗika le ta̱ ra̱ka̱ a ku banka tsugbashi.
024	JER	013	020	“Ɗa̱ngusa̱i a̱shi a̱ɗa̱ gaɗi, ka̱ta̱ i la̱na̱ yene aza na a uta̱i uɓon u gaɗi. Te ɗai ushiga u uma u na e nekei ɗa̱, ushiga usingai u ɗa̱ wa?
024	JER	013	021	Yeɗei i ku dana ɗa baci a zuwakai ɗa̱ aza e kelime, aza na a̱ɗa̱ n ka̱ci ka̱ɗa̱ i ci yotsongu adama a na okpo a̱ja̱Ꞌa̱ a̱ɗa̱? Yi a kutakacika u teku tsu u na vuka va a̱ ga̱nda̱ vu tsu takacika ba?
024	JER	013	022	Ama ɗa baci i danai a̱ɗu a̱ɗa̱, ‘Yi ɗa̱i i zuwai ɗa i li i na mpa i ciya̱i tsu?’ Adama a unushi wa a̱bunda̱i u ɗa, u zuwai ɗa kagbanigbani ka̱ɗa̱ ka̱ uta̱i e keteshe, ɗa katakaciki ɗa̱.
024	JER	013	023	Vuza va aza Habasha wi ta̱ a kufuɗa kusabaꞋa i kyamba i ni? Ko kpamu kawu wi ta̱ a kufuɗa kusabaꞋa usumbi wi i kyamba u ni? Ta ba nannai, a̱ɗa̱ feu yi ta̱ a kufuɗa ku yaꞋin kasingai, a̱ɗa̱ na i kiwanai n kuyaꞋin ka gbanigbani.
024	JER	013	024	Mita̱ a kuwacuwa ɗa̱ ta̱ a na a̱kpa̱n a na wunla̱ u tsu pura̱ a ku banka a kakamba.
024	JER	013	025	Na va ɗa ɗa upeci u ɗa̱, upeci u na n gisanki nu, adama na vu cinukpa ta̱ m mpa, ɗa vushuki na uwa. Mpa Vuzavaguɗu mpa ɗa n dansai.
024	JER	013	026	Mpa n ka̱ci ka̱ va̱ n ku ɗengusa̱ ta̱ kalaba ka̱ nu ali ka pala a̱shi a̱ nu, ka̱ta̱ ene cishomboɗi tsu nu e keteshe. Ka̱ta̱ wono u ka̱na̱ wu.
024	JER	013	027	Mene ta̱ i li yi unata i nu, n ukuna u tsugbani tsu nu, n ukuna u cishakanlai tsu nu an kodoku a keteshe. I li ya atakaci i ɗa a vu Urushelima. Wannai ɗai va kushuku o bonoko wu vuza ciɗa?
024	JER	014	001	Kadanshi kana Vuzavaguɗu yaꞋin kai Irimiya adama unambi u mini.
024	JER	014	002	“I ɗika i Yahuda yita̱ a̱ ma̱shi ma kpalu, efeku a̱ likuci gbagbain i ni i ta̱ a ku na̱mgba̱, uma a̱ ni a vaku ta̱ iɗika adama a kpalu, Ma̱shi mu Urushelima kpamu ma yimkpa ta̱.
024	JER	014	003	Aza gba̱ra̱ gba̱ra̱ a likuci a̱ suku ta̱ agbashi e le a kenu ku le mini, a na yawai o kogbodo a ciya̱ mini ba, ɗa o bonoi n diki n le lekeɗi, ɗa wono u ka̱na̱i le, ɗa a palai aci e le.
024	JER	014	004	Adama a u ɗekpu u na iɗika ya i ɗekpei, adama a unambi u mini a iɗika, acimbi okpo ta̱ n wono, ɗa a palai aci e le.
024	JER	014	005	Ali mereꞋe a kakamba, ma̱ ka̱sukpa̱i maku ma̱ni adama a unambi u mita̱.
024	JER	014	006	N jaki n kakamba feu n shamgba ɗe aginda, ayinviki an nsheꞋe n kakamba, a̱shi e le uyimba̱ adama unambi wi ijanu.
024	JER	014	007	“Ɗa Irimiya u danai, “Vuzavaguɗu, ko an wokpoi unushi u tsu yimkpai n ka̱bunda̱i, ɓa̱nka̱ tsu adama a kula ku nu, adama a na u boni u ka̱ca̱pa̱ u tsu u yimkpa ta̱, mayun tsu nusaka wu ta̱.
024	JER	014	008	A vu, ka̱pa̱m ka aza Isaraila, ki ishi ka̱ va̱ a ayin atakaci, nini ɗa ɗa vokpoi an komoci a iɗika, an komoci kana ka shamgbai uye adama a na wu asa ka̱ta̱, mkpa u ka̱na̱ uye.
024	JER	014	009	Nini ɗa vokpoi an vuma na u ripula̱i, an kovonshi kana ka ku fuɗa kisa vuza ba? N nannai dem, a vu Vuzavaguɗu a vu ɗa na e mere ma̱ tsu ma. Kpamu e yeve ɗe an a̱ tsu va uma a̱ nu a ɗa, Vuzavaguɗu tsu folono wu ta̱, ka̱ta̱ vu ka̱sukpa̱ tsu ba.”
024	JER	014	010	I na Vuzavaguɗu u dansai adama a uma na mpa i ɗa na, “Uma a lata̱ n kuciga a̱ ka̱ra̱sa̱ gbani, a ci da̱sa̱ngu a ubuta̱ u te ba. Adama nannai mpa Vuzavaguɗu mushuku n e le ba, n ku ciɓa ta̱ n unushi u le ka̱ta̱ n takacika le.”
024	JER	014	011	Ɗa Vuzavaguɗu u danai mu. “Ka̱ta̱ vu yaꞋan kavasa adama ma̱ta̱na̱ ma uma a nampa ba.
024	JER	014	012	Adama a na ɗa baci a yaꞋin kakuli, mpa mi a kupana ma̱shi me le ba, ko ɗa baci e nekei kuneꞋe ku kusongu n kuneꞋe ki ishina, mpa mi a kisa ku ɗa ba. Ama mita̱ a ku una le n kotokobi, m ma̱dukpa̱ koɓolo n atakaci.”
024	JER	014	013	Ɗa n dana, “Vuzavaguɗu Ka̱shile, ɗa na eneki a dana le ta̱, ‘A̱ ɗa̱ yi a kene kotokobi ko kambulu, ama mpa mita̱ a ku neke ɗa̱ ta̱ ida̱shi i ma̱ta̱na̱ a ubuta̱ u nampa.’”
024	JER	014	014	Ɗa Vuzavaguɗu danai, “Eneki a ukuna wa aꞋuwa u ɗa i a kudansa n kula ku va̱. Mpa n suꞋuku le ba, n dana le feu a dana le feu kakuna ba. Kene ka uwa ku ɗa i a kuyaꞋin ka ɗa̱, kindana ka a uwa, n kusheshe ka a̱ɗu e le.
024	JER	014	015	Adama nannai, i na Vuzavaguɗu dansai adama eneki a na a yaꞋin kene n kula ku va̱ ka, ko an wokpoi mpa n suꞋuku le ba, n aza na a danai ‘Kotokobi n kambulu ki a ku ta̱wa̱ a i iɗika i na mpa ba. N kotokobi n kambulu ka a ku kuwa̱.
024	JER	014	016	Ka̱ta̱ uma a na kpamu a yaꞋin kai kene ka, a taɗuku le u pula, uye wu Urushelima, ka̱ a u koci una le n kambulu n otokobi, ka̱ta̱ a namba vuza na u ku ciɗa̱ngu le, e le koɓolo n amaci e le n muku n e le. Adama na mpa mita̱ e kuneke le unushi u le.
024	JER	014	017	“Vu dana le kadanshi ka nampa. ‘YaꞋan a̱shi a̱ va̱ a̱ ka̱na̱ kuɗoro kujilya kanna n kayin, ka̱ta̱ kpamu ku jikpa ba. Adama na a lapa ta̱ mekere ma ka̱ɗu ma va̱, ɗa a yaꞋin kai ni muna n ulapi wuya wuya.
024	JER	014	018	Ɗa baci m banai a kashina, ka̱ta̱ n cina aza na a kapai n otokobi. Kpamu ɗa baci n uwai asuvu a likuci, ka̱ta̱ n cina aza na i atakaci n kambulu. Adama a na eneki n anan ganu, ukuna u ka̱ci ka̱ le u ɗa e yevei iɗika ya koci, e yeve koyoku ba.’”
024	JER	014	019	Vu iwan ta̱ aza a Yahuda nannai? Ka̱ɗu ka̱ nu feu ka̱ ka̱na̱ ta̱ kene unata u Sihiyona? Adama a yiɗa̱i a ɗa vu lapai tsu ali iɗika, uteku tsu na tsu kokpo babu kupotso? Tsu la̱nsa̱i ma̱ta̱na̱, ama tsu ciya̱ ba. Tsu zuwai a̱ɗu a̱ tsu an tsa ku potso, ama ɗa vishili vu ɗa̱nga̱i.
024	JER	014	020	Vuzavaguɗu, gogo na ci yeve ka gbani-gbani ka̱ tsu, n unushi wi isheku i tsu, adama a na tsu nusuku ta̱.
024	JER	014	021	Ka̱ta̱ vu takacika tsu ba, Vuzavaguɗu adama a kula ku nu, ka̱ta̱ vu natukpa tsugbayin tsu kakuba ka tsugono tsu nu ba, ciɓa n uzuwakpani u na vu yaꞋin n a̱tsu, ka̱ta̱ vu ɗa̱ngusa̱ u ɗa ba.
024	JER	014	022	A ka̱tsuma̱ ka a̱ma̱li aduniyan, ka̱ma̱li ki ta̱ lo kana ka jaꞋasai? Ka̱ta̱ kpamu u u yoꞋo? Ashe a vu ɗa ba, Vuzavaguɗu Ka̱shile ka̱ tsu? Adama nannai, a vu ɗa tsu zuwakai a̱pa̱, adama na avu ɗa vu ci yaꞋin ili na mpa ra̱ka̱.
024	JER	015	001	Ɗa Vuzavaguɗu u danai, ko ɗa baci Musa n Samaila a ɗa̱nga̱i ɗa a shamgbai e kelime ka̱ va̱ ufolu adama uma Isaraila, ka̱ɗu ka̱ va̱ ki a kuta̱na̱ ba. Loko le a wu e ni u a̱shi a̱ va̱, ka̱ta̱ vu ka̱sukpa̱ le a laza.
024	JER	015	002	Ɗa baci kpamu e ecei nu, ‘Teɗei tsa kubana?’ Ka̱ta̱ vu dana le, ‘Vuzavaguɗu u dana ta̱, “‘Aza na i adama ma̱dukpa̱, a bana ubuta̱ u ma̱dukpa̱, aza na kpamu i adama kotokobi, a bana ubuta̱ u kotokobi, aza na kpamu i adama kambulu, a bana ubuta̱ u kambulu, ka̱ta̱ aza na tankpamu i adama ugbashi, a bana ubuta̱ wugbashi u le.’
024	JER	015	003	Mita̱ a̱ ku ushuku n unushi u na ya kuna le. I inya, i ɗa kotokobi, i ire itatsu i ɗaɗa nsheꞋe koɓolo n nnu n na n ku saza vuma, i na̱shi i ɗaɗa n nama n kakamba adama a na a una ka̱ta̱ a takuma.
024	JER	015	004	Ka̱ta̱ n zuwa le okpo ili yi unata o tsugono tsu aduniyan ra̱ka̱ adama ili i na Manasa kolobo ka Hizekiya mogono ma a Yahuda ma yaꞋin a Urushelima.
024	JER	015	005	“Ya yi wi a kupana a̱ suvu ayali a̱ nu Urushelima, ko kpamu u shika̱ adama a̱ nu? Ya yi u kukpatala, ka̱ta̱ wece ma̱ta̱na̱ ma̱ nu?
024	JER	015	006	A̱ɗa̱ ɗa i iwain mu, i lyaꞋi kelime n kubono ka̱ca̱pa̱, adama nannai n zuwa ta̱ tsurala n a̱ɗa̱, ita̱ ku una ɗa̱. Mo n kugbama asuvu n a̱ɗa̱.
024	JER	015	007	N yelekpe le ta̱ m moko ma kuyelyukpu efeku a likuci a iɗika. A̱ɗa̱ uma a̱ va̱ i iwan ta̱ ku ka̱sukpa̱ ukuna wu unushi u ɗa̱. Adama nannai, mita̱ a ku una ɗa̱, ka̱ta̱ kpamu n zuwa a una muku n a̱ɗa̱.
024	JER	015	008	N doku ta̱ ka̱bunda̱i ka agapa e le, kokpoi an kayala ka malaꞋa, ɗa n tuka̱i ina̱ku ya olobo vuza munuka kanna a kaci. Ɗa n zuwai atakaci n wovon u ka̱na̱i gogolo.
024	JER	015	009	Ka̱ta̱, a̱yi vuka vu na vu maci muku n cindere ikyamba i ni i kuwa̱i, ka̱ta̱ u lima̱, ka̱ta̱ kanna ka̱ yikpa̱ babu kanna ka kotso, e nekei ta̱ wono, ɗa a takacikai ni. Ka̱ta̱ aza na a buwai tankpamu irala i le yuna le n otokobi, mpa ɗa Vuzavaguɗu mpa ɗa n dansai.”
024	JER	015	010	Ili ya atakaci i ɗa mpa, a vu a̱na̱kpa̱ an vu maci mu, ayin tutu a morono ma adama, a mawasan n yaba dem iɗika. Mpa n neke kutan ba, mpa feu n kopuku vuza ba, ama dem n nannai ɗa uma ra̱ka̱ i a ma shika ma̱ va̱.
024	JER	015	011	Ama ɗa Vuzavaguɗu wushuki, u danai, “Irimiya mpa n ku kanza wu ta̱, ka̱ta̱ n zuwa irala i nu i folono wu vu ɓa̱nka̱ le a ayin a na i atakaci.
024	JER	015	012	Vuma wi ta̱ a kufuɗa wa koɗo vuyum ko vuyum vishili uɓon u gaɗi?
024	JER	015	013	N ku neke ta̱ uciyi koɓolo n udukuyan u ɗa̱ wokpo ili yu puri gbani, babu ikebe, adama unushi u ɗa̱ a iɗika ya ra̱ka̱.
024	JER	015	014	Ka̱ta̱ n zuwa ɗa̱ i yaꞋan ka irala i ɗa̱ tsugbashi a iɗika i na i kpa̱ɗa̱i kuyeve, adama na wupa u va̱ u ka̱na̱ ta̱ tsa akina a na a ku ka̱na̱ ku kula̱ ko wannai.”
024	JER	015	015	Ɗa Irimiya u danai, “Vuzavaguɗu, vu yeve ta̱ ili dem, ka̱sukpa̱ vu ciɓa m mpa, ka̱ta̱ vu ta̱wa̱ wa̱ va̱. Ka̱ta̱ vu yaꞋin ka mu katsupu wa aza na i a ku takacika mu. Ka̱ta̱ vu cinukpa n uremi u ka̱ɗu u nu ba, ka̱ta̱ kpamu vu yeve adama a̱ nu a ɗa mi a kusoꞋo atakaci.
024	JER	015	016	A vu Vuzavaguɗu Ka̱shile ka̱ va̱, a vu ɗa vuzagbayin vo ovonshi a lingata, a na vu yaꞋin kadanshi m mpa, ɗa m pana yi u yoꞋo u kadanshi ka̱ nu, ɗa kaꞋa ka zuwai mu ma̱za̱nga̱, adama na a ci ɗeke mu ta̱ n kula ku nu, avu Vuzavaguɗu Ka̱shile ku Uba̱nga̱ri.
024	JER	015	017	N da̱sa̱ngu o koɓolo ka aza u ciyi ba, be le n yaꞋin ma̱za̱nga̱, n da̱sa̱ngi an daꞋin va̱ adama na vi ta̱ koɓolo m mpa, adama na vu zuwa mu ta̱ n shana n wupa.
024	JER	015	018	Yi ɗa̱i zuwai ɗa atakaci a̱ va̱ a kpa̱ɗi ku kotso, untsu a̱ va̱ feu o potso ba, ɗa a ɗa a kpa̱ɗa̱i kuta̱na̱? Vi ta̱ a kushamatangu mu an kuɗolu ku kpa̱ɗa̱i kuɗekpe, ko ci kayinva ka mini ma na ma ci ɗekpe?
024	JER	015	019	Adama nannai, i na Vuzavaguɗu u dansai i ɗa na, “Ɗa baci vu kpatalai ɗa vu bonoi wa̱ va̱, mita̱ a kubono ku wu, ka̱ta̱ n ka̱sukpa̱ wu vu shamgba e kelime ka̱ va̱. Ali ɗa baci vu dansai ili i singai, n ili ya uwa ba, vi ta̱ o ku okpo una̱ u kadanshi u va̱. I ta̱ a kubono wa̱ nu, ama a vu ka̱ta̱ vu bono wa̱ le ba.
024	JER	015	020	Ka̱ta̱ m bonoko wu vokpo an mashilya ma vuyum vishili we e le. I ta̱ a ku shilika̱ n a̱vu, ama a kufuɗa wu ba, adama na mpa mita̱ koɓolo n na vu, adama na n ɓa̱nka̱ wu ka̱ta̱ kpamu misa wu, mpa Vuzavaguɗu mpa ɗa n dansai.
024	JER	015	021	Mayun, n kisa wu ta̱ e kiye a uma a kavama a nanlo, ka̱ta̱ n shiba̱ wu ekiye a uma unambi wa asuvu ayali a na mpa.”
024	JER	016	001	Ɗa Vuzavaguɗu kpamu u doku yaꞋin kadanshi m mpa, u danai,
024	JER	016	002	“Ka̱ta̱ vu yaꞋin yolo, vu matsa muku mo olobo ko nkere ubuta̱ u na mpa ba.
024	JER	016	003	Adama a na i na Vuzavaguɗu u dansai adama a muku mo olobo n nkere n a matsai ubuta̱ u na mpa, n isheku i na i maci le i iɗika i na mpa i ɗa na.
024	JER	016	004	I ta̱ a ku kuwa̱ n mɓa̱la̱ n kavama. Babu vuza na u kuyaꞋin ka le kpalu, be le tana a ciɗa̱ngu le. I ta̱ o kokpo keyelekpetei. Kotokobi n kambulu ki ta̱ a kuna le, ka̱ta̱ even i kyamba i le okpo ilikulya ya nnu n nama n kakamba.
024	JER	016	005	Adama na Vuzavaguɗu u dana ta̱ Ka̱ta̱ vu uwa a kpaꞋa ku na i a kuyaꞋin kpalu ko ubuta̱ u na i una̱mgbi ka̱tsuma̱ ba. Ka̱ta̱ vu na̱mgba̱ ka̱tsuma̱ adama e le ba, adama na mpa mutuka̱ ta̱ ucigi u va̱ ubuta̱ uma a na mpa, ucigi u va̱ n asuvu ayali a̱ va̱ ubuta̱ uma a na mpa.
024	JER	016	006	Uma n a̱bunda̱i i ta̱ a ku kuwa̱ a iɗika i na mpa. Aza gbagbain n aza kenken. Ka̱ta̱ a namba vuza na u ku ciɗa̱ngu le, kpamu ko vuza u ku shika̱ adama e le ba, be le tana u ɗana ka̱ci ke, ko o gbonduwo aci adama e le.
024	JER	016	007	Babu vuza na u ku ya̱na̱ tsuwa u banka vuza kpalu va, adama a na u saꞋa yi adama a ilina i ciya̱i ni, babu kpamu vuza na u ku neke yi ili kusoꞋo adama a na u saꞋa eshekpu ko a̱na̱ku a̱ ni a na amaci ni.
024	JER	016	008	Ka̱ta̱ vu bana a kpaꞋa ku kakuli ali vu da̱sa̱ngu koɓolo n na̱ le ba a kulyaꞋa n osoꞋi ba.
024	JER	016	009	Adama a na mpa Vuzavaguɗu vuzagbayin va ovonshi Ka̱shile ki Isaraila, mita̱ a ku zuwa ka̱la̱ka̱tsu ka̱ ma̱za̱nga̱, n ka ma̱ta̱na̱, n ka vuka n vali.
024	JER	016	010	“Ɗa baci vu danai uma kadanshi ka na mpa ra̱ka̱, i ta̱ a ku dana, ‘Yiɗa̱i i zuwai ɗa Vuzavaguɗu u danai ukuna u gbani-gbani u na mpa ra̱ka̱ u ciya̱ tsu? Yi ɗa̱i ci yaꞋin kai ni? Unushi wene u ɗa ci yaꞋin kai Vuzavaguɗu Ka̱shile ka̱ tsu?
024	JER	016	011	Ka̱ta̱ vu dana le, ‘Adama na eshekpu ikaya i ɗa̱ i ka̱sukpa̱ mu ta̱ ɗa a̱ ka̱na̱i kutono a̱ma̱li na yaꞋin kai le tsugbashi ɗa a̱ ka̱sukpa̱i mu kpamu a̱ tono wila̱ u va̱ ba,
024	JER	016	012	kpamu ɗa i kucikpa ɗa i laꞋi ikaya i ɗa̱ kuyaꞋin unushi, yaba dem vu ɗa̱ o kutono kusheshe ku gbani-gbani ku ka̱ɗu ku ni, ɗa i iwain kupana ka̱ va̱.
024	JER	016	013	Adama a nannai, mita̱ a ku utuka̱ ɗa̱ a iɗika i nampa ka̱ta̱ m bono ko ɗa̱ a iɗika i yoku i na ko ikaya i ɗa̱ i yevei ba, ta ɗe yi o kuyongo o kutono a̱ma̱li o yoku kanna n kayin, adama na ko asuvu ayali a̱ɗa̱ mi a kupana ba.’
024	JER	016	014	“Ayin i ta̱ lo a kuta̱wa̱, Ka̱shile ka dansai, kana uma o kudoku a dana, ‘N kucina ta̱ n kula ku Ka̱shile ka wuma ka na ku utuka̱i a za Isaraila i ɗika i Masar ba.’
024	JER	016	015	Ama i ta̱ a kudana, ‘N kucina ta̱ n Ka̱shile ka wuma kana ku utuka̱i n uma Isaraila a na i uɓon ugaɗi n iɗika dem i na u wacuwai le.’ Adama na mita̱ o kubono ko le i ɗika i le i na n nekei ikaya i le.
024	JER	016	016	“N nannai dem, Vuzavaguɗu u dana ta̱, ɗa na mita̱ ofoɓuso a na n kusuku osoruku adama na e reme le. Ka̱ta̱ m megeshe n su uku le na n aza a kutambu a na a kutamba le an nsansa, n akamba, n a̱ suvu a kpanlai atali dem.
024	JER	016	017	Adama na mita̱ e kene i na i a kuyaꞋan sa ra̱ka̱. Ko i te i le yi mu sokongi ba, kagbanigbani ke le ra̱ka̱ ki ta̱ a a̱shi a̱ va̱.
024	JER	016	018	Ama a ugiti mita̱ biꞋi o kudoku le ka̱bunda̱i ka atakaci adama a ka gbanigbani nu unushi u le, adama na a̱ la̱nga̱sa̱ mu ta̱ iɗika n a̱ma̱li unata a babu wuma e le, ɗa a shatangi ubuta̱ wu uka̱ni u va̱ n ili yu unata i le.”
024	JER	016	019	Vuzavaguɗu, utsura u va̱ m mashilya mu utsura ma̱ va̱, n ubuta̱ u kusheɗeku u va̱ a ayin atakaci, a̱ nu ɗa aduniyan a kuta̱wa̱ ka̱ta̱ a dana, “Ikaya i tsu i ciya̱ ili yi uka̱ni ba, banda a̱ma̱li a uwa, n ili gbanigbani i yaꞋin ki le ma̱riki ba.
024	JER	016	020	Vuma lima̱, wi ta̱ a kufuɗa wa yaꞋan ka ka̱ci ka̱ ni a̱ma̱li? Ama e le A̱shile a mayun a ɗa ba.”
024	JER	016	021	“Adama nannai, la̱na̱, mpa n kuzuwa le ta̱ e yeve, kute ku na mpa, n kuzuwa le ta̱ e yeve ili mereve i va̱ n utsura u va̱, ta lo a kuyeve an kula ku va̱ ku ɗa Vuzavaguɗu.”
024	JER	017	001	“Unushi wa aza Yahuda a ɗana ta̱ u n ɗa m macaka mi iɗani ma vuyum, n una̱u utsura, a ka̱ra̱ ka le ta̱ a ɗa a magbaganla a̱ɗa̱u e le, n gaɗi va avana a katalikalyuka,
024	JER	017	002	muku n le feu n tsuyaꞋan ta̱ ma̱za̱nga̱ ma a na a bana ubuta̱ wa atali a lyuka a̱ma̱li e le, n ubuta̱ u kululu ku Asheru ku na ikaya e le i ci tono, a kakambu ka nɗanga n aginda ugaɗi,
024	JER	017	003	n uɓon wa a nsansa a keteshe ka likuci. Ka̱ta̱ n neke udukuyan u ɗa̱ n kuzuwa ku ɗa̱ ra̱ka̱, gbani adama a ubuta̱ unushi u ka̱ra̱Ꞌi iɗika i ɗa̱ ra̱ka̱.
024	JER	017	004	Ka̱ta̱ i namba ucanuku wu uka̱ni u n nekei ekiye a̱ɗa̱, ka̱ta̱ n zuwa ɗa̱ i ga̱nda̱ ka̱ irala i ɗa̱ a iɗika i na i nambai ku yeve, adama na a ka̱tsuma̱ ka wupa u va̱, ɗa akina a tsuta̱ ka̱ta̱ a ka̱na̱ ku kula̱ ali uteku n uteku.”
024	JER	017	005	Vuzavaguɗu u dana ta̱, “Una̱ u wuya u ɗa, u vuma na u nekei ka̱ɗu ka̱ ni u vuma. A̱yi na n a̱yi derere ɗa i, a̱yi na u kpatalakai Ka̱shile kucina̱.
024	JER	017	006	Adama na wi ta̱ an mura̱ta̱i a kakamba, wi a kene kasingai ka na ka ku ta̱wa̱i ba. Wi ta̱ a kuda̱sa̱ngu agbata a kakamba, a ɗika ya mkpaɗi i na yi babu vuza.
024	JER	017	007	“Vuza vu una̱singai ɗa vuza na u nekei ka̱ɗu ka̱ ni u Vuzavaguɗu.
024	JER	017	008	U tsu yongo ta̱ an maɗanga ma na a̱ shikpa̱i a ubuta̱ u mini, a̱ yi u tsu zuwa ta̱ aralu a̱ ni a kubana o kuɗolu, ka̱ta̱ u kpa̱ɗa̱ kupana wovon u kpandari, adama na a̱vuku a̱ ni o tsu yongo ta̱ ta̱ku, u tsu pana wovon a ayin unambi u mini ba, u tsu ka̱sukpa̱ kumatsa umaci ba.
024	JER	017	009	Ka̱ɗu ka laꞋa ta̱ ili ra̱ka̱ asuvawuya, ama tukpa n kagbanigbani, ya yi u kufuɗa ku yeve kaꞋa?
024	JER	017	010	“Mpa Vuzavaguɗu n la̱na̱ ta̱ ka̱ɗu, ɗa n kondoi kaꞋa, adama na n neke yaba dem uteku ci ili na u yaꞋin, n uteku tsu kutoni ku ni.”
024	JER	017	011	Uteku tsu na maroni ma tsu vaku okowo a na u zuwai ba, ta vuza vu uciyi vu na u ciya̱i udukuyan n uye u singai ba wi nannai, a ka̱tsuma̱ ka utsura u wuma u ni, u ɗa wi ta̱ o kukotso, ka̱ta̱ a ukocishi wokpo kalau.
024	JER	017	012	Kakuba ka singai kana a̱ shikpa̱i ɗe n ugiti, kaɗa ubuta̱ u ciɗa u na ci shi yaꞋin kutoni.
024	JER	017	013	O a vu Vuzavaguɗu, katsura ki Isaraila, yaba dem na u ka̱sukpa̱i nu wi ta̱ o kokpo n wono, aza na a kpatalai ɗa a̱ ka̱sukpa̱i nu aduniyan, i ta̱ a ku kece le iɗika, adama na a ka̱sukpa̱ Vuzavaguɗu, kayinva ka mini ma wuma.
024	JER	017	014	Vuzavaguɗu, potsotongu mu, isa mu, mpa tana mita̱ a ku ciya̱ wishi, adama na a vu ɗa i li kucikpi i va̱.
024	JER	017	015	La̱na̱, a tsu dana mu ta̱, “Te ɗai kadanshi ka Vuzavaguɗu ka ki? Ɗa̱skpa̱ ka ka̱ ta̱wa̱.”
024	JER	017	016	Mpa n suma ubuta̱ u kokpo maguɓi ma nu ba, ko n cikala ke ne kanna ka atakaci. Kpamu vu yeve ta̱ i na de ra̱ka̱ yi uta̱i una̱ u va̱, e keteshe ka i ɗa yi.
024	JER	017	017	Ka̱ta̱ vokpo mu ili wovon ba, adama a na a vu ɗa ubuta̱ u ku sheɗeku u va̱ a kanna a atakaci.
024	JER	017	018	Ka̱sukpa̱ aza na i a kutakacika mu okpo n wono, ama ka̱ta̱ vu ka̱sukpa̱ mu mokpo n wono ba, ka̱sukpa̱ wovon u ka̱na̱ le, ama ka̱ta̱ vu ka̱sukpa̱ m mpa na wovon ba. SuꞋuku le kanna ka atakaci ka̱ta̱ vuna le ali kureꞋe.
024	JER	017	019	Ɗa Vuzavaguɗu u danai mu, “Bana vu shamgba a utsutsu a utsutsu uma a tsu uwa, u na ngono ma aza Yahuda a tsuwa n uta̱i, koɓolo n tsutsu u Urushelima n na ubuwai ra̱ka̱,
024	JER	017	020	ka̱ta̱ vu dana, ‘A̱ ɗa̱ ngono ma a Yahuda, n uma aza Yahuda, koɓolo n aza na i punu ida̱shi a Urushelima, a na o tsu tono u tsutsu na mpa, panai kadanshi ka Vuzavaguɗu.
024	JER	017	021	Vuzavaguɗu u dana ta̱, i la̱na̱ mayin, adama a wuma u ɗa̱, ka̱ta̱ i ɗika ucanuku a kanna ka Ashibi ko i uka n ili n tsutsu Urushelima ba.
024	JER	017	022	Ka̱ta̱ i ɗika ucanuku u ɗa yi uta̱ka̱ pulai vi uwa i ɗa̱ a kanna ka Ashibi ba, ko kpamu i yaꞋan ulinga u yoku a kanna ka ba, ama la̱na̱i kanna ka Ashibi ka, ciɗa, uteku tsu na n tonokoi ikaya i ɗa̱.
024	JER	017	023	N nannai dem ɗa a iwain kupana, ko a zuwa asuvu le a pana. Ama ɗa a votsuki atsuvu e le adama a na a̱ kpa̱ɗa̱ kupana a.
024	JER	017	024	“‘Ɗa Vuzavaguɗu u danai, ama ɗa baci i zuwai atsuvu ɗa i panai kana n dansai, ɗa i kpa̱ɗa̱i ku uwaka n ucanuku a utsutsu u likuci i na mpa a kanna ka Ashibi, ama ɗa i ɗikai kanna ka Ashibi ka okpoi kanna ka ciɗa kpamu ɗa i kpa̱ɗa̱i ku yaꞋan u linga a kanna ka,
024	JER	017	025	a ayin a nanlo ɗa ngono n na n kuda̱sa̱ngu a kakuba ka tsugono ka Dawuda, a kuwa n tsu tsutsu likuci u na mpa wa, ka̱ta̱ a kumba i keke ya odoku e le n ngono n le, koɓolo n uma Yahuza n aza na i punu ida̱shi a Urushelima. Ka̱ta̱ a̱ da̱sa̱ngu a likuci i na mpa a li a kubana uteku.
024	JER	017	026	Ka̱ta̱ uma uta̱ a likuci i Yahuda n ubuta̱ u na wi u ka̱ra̱i n Urushelima, a likuci ya aza Bayami, n Shefela vu likuci va nsansa, koɓolo n Negebu, ka̱ta̱ a ka̱na̱ ku utuka̱ n alyuka a kuneꞋe ku kusongu ku le, n alyuka o kusoꞋo, n atsa̱ka̱na̱, ka̱ta̱ kpamu a̱ tuka̱ n alyuka a kucikpa a Isa̱ a Vuzavaguɗu.
024	JER	017	027	Ama ɗa baci i iwain kupana, ɗa i kpa̱ɗa̱i ku ɗika kanna ka Ashibi ciɗa, ɗa i ɗikai u canuku ɗa i ukai utsutsu wu Urushelima a kanna ka Ashibi, n ku dyaɓa ka ta̱ utsutsu wu Urushelima akina, ka̱ta̱ a ɗa o songu efeku a Urushelima, kpamu a ɗa i a ku kima̱ ba.’”
024	JER	018	001	Vuzavaguɗu yaꞋin kadanshi n Irimiya u danai,
024	JER	018	002	“Ɗa̱nga̱ vu bana a kpaꞋa ku kamaꞋi ko mgbodo. Ta ɗe n kuyaꞋin kadanshi n a̱vu.”
024	JER	018	003	Ɗa m banai a kpaꞋa ku kamaꞋi ko mgbodo, ɗa n cinai ni ubuta̱ wu ulinga u ni.
024	JER	018	004	Ɗa ma̱diki ma na wi a kumaꞋa va mo ɓosoi e ekiye a̱ ni, ɗa u bonoi ɗa u maꞋasakai ili yoku kau n ciꞋin tsa, tsu na ugain i ni.
024	JER	018	005	Ɗa Vuzavaguɗu u danai mu,
024	JER	018	006	“OꞋo a̱ɗa̱ aza Isaraila ashe n kuyaꞋin n a̱ɗa̱ uteku tsu na kamaꞋi ko mogbodo ka na mpa ka yaꞋin ba? La̱na̱, uteku tsu na ciꞋin ci ekiye a kamaꞋi ko mogbodo ka, ta a̱ɗa̱ aza Isaraila yi nannai ekiye a̱ va̱.
024	JER	018	007	A ayin a na baci de dem n yaꞋin kadanshi ka aduniyan u yoku ko tsugono, n danai n ku utuka̱ le ta̱, ka̱ta̱ m ɓoso le muna le,
024	JER	018	008	ɗa baci aduniyan u na n yaꞋin kadanshi adama le a, a kpatalai ɗa a̱ ka̱sukpa̱i unushi u le, nannai va, u kuzuwa mu ta̱ n sabaꞋa ka̱ɗu ubuta̱ wu ukuna u wuya mi ishi n foɓusoi ku yaꞋin ka le.
024	JER	018	009	Kpamu a a yaꞋin a na baci de dem n yaꞋin kadanshi ka aduniyan u yoku ko tsugono, n danai n kumaꞋa ta̱ i ɗa ka̱ta̱ kpamu n shikpa̱ i ɗa,
024	JER	018	010	ɗa baci a yaꞋin unushi a a̱shi a̱ va̱, ɗa a iwain kupana kadanshi ka̱va̱, nannai va wi ta̱ a kuzuwa mu n sabaꞋa ka̱ɗu a ubuta̱ u kasingai ka na mishi n foɓusoi ku yaꞋan ka le.
024	JER	018	011	Adama nannai, gogo na dana aza Yahuza koɓolo n aza na i punu ida̱shi a Urushelima, ili na Vuzavaguɗu u danai i ɗa na, ‘N foɓusoi ka gbani-gbani adama a̱ɗa̱, n foɓusoi kawuya kana ka kuciya̱ a̱ɗa̱. Yabadem u ka̱sukpa̱ kuyaꞋan gbani-gbani ka̱ ni, ka̱ta̱ u bono u lapula ka̱cika̱ni.’
024	JER	018	012	Ama ɗa a danai ‘Na lo va u kuna u gbani u ɗa, a̱ tsu kusheshe ku tsu ku ɗa tsa kutono, yaba dem vu tsu ku yaꞋin ili u teku tsu na ka̱ɗu ugbamukaci ka̱ ni ko tonoi.’
024	JER	018	013	“Adama nannai, ɗa Vuzavaguɗu u danai, ecei biꞋi aduniyan u na u buwai. Ya yi u saꞋwai kupana vu cuꞋu vu kuna tsu na mpa? Mekere ma aza Isaraila ma yaꞋin ta̱ ili gbani-gbani ka̱u.
024	JER	018	014	Mini ma atali ma sawa ta̱ ku kotso a nsansa n Lebano? Ko kpamu mini mu uta̱ni n kuyene n na mi a katali ma kotso?
024	JER	018	015	Ama uma a̱ va̱ a cinukpa ta̱ m mpa, ɗa e nekei nlulu ma a̱ma̱li le a̱tsa̱ka̱na̱, ɗa a zuwai le a ta̱ɗa̱tsa̱i u ye u le, u ye u tsukaya, ɗa o bonoi o kutono u ye u kavama, ba u ye usingai kpamu ba,
024	JER	018	016	ɗa o bonokoi iɗika i le ili i wovon, ili i ku meɗe ku una̱ ali uteku. Yaba dem na u wali lo sai u rikpa̱ ka̱ta̱ u jengeɗe kaci ka̱ ni.
024	JER	018	017	Tsu na wunla̱ u kasana u tsu uta̱ u Betuwe, ta mi a kuwacuwa le e kelime ka irala i le nannai. Ka̱ta̱ a kanna ka atakaci ke le n kpatala ka le kucina̱, n sa̱nka̱ le kene a̱shi a̱ va̱.”
024	JER	018	018	Ɗa a danai “Ta̱wa̱i tsu foɓoi adama a Irimiya, adama na ana n ganu a ku ka̱sukpa̱ kutono wila̱ u Musa ba, ta feu aza ugboji nannai i a ku ka̱sukpa̱ ku yaꞋin odoki ba, ta feu keniki nannai wi a ku ka̱sukpa̱ ku kadanshi ba. Ta̱wa̱i tsu kiɗikai ni afada, kpamu ka̱ta̱ tsu zuwakai a̱tsu i na wa ku dansa ba.”
024	JER	018	019	Ɗa Irimiya u vasai u Vuzavaguɗu, ɗa u danai, “Vuzavaguɗu pana i na irala i va̱ yi a kudansa adama a̱ va̱.
024	JER	018	020	Mayun ɗa a tsupa kasingai n ka gbani-gbani? Demu n nannai a ga̱va̱ ta̱ kpenle adama a̱ va̱. Ciɓa n tsuna n shamgbai a kelime ka nu n yaꞋin kadanshi kasingai adama e le, adama na vu cipuka̱ wupa u nu wa̱ e le.
024	JER	018	021	Adama nannai, tuka̱ muku n le n kambulu, ka̱sukpa̱ le adama na una le n otokobi, ka̱sukpa̱ amaci e le okpo babu muku ka̱ta̱ okpo agapa. Ka̱sukpa̱ ma̱dukpa̱ muna ali e le, ka̱ta̱ una olobo e le ubuta̱ u kuvon.
024	JER	018	022	Ka̱sukpa̱ a pana ma̱shi i uwa i le, adama irala i na vu bankai le gogolo. Adama na a̱ ga̱va̱ ta̱ kpenle adama na n yikpa̱ punu, ɗa a yaꞋin maza a ene a̱ va̱.
024	JER	018	023	Ama a vu Vuzavaguɗu vu yeve ta̱ o foɓuso e le ra̱ka̱ adama na una mu. Ka̱ta̱ vu cinukpa ka le unushi u le ba, ka̱ta̱ kpamu vu ura unushi u le wa̱ nu ba. Ka̱sukpa̱ a taɗuku le a kelime ka̱ nu, takacika le a ayin a wupa a̱ nu.
024	JER	019	001	Ɗa Vuzavaguɗu u danai mu, “Ɗa̱nga̱ vu bana vu tsula ma̱diki ubuta̱ u kamaꞋi ka n mgbodo, ka̱ta̱ vu ɗika nkoshi mgba̱ra̱-gba̱ra̱ n uma n nkoshi mgba̱ra̱-gba̱ra̱ n na ganu,
024	JER	019	002	ka̱ta̱ i bana a̱ ka̱ra̱Ꞌa̱ ka̱ likuci i kolobo ka Hinomu a utsutsu wu uɓoshi, ka̱ta̱ vu dansa ili i n danai nu.
024	JER	019	003	Ka̱ta̱ vu dana, ‘Panai kadanshi ka Vuzavaguɗu, a̱ɗa̱ ngono ma a Yahuda, n a̱ɗa̱ na yi punu ida̱shi a Urushelima, Vuzavaguɗu va ovonshi Ka̱shile ki Isaraila ka dana ta̱, n ku utuka̱ ta̱ n vicuꞋu vu ma̱dukpa̱ ubuta̱ u na mpa, mana yaba dem na u panai ka a, atsuvu a̱ ni ita̱ a ku jeꞋe.
024	JER	019	004	Adama na uma a ka̱sukpa̱ mu ta̱ ɗa a natukpai ubuta̱ u na mpa, ubuta̱ u ku neke kuneꞋe ki ili ma̱gula̱ ni a̱ma̱li o yoku a na e le, ko i eshekpe i le, be le ngono ma a Yahuda n yevei ba, ɗa a shatangi ubuta̱ u na mpa n mpasa n uma a babu nushi,
024	JER	019	005	ɗa a maꞋakai ka̱ma̱li ka Balu a̱ A̱Ꞌisa̱ adama na a yaꞋin sakai yi kuneꞋe ku songu n muku mo olobo n le, i na mpa n dansai, be le tana n nekei kofon, mpa ma n sawa ku yaꞋin cico ci ili i nannai ba
024	JER	019	006	adama nannai, kanna ki ta̱ lo a kuta̱wa̱, kana o kudoku ku e ɗeke ubuta̱ u na mpa Tofetu, ko ka̱ra̱Ꞌa̱ ku lobo ka Hinomu ba ama ka̱ra̱Ꞌa̱ ka makiɗaka.
024	JER	019	007	A ubuta̱ u nanlo wa, ta ɗe n kubonoko aza Yahuda n aza Urushelima u kuna u gbani, ka̱ta̱ n zuwa una aduniyan u le n otokobi e kelime ki irala i le, ekiye aza na i a kula̱nsa̱ wuma u le. Ka̱ta̱ n neke even i kyamba i le okpo ilikulya ya nnunu n nama n kakamba.
024	JER	019	008	Ka̱ta̱ n bonoko likuci i nanlo yokpo ili yi unata, n ili i kugoyi, ka̱ta̱ yaba dem vu na wi a ku wala i ɗa u yaꞋan mereve, ka̱ta̱ u meɗe una̱ adama a ka gbani-gbani kana ka ciya̱i likuci ya ra̱ka̱.
024	JER	019	009	Ka̱ta̱ n zuwa le a takuma i nyama i muku i le, ka̱ta̱ yaba dem u takuma inyama i vutoku vu ni a ka̱tsuma̱ ka atakaci a ayin a na a kandarangi le n kuvon, ka̱ta̱ u soꞋo atakaci ekiye i rala i ni n aza na i a kula̱nsa̱ wuma u ni.’
024	JER	019	010	“Yeve, ka̱ta̱ vu ɓoso ma̱diki ma e kelime ka aza na a banai koɓolo n a̱ vu va,
024	JER	019	011	ka̱ta̱ vu dana le, ‘Vuzavaguɗu va ovonshi u dana ta̱, nannai ɗa wa ku ɓoso uma, n likuci i na mpa nannai, uteku tsu na o ɓosoi ma̱diki ma kamaꞋi, kpamu ka̱ta̱ a namba uteku u na a ku lapula maꞋa. Ta i a kuciɗa̱ngu maꞋa Tofetu nannai, adama na i ta̱ a ku namba asaun a na i a̱ kuciɗa̱ngu le.
024	JER	019	012	Ta wa kuyaꞋin n ubuta̱ wa n uma a na i punu ida̱shi ubuta̱ nannai, ka̱ta̱ u bonoko ubuta̱ wa tsu Tofetu.
024	JER	019	013	Ka̱ta̱ i uwa ya aza Urushelima ni uwa ya ngono ma aza Yahuda, ni uwa i na a gaɗi vu kukpa̱ ku le ku ɗa i tsu songu ili ma̱gula̱ni azangata a gaɗi, ka̱ta̱ i tsunku a̱ma̱li a̱ɗa̱ kuneꞋe ki ili kusoꞋo, i ta̱ a ku natukpa an Tofetu.’”
024	JER	019	014	Ɗa yeve, Irimiya u bonoi Tofetu, a ubuta̱ u na Ka̱shile ka suꞋuki ni u yaꞋin kene, ɗa u shamgbai a e keteshe ka A̱Ꞌisa̱ a̱ Ka̱shile, ɗa u danai uma ra̱ka̱,
024	JER	019	015	“I na Vuzavaguɗu va ovonshi Ka̱shile Isaraila kadansai i ɗa na, n ku tuka̱ ta̱ iɗika i na mpa, n likuci i na mpa ra̱ka̱ u wuya u na n dansai, adama na a kpanduku ta̱ a̱ɗu e le, ɗa a kpa̱ɗa̱i kupana kadanshi ka̱ va̱.”
024	JER	020	001	An Pashuru ganu kolobo ka Imeru vuzagbayin va Isa̱ a Vuzavaguɗu, u panai Irimiya a kuyaꞋin kene adama ili na mpa.
024	JER	020	002	Ɗa Pashuru u lapai Irimiya keneki, ɗa u shiyai ni o kogboli ka utsutsu u kaginda ka kpaꞋa ku Bayami, a Isa̱ a Vuzavaguɗu.
024	JER	020	003	An kayin kaꞋasa yi, an Pashuru shikpai Irimiya o kogboli ka, ɗa Irimiya u danai ni, “Vuzavaguɗu ɗeke wu kula Pashuru ba, ama u neke wu ta̱ kula Magoro-misabibu ɗaɗa ili i wovon a ubuta̱ dem.
024	JER	020	004	Adama na Vuzavaguɗu u dana ta̱ La̱na̱, mita̱ o ku bono ko wu vokpo ili wovon a̱ ka̱ci ka̱ nu, n wa̱ a̱ja̱Ꞌa̱ nu dem. Irala i le yi ta̱ a kuna le n otokobi a vu a kinda. Ka̱ta̱ n neke a za Yahuda ra̱ka̱ e kiye o mogono ma aza Babila. Ka̱ta̱ u ɗika le u banka tsugbashi iɗika i Babila, ka̱ta̱ kpamu wu una aza a yoku n kotokobi.
024	JER	020	005	Ka̱ta̱ kpamu, n neke aza Yahuda udukuyan u likuci u le, n uciyi u le, n tsulaga ci le, koɓolo n kuzuwa ku le ra̱ka̱, ka̱ta̱ isa le i ɗa gbani, ka̱ta̱ a ɗika i ɗa a kubanka Babila.
024	JER	020	006	Ka̱ta̱ a vu Pashuru koɓolo n yaba dem na wi punu a kpaꞋa ku nu, a ɗika ɗa̱ a banka ugbashi. Iɗika i Babila i ɗa a kubanka ɗa̱, kpamu ta ɗe a kuna ɗa̱, ta ɗe kpamu a kuciɗa̱ngu ɗa̱, a vu koɓolo n a̱ja̱Ꞌa̱ nu ra̱ka̱, aza na vu yaꞋin kai kene ka uwa.”
024	JER	020	007	Vuzavaguɗu, vu doro mu ta̱, n yaꞋan ta̱ kpamu n modoko, vu laꞋa mu ta̱ utsura, kpamu ɗa vu lyaꞋi mu. Ɗa mokpoi ili yi zoꞋoshi i uma a kanna lakam, yaba dem o kugoyo mu.
024	JER	020	008	Ayin na baci de dem n ɗa̱nga̱i kadanshi, n ci ɗa̱ngusa̱ ta̱ ka̱la̱ka̱tsu ka̱ta̱ n yaꞋin kadanshi n utsura, n dana, adama “Vishili n munuka” Ɗa ɗa i zuwai kadanshi ka Vuzavaguɗu ko bonokoi mu ili yi izoshi n ili kugoyi a kanna lakam.
024	JER	020	009	Ɗa baci n danai, “Mpa n ku keɓece adama u kuna u ni ba, ko kpamu n ɗeke kula ku ni Vuzavaguɗu ba,” ka̱ta̱ kadanshi ka̱ ni kokpo adanshi a akina a ɗa i a kutasa a ka̱ɗu ka̱ va̱, adanshi akina aɗa i a kutasa etele a̱ va̱. Ka̱ta̱ moꞋo ku reme ka a ka̱ɗu ka̱ va̱, kpamu ka̱ta̱ n kpa̱ɗa̱ kufuɗa kugbama asuvu.
024	JER	020	010	Adama na m pana uma n a̱bunda̱i a kadanshi a dama a̱ va̱, a kudana, “Ili wovon i ka̱ra̱Ꞌa̱ ta̱ akambu dem, a kudana, “Tsu bankai ni ubuta̱ u kukiɗa ka afada,” a̱ja̱Ꞌa̱ va̱ ra̱ka̱ a kuvana ene uyikpi u va̱, a kudana, “I ta̱ a kufuɗa o doroi, adama na tsu fuɗai ka̱ta̱, ka̱ta̱ tsu tsupa.”
024	JER	020	011	Ama a vu Ka̱shile, vi ta̱ koɓolo m mpa, an kovonshi ko o wovon, adama a nannai aza na i a ku a koꞋuso mu i ta̱ a ku yikpa̱, i a kufuɗa mu ba. I ta̱ a ku yaꞋin wono kau, adama na i a ku ciya̱ u lyai ba. Kpamu i a kucikpa n e le ba.
024	JER	020	012	A vu Vuzavaguɗu Ka̱shile ko ovonshi, a vu na vu tsu kondo aza usuɓi, vu ya̱ta̱ ili na yi a̱ɗu e le, ni na a sheshei. Ɗa̱skpa̱ mu mene katsupu ka na va kuyaꞋin ka le, adama na a̱ nu ɗa mpa mi a ku tuka̱ na afada a̱ va̱.”
024	JER	020	013	YaꞋankai Ka̱shile ishipa. Cikpai Ka̱shile. Adama na wiꞋisa ta̱ wuma wa aza unambi n ofoloni e kiye aza a gbani-gbani.
024	JER	020	014	Ama, n cikala ta̱, a yaꞋan ka kanna ka na amaci mu una̱. Ka̱ta̱ vuza u ciɓa n ka ba.
024	JER	020	015	Kpamu, n zuwa ka ta̱ vuma na u bankai Dada vu va̱ n kadanshi una̱ u wuya, u danai, “Vuka vu nu vu matsa ka wu ta̱ maku ma kolobo,” Adama na u yaꞋin ma̱za̱nga̱.
024	JER	020	016	Ɗa̱skpa̱ vuma nanlo u na̱mgba̱ ka̱ta̱ wokpo an likuci i na Vuzavaguɗu la̱nga̱sa̱i babu asuvu ayali a ayin a cau. Ɗa̱skpa̱i u pana ma̱shi n usana ka̱ta̱ n kanna tamkpamu pana kacaꞋa ka kuvon.
024	JER	020	017	Mishi ta̱ a ku laꞋa n kuciga a yaꞋan ka yi nannai, adama na u fuɗa wu una mu a ayin a na mi mereɓu. Wishi u laꞋa n kugan n kuwa̱ a ka̱tsuma̱ ka̱ a̱na̱ku a̱ va̱, adama na ka̱tsuma̱ ka a̱na̱kpa̱ a̱ vu kokpo mu kasaun ali uteku.
024	JER	020	018	Adama n ya̱in a ɗa a̱na̱kpa̱ a̱ va̱ amaci mu, adama na mene atakaci n u na̱mgbi u ka̱tsuma̱, a li n kotso wuma u va̱ a̱ ka̱tsuma̱ ko wono?
024	JER	021	001	Na ɗa kadanshi ka na Vuzavaguɗu u danai Irimiya a ayin a na mogono Zadakiya u suki Pashuru kolobo ka Malikiya koɓolo n Zafaniya ganu, kolobo ka MaꞋaseya a bana u Irimiya, u danai.
024	JER	021	002	“Ece ka tsu Vuzavaguɗu, adama na Nebukanezaru mogono ma Babila ma tuka̱ tsu n kuvon. Ko Vuzavaguɗu ku yaꞋin ka tsu ili mereve i ni, tsu na u kiwanai ku yaꞋin sa, adama a na u zuwa mogono ma Babila ma ka̱sukpa̱ ka̱ta̱ u laza u ra̱ɓa̱ n a̱ tsu?”
024	JER	021	003	Ɗa Irimiya u danai le, “Banai i dana Zadakiya,
024	JER	021	004	‘Vuzavaguɗu, Ka̱shile ki Isaraila ka dana ta̱, “N kuzuwa ta̱ ucanuku u kuvon u ɗa̱ u na yi a kuyaꞋin ka mogono ma Babila vishili koɓolo n osoji a̱ ni a na n tsupulai tsu mashilya ma Urushelima. Mita̱ a kuzuwa le a uwa e mere ma likuci ma na mpa.
024	JER	021	005	Ka̱ta̱ mpa n ka̱ci ka̱ va̱, n shilika̱ n avu koɓolo n utsura u va̱ ra̱ka̱, n wupa adama na n yaꞋin ta̱ wupa ka̱u.
024	JER	021	006	Ka̱ta̱ muna aza a likuci a na mpa m ma̱dukpa̱ ma wuya vuma n manama dem.
024	JER	021	007	Ɗa baci n kotsoi ka̱ta̱ n ɗika Zadakiya mogono ma a Yahuda n abara a̱ ni koɓolo n aza likuci a na a lakai ubuta̱ u ma̱dukpa̱ n ukpa̱ u kotokobi, n kambulu, ka̱ta̱ n neke le ekiye a Nebukanezaru mogono ma aza Babila, n ekiye irala i le, n ekiye aza na i a kula̱nsa̱ wuma u le. Ka̱ta̱ wu una le n otokobi, ko asuvu ayali e le wi a kupana ba be le u jebe ke le.’
024	JER	021	008	“Ɗa Vuzavaguɗu danai mu, n dana uma a, ‘Ili i na Vuzavaguɗu u dana i ɗa na, n zuwa ta̱ uye ure e kelime ka̱ɗa̱, ɗaɗa uye u wuma n wu ukpa̱. Yaba dem u zagba u na wi a kutono.
024	JER	021	009	Yaba dem na a ku ka̱sukpa̱ a Urushelima, wi ta̱ a kubana ukpa̱ u kotokobi, n kambulu, n ubuta̱ wa atakaci. Ama yaba dem na baci uta̱i ɗa u nekei ka̱ci ka̱ ni wa aza Kaldiya a na i u ka̱ra̱i n a̱ɗa̱ adama kuvon na, wi ta̱ a ku kisa ka̱ci ka̱ ni ka̱ta̱ u laꞋaka n wuma u ni.
024	JER	021	010	Adama a na mpa Vuzavaguɗu, n foɓuso ta̱ kuyaꞋin tsu rala n likuci i nanlo adama na n tuka̱ n atakaci ba ugain ba. Ka̱ta̱ n neke yi e kiye o mogono ma Babila, ka̱ta̱ a̱yi tamkpamu songu yi n akina. Mpa Vuzavaguɗu mpa ɗa n dansai.’”
024	JER	021	011	“Adama a kpaꞋa ku tsugono tsu Yahuza tankpamu ɗa u danai, ‘Panai kadanshi ka Vuzavaguɗu,
024	JER	021	012	A̱ ɗa̱ aza kpaꞋa ku Dawuda, Vuzavaguɗu u dana ta̱ “I yaꞋin kasingai usana lakam, ka̱ta̱ isa a̱ɗa̱ ekiye aza modoruko n ekiye aza vuza na o doroi, ta lo wupa u va̱ u kuɗenga̱ a na akina, ka̱ta̱ a ɗa a̱ kula̱ babu tana vuza na u ku kima̱ a ɗa, adama a ka gbani-gbani ka̱ a̱ɗa̱.’”
024	JER	021	013	“La̱na̱, mpa mita̱ a tsurala n a̱ɗa̱, a̱ɗa̱ na yi ida̱shi a ka̱ra̱, oꞋwo a̱ɗa̱ na yi ida̱shi a ka̱ba̱nga̱ ka atali, a̱ɗa̱ na i ci dana, ‘Ya yi u kufuɗa ku shilika̱ n a̱tsu, ko kpamu uwa ubuta̱ wi ida̱shi u tsu?’
024	JER	021	014	Mpa, n kutakacika ɗa̱ ta̱, derere n ka gbani-gbani ka na i yaꞋin, n ku dyaɓa ta̱ akina a kakamba ka̱ɗa̱, ka̱ta̱ aɗa a e leɓece ili ra̱ka̱ i na yi u ka̱ra̱i n ɗa̱.”
024	JER	022	001	Ɗa Vuzavaguɗu u danai, “Ɗa̱nga̱ vu bana a kpaꞋa ku mogono ma a Yahuda vu dansa kadanshi ka na mpa,
024	JER	022	002	ka̱ta̱ vu dana, ‘Pana kadanshi ka Vuzavaguɗu, a vu mogono ma a Yahuda, a vu na vu da̱sa̱ngi a kakuba ka tsugono tsu Dawuda, a vu n ana n taji a̱ nu koɓolo n uma a̱ nu a na a tsu tono n utsutsu na mpa.
024	JER	022	003	Vuzavaguɗu u dana ta̱ yaꞋin ka usuɓi n kasingai, adama na i ciya̱ wishi ekiye a vuza na o doroi. Ka̱ta̱ i nusaka komoci kana ka̱ ta̱wa̱i limoci a̱ wu a ɗa̱ ko i takacika yi ba, m mkpan koɓolo n agapa, ka̱ta̱ yuna vuza gbani ubuta̱ u na mpa ba.
024	JER	022	004	Adama na, ɗa baci i tonoi kadanshi ka na mpa, ngono n na n da̱sa̱ngi a kakuba ka Dawuda, i ta̱ a kuwa n utsutsu na mpa gaɗi va a keke odoku, n gaɗi va odoku, e le n a na taji e le koɓolo uma e le.
024	JER	022	005	Ama ɗa baci i iwain ku tono kadanshi ka na mpa, n kucina ta̱ n ka̱ci ka̱ va̱, kpaꞋa ku na mpa ki ta̱ o kubono agali. Mpa Vuzavaguɗu mpa ɗa n dansai.
024	JER	022	006	Adama na Vuzavaguɗu dansa ta̱ ukuna adama a kpaꞋa ku mogono ma a Yahuda, u danai. “‘A̱ ɗa̱ yi ta̱ an Giliyadu wa̱ a̱ va̱, n tsu na kaginda kagbayin ka Lebano ki, dem n nannai mayun ɗa m bono ko a̱ɗa̱ kakamba, likuci babu vuza.
024	JER	022	007	n ku foɓuso ta̱ vuza munuka adama a̱ ni, yaba dem n ucanuku munuka u ni, ka̱ta̱ a kapa nɗanga n singai n sida ka̱ta̱ a varuku le akina.
024	JER	022	008	“‘Ka̱ta̱ uduniya wa a̱bunda̱i u na wi a kutono n likuci i nanlo u danannai, “Yi ɗa̱i i zuwai Vuzavaguɗu takacikai i ɗika i gbangam i na mpa?”
024	JER	022	009	Ka̱ta̱ ushuku a dana, “Adama a ka̱sukpa̱ ta̱ Vuzavaguɗu Ka̱shile ke le ɗa o bonoi o kutono a̱ma̱li n a yaꞋin kai le tsu gbashi.””’
024	JER	022	010	Ka̱ta̱ i shika̱ i yi na u kuwa̱i ɗe ba, ka̱ta̱ i yaꞋin kai kpalu ba, ama shika̱i wuya wuya adama ni a̱ yi na u lazai, adama na u buwa a kubono we ene iɗika yi uka̱ni i ni ba.
024	JER	022	011	Adama na Vuzavaguɗu dansa ta̱ kakuna adama Shallum kolobo ka Josaya, mogono ma a Yahuda ma na ma lyaꞋi tsugono una̱u dada ni Josaya, a̱ yi ɗa vuza na a ɗikai a lazakai a kubanka i ɗika i Babila, “Kpamu wi a kudoku ku bono ubuta̱ u na mpa kpamu ba.
024	JER	022	012	Ama ɗe ubuta̱ u na a ɗikai ni a bankai tsugbashi, ta ɗe u ku kuwa̱, wi a kudoku kene iɗika i na mpa kpamu ba.”
024	JER	022	013	“I li ya atakaci i ɗa u vuza na u maꞋin kpaꞋa n uye u modoruko, a̱nu a gaɗi a̱ ni kpamu n uye wa uwa, a̱yi na u tsu zuwa toku linga ka̱ta̱ u kpa̱ɗa̱ ku tsupa yi, ka̱ta̱ u kpa̱ɗa̱ kutsupa yi atakaci ulinga a̱ ni,
024	JER	022	014	a̱ yi na u tsu dana ka̱sukpa̱ n maka ka̱ci ka̱ va̱ kpaꞋa ku gbayin n unu a gbagbain a gaɗi,’ ka̱ta̱ u yaꞋin ka le atusu, ka̱ta̱ u paɗara a ɗa n nɗanga n sida ni, yeve ka̱ta̱ u sura ku ɗa mini mashili.
024	JER	022	015	A vu, vu sheshe ta̱ kudana mogono ma vi, an vu kalai kpaꞋa ku nu n nɗanga n sida? Esheku a̱ nu a lyaꞋa ta̱ n u soꞋi, adama a kasingai n usuɓi ɗa tana u ciya̱i ida̱shi ma̱ta̱na̱.
024	JER	022	016	U ɓa̱nka̱i mkpan n aza unambi, ɗa tana ugain i ni. Ashe na va ɗaɗa kuyeve ku va̱ ba? Mpa Vuzavaguɗu mpa ɗa n dansai.
024	JER	022	017	Ama a vu zuwa ta̱ a̱shi n ka̱ɗu ka̱ nu ubuta̱ u kalyaꞋa, n ubuta̱ u munuka ma uma a gbani n ubuta̱ u modoruko n vishili.”
024	JER	022	018	Adama a nannai Vuzavaguɗu dansa ta̱ u kuna adama Johoyakim kolobo ka Josaya mogono ma a Yahuda. u danai, “Ka̱ta̱ a shika̱i kpalu, a dana, ‘Ai mokoshi ma tsu ma,’ ko ‘Taku tsu ɗa ba.’ Ka̱ta̱ a shika̱ yi, a dana. Vuzavaguɗu.’ ko ‘Vuzagbayin ba.’
024	JER	022	019	Tsu na a ci ciɗa̱ngu majaki ta a ku ciɗa̱ngi nannai, i ta̱ o ku ronoi a vakangu a kucina̱ ku utsutsu Urushelima.”
024	JER	022	020	“Bana kumba gaɗi vu Lebano ka̱ta̱ vi shika̱ ɗe, ka̱ta̱ a vu utuka̱ ka̱la̱ka̱tsu a̱ nu a likuci i Basha, i shika̱ a likuci i Abarim, adama na ncigi n nu ra̱ka̱ n kuwa̱ ta̱.
024	JER	022	021	N dansa ka ɗa̱ ta̱ a ayin uciyi u ɗa̱, ama ɗa ‘I iwain kupana,’ Tsu na mpa tsu ɗa i kiwanai, tun ɗe a ayin u ɗa̱nga̱ ni u ɗa̱, i tsu tono kadanshi ka̱ va̱ ba.
024	JER	022	022	Wunla̱ wi ta̱ a̱ kupura̱ngu tsugbayin tsu ɗa̱ ra̱ka̱, ka̱ta̱ a ɗika ncigi n ɗa̱ a banka tsugbashi, ka̱ta̱ vokpo n wono, adama ka gbani-gbani ka̱ɗa̱ ra̱ka̱.
024	JER	022	023	A̱ɗa̱ aza Lebano, a̱ɗa̱ na yi ida̱shi punu a ka̱tsuma̱ ka nɗanga n sida, i cuꞋu yi inka ye ne i ɗa ya kuyaꞋin ɗa baci atakaci a̱ ta̱wa̱i ɗa̱ an ɓa̱la̱ an vuka va a̱ga̱nda̱.”
024	JER	022	024	“Mpa Vuzavaguɗu n kucina ta̱ n wuma u va̱, ko an wokpoi Jokoniyan kolobo ka Johoyakim mogono ma aza Yahuda, makawani ma ka̱ta̱mba̱ri ma a ka̱jivu ka kukiye ku usingai ka̱ va̱, dem n nannai mita̱ a ku utuka̱ wu
024	JER	022	025	ka̱ta̱ n neke wu ekiye aza a na i a kula̱nsa̱ wuma u nu, ekiye aza na vi a kupana wovon u le, wa ta Nebukanezaru mogono ma aza Babila kpamu n ekiye aza Kaldiya.
024	JER	022	026	Ka̱ta̱ n taɗuku koɓolo n a̱na̱ku a na amaci nu a iɗika i yoku kau i na vu nambai kuyeve, ta ɗe va ku kuwa̱.
024	JER	022	027	Vi a ku doku ku bono a iɗika i na mpa i na vu cikalai ba.”
024	JER	022	028	Ɗa vuza yoku u danai, “Na va, Jokoniyan ka ɓoshi ka mogbodo ka, ma̱diki ma na vuza u buwai a ku cikala ba? Yiɗa̱i zuwai ɗa a taɗuki ni koɓolo n muku n ni a iɗika i na eyevi ba?
024	JER	022	029	OꞋo iɗika, iɗika, iɗika, pana kadanshi ka Vuzavaguɗu.
024	JER	022	030	Vuzavaguɗu u dana ta̱, “Ɗana vuma na mpa madari, vuma na wa kusuɓa̱ a wuma u ni ba, adama na babu matsukaya ma ni ma na ma ku ciya̱ u lyai u na wa ku da̱sa̱ngu a kakuba ka tsugono tsu Dawuda be le tana u lyaꞋaka Yahuda tsugono.”
024	JER	023	001	Vuzavaguɗu u dana ta̱, “I li ya atakaci i ɗa a kubana nguɓi n na n wacuwai nlala n kaguɓa n kajanu ku va̱.”
024	JER	023	002	Adama nannai, Vuzavaguɗu Ka̱shile ki Isaraila ka dansa ta̱ u kuna adama nguɓi n na m ɓa̱nka̱i uma a̱ va̱. “I wacuwai ushiga wa nlala u va̱ ɗa i lokoi le, ɗa i iwain kuɓa̱nka̱ le. La̱na̱ mita̱ a kutakaci ɗa̱ adama a ka gbani-gbani ka̱ɗa̱. Mpa Vuzavaguɗu, ɗana ta̱.
024	JER	023	003	Ka̱ta̱ n ɓolongu ushiga wa nlala u va̱ u na wi a ubuta̱ ra̱ka̱, ka̱ta̱ m bonoko le a ubuta̱ u kalina u le, ka̱ta̱ a matsasaka a yimkpa.
024	JER	023	004	Ka̱ta̱ n zuwa ka le nguɓi n na kula̱na̱ le, i a kudoku kupana wovon ba, be le tana a rikpa̱, i tan feu a kupuwa̱nka̱ kpamu ba. Mpa Vuzavaguɗu mpa ɗa n dansai.
024	JER	023	005	“La̱na̱, Vuzavaguɗu u dana ta̱, kanna ki ta̱ lo a kuta̱wa̱, kana n ku ɗengusa̱ ka̱ Dawuda kacaka ka̱ta̱ u lyaꞋa tsugono, ka̱ta̱ tana u lyaꞋa tsu ɗa mayin, n usuɓi kpamu n kasingai a iɗika.
024	JER	023	006	A ayin o tsugono a̱ ni a ɗa Yahuda u kuciya̱ wishi, ka̱ta̱ Isaraila tankpamu yongo m ma̱ta̱na̱. Kula ku na a ku ɗekei ku ɗana: Vuzavaguɗu ɗa, usuɓi u tsu.’
024	JER	023	007	“Adama nannai, Vuzavaguɗu u dana ta̱, la̱na̱, kanna kita̱ lo a kuta̱wa̱, kana uma a kudoku a dana, a kucina ta̱ n Ka̱shile kana ku utuka̱i na aza Isaraila a i ɗika i Masar ba,’
024	JER	023	008	ama i ta̱ a kudana, akucina ta̱ n Vuzavaguɗu vu na wu utuka̱i n aza Isaraila a iɗika yi uɓon u gaɗi, a iɗika ra̱ka̱ i na uwaciwi le.’ Ka̱ta̱ yeve a doku a da̱sa̱ngu iɗika i le.
024	JER	023	009	Adama eneki tankpamu, ekyamba i va̱ i kuwa̱ ta̱, ɗa etele i kyamba a̱ va̱ ra̱ka̱ a̱ gba̱ɗa̱i, ɗa mokpoi an ko osoꞋi ka̱ ma̱ra̱, an ko osoꞋi ka̱ ma̱ra̱ kana ma̱ra̱ ma laꞋa ni u soꞋi, adama a Vuzavaguɗu, adama kadanshi ka ciɗa ka̱ ni.
024	JER	023	010	Adama a na iɗika ya i shana ta̱ tukpa n cishakanlai, adama una̱u, iɗika ya yi ta̱ a kuyaꞋin kpalu, kpamu a ubuta̱ u kalina a kakamba u ɗekpe ɗe. Kusheshe ku le ka gbani-gbani ka a, a kuyaꞋin u linga n kusheshe le ubuta̱ wa a uwa.
024	JER	023	011	“A na n ganu koɓolo n eneki dem vu le i n wovon u Ka̱shile ba, ko punu a kpaꞋa ku va̱ n cina ta̱ ka gbani-gbani ke le. Mpa Vuzavaguɗu mpa ɗa n dansai.
024	JER	023	012	Adama nannai, uye u le wi ta̱ okokpo n kederi a ubuta̱ u ka̱yimbi ubuta̱ u na o kutono ka̱ta̱ a yikpa̱, adama na n ku tuka̱ le ta̱ m ma̱dukpa̱, a̱ ka̱ya̱ ka a takacika ke le, Vuzavaguɗu ɗa u dansai.
024	JER	023	013	A ka̱tsa̱ma̱ ka eneki aza Samariya mene ta̱ i li gbani-gbani n kula ku ka̱ma̱li ka Balu ku ɗa i a ku yaꞋin kindana a ku zuwa uma a̱ va̱ aza Isaraila kupuwa̱nka̱.
024	JER	023	014	Ama u eneki a za Urushelima ɗa mene ili yi unata i na kpamu i lyaꞋi i na mpa a ma yaꞋin ma tsugbani n adanshi ka uwa, a kudoku aza a gbani-gbani u tsura, adama na ka̱ta̱ vuza u kpatala u ka̱sukpa̱ ka gbani-gbani ka̱ ni ba, ra̱ka̱ vu le ɗa okpoi mu tsu Sodom, aza na i punu ida̱shi kpamu tsu Gomora.”
024	JER	023	015	Adama a nannai, Vuzavaguɗu va ovonshi u dansa ta̱ u kuna adama eneki a nanlo. “La̱na̱, ilikulyaꞋa ya okono i ɗa n ku zuwa le a lyaꞋa, ka̱ta̱ n neke le mini mo okono o soꞋo, adama a na ubuta̱ u eneki wa aza Urushelima u ɗa kutoni ka̱ma̱li ku ka̱ra̱i iɗika ra̱ka̱.”
024	JER	023	016	I na Vuzavaguɗu vo ovonshi u dansai i ɗa na, “Ka̱ta̱ i pana kadanshi ka eneki a uwa a na mpa ba, adama na ku kparasa ku ɗa koci i a kukparasa a̱ɗa̱. Kusheshe ka̱ a̱ɗu kuci ke le ku ɗa koci i a kudana a̱ɗa̱, ba u kuna u Ka̱shile u ɗa ba.
024	JER	023	017	A tsu dakaka ta̱ kudana uma a na o goyoi mu, ‘Vuzavaguɗu u dana ta̱ yi ta̱ o kuyongo m ma̱ta̱na̱.’ wa aza ugbamukaci na tamkpamu o tonoi le, ka̱ta̱ a dana, babu atakaci a na a kuciya̱ a̱ɗa̱.’
024	JER	023	018	A dama na, babu vuza na u sawai kuda̱sa̱ngu o koɓolo ka odoki gaɗi, adama na wene ko u pana kadanshi ka̱ ni. Ya yi u da̱sa̱ngi ɗa u panai kadanshi ka̱ ni ɗa u tonoi kaꞋa?
024	JER	023	019	La̱na̱, keleshu ka wupa ka Vuzavaguɗu, ko o ɓoso ta̱ ɗa kuta̱i n wupa uteku tsu na kabatalikpau ka tsu ɗa̱nga̱ a kaci ka aza gbani-gbani.
024	JER	023	020	Wupa u Vuzavaguɗu wi a̱ kuta̱na̱ ba sai u ɗa u kotso ra̱ka̱ ukuna u ka̱ a̱ɗu ka̱ ni a ayin a na a kuta̱wa̱ ta lo ya ku yeve ili ya mayin.
024	JER	023	021	Mpa n suꞋuku eneki a na mpa ba, dem n nannai ɗa a̱ ka̱ra̱i n akaka e le, mpa n yaꞋin kadanshi n a̱ le ba, dem n nannai ɗa i a kuyaꞋin kene.
024	JER	023	022	Ama ishi baci a̱ da̱sa̱ngu a̱ ka̱tsuma̱ ko oɓolo a uma a̱ va̱, ashi ta̱ a kudana uma a̱ va̱ kadanshi ka̱ va̱. ka̱ta̱ a zuwa le a kpatala a ka̱sukpa̱ u nushi u le n ka gbani-gbani ke le.
024	JER	023	023	Vuzavaguɗu u danai “Mpa ɗa Ka̱shile kana ki ubuta̱ dem,” “ba kubuta̱ ute ba.
024	JER	023	024	Vuzavaguɗu u danai, vuza wi ta̱ a kusheɗeku a ubuta̱ ka̱ta̱ n kpa̱ɗa̱ kenei?” Ashe mpa ɗa n shatangi gaɗi n iɗika ba?”
024	JER	023	025	“Ai, mpa na ta̱ i na eneki a uwa a na mpa i a kudansa adama a kula ku va̱. A tsu dana ta̱, ‘N yaꞋin ta̱ alatani. N yaꞋin ta̱ alatani.’
024	JER	023	026	Ali wanai ɗa eneki a uwa a na mpa a ku ka̱sukpa̱ u kuna wa a uwa, e le na a tsu ka̱na̱ kudoro uma n ukuna wa uwa u na wi a̱ɗu we ele?
024	JER	023	027	E sheshe ta̱, kudana uma a̱ va̱ i ta̱ a kucinukpa m mpa, ubuta̱ wa alatani u le u na i a madanansanai, uteku tsu na ikaya i le i cinukpai m mpa a ayin a na a̱ gita̱i kutono ku balu.
024	JER	023	028	Ɗa Vuzavaguɗu u danai, ka̱sukpa̱i keneki ka na de dem ki na alatani ka dansa alatani a̱ ni, ama a̱ ka̱sukpa̱i aza na i n kadanshi ka̱ va̱, a dansa ka mayin. Yiɗa̱i i gbaɓai mita̱ n ishina?”
024	JER	023	029	Ɗa Vuzavaguɗu u danai“Ashe, kadanshi ka̱ va̱ ki uteku tsa akina ba?”an, kalapatsu ka na ka ka ɓosoi katali ba?
024	JER	023	030	“Adama nannai,” Vuzavaguɗu u dana ta̱, “Mpa mita̱ a tsurala n eneki a na i a mobokoko ma kadanshi ka̱ va̱ a̱ ka̱tsuma̱ ke le.
024	JER	023	031	Mayun,” Vuzavaguɗu u dana ta̱ “Mpa mita̱ a tsurala n eneki a na a tsu ɓa̱yuwa̱ una̱u le, ka̱ta̱ a dana, ‘Vuzavaguɗu ɗa u dana ta̱.’
024	JER	023	032	Mayun, mpa mita̱ a tsurala n eneki a na a tsu dansa alatani a uwa,” Vuzavaguɗu ɗa u dansai, “Ka̱ta̱ a ka̱na̱ kudana le ukuna wa uwa, ka̱ta̱ a zuwa uma a̱ va̱ a̱ puwa̱nka̱, mpa n suku le, be le tana n zagba le. I tana a ku ciya̱ u lyai uma nanlo ba ko kenu,” Vuzavaguɗu ɗa u dansai.
024	JER	023	033	“Ɗa baci vuza a̱ ka̱tsuma̱ ka uma a na mpa, ko keneki, ko ganu wecei nu, ‘Yeɗei yi a kutakacika Vuzavaguɗu?’ Ka̱ta̱ vu dana le, ‘A̱ɗa̱ ɗa atakaci a̱ ni, kpamu mita̱ a ku ka̱sukpa̱ ɗa̱, mpa Vuzavaguɗu n dansa ta̱.’
024	JER	023	034	Ama ɗa baci keneki, ko ganu, ko vuza yoku a ka̱tsuma̱ ka uma, u dansai ukuna wa a uwa ɗa u danai, ‘N ciya̱ ta̱ kene u Vuzavaguɗu,’ Mpa n kutakacika ta̱ vuma nanlo koɓolo n kpaꞋa ku ni.
024	JER	023	035	Ama i na yi a kulyaꞋa kelime m madananai i ɗana, Yeɗei wushuki u Vuzavaguɗu?’ Ko kpamu ‘Yiɗa̱i Vuzavaguɗu dansai?’
024	JER	023	036	Ama, Ɗa̱skpa̱i kudansa ukuna wa atakaci a Vuzavaguɗu,’ adama na akaka a yaba dem i ta̱ o kokpo atakaci a ka̱cika̱ni. La̱na̱, a̱ɗa̱ ɗa na yi a ku la̱nga̱sa̱ kadanshi ka Vuzavaguɗu Ka̱shile ka wuma, Ka̱shile MalaꞋimili, Ka̱shile ka̱ tsu.
024	JER	023	037	Uteku tsu na ya kudana eneki u ɗa na‘Yeɗei wushuki u Vuzavaguɗu?’ Ko kpamu ‘Yiɗa̱i Vuzavaguɗu dansai?’
024	JER	023	038	Ɗa baci wushuki, ‘I na mpa n danai ɗa̱, kene ku ɗa ku Vuzavaguɗu,’ ka̱ta̱ i dakaka kudana, “N ciya̱ ta̱ kene u Vuzavaguɗu”ko a na n danai ɗa̱ ka̱ta̱ i dansa u kuna an i ciya̱i kene u Vuzavaguɗu ba.’
024	JER	023	039	Adama nannai, mpa Vuzavaguɗu n ku vakangu ɗa̱ ta̱ eneki a uwa. Ka̱ta̱ n loko ɗa̱ a e kelime ka̱ va̱, a̱ɗa̱ n likuci i na n nekei ɗa̱, a̱ɗa̱ ni ikaya i ɗa̱.
024	JER	023	040	Ka̱ta̱ n zuwa ɗa̱ yokpo ili yi unata n ili wono ali uteku. Kpamu i a kucinukpa n ka ba.”’
024	JER	024	001	An Nebukaneza mogono ma aza Babila u remei Jokoniyan kolobo ka Johoyakim va a Yahuda, n nkoshi gba̱ra̱ gba̱ra̱, n aza ulinga wa ekiye koɓolo n awakana a Urushelima, ɗa u bankai le tsugbashi iɗika i Babila. Ɗa Vuzavaguɗu yotsongi mu kene ka m bana n ere ma epeshe n na a zuwai a A̱Ꞌisa̱ a kelime ka Vuzavaguɗu.
024	JER	024	002	Mabana mete mita̱ n epeshe a singai, n tsuloboi an epeshe ugiti u ku geꞋewe. Ama a mabana ma ere, mita̱ n epeshe a gbani-gbani, a̱ na̱mgba̱ ta̱ n a̱bunda̱i tsu na vuza wa kufuɗa wa lyaꞋa ba.
024	JER	024	003	Ɗa Vuzavaguɗu wecei mu, u danai, “Yiɗa̱i venei, Irimiya?” ɗa n danai, “Epeshe, a na agaꞋin mayin, n a na a kpa̱ɗa̱i kugan tsu na babu vuza na wa kufuɗa wa lyaꞋa a ɗa.”
024	JER	024	004	Ɗa Vuzavaguɗu u danai mu.
024	JER	024	005	“I na Vuzavaguɗu Ka̱shile ki Isaraila kadansai i ɗa na. Tsu na epeshe asingai a na mpa i ta n kukanza aza Yahuda a na o lokoi a ku banka tsugbashi a iɗika ya Kaldiya nannai.
024	JER	024	006	N kula̱na̱ le ta̱ mayin, ka̱ta̱ m bonoko n a̱le iɗika i na mpa. Ka̱ta̱ n zuwa le o gbonguro, n kpa̱ɗa̱ ku la̱nga̱sa̱ le. Ka̱ta̱ n shikpa̱ le, ka̱ta̱ n kpa̱ɗa̱ kudoku kumuɗa̱ le.
024	JER	024	007	Ka̱ta̱ n neke le ka̱ɗu, adama e yeve a na mpa ɗa Vuzavaguɗu, ka̱ta̱ e le kpamu okpo uma a̱ va̱, ka̱ta̱ mpa kpamu mokpo Ka̱shile ke le, adama na i ta̱ o kubono wa̱ va̱ n a̱ɗu e le dem.
024	JER	024	008	“Ama Vuzavaguɗu u dana ta̱ Tsu na mabana m epeshe ma gbani-gbani ma na mi kulyaꞋa ba va, ta n kutakacika Zedekiya mogono ma a Yahuda nannai koɓolo n nkoshi n gba̱ra̱ gba̱ra̱, n kagimi ka aza Urushelima kana ka buwai punu iɗika ya, koɓolo n aza na a lazai ɗa banai ɗa a̱ da̱sa̱ngi iɗika i Masaru.
024	JER	024	009	Ka̱ta̱ n zuwa le okpo ili wovon n ili yi unata i tsugono tsu uduniya ra̱ka̱. ci ta̱ okokpo ili yi ishikushi, n ili ansa, n ili kugoyi, n ili kuyaꞋin ka una̱u a ubuta̱ dem u na n ku vishuwa le.
024	JER	024	010	Ka̱ta̱ n suku le n kotokobi, n kambulu, n ma̱dukpa̱ ali sai ma muna le ra̱ka̱ punu a iɗika i na n nekei le, ele koɓolo n ikaya i le.
024	JER	025	001	Ana Jehokimu kolobo ka Josiya u lyaꞋi tsugono tsa aza Yahuda ayaꞋa na̱shi, ɗa Vuzavaguɗu nekei mu akaka a na mpa adama aza Yahuda ra̱ka̱. A ka̱ya̱ ka ugiti kana Nebukanezaru lyaꞋi tsugono tsa aza Babila.
024	JER	025	002	Dana aza Urushelima akaka na mpa ra̱ka̱ n ubuta̱ u na u buwai punu iɗika ya a Yahuda.
024	JER	025	003	AyaꞋa kamanganatatsu a ɗa na an Vuzavaguɗu ka̱ni kudana mu akaka a na mpa. U gita̱i kudana mu akaka a na mpa a ayin a na Josiya, kolobo ka Amuno, ki a kulyaꞋa tsugono tsa a Yahuda aya̱Ꞌa̱ kupa n a tatsu. Kpamu n dana ɗa̱ ta̱ a ɗa gbende, ama ɗa i kpa̱ɗa̱i kupana.
024	JER	025	004	A̱ ɗa̱ i pana ba, i kpa̱ɗa̱i kutono a ɗa, ko n nannai ɗa Vuzavaguɗu dakaka ku suꞋuku ɗa̱ n agbashi a̱ ni eneki,
024	JER	025	005	a ka̱na̱i kudana, ‘Kpatalai, yaba dem ka̱ta̱ i ka̱sukpa̱ kavama ka̱ɗa̱ n ka gbani-gbani ka̱ɗa̱, ka̱ta̱ i da̱sa̱ngu i ɗika i na Vuzavaguɗu nekei ɗa̱ koɓolo n isheku i ɗa̱ tun ɗe a ayin a tsumani n ayin a babu uteku.
024	JER	025	006	Ka̱ta̱ i ka̱na̱ kutono a̱ma̱li ni yaꞋin kai le tsugbashi ba, ko kpamu i zuwa mu n yaꞋin wupa o kutoni ki ili yi ulinga wa ekiye a̱ɗa̱ ba. Nanai va wa kuzuwa mu n takacika ɗa̱ ba.’
024	JER	025	007	Demu n nannai ɗa i kpa̱ɗa̱i kupana, ɗa i zuwai mu n yaꞋin wupa, adama na i ka̱na̱ ta̱ kucikpa ki ili yi ulinga ya ekiye a̱ɗa̱. Nanai va tana ɗa u ronokoi ɗa̱ atakaci. Mpa Vuzavaguɗu mpa ɗa n dansai.
024	JER	025	008	“Adama nannai, Vuzavaguɗu MalaꞋimili u dana ta̱. Tun na i iwain kutono kadanshi ka̱ va̱,
024	JER	025	009	La̱na̱, n ku suꞋuku ta̱ irala i ɗa̱ yi uduniya ra̱ka̱, aza na a kuta̱ uɓon u gaɗi. N zagba ta̱ mogono Nebukanezaru va aza Babila wokpo kajagaba ke le. N zagbai ta̱ u yaꞋin u linga u va̱. N ku utuka̱ ta̱ n irala a na mpa adama na a̱ shilika̱ n iɗika i na mpa n likuci i na yi ɗeɗevu. Ka̱ta̱ muna le ra̱ka̱, n zuwa le okpo agali n ili wovon ubuta̱ uma, n ili memeɗe mu una̱ n wono ali uteku.
024	JER	025	010	Ka̱ta̱ kpamu n sa̱nka̱ le ma̱za̱nga̱ n ma̱ta̱na̱, koɓolo n ma̱za̱nga̱ ma kadanshi ma vuka vu savu n vali vu ni. Ka̱ta̱ n sa̱nka̱ uma kudoku kupana kiya ku kutali n kutashi ku ma̱kuni.
024	JER	025	011	Ka̱ta̱ iɗika i na mpa ra̱ka̱ yokpo agali ka̱ta̱ i ɗa i na̱mgba̱, ka̱ta̱ uduniya u na mpa u ga̱nda̱ka̱ mogono ma aza Babila aya̱Ꞌa̱ amanga a tatsu n kupa.
024	JER	025	012	Ka̱ta̱ ayin a na baci ayaꞋa amangatatsu n kupa o kotsoi, ka̱ta̱ n takacika mogono ma aza Babila koɓolo n iɗika ya ra̱ka̱, wa ta iɗika ya Kaldiya, adama u nushi u le. Ka̱ta̱ m bonoko iɗika ya agali ali uteku. Mpa Vuzavaguɗu mpa ɗa n dansai.
024	JER	025	013	Ka̱ta̱ n zuwa le atakaci ka atakaci ra̱ka̱ a na Irimiya u dansai a kuciya̱ uduniya u na mpa ra̱ka̱.
024	JER	025	014	A dama na uduniya n a̱bunda̱i wi ta̱ a kuzuwa aza Babila a yaꞋin ka le a̱ga̱nda̱. Mita̱ a kushika le ta̱ derere vu unushi u na a yaꞋin, n ulinga wa ekiye e le.”
024	JER	025	015	Vuzavaguɗu Ka̱shile ki Isaraila ka dana mu ta̱, “Isa mokoꞋo ma mini mi inabi ma wupa u va̱ ma na mi ekiye a̱ va̱ na, ka̱ta̱ vu zuwa uduniya u na ra̱ka̱ n suꞋuku wu we ele o soꞋo.
024	JER	025	016	O soꞋo baci i ta̱ a ku tangala ka̱ta̱ a jara adama o kotokobi kana mi a ku suꞋuku a ka̱tsuma̱ ke le.”
024	JER	025	017	Ɗa n ɗikai mokoꞋo ma ekiye a Vuzavaguɗu, ɗa n zuwai uduniya ra̱ka̱ u na Vuzavaguɗu suꞋuki mu o soꞋo.
024	JER	025	018	Ɗa n bankai aza Urushelima koɓolo n likuci ya Yahuda, ɗa ngono n le koɓolo nkoshi n gba̱ra̱ gba̱ra̱, ɗa o soꞋo, a kanna ka nanlo ka ɗa utuka̱i le o tsugono, ɗa okpoi ili wono, n ili i kugoyi n ili i kuyaꞋin ka una̱, uteku tsu na i a na na.
024	JER	025	019	Ɗa kpamu n bankai FiriꞋauna va aza Masaru n agbashi a̱ ni, n a na taji a̱ ni koɓolo n uma a̱ ni ra̱ka̱,
024	JER	025	020	koɓolo n elentsu kakau a na i punu koɓolo n a̱ le, n ngono mi iɗika n Uzu ra̱ka̱, n ngono ma aza Filistina (Ashkelon, n Gaza, n Ekoron koɓolo n kabuwi ka aza Ashidodu).
024	JER	025	021	N Edom, n Moba, koɓolo n olobo a Amuno.
024	JER	025	022	n ngono n likuci i Taya ra̱ka̱ n Sidon ra̱ka̱ koɓolo n ngono n na mi a ka̱kina̱ ka malaꞋa,
024	JER	025	023	n aza Dedan, n Tema, n Buzu koɓolo n aza na a tsu puna a̱nji a̱ca̱n e le,
024	JER	025	024	koɓolo n ngono ma aza Arabiya ra̱ka̱ n ngono ma elentsu kakau n na mi punu ida̱shi agbata,
024	JER	025	025	n ngono ma aza Zimiri n ma aza Elam koɓolo n ngono ma aza Mediya ra̱ka̱,
024	JER	025	026	n ngono ma aza a gaɗi ra̱ka̱, aza na i ɗeɗevu n aza na i dangi, vu za te te koɓolo n tsugono ra̱ka̱ tsu na tsu ka̱ra̱i uduniya. Ka̱ta̱ a ukoci vu neke mogono ma aza Babila ma soꞋo.
024	JER	025	027	“Ka̱ta̱ vu dana le, ‘Vuzavaguɗu MalaꞋimili Ka̱shile ki Isaraila ka dana ta̱. SoꞋi, a li ma maka ɗa̱ ka̱ta̱ i shama, ka̱ta̱ i yikpa̱ ama yi a kuɗa̱nga̱ ba, adama na mita̱ a kuzuwa a una a̱ɗa̱ ubuta̱ u kuvon.’
024	JER	025	028	Ɗa baci vuza a ka̱tsuma̱ ke le u iwain kusoꞋo mini mi inabi ma, dana le, ‘Vuzavaguɗu vo ovonshi u dana ta̱, mayu ɗa yaba dem u soꞋo maꞋa.
024	JER	025	029	Mpa n gita̱ ta̱ ku tuka̱ n una̱mgbi a likuci i va̱. I dana ta̱ ugan atakaci ka ɗa̱ ba? Mayun ɗa atakaci ka ɗa̱, adama na mita̱ a ku suꞋuku kuvon a iɗika yi uduniya ra̱ka̱. Mayun ɗa ukuna u na mpa u yaꞋin adama na mpa Vuzavaguɗu va ovonshi va alingata, n dansa ta̱.
024	JER	025	030	“Gogo na, avu Irimiya yaꞋin kene u tsurala n a̱ le adama ukuna u nampa ra̱ka̱, ka̱ta̱ vu dana le. “‘Vuzavaguɗu wi ta̱ a ku inka ɗe gaɗi, ka̱ta̱ a pana i inka i ni ɗe n utsura ubuta̱ wi ida̱shi u ciɗa u ni, u ku inka ta̱ n utsura adama ushiga wa nlala u ni, ka̱ta̱ usala ka̱u an aza a na i a kutaꞋa umaci u mambulu, wi ta̱ a ku inka ka̱u adama uduniya wi iɗika ra̱ka̱.
024	JER	025	031	Ulapi wu una̱ u ni wi ta̱ a kuyawa uteku wu uduniya, adama na Vuzavaguɗu wi ta̱ n afada n uma uduniya, wi ta̱ a kuyaꞋin ka uma uduniya ra̱ka̱ afada, ka̱ta̱ wu una aza a gbani-gbani n kotokobi. Mpa Vuzavaguɗu, mpa ɗa n dansai.’
024	JER	025	032	“Vuzavaguɗu va ovonshi u dana ta̱, La̱na̱, u na̱mgbi u ɗa a ku ka̱ra̱Ꞌa̱, a kutono iɗika, iɗika, keleshu kagbayin kpamu ka̱ ɗa̱nga̱ ta̱ ɗe uɓon u dangi a kubana uteku wu iɗika.
024	JER	025	033	“A kanna ka nanlo, aza na Vuzavaguɗu kuna, i ta̱ a kuyawa uteku na mpa a kubana uteku wu uduniya. Babu vuza na wa kuyaꞋin kpalu ku le, be le tana u ɓolongu le ko u ciɗa̱ngu le. I ta̱ a ku ka̱sukpa̱ le okpo a na a̱wiya̱n i ɗika.
024	JER	025	034	“Shika̱i, m malapa mu una̱ a̱ɗa̱ nguɓi, ka̱ta̱ i vaku o kokomo a̱ɗa̱ aza e kelime ushiga, adama na kana ka kukiɗa ka̱ɗa̱ ka yawa ta̱, yikpa̱i ka̱ta̱ i ɓoso an ma̱diki.
024	JER	025	035	Babu ubuta̱ u kusheɗeku adama an nguɓi, babu ubuta̱ u kulaꞋaka adama aza e kelime an ushiga.
024	JER	025	036	Uma i ta̱ a kupana ma̱shi ma aza a kaguɓa, m ma̱shi ma aza kelime ushiga. adama na Vuzavaguɗu wi ta̱ a ku la̱nga̱sa̱ ubuta̱ u kalina u le,
024	JER	025	037	ka̱ta̱ ushiga u na wi ida̱shi i ma̱ta̱na̱ i yaꞋin ula̱nga̱shi adama a wupa u gbayin u Vuzavaguɗu.
024	JER	025	038	Uteku tsu na kawu tsu ka̱sukpa̱ kura̱ ku ni, adama na iɗika i le i yaꞋin u na̱mgbi, adama o kotokobi ka Vuzavaguɗu koɓolo n wupa u gbani-gbani u ni.”
024	JER	026	001	An Jehokimu kolobo ka Yosiya kokpoi mogono ma a Yahuda, ɗa Vuzavaguɗu nekei mu a kaka a na mpa. Udanai,
024	JER	026	002	“Vuzavaguɗu u dana ta̱, ɗenga̱ vu shamgba e mere ma kpaꞋa ku Vuzavaguɗu, ka̱ta̱ vu yaꞋin kadanshi n uma ra̱ka̱ a na a̱ ta̱wa̱i kavasa a kpaꞋa ku Vuzavaguɗu. Dana le ukuna ra̱ka̱ u na n danai nu, ka̱ta̱ vu sokongu vu buwaka ili ba.
024	JER	026	003	U gaꞋa ba i ta̱ a kupana, ka̱ta̱ a kpatala a̱ ka̱sukpa̱ uye kavama u na i a kutono, adama na mpa n ka̱sukpa̱ ukuna wa atakaci a na mi ishi n sheshei ku yaꞋin ka le, adama a ka gbani-gbani ke le.
024	JER	026	004	Ka̱ta̱ vu dana le, ‘Vuzavaguɗu u dana ta̱, ɗa baci i kpa̱ɗa̱i kupana kadanshi ka̱ va̱, ɗa kpamu i kpa̱ɗa̱i ku tono wila̱ u na n tonokoi ɗa̱,
024	JER	026	005	ɗa kpamu n suꞋuki i ɗa̱ n agbashi a̱ va̱ ayin tutu, dem n nannai ɗa i kpa̱ɗa̱i kupana,
024	JER	026	006	adama nannai, n kubonoko ta̱ kpaꞋa ku na mpa kokpo an Shilo, ka̱ta̱ n bonoko likuci i na mpa yokpo ili yi zoꞋoshi i uma uduniya dem.”’
024	JER	026	007	Ɗa a na n ganu n eneki ra̱ka̱ a panai Irimiya a kudansa u kuna u na mpa a kpaꞋa ku Vuzavaguɗu.
024	JER	026	008	An Irimiya u kotsoi kudansa ukuna u na Vuzavaguɗu u danai ni u dana uma ra̱ka̱, ɗa a na n ganu koɓolo n eneki a ra̱ka̱ a remei ni, ɗa a danai “Mayun ɗa vu kuwa̱.
024	JER	026	009	Yiɗa̱i i zuwai ɗa vu yaꞋin kene n kula ku Vuzavaguɗu vu danai, ‘KpaꞋa ku na mpa ki ta̱ o kokpo an Shilo, ka̱ta̱ likuci i na mpa kpamu yokpo a agali, babu ili punu?” Ɗa uma ra̱ka̱ o ɓolongi ɗa a ka̱ra̱i Irimiya a kpaꞋa ku Vuzavaguɗu.
024	JER	026	010	A na ngono ma aza Yahuda m panai u kuna u na mpa, ɗa uta̱i a kpaꞋa ku mogono ɗa a banai a kpaꞋa ku Vuzavaguɗu, ɗa a̱ da̱sa̱ngi yaba dem ubuta̱ wi ida̱shi u ni, ɗa a yaꞋin koɓolo a kefeku ka kpaꞋa ku savu ku mogono.
024	JER	026	011	Ɗa a na n ganu n eneki a u danai ngono koɓolo n uma, a dana, “Vuma na mpa, ugan ta̱ unai, adama u yaꞋin ta̱ kene ku wuya adama a likuci i na mpa, tsu na i panai n atsuvu a̱ɗa̱.”
024	JER	026	012	Ɗa Irimiya u danai aza e kelime n uma a ra̱ka̱, u danai, “Vuzavaguɗu ɗa u danai mu n dansa kene adama kpaꞋa ku na mpa n likuci i na mpa u teku tsu na i panai.
024	JER	026	013	Adama nannai gogo na, lapulai uye u ɗa̱, n ka gbani-gbani kana yi a ku yaꞋin sa, ka̱ta̱ i tono kadanshi ka Vuzavaguɗu Ka̱shile ka̱ɗa̱, adama a na Ka̱shile ka ka̱sukpa̱ ukuna wa atakaci a na wu ishi u foɓusoi ku takacika ɗa̱.
024	JER	026	014	Ama mpa de, mpa ɗa na e kiye a̱ɗa̱. YaꞋin n mpa uteku tsu na ugain i ɗa̱.
024	JER	026	015	Ama, ka̱ta̱ i yeve, ɗa baci yi unai mu, yi ta̱ a ku ɗika mapasa ma vuza babu nushi a kaci ka̱ɗa̱ n likuci i na mpa koɓolo ni na yi punu dem, adama na mayun, Vuzavaguɗu ɗa u suꞋuki mu n dana ɗa̱ u kuna u kadanshi u na i panai n dansai atsuvu a̱ɗa̱ ra̱ka̱ na.”
024	JER	026	016	Ɗa aza gba̱ra̱ gba̱ra̱ koɓolo n uma ra̱ka̱ a u danai a na ganu koɓolo n eneki a uwa a, “Vuma na mpa wi kuna ba, adama na u dana tsu ta̱ ukuna a kaka a na Vuzaguɗu Ka̱shile ka̱ tsu ke neke ni.”
024	JER	026	017	Ɗa aza a yoku a ka̱tsuma̱ ka a za a gba̱ra̱ gba̱ra̱ a̱ ɗa̱nga̱ kiꞋishani ɗa a danai uma,
024	JER	026	018	“Mika va aza Moreshetu feu yaꞋin ta̱ kene a ayin a tsugono tsu Hezekiya, mogono ma a Yahuda, u danai aza Yahuda. ‘Vuzavaguɗu va ovonshi u dana ta̱, “‘I ta̱ a kucimba Sihiyona an kashina, ka̱ta̱ Urushelima wokpo koɓolo ka̱kiza̱, ka̱ta̱ kuntsu ku nɗanga ma̱ a̱bunda̱i muꞋuta̱ ɗe a kaginda kana a Isa̱ a Vuzavaguɗu i.’
024	JER	026	019	Hezekiya mogono ma a Yahuda ma unai ta̱? U pana wovon u Ka̱shile ɗa u folonoi Vuzavaguɗu sabaꞋa kusheshe ka atakaci a na u sheshei kusuꞋuku le ba? Ama a̱tsu ci ciga ta̱ ku rono ko ka̱cika̱tsu atakaci a gbangam.”
024	JER	026	020	Vuza yoku wi ta̱ lo vuza na feu yaꞋin kene n kula ku Vuzavaguɗu, kula ku ni ku ɗa a ci ɗeke Uriya kolobo ka Shemaya a likuci Kiriyatu-jerimu. U yaꞋin a ta̱ kene a dama a likuci i na mpa n iɗika i na mpa u teku tsu Irimiya u dansai.
024	JER	026	021	A na mogono Jehokimu koɓolo n ovonshi a̱ ni, n aza gba̱ra̱ gba̱ra̱ ni a panai kaꞋa, ɗa u sheshei tsu na wunai. Ama a na Uriya u panai n ofoɓuso e le, ɗa u panai wovon ɗa u sumai u banai a kubana Masar adama u sheɗeku.
024	JER	026	022	Ɗa ɗa mogono Jehokimu u suꞋuki Elinata kolobo ka Akubo koɓolo n uma yoku a bana a Masar,
024	JER	026	023	ɗa a banai ɗa e remei Uriya ɗa o bonokoi ni Urushelima a ubuta̱ u mogono Jehokimu. Ɗa mogono ma zuwai Osoji una Uriya n kotokobi ɗa a ciɗa̱ngi keven ki ikyamba ka̱ ni ɗa a̱ ciɗa̱ngi i ni ubuta̱ u na a ci ciɗa̱ngu a za unambi.
024	JER	026	024	Ama ɗa Ahikamu kolobo ka Shafan ka ɓa̱nka̱i Irimiya, adama nannai a̱ ka̱sukpa̱ uma una Irimiya ba.
024	JER	027	001	A ka̱ya̱ ku ugiti u tsugono ci Zedekiya kolobo ka Josiya, mogono ma a Yahuda ɗa Vuzavaguɗu nekei mu a kaka a na mpa.
024	JER	027	002	Vuzavaguɗu u danai mu. YaꞋanka ka̱ci ka̱ nu kogboro n kawin ka ukpan, ka̱ta̱ vu shiya a kuɗeku ku nu.
024	JER	027	003	Ka̱ta̱ vu suꞋuku na kaka a kubana u mogono ma Edom, n mogono ma aza Moba, n mogono ma muku n Amuno, n mogono ma aza Taya, n mogono ma aza Sidon vu neke aza na a ta̱wa̱i Urushelima kene Zedekiya mogono ma a Yahuda.
024	JER	027	004	Dana le a bana a dana a za gba gbayin e le a kaka a na mpa, ‘Vuzavaguɗu va ovonshi, Ka̱shile ki Isaraila ka dana ta̱.
024	JER	027	005	Mpa ɗa n utsura u va̱, n utsura wi ikyamba u va̱ n yaꞋin uduniya, koɓolo n uma n nyama n na mi uduniya, kpamu n ci neke ta̱ yabadem n cigai.
024	JER	027	006	Gogo na n neke ta̱ iɗika i na mpa ra̱ka̱ u kagbashi ka̱va̱ Nebukanezaru mogono ma Babila, kpamu n nekei ta̱ nyama n kamba ra̱ka̱ n ga̱nda̱ka̱ yi.
024	JER	027	007	Uduniya ra̱ka̱ wi ta̱ a ku ga̱nda̱ka̱ yi, ka̱ta̱ n megeshe a̱ ga̱nda̱ka̱ muku n ni, n tsukaya n ni, ali sapu na ayin a na iɗika i ni feu i yikpa̱i. Ka̱ta̱ uduniya ra̱ka̱ koɓolo n ngono n gba gbayin m bonokoi le a gbashi e le.
024	JER	027	008	“‘“Ama ɗa ba ci uduniya ko tsugono tsu yoku tsu iwain ku ga̱nda̱ka̱ Nebukanezaru mogono ma a Babila, a li ɗa u kpa̱ɗa̱i ku neke ka̱ci ka̱ ni u mogono tsu na kanaka ka vicimba ka ci neke lidoku i ni a zuwa ka yi kogboro, mpa n ku takacika uduniya u nanlo n kotokobi, n kambulu, n atakaci, ali sapu na irala ya aza Babila kotso n uduniya u nanlo.
024	JER	027	009	Adama nannai, ka̱ta̱ i zuwa atsuvu a̱ɗa̱ i pana i na eneki, n aza kpalu, n aza a̱da̱bu, n aza alatani, n aza a̱guma̱, aza na a tsu dana ɗa̱, ‘Ka̱ta̱ i ga̱nda̱ka̱ mogono ma aza Babila ba.’
024	JER	027	010	Uma a nanlo ra̱ka̱ a yaꞋin a uwa a ɗa. Ɗa baci yi ushuki n a̱ le, nannai va wi ta̱ a kuzuwa ɗa̱ i ka̱sukpa̱ i ɗika i ɗa̱ ka̱ta̱ m banka ɗa̱ dangi. Ka̱ta̱ tana i kuwa̱ ɗe.
024	JER	027	011	Ama uma a likuci a na baci de dem o tonoi ɗa i yaꞋin i na mogono ma Babila ma cigai a yaꞋin a i ta̱ o kokpo a̱ likuci i le, a li a yaꞋin ica̱Ꞌa̱shi ya ashina i le tsu na a kiwanai. Mayun ɗa ili i na mpa i yaꞋin, a dama na mpa Vuzavaguɗu n dansa ta̱.””’
024	JER	027	012	Ndana ta̱ feu mogono Zedekiya va a Yahuda nannai. N dana ni, “Neke ka̱ci ka̱ nu mogono ma Babila. Ga̱nda̱ka̱i koɓolo n uma a̱ ni. Adama na vu ciya̱ wuma.
024	JER	027	013	Adama ya̱in a ɗa a vu n uma a̱ nu ya ku kuwa̱ ubuta̱ u kuvon, ko n kambulu, ko n mɓa̱la̱, tsu na Vuzavaguɗu dansai ukuna wi i na i kuciya̱ likuci dem i na i iwain ku neke ka̱ci ka̱ le e kiye a mogono ma Babila.
024	JER	027	014	Ka̱ta̱ i pana kadanshi ka eneki a na i a kudana ɗa̱ i kpa̱ɗa̱ ku ga̱nda̱ka̱ mogono ma a Babila ba. Adama na i ta̱ a kudana ɗa̱ ka uwa.
024	JER	027	015	Adama na mpa Vuzavaguɗu n dana ta̱, mpa n suꞋuku le ba. Kene ka a uwa ku ɗa i a ku yaꞋin ka ɗa̱. Ɗa baci yi ushuki n a̱ le, mita̱ o ku loko ɗa̱ koɓolo n eneki a uwa a a̱ kuta̱ a ka̱tsuma̱ ki iɗika ya, ka̱ta̱ ra̱ka̱ vu ɗa̱ i kuwa̱ ubuta̱ wugbashi.”
024	JER	027	016	Kpamu n dana ta̱ a na n ganu koɓolo n uma ra̱ka̱, n danai, “Vuzavaguɗu u dana ta̱, ‘Ka̱ta̱ i pana kadanshi kana eneki a̱ɗa̱ i a kudansa ba. Tsu na i kudana ɗa̱, wi a kugeshe ba, an a kubonoko na a̱ A̱Ꞌisa̱ a Vuzavaguɗu a Babila.’ Mayun ɗa ba na lo va a uwa a ɗa i a kuyaꞋin ka ɗa̱.
024	JER	027	017	Ka̱ta̱ i pana i na i a kudansa ba. Ga̱nda̱ka̱i mogono ma a Babila. Adama na i ciya̱ wuma. Adama n ya̱in a ɗa likuci i na mpa ya kokpo a gali?”’
024	JER	027	018	Kpamu n dana le ta̱, “Mayun ɗa baci i eneki ɗa kpamu Vuzavaguɗu yaꞋin kadanshi n a̱ le, ka̱sukpa̱ avasa n kamayun u Vuzavaguɗu vuza na wi a kulyaꞋa tsugono ubuta̱ dem. Ɗa̱skpa̱ o folonoi a dama a na u sa̱nka̱ kuɗika ucanuku u singai u na ubuwai a A̱Ꞌisa̱ a Vuzavaguɗu, n ana i e kefeku ko mogono, n Urushelima a kubanka Babila.
024	JER	027	019	Adama na Vuzavaguɗu vu ubuta̱ dem u dansa ɗe ukuna a dama nshilya n kasasu kagbayin ki iyum ishili kana a ci ɗeke ‘MalaꞋa,’ koɓolo n ucanuku wi yumu ishili u na a ci ɗika. U yaꞋin a ɗe kadanshi a dama u kuna wu ucanuku na ubuwai a likuci ya.
024	JER	027	020	U yaꞋin ɗe kadanshi ka ukuna wi ili na Nebukanezaru mogono aza Babila u ka̱sukpa̱i a ayin a na u ɗikai Jehoyakim kolobo ka mogono Jekoniya va a Yahuda koɓolo n aza gba̱ra̱ gba̱ra̱ aza Yahuda n Urushelima a kubanka tsugbashi.
024	JER	027	021	Mayun Vuzavaguɗu Ka̱shile ki Isaraila a̱yi na wi a kulya tsugono kpa̱kuru dansa ɗe, ukuna wu ucanuku na ubuwai ɗe a A̱Ꞌisa̱ a Vuzavaguɗu, n ana i a kefeku ko mogono ma a Yahuda n una wi a Urushelima.
024	JER	027	022	U dana ta̱, ‘I ta̱ a kuɗika u ɗa a banka Babila. Ka̱ta̱ a ka̱sukpa̱ ɗe u ɗa sapu ayin a na n cikalai kula̱na̱sa̱ka̱ le kpamu. Yeve ka̱ta̱ n ɗika le n bonoko ubuta̱ u na mpa.’ Mpa, Vuzavaguɗu mpa ɗa n dansai.”
024	JER	028	001	A̱ ka̱ya̱ ka nanlo ka, a u giti u tsugono u Zedekiya mogono ma a Yahuda, a wotoi u na̱shi, u ɗa Hananiyan kolobo ka Azuru keniki ka aza a Gibiyon u yaꞋin kadanshi m mpa a kpaꞋa ku Vuzavaguɗu e kelime ka ganu n uma ra̱ka̱, u danai,
024	JER	028	002	“Vuzavaguɗu vo ovonshi Ka̱shile ki Isaraila ka dana ta̱. Mpa n koɗo ta̱ kogboro ka mogono ma aza Babila.
024	JER	028	003	A̱ ka̱tsuma̱ ke ayaꞋa ere n kubono ko ta̱ n ucanuku kpaꞋa ku Vuzavaguɗu na Nebukanezaru mogono ma aza Babila ma ɗikai ɗa ma bankai Babila ra̱ka̱.
024	JER	028	004	Ka̱ta̱ kpamu m bonoko n Jekoniya kolobo ka Jehokimu mogono ma a Yahuda, koɓolo n aza na a bankai Babila ugbashi ra̱ka̱.”
024	JER	028	005	Ɗa Irimiya keniki ka yaꞋin kai keniki Hananiyan kadanshi e kelime ka n ganu koɓolo n uma ra̱ka̱ a na i kashani a kpaꞋa ku Vuzavaguɗu,
024	JER	028	006	ɗa Irimiya keneki wushuki, “Tanannai. Ɗa̱skpa̱ Vuzavaguɗu yaꞋin nannai, ka̱sukpa̱ Vuzavaguɗu zuwa kadanshi ka kene ku na vu yaꞋain kokpo mayun, ka̱ta̱ o bonoko n ucanuku kpaꞋa ku Vuzavaguɗu koɓolo na a gbashi a na a bankai Babila ra̱ka̱.
024	JER	028	007	Ama pana biꞋi kadanshi kana n kudana wu a keteshe ka uma a na mpa ra̱ka̱.
024	JER	028	008	Eneki a na a̱ ta̱wa̱i e kelime ka̱ tsu, a ayin a tsumani, a dansa ta̱ ukuna u kene ku kuvon, n kambulu koɓolo m ma̱dukpa̱ a̱ likuci ya a̱bunda̱i n tsugono tsugba gbayin.
024	JER	028	009	Ama a ayin a na baci kadanshi ka keneki kana kadansai ukuna u kene ku ma̱ta̱na̱ ku na mpa ku shanai, ta lo ya ku yeve kamayun a na Vuzavaguɗu ɗa u suꞋuki ni.”
024	JER	028	010	Ɗa Hananiyan keneki ka takpai kogboro kana ki a kuɗeku ku Irimiya ɗa u koɗoi ka.
024	JER	028	011	Ɗa Hananiyan u yaꞋin kadanshi a keteshe ka uma, u danai, “Vuzavaguɗu u dana ta̱, nannai ɗa n ku koɗo kogboro ka kuɗeku kana Nebukanezaru mogono ma aza Babila ma zuwakai uduniya ra̱ka̱ a ka̱tsuma̱ ka ayaꞋa ere.”Ama ɗa Irimiya keneki u yaꞋain nwalu n ni.
024	JER	028	012	M megeshe a na Hananiyan keneki u koɗoi kogboro kana ki a kuɗeku Irimiya keneki, ɗa Vuzavaguɗu yaꞋain kadanshi n a̱yi, u danai.
024	JER	028	013	“Bana vu dana Hananiyan, ‘Vuzavaguɗu u dana ta̱ Vu koɗo ta̱ kogboro ka maɗanga, ama vu kucukpa ta̱ vu yaꞋin ka le ta̱ kogboro ki iyum.
024	JER	028	014	Vuzavaguɗu vo ovonshi, Ka̱shile ki Isaraila, ka dana ta̱. N zuwa ta̱ kogboro ki iyum e ɗeke uduniya ra̱ka̱ a dama na a ga̱nda̱ka̱ Nebukaneza mogono a aza Babila, ka̱ta̱ a ga̱nda̱ka̱ yi a dama na n neke ta̱ ali n nyama n kakamba feu.”’
024	JER	028	015	Ɗa Irimiya keneki u danai keneki Hananiyan, “Pana, Hananiyan, Vuzavaguɗu suꞋuku ba, ama ɗa na vu zuwai uma a na mpa ushuku n ka uwa.
024	JER	028	016	Adama nannai, Vuzavaguɗu u dana ta̱ ‘La̱na̱, mita̱ a ku utuka̱ wu a̱ ka̱tsuma̱ ku uduniya. Lala vi ta̱ a ku kuwa̱, a dama na vu dansa ta̱ ukuna wu ugbamukaci u Vuzavaguɗu.”’
024	JER	028	017	A ka̱tsuma̱ ko owotoi u ka̱ya̱ ka nanlo ka, ɗa keneki Hananiyan u kuwa̱i.
024	JER	029	001	A na a ɗikai a̱na̱ku a mogono Jehokimu koɓolo n aza gba̱ra̱ gba̱ra̱ e kefeku a̱ ni, n aza gba̱ra̱ gba̱ra̱ o yoku a Yahuda koɓolo na a fuɗai ulinga kakau a na a pura̱i a kubanka tsugbashi a Babila, ɗa n ɗanai katakarda a kubana a tsugbayin, n i ganu, n eneki, koɓolo n uma ra̱ka̱ a na osoji a Nebukanezaru a ɗikai a Urushelima ɗa a bankai tsugbashi a i ɗika i Babila.
024	JER	029	002	U ɗana ta̱ katagarda ka wa ɗe mogono Jekoniya koɓolo n suruniya a̱na̱kpa̱ a̱ ni, n ndari, n ngono ma a Yahuda m mu Urushelima, n a fuɗai ulinga wa a ekiye koɓolo n awakana ra̱ka̱ a ka̱sukpa̱ ɗe Urushelima.
024	JER	029	003	Akaka a u neke ta̱ a ɗa Elesa kolobo ka Shafan koɓolo n Gemariya kolobo ka Hilikiya, e le ɗa aza na Zedekiya mogono ma a Yahuda ma suꞋuki Babila u Nebukanezaru mogono ma aza Babila. U u danai,
024	JER	029	004	“Vuzavaguɗu vo ovonshi Ka̱shile ki Isaraila, u dana ta̱ a gbashi ra̱ka̱ aza na u zuwai a ɗikai a Urushelima ɗa u bankai tsugbashi Babila.
024	JER	029	005	‘MaꞋakai ka̱ci ka̱ɗa̱ i uwa, ka̱ta̱ i da̱sa̱ngu punu i ɗa, ca̱Ꞌa̱ yi ica̱Ꞌa̱shi ka̱ta̱ i lyaꞋa umaci u le.
024	JER	029	006	YaꞋin yolo a dama na i ciya̱ muku, yaꞋin kai muku n ɗa̱ yolo ka̱ta̱ kpamu i neke nkere n ɗa̱ yolo a dama na a matsa muku mo olobo n nkere, ka̱ta̱ i yimkpa n ka̱bunda̱i ɗe, ka̱ta̱ i jebe ba.
024	JER	029	007	Ama la̱nsa̱i ugain u likuci u na m bankai ɗa̱ tsugbashi, ka̱ta̱ i vasa i folono Vuzavaguɗu a dama ma̱ta̱na̱ mi iɗika ya, a dama na ma̱ta̱na̱ mi iɗika ya ma ɗaɗa ma̱ta̱na̱ ma̱ɗa̱.
024	JER	029	008	A dama na Vuzavaguɗu vo ovonshi Ka̱shile ki Isaraila ka dana ta̱. Ka̱ta̱ i ka̱sukpa̱ eneki a̱ɗa̱ n oboci a̱ ya̱nsa̱ ɗa̱ ba, kpamu ka̱ta̱ i tono kusheshe ka alatani e le ba,
024	JER	029	009	a dama na a ukuna wa a uwa u ɗa kene ku le ki a kudansa n kula ku va̱, mpa n suꞋuku le ba. I na Vuzavaguɗu u danai.
024	JER	029	010	“A dama na Vuzavaguɗu u dana ta̱ Ɗa baci Babila u shatangi ayaꞋa amangatatsu n kupa, n ku kondo ɗa̱ ta̱, ka̱ta̱ tana n shatangu uzuwukpani u va̱, ka̱ta̱ m bonoko ɗa̱ ubuta̱ u na mpa.
024	JER	029	011	A dama na mpa n yeve ta̱ kusheshe ki ili i na n foɓusokoi ɗa̱, i na Vuzavaguɗu u dansai. N foɓuso ta̱ kasingai, ba ka wuya ba, a dama a na n neke ɗa̱ kofon n a̱pa̱.
024	JER	029	012	Yeve ka̱ta̱ i ta̱wa̱ i vasa wa̱ a̱va̱, ka̱ta̱ mpa tana n pana.
024	JER	029	013	I la̱nsa̱ mu baci yi ta̱ a kuciya̱ mu, ɗa baci i la̱nsa̱i mu n ka̱ɗu ke te.
024	JER	029	014	Ka̱ta̱ m ɓa̱nka̱ ɗa̱, n sa̱nka̱ ɗa̱ ku doku kokpo a gbashi a Babila kpamu. Ka̱ta̱ m bonoko n a̱pa̱ a̱ɗa̱, ka̱ta̱ n ɓolongu ɗa̱ uduniya ra̱ka̱, n ubuta̱ ra̱ka̱ u na n lokoi i ɗa̱ i bana. I na Vuzavaguɗu dansai, ka̱ta̱ m bono n a̱ɗa̱ a ubuta̱ u na n zuwai a ɗikai a̱ɗa̱ a ku banka tsugbashi.
024	JER	029	015	“A dama i dana ta̱, ‘Vuzavaguɗu ɗa̱ngusa̱ ka̱ tsu ta̱ eneki a iɗika i Babila,’
024	JER	029	016	ama i na Vuzavaguɗu dansai a dama a mogono ma na mi ida̱shi a kakuba ka tsugono ka Dawuda, koɓolo n uma ra̱ka̱ a na i punu ida̱shi a likuci ya, wa ta kumaci ku ɗa̱, aza na a bankai ubuta̱ u tsugbashi ba.
024	JER	029	017	‘Vuzavaguɗu vo ovonshi u dana ta̱, la̱na̱, mita̱ a ku suꞋuku le kotokobi, n kambulu, n atakaci, ka̱ta̱ m bonoko le okpo an epeshe a na a shamai, a na a kufuɗa ku takuma ba.
024	JER	029	018	Ka̱ta̱ n loko le n kotokobi, n kambulu koɓolo n atakaci, ka̱ta̱ m bonoko le okpo i li yi unata i uma ra̱ka̱ uduniya. Ka̱ta̱ okpo ili yi izoshi, n ili wovon, n ili kugoyi, n ili i kushika i uma ra̱ka̱, a ubuta̱ u na n lokoi le,
024	JER	029	019	a dama na a kpaɗa̱ ta̱ kupana kadanshi ka̱ va̱, kana mpa Vuzavaguɗu n ka̱na̱i kusuꞋuku ɗa̱ a ubuta̱ wa a gbashi a̱ va̱ eneki ayin tutu, ama ɗa i kpa̱ɗa̱i kupana.’
024	JER	029	020	A dama nannai, a̱ɗa̱ aza na a kpaꞋa kugbashi panai kadanshi ka̱ va̱, a̱ɗa̱ na n lokoi a iɗika i Urushelima a kubana a Babila.
024	JER	029	021	Nanai ɗa Vuzavaguɗu vo ovonshi Ka̱shile ki Isaraila kadansai ukuna a dama a Ahabu kolobo ka Kelaya koɓolo n Zedekiya kolobo ka MaꞋaseya, aza na a tsu yaꞋan saka ɗa̱ kene ka a uwa n kula ku va̱. La̱na̱ mita̱ a kune ke le ekiye a Nebukanezaru mogono ma aza Babila, ka̱ta̱ wu una le a̱ a̱shi a̱ɗa̱.
024	JER	029	022	A dama e le a ɗa agbashi a Yahuda a na a bankai Babila a kuciya̱ una̱u gbani-gbani u na mpa, u na a ku ka̱na̱ kudansa, “Ka̱sukpa̱ Vuzavaguɗu bonoko wu tsu Zedekiya n Ahabu, aza na mogono ma aza Babila ma zungi a kina.”
024	JER	029	023	A dama na a yaꞋin ta̱ ukuna u gbani-gbani a Isaraila, a dama na a vaku ta̱ n amaci a i toku ile, kpamu ɗa a ka̱na̱i kudansa u kuna wa a uwa n kula ku va̱, i na mpa n dana ni le ba. Mpa ɗa koci zana u yevei kpamu n mpa ɗa magan ma̱ ka̱ci ka̱ va̱, Vuzavaguɗu ɗa u dansai.”’
024	JER	029	024	I na va ku dana Shemaya va aza Nehelamu i ɗa na,
024	JER	029	025	“Vuzavaguɗu vo ovonshi Ka̱shile ki Isaraila ka dana ta̱. Vu ɗana ta̱ kaka a katagarda n kula ku nu ɗa vu bankai uma a na i a Urushelima ra̱ka̱, n Zefaniya kolobo ka MaꞋaseya ganu, n ana n ganu ra̱ka̱, vu danai,
024	JER	029	026	Vuzavaguɗu zuwa wu ta̱ vokpo ganu, u na̱u Jehoyada ganu, vu yaꞋin ulinga a A̱Ꞌisa̱ a Vuzavaguɗu, vuka kajarishi dem kana ka yaꞋin kene o kogboli kugbashi n ikani yi iyum.
024	JER	029	027	Ama yi ɗa̱ i zuwai ɗa vu kpa̱ɗa̱i ku dansuka Irimiya va aza Anatotu a̱ yi na wi a kuyaꞋin ka wu kene?
024	JER	029	028	A dama na u suꞋuku ta̱ ɗe a Babila u danai, “Yi ta̱ a kugeshe a ka̱tsuma̱ ki ida̱shi i tsugbashi, a dama nannai, maꞋin i uwa ka̱ta̱ i da̱sa̱ngu punu i ɗa, ca̱Ꞌa̱ yi ica̱Ꞌa̱shi ka̱ta̱ i lyaꞋa umaci u le.””’
024	JER	029	029	Ɗa Zafaniya ganu kecei a kaka a na mpa e kelime ka keneki Irimiya ganu.
024	JER	029	030	Ɗa Vuzavaguɗu yaꞋin kadanshi n Irimiya u danai.
024	JER	029	031	“SuꞋuku a banka aza na i ugbashi ra̱ka̱, vu dana le, ‘Vuzavaguɗu dansa ta̱ ukuna a dama Shemaya va aza Nehelamu. A dama na Shemaya u yaꞋin ka ɗa̱ ta̱ kene babu tana n suꞋuki ɗa u zuwai ɗa̱ yi ushuki na uwa,
024	JER	029	032	a dama nannai, Vuzavaguɗu u dana ta̱, la̱na̱, mpa n kutakacika ta̱ Shemaya va aza Nehelamu koɓolo n otoni a̱ ni. Mi a ku ka̱sukpa̱ kai wuma ko ute a ka̱tsuma̱ ka uma a̱ ni ba, kpamu ma ku ka̱sukpa̱i wene kasingai kana n kuyaꞋin ka uma a̱ va̱ ba, a dama a na u yaꞋan ka ta̱ Vuzavaguɗu ugbamukaci, mpa ɗa Vuzavaguɗu mpa ɗa n dansai.”’
024	JER	030	001	Ɗa Vuzavaguɗu yaꞋin kadanshi n Irimiya u danai,
024	JER	030	002	“Vuzavaguɗu Ka̱shile ki Isaraila u dana ta̱. Ɗana a katakarda kadanshi ra̱ka̱ kana n tonokoi nu.
024	JER	030	003	A dama na Vuzavaguɗu u dana ta̱, kanna ki ta̱ lo a̱ kuta̱wa̱, kana n ku bono ko n uma a̱ va̱ aza Isaraila koɓolo n aza Yahuda a iɗika i na n neke ikaya i le, ka̱ta̱ tana a lyaꞋa a gadu i ɗa.”
024	JER	030	004	Nava ɗaɗa kadanshi kana Ka̱shile kadansai a dama Isaraila n Yahuza.
024	JER	030	005	“Ɗa Vuzavaguɗu u danai, m pana ta̱ kacaꞋa ka̱ ma̱shi, a dama na uma a pana ta̱ wovon, a dama na babu ma̱ta̱na̱ a iɗika.
024	JER	030	006	Ama ka̱sukpa̱i biꞋi n yaꞋin ka ɗa̱ keci, mavali ma tsu matsa ta̱ maku? Yiɗa̱i i zuwai ɗa menei yaba dem n ekiye e ni woɓongi a ka̱tsuma̱ adanshi vuka vu na vu da̱sa̱ngi a̱ga̱nda̱ a limata? Yiɗa̱i i zuwai ɗa a̱shi a yaba dem a shilyamgbai?
024	JER	030	007	I li ya atakaci i ta̱ a kuyimkpa a kanna ka nanlo, kanna ka nanlo kita̱ o kokpo kau, kanna ka atakaci ka Yakubu ka, dem n nannai i ta̱ a kisai a ka̱tsuma̱ ka kaꞋa.
024	JER	030	008	Ka̱shile, mogono m alingata mo ovonshi ma dana ta̱, “A kanna ka nanlo ka a ku koɗo kogboro ka na ki a kuɗeku ku le, ka̱ta̱ n kasa awin a̱ɗa̱, a dama i ka̱sukpa̱ ku doku kokpo a gbashi a omoci.
024	JER	030	009	Ama i ta̱ a ku ga̱nda̱ka̱ Vuzavaguɗu Ka̱shile n Dawuda mogono me le mana n ku ɗa̱ngusa̱ ke le.
024	JER	030	010	A dama nannai, Yakubu ka̱ta̱ vu pana wovon ba, ka̱ta̱ tan feu vu jeꞋe i kyamba ba, a vu Isaraila, a dama na n kisa wu ta̱ a likuci ya n daꞋin, n muku n nu a iɗika yi ugbashi. Yakubu wi ta̱ o kubono wa yaꞋin ida̱shi i ni m ma̱ta̱na̱, babu kpamu vuza na u ku rikpa̱sa̱i.
024	JER	030	011	A dama na mpa Vuzavaguɗu mita̱ koɓolo n na vu, kpamu mita̱ a ku ɓa̱nka̱ wu, mita̱ a kuna uma uduniya ra̱ka̱ a ubuta̱ u na n wacuwa le, ama a̱ɗa̱ n ku una ɗa̱ ba. N ku gbara ɗa̱ ta̱ n ugboji, babu tsu na n ku ka̱sukpa̱ ɗa̱ babu atakaci.
024	JER	030	012	“A dama na Vuzavaguɗu u dana ta̱, i takacika ta̱ n a̱bunda̱i, ɗa yokpoi an kuntsu ku gbangam ku na ku kpa̱ɗa̱i ku potso.
024	JER	030	013	Babu vuza na u damai n kadanshi ka̱ɗa̱, a̱guma̱ i lo a dama a untsu a̱ɗa̱ ba, untsu a̱ɗa̱ i na a̱guma̱ ba.
024	JER	030	014	Ncigi n ɗa̱ ra̱ka̱ n cinukpa ta̱ n a̱ɗa̱, odoku a ɓa̱nka̱ ɗa̱ ba, a dama na n lapa ɗa̱ ta̱ wuya-wuya an vuma wuya, a dama na u nushi u ɗa̱ u gbangam u ɗa, u nushi u ɗa̱ u yimkpa ta̱.
024	JER	030	015	A dama a yiɗa̱i ɗa yi a malapa mu una̱ a dama a mɓa̱la̱ n ɗa̱? Mɓa̱la̱ n ɗa̱ mi kupotso ba, a dama na unushi u ɗa̱ u gbangam u ɗa, unushi u ɗa̱ u yimkpa ta̱.
024	JER	030	016	A dama nannai, yaba dem na baci de dem u cikalai kuna ɗa̱ i ta̱ a kunai, ka̱ta̱ irala i ɗa̱ yaba dem vu le u bana ugbashi, vuza na baci u pura̱i u canuku ɗa̱ gbani i ɗa̱ feu a kupura̱ u ni. Ka̱ta̱ yaba dem na baci de dem u saɓai ɗa̱ vishili, a̱ yi feu i ta̱ a kusaɓa yi.
024	JER	030	017	A dama na mita̱ o ku bono ko ɗa̱ n ma̱ta̱na̱ mi ikyamba ma ɗa̱, ka̱ta̱ untsu a̱ɗa̱ o potso, a dama na irala i ɗa̱ i ci ɗeke ɗa̱ ta̱ olokushi, a dama na Sihiyona u dana ta̱ babu vuza na u damai n a̱ le.’
024	JER	030	018	“Vuzavaguɗu u dana ta̱, la̱na̱, mita̱ o ku bono ko n kumaci ku Yakubu n ili yi uka̱ni i le, ka̱ta̱ m pana asuvu a yali ubuta̱ wi ida̱shi ili le. I ta̱ o ku bono a maꞋasaka likuci ya a ubuta̱ u na i ɗa ishi, ka̱ta̱ kpamu a maꞋa kpaꞋa ku mogono a ubuta̱ u na ku ɗa kushi.
024	JER	030	019	Ka̱ta̱ uma odoku a yaꞋan ka mu ishipa i kucikpa, ka̱ta̱ mpa n zuwa uma a yimkpa a Urushelima, ka̱ta̱ n zuwa a cikpa le, babu kugoyi.
024	JER	030	020	Muku n le mita̱ o kokpo an ci cau, ka̱ta̱ uduniya u le kpamu shamgba e kelime ka̱ va̱, ka̱ta̱ n takacika yaba dem na u foroi le.
024	JER	030	021	Vuza te a̱ ka̱tsuma̱ ke le wi ta̱ o kokpo mogono me le, ka̱ta̱ mpa n banuku yi u ta̱wa̱ ɗevu m mpa, a dama na u cikpa mu, a dama na babu vuza na u ku ta̱wa̱ ɗe vu m mpa, ɗa baci n ɗekei ni ba.
024	JER	030	022	Ka̱ta̱ a̱ɗa̱ yokpo uma a̱ va̱, ka̱ta̱ mpa tamkpamu mokpo Ka̱shile ka̱ɗa̱.”
024	JER	030	023	La̱na̱, keleshu ka wupa u Vuzavaguɗu ka ka̱ngu ta̱, an wunla̱ u kabatalikpau ka munuka a dama na ka̱ yikpa̱ a kaci ka uma a gbani-gbani.
024	JER	030	024	Usuɗukpi u wupa u Vuzavaguɗu wi o ku bono n ka̱ca̱Ꞌa̱pa̱ ba, sapu na ayin a na u kotso kuyaꞋin i na u cikalai ku yaꞋin a ka̱ɗu ka̱ ni. A ku ba m megeshe yi ta̱ a ku yeve ukuna wa.
024	JER	031	001	Ɗa Vuzavaguɗu u danai, “Ayin i ta̱ lo a ku ta̱wa̱ a na n kokpo Ka̱shile ka aza Isaraila ra̱ka̱.”
024	JER	031	002	Vuzavaguɗu u dana ta̱, “Aza na a laꞋakai ukpa̱Ꞌa̱ u kotokobi, a ciya̱ ta̱ ugain a kakamba, a na aza Isaraila a̱ la̱nsa̱i kuvuka,
024	JER	031	003	ɗa mpa Vuzavaguɗu muta̱i we le ɗe dangi. Ɗa n danai, n ciga ɗa̱ ta̱ n ucigi u babu ku kotso, a dama ucigi u mayun u va̱, ɗa n tukai ɗa̱ ɗe vu m mpa.
024	JER	031	004	N ku doku ta̱ ma maꞋasaka wu a vu ka̱ɗu ka̱ va̱ Isaraila. A li sapu na va doku va ɗika kagundari vu lapa n vu jeꞋi a kubana a dama ma̱za̱nga̱ ba.
024	JER	031	005	Yi ta̱ o kudoku ya ca̱Ꞌa̱ itacishi a kusan ku Samariya. Ka̱ta̱ aza na a̱ ca̱Ꞌa̱ i ɗa a lyaꞋa umaci u le.
024	JER	031	006	A dama a na kanna kita̱ lo a ku ta̱wa̱, kana aza kindi a ku ɗa̱ngusa̱ a̱la̱ka̱tsu e le a kamba aza Ifiraimu ka̱ta̱ a dana. ‘Ɗa̱nga̱i, tsu bana Sihiyona, u Vuzavaguɗu Ka̱shile ka̱ tsu.”’
024	JER	031	007	A dama na Vuzavaguɗu u dana ta̱, “Ɗengusa̱i a̱la̱ka̱tsu ka̱ta̱ i caꞋa na vishipa m ma̱za̱nga̱ u Yakubu, ka̱ta̱ i ɗengusa̱ a̱la̱ka̱tsu a dama mogono mu uduniya, yaꞋin ka danshi, ka̱ta̱ i cikpa mu i dana, ‘Vuzavaguɗu isa uma a̱ nu, wa ta aza kagimi ka aza Isaraila,’
024	JER	031	008	La̱na̱, mita̱ a ku utuka̱ n a̱ le a likuci i gaɗi, ka̱ta̱ n ɓolongu le dangi vi iɗika vu uduniya, koɓolo n a̱yimba̱ n nkutu, amaci a̱tsuma̱ koɓolo n aza ga̱nda̱ a limata. Uduniya wa a̱bunda̱i u ɗa u kubono.
024	JER	031	009	M ma̱shi ma a kubono, ka̱ta̱ a ka̱na̱ ku yaꞋin ka mu kavasa. Ka̱ta̱ n zuwa le a wala a ubuta̱ u na wi n nyeneke n mini, a uye u singai u na a kuta̱ɗa̱tsa̱ ba, a dama na mpa ɗa kesheku aza Isaraila, kpamu Efiraimu ɗa maku mu ugiti ma̱ va̱.
024	JER	031	010	“Panai kadanshi ka Vuzavaguɗu a̱ɗa̱ uduniya, ka̱ta̱ i dana uma a na i a ka̱kina̱ ka mala dangi, u danai le. ‘A̱ yi vuza na u wacuwai Isaraila, a̱ yi ɗa u kuɓolongu i ɗa, ka̱ta̱ u zuwa yi tsu na maguɓi ma tsu zuwa ushiga u ni.’
024	JER	031	011	Adama a na Vuzavaguɗu u shiba̱ ta̱ Yakubu u shiba̱i ni e ekiye aza a na a laꞋi utsura u ni.
024	JER	031	012	Ka̱ta̱ a ta̱wa̱ a ca ana vishipa n utsura a kusan kugbayin ku Sihiyona, ka̱ta̱ a̱shi e le a tasa a dama a ma̱za̱nga̱, a dama ugain wa a̱bunda̱i u Ka̱shile, a dama ugain u kuneꞋe wi ishina, n mini mi inabi, n ma mani ma zaitu, n ma nlala, n kanaka. Wuma u le wi ta̱ okokpo an kashina kana ki a kuciya̱ mini mayin, i a kudoku ku lumba ba.
024	JER	031	013	A ayin a nanlo a ɗa nkere n kuyaꞋin kujeꞋe m ma̱za̱nga̱, ka̱ta̱ olobo n nkoshi tamkpamu a yaꞋan ma̱za̱nga̱. N kubonoko ta̱ una̱mgbi u ka̱tsuma̱ u le wokpo ma̱za̱nga̱, ka̱ta̱ kpamu n ɓa̱nka̱ le, ka̱ta̱ n kucikpa n neke le ma̱za̱nga̱ una̱u wu una̱mgbi u ka̱tsuma̱.
024	JER	031	014	Ka̱ta̱ n cuwa̱ ta̱ngu a na n ganu ni ilikulyaꞋa ba̱ri, ka̱ta̱ uma a̱ va̱ a̱ cuwa̱ n ugain u va̱. Mpa, Vuzavaguɗu mpa ɗa n dansai.”
024	JER	031	015	Vuzaguɗu dana ta̱, “A pana ta̱ ka̱la̱ka̱tsu a Rama. Ka̱la̱ka̱tsu ku una̱mgbi u ka̱tsuma̱ m ma̱shi mu utsura ka̱u, Rahila a̱ ma̱shi a dama na muku n ni n kuwa̱ ta̱.”
024	JER	031	016	Vuzaguɗu u dana ta̱, “Ka̱sukpa̱ ma̱shi, ka̱ta̱ vu ura kujilya a a̱shi a̱ nu, a dama na i na vu yaꞋin dem vita̱ a kuciya̱ katsupu ki i ɗa. Muku n nu mita̱ a̱ ku ka̱sukpa̱ iɗika yi irala i le ka̱ta̱ o bono.
024	JER	031	017	Vita̱ na a̱pa̱ kelime, Vuzavaguɗu u danai, muku n nu mita̱ o kubono a iɗika i le.
024	JER	031	018	M pana ta̱ Efiraimu, u na̱mgbi u ka̱tsa̱ma̱, a ku dana, ‘Vu gbara mu ta̱, kpamu n yaꞋan ta̱ ugbari an kanaka ka na ka̱ ciya̱i ugbari ba, bonoi m mpa, a dama a na m bono uteku tsu na mu ishi, a dama na a vu ɗa Vuzavaguɗu Ka̱shile ka̱ va̱.
024	JER	031	019	A dama na cishi ta̱ tsu vadalukpai ka wu kucina̱, ama gogo na ci shika̱ ta̱ unushi u tsu. An o tonokoi tsu ci ciya̱i kuyeve, ɗa tsu za̱lika̱i aci a̱ tsu, ɗa tsu panai wono a dama na ci ta̱ n tsulau tsu ɗa̱nga̱ni u tsu.’
024	JER	031	020	Ashe Efiraimu ba maku mu ucigi ma̱ va̱ ma a ba? Ashe a̱yi ɗa mi a kupana uyoꞋo u ni ba? A ayin na baci de dem n dansai ukuna a dama a ka gbani-gbani ka̱ ni, n ci ciɓa ta̱ n a̱yi a dama ucigi. A dama nannai ka̱ɗu ka̱ va̱ ka ci cikalai ta̱ ayin tutu, mayun ɗa m pana asuvu ayali a̱ ni, mpa Vuzavaguɗu mpa ɗa n dansai.
024	JER	031	021	“Zuwaka ka̱ci ka̱ nu urotu uye, zuwaka ka̱ci ka̱ nu urotu na wa ku yotsongu uwuye. Ka̱ta̱ vu zuwaka nu uye ugbain, uye u na vu tonoi a ku bana. Mekere ma̱va̱ Isaraila, bono, bono a likuci nu.
024	JER	031	022	Ali wanai ɗa va ku lyaꞋa kelime m munla̱i, a vu mekere mu unambi wu nekei u ka̱ɗu? A dama na Vuzavaguɗu u yaꞋan ta̱ ili i savu a duniya. Vuka ɗa vu ku kanza vali.”
024	JER	031	023	Vuzavaguɗu vo ovonshi Ka̱shile ki Isaraila ka dana ta̱, “Ayin i ta̱ lo a kuta̱wa̱ a na a kudoku ku dansa ukuna u na mpa a iɗika ya a Yahuda n a ka̱tsuma̱ ka likuci, ayin a na baci m bonokoi le n uciyi u le, “Vuzavaguɗu u zuwaka wu una̱singai a ubuta̱ wi ida̱shi uma usuɓi, a vu kakamba ka ciɗa.’
024	JER	031	024	Ka̱ta̱ Yahuda koɓolo n likuci i ni ra̱ka̱ a̱ da̱sa̱ngu ɗe koɓolo, n acimbi n nguɓi koɓolo n ushiga u le.
024	JER	031	025	A dama na n ku cuwa̱ ta̱ngu ta̱ a̱ɗu a wuma a na oꞋoi, ka̱ta̱ kpamu n lapulusuka a̱ɗu aza na a lumbai.”
024	JER	031	026	A ukuna u na mpa, ɗa mpa Irimiya n ɗa̱nga̱i, an mindanai, ɗa n danai alavu a va̱ o yokpo ta̱.
024	JER	031	027	Ɗa Vuzavaguɗu u danai mu, “La̱na̱ ayin i ta̱ lo a kuta̱wa̱, a na n kudoku ka̱bunda̱i ka uma n ki ilikuzuwa a iɗika yi Isaraila n Yahuda.
024	JER	031	028	Wi ta̱ okokpo uteku tsu na mindai a dama na a̱ muɗa̱, n oɓoshi le, a vakangu, n la̱nga̱sa̱ le, n tsu na a̱ tuka̱i le n kawuya, nannai ɗa kpamu n kula̱na̱ le, a dama a na a̱ shikpa̱suka̱ ka̱ le, mpa Vuzaguɗu mpa ɗa n dansai.
024	JER	031	029	A ayin a nanlo, o kudoku a dansa ukuna u na mpa u na a tsu dana, “Anan Dada a ɗa a takumai mambulu ma kalam ɗa anga a muku a̱ kuwa̱i ba.’
024	JER	031	030	Ama yaba dem wi ta̱ a ku kuwa̱ a dama u nushi u ni. Vuma na dem u takumai mambulu ma kalam a̱yi ɗa anga a̱ ni a ku kuwa̱.
024	JER	031	031	“La̱na̱, Vuzavaguɗu u dana ta̱, ayin i ta̱ lo a̱ kuta̱wa̱, a na n kuyaꞋan uzuwakpani u savu n aza a Isaraila m kpaꞋa ku Yahuza,
024	JER	031	032	Ba tsu Uzuwakpani u na n yaꞋin n ikaya i le a kanna kana n ka̱na̱i le n ekiye a̱ va̱ ɗa mu utuka̱i le a iɗika i Masar ba, Uzuwukpani u va̱ u na o koɗoi, ko an wokpoi mpa Vuzavaguɗu vu le ɗa, mpa, Vuzavaguɗu, mpa ɗa n dansai.
024	JER	031	033	A dama a na uzuwakpani u na n kuyaꞋan n aza Isaraila, ɗa baci ayin a na mpa o kotsoi, Vuzavaguɗu u dana ta̱, mita̱ a kuzuwa wila̱ u va̱ a ka̱tsuma̱ ke le, ka̱ta̱ n ɗana u ɗa a̱ɗu e le. Ka̱ta̱ mpa mokpo Ka̱shile ke le ka̱ta̱ e le tamkpamu okpo uma a̱ va̱.
024	JER	031	034	Vuza wa o kudoku kuyotsongu toku, ko toku ni u dana, ‘Yeve Vuzavaguɗu,’ a dama a na uma ra̱ka̱ i ta̱ e kuyeve mu, a̱ gita̱ a vuza kenu a kubana a vuza gbayin, Vuzavaguɗu ɗa u dansai. A dama na n kucinukpaka le u nushi u le, ka̱ta̱ n kpaɗa̱ kudoku ku ciɓa n unushi le kpamu.”
024	JER	031	035	Nanai ɗa Vuzavaguɗu dansai, a̱ yi na u nekei kanna a dama a kanna, ɗa kpamu zuwa wotoi n azangata a dama kayin, a̱yi na u tsu shida̱ mala ka̱ta̱ u zuwa ma yura̱, Vuzavaguɗu vo ovonshi ɗa kula ku ni.
024	JER	031	036	“Ɗa baci, wila̱ u na mpa u ka̱sukpa̱i ulinga e kelime ka̱ va̱, mpa Vuzavaguɗu n dana ta̱, ashe aza Isaraila i ta̱ a ku ka̱sukpa̱ kokpo uma a̱ va̱ kowanai ke nan.”
024	JER	031	037	Vuzavaguɗu u dana ta̱, “I baci a kufuɗa a gisangu Ka̱shile gaɗi, ka̱ta̱ a e vecekpe ugiti wa uduniya, ashe n kuvakangu ta̱ kumaci ka aza Isaraila dem, a dama i na a yaꞋin, i na Vuzavaguɗu u dansai.”
024	JER	031	038	“La̱na̱, Vuzavaguɗu u dana ta̱, kanna kita̱ lo a ku ta̱wa̱ kana a ku maꞋasaka Vuzavaguɗu likuci, a kaginda ka Hanani a kubana a utsutsu u kuden.
024	JER	031	039	Ka̱ta̱ kawin ka kagisamkpatsu ka ku uta̱ ka gaɗukpa a kubana a kaginda ka Garebu, ka̱ta̱ ka kpatala o kubono Gowa.
024	JER	031	040	Ka̱ta̱ ubuta̱ u ka̱ra̱ a ka a̱kpisa̱ n kiꞋiza̱, n akamba ubuta̱ wa ra̱ka̱, i na i ɗikai ɗe a kuɗolu ku Kidiron ali a kubana utsutsu u kuden ko odoku a uɓon u kasana, wita̱ o kokpo ciɗa u Vuzavaguɗu. I a kudoku ku muɗa̱ le ba be le tana a̱ fa̱da̱ le, ali n tsukaya.”
024	JER	032	001	An Zedekiya wi ayaꞋa kupa a kulyaꞋa tsugono tsa a yahuda, a ayin a nanlo tana Nebukaneza n ayaꞋa kupa n kula̱i.
024	JER	032	002	A ayin a nanlo a, osoji o mogono ma aza Babila a kambuku ta̱ Urushelima n kuvon, a̱ yi keneki Irimiya tamkpamu ugbaguri a kunu ka a za kindi kuna ki a kpaꞋa kuna ki a e kefeku ka mogono ma a Yahuda.
024	JER	032	003	A dama na Zedekiya mogono ma aza Yahuda ma gbagurai ta̱, a dama na u dana ta̱, “A dama n ya̱Ꞌa̱n a ɗa vi a kuyaꞋan kene, n vu danai, ‘Vuzavaguɗu u dana ta̱, La̱na̱, mita̱ a kuneke i ɗika i na mpa e kiye o mogono ma Babila, wi ta̱ tana a kulyaꞋa i ɗa n kuvon,
024	JER	032	004	Zedekiya mogono ma a Yahuda wi a ku laꞋaka e kiye a aza Kaldiya ba, a dama na i ta̱ a ku nekei e kiye a mogono ma aza Babila, ka̱ta̱ a yaꞋan kadanshi n a̱ yi a̱shi n a̱shi, ka̱ta̱ e ene yi kpamu a̱shi n a̱shi.
024	JER	032	005	Ka̱ta̱ u ɗika Zedekiya u banka Babila, ka̱ta̱ u yongo ɗe a li sapu na n banai kenei. Ko ɗa baci u shika̱i n aza Kaldiya wi a kuciya̱ ulyai ba.”’
024	JER	032	006	Ɗa Irimiya u danai, “Vuzaguɗu yaꞋin ta̱ kadanshi m mpa, u danai.
024	JER	032	007	La̱na̱, Hanamel kolobo ka Shallum Dada ken vu nu wi ta̱ a ku ta̱wa̱ ka̱ta̱ u dana wu, ‘Tsula kashina ka̱ va̱ kana ki a Anatotu, a dama na a vu ɗa ugain vu shiba̱ ka, a dama nannai tsula ka.’
024	JER	032	008	Ɗa Hanamel toku va̱ u ta̱wa̱i wa̱ va̱ a kpaꞋa kugbashi, tsu na Vuzavaguɗu u danai mu, “Tsula kashina ka̱ va̱ kana ki a Anatotu a iɗika i Biliyaminu, a dama na a vu ɗa ugain vu shiba̱ ka, a vu ɗa ugain visa ka, a dama nannai tsula ka a.’ Nanai va ɗa n yevei an ukuna u na mpa wa kadanshi ka Ka̱shile ka.
024	JER	032	009	“Ɗa n tsulai kashina ka ɗe a Anatotu e kiye a Hanamel toku Dada vu. Ɗa n tsupa ni azurufa kupa na na̱shi.
024	JER	032	010	Ɗa n zuwai kukiye a katakarda ka ngan, ɗa m paɗarai ka n ka̱ta̱mba̱ri, ɗa n ciya̱i ngan, ɗa n gisangi ikebe ya a kagisamkpatsu ɗa n neke ni.
024	JER	032	011	Ɗa n ɗikai a katagarda a tsulaga a na a kecei kakuna ka tsulaga ka, a na a paɗai n ka̱ta̱mba̱ri n a na a̱ kpa̱ɗa̱i ku paɗara va.
024	JER	032	012	Ɗa n nekei Baruk kolobo ka Neriya, vashi MaꞋaseya, a kelime ka Hanamel Dada ken vu va̱, a kelime ka ngan n na n zuwai e kiye a katakarda ka tsulaga ka, kpamu e kelime ka aza Yahuda a na i lo ida̱shi ubuta̱ wa aza kindi a.
024	JER	032	013	Ɗa n yaꞋin kadanshi n Baruk lo e kelime ka le, n danai,
024	JER	032	014	‘Vuzavaguɗu va ovonshi Ka̱shile ki Isaraila ka dana ta̱. Ɗika atagarda an ngan a tsulaga a na mpa a, a na a paɗarai n a na a̱ kpa̱ɗa̱i ku paɗara n ka̱ta̱mba̱ri ka, vu zuwa a ma̱diki ma ciꞋin a dama na a ɗa e geshe.
024	JER	032	015	A dama na Vuzavaguɗu vo ovonshi Ka̱shile ki Isaraila ka dana ta̱. ‘I ta̱ a kudoku ku tsulusuka i uwa, n ashina, n ashina i inabi a i ɗika i na mpa.’
024	JER	032	016	A na n kotsoi ku neke Baruk kolobo ka Neriya katakarda ka magan ka tsulaga ka kashina ka, ɗa n yaꞋin kavasa u Vuzavaguɗu, n danai,
024	JER	032	017	‘Vuzavaguɗu Ka̱shile, a vu ɗa vu yaꞋin gaɗi n iɗika n utsura wa ekiye a̱ nu. Babu i na i lyaꞋi utsura u nu.
024	JER	032	018	Vu tsu yotsongu ta̱ ucigi u babu uteku uma a̱bunda̱i, ama vu tsu ka̱sukpa̱ ta̱ unushi wi isheku ciya̱ muku n le. OꞋo Vuzavaguɗu Ka̱shile kagbayin, kula ku nu ku ɗa Ka̱shile ko ovonshi,
024	JER	032	019	kusheshe ku nu ra̱ka̱, ku gbangam ku ɗa, ulinga u nu kpamu gbangam u ɗa. A̱shi a̱ nu i ta̱ e kene i na yaba dem wi a kuyaꞋin a u duniya. Vu tsu tsupaka ta̱ yaba dem, derere vi na u yaꞋin.
024	JER	032	020	Vu yaꞋin ta̱ ili mereve a iɗika i masar, kpamu a li a na na vu buwa ta̱ a kuyaꞋin sa nannai a a Isaraila n ubuta̱ uma u duniya, ɗa vu zuwakai ka̱ci ka̱ nu kula, tsu na ku ɗa ki anana.
024	JER	032	021	Vu utuka̱i aza Isaraila a iɗika i Masar n urotu, n ili mereve, n utsura u gbangam, n wovon u gbangam.
024	JER	032	022	Ɗa vi nekei le iɗika i na mpa, i na vu kucinakai ikaya i le, iɗika i na yi a kuwa̱ mani n ishigi.
024	JER	032	023	Ɗa a uwai ɗa isai i ɗa. Ama ɗa a iwain kushuku n kadanshi ka̱ nu, be le o tono wila̱ u nu. Ko ili ite a yaꞋin a ka̱tsuma̱ ki na vu tonokoi le a yaꞋin ba. A dama nannai ɗa vu suꞋuki le m ma̱dukpa̱ ma na mpa ma ka̱na̱ le.
024	JER	032	024	La̱na̱, kayala ka yaꞋin ɗe u ɗa̱ngushi a dama na a kumba mashilya ma likuci ma a yaꞋin kuvon. A dama o kotokobi, n kambulu, n atakaci ɗa a nekei likuci i na mpa e kiye aza Kalidiya aza na ci a vishili ni ɗa. I na vu dansai va yokpo ta̱ kamayun, kpamu vene ta̱.
024	JER	032	025	Demu n nannai, a vu Vuzavaguɗu Ka̱shile, ɗa vu danai, “Tsula kashina ka ni ikebe ka̱ta̱ vu ciya̱ ngan”Ko an wokpoi likuci ya e neke ɗe i ɗa ekiye aza Kalidiya.”’
024	JER	032	026	Ɗa Vuzavaguɗu u danai Irimiya.
024	JER	032	027	“La̱na̱, mpa ɗa Ka̱shile ka uma ra̱ka̱. Yiɗa̱i i laꞋi utsura u va̱?
024	JER	032	028	A dama nannai, mpa Vuzavaguɗu, n dana ta̱, la̱na̱, mpa n ku neke ta̱ likuci i na mpa a ekiye aza Kalidiya n ekiye a Nebukaneza mogono ma aza Babila, kpamu i ta̱ a kulya i ɗa.
024	JER	032	029	Aza Kalidiya a na i a vishili n likuci i na mpa, i ta̱ a kuta̱wa̱ ka̱ta̱ a dyaɓa likuci i na mpa a kina ka̱ta̱ o songu i ɗa ra̱ka̱, ni uwa i na a gaɗi vu kukpa̱ ku le ku ɗa a tsu yaꞋin kuneꞋe u Balu n kuneꞋe ki ili kusoꞋo, a dama na a zuwa mu wupa.
024	JER	032	030	Mayun aza Isaraila n aza Yahuda a yaꞋin ili i ma̱riki wa̱va̱ ba, m ba ka gbani-gbani ba. I n koyoku ba, ita̱ a kuzuwa mu wupa ubuta̱ wu ulinga wa ekiye e le. Mpa Vuzavaguɗu mpa ɗa n dansai.
024	JER	032	031	Likuci i na mpa i zuwa mu ta̱ wupa tun a ayin a na a maꞋin i ɗa a li a ku ta̱wa̱ anana, a dama nannai ka̱sukpa̱ n takpa i ɗa a wenei u a̱shi a̱ va̱,
024	JER	032	032	a dama unushi wa aza Isaraila n aza Yahuda ra̱ka̱ a na a yaꞋin a dama na a zuwa mu wupa, ngono n le koɓolo n aza gba̱ra̱ gba̱ra̱ e le, n i ganu i le, n eneki e le, aza Yahuda koɓolo n aza na i n ida̱shi ra̱ka̱ a Urushelima.
024	JER	032	033	A vadalkpuka mu ta̱ kucina̱, ɗa a iwain ku neke mu ma̱ka̱nga̱. Kpamu n yotsongu le ta̱ ayin tutu, ama a pana ba, be le tana o tono ku yeve.
024	JER	032	034	Ɗa a shikpa̱i a̱ma̱li unata e le a kpaꞋa ku na tsu ɗeke n kula ku va̱, a dama na a̱ la̱nga̱sa̱ ku ɗa.
024	JER	032	035	Ɗa a maꞋin a̱ A̱Ꞌisa̱ a̱ma̱li a Balu a ka̱ra̱ ku lobo u Hinomu, a dama a na e neke muku n le kune u ka̱ma̱li ka Moleka, kpamu m mpa n zuwa le ba, kpamu i ɗa yi a ka̱ɗu ka̱ va̱ an ma kudana le a yaꞋin i li gbani-gbani i na mpa a dama na a zuwa Yahuda u nusa ba.
024	JER	032	036	“Ama gogo na Vuzavaguɗu Ka̱shile ki Isaraila u dansa ta̱ ukuna, a dama a likuci i na mpa i na vu danai, ‘E neke ta̱ i ɗa ekiye a mogono ma Babila, a dama kotokobi, n kambulu, n ma̱dukpa̱.’
024	JER	032	037	La̱na̱, n kuɓolongu le ta̱ a likuci ra̱ka̱ i na n lokoi le a bana a dama a wupa u va̱ n ka̱ɗu ku usuɗukpi ka̱ va̱. Ka̱ta̱ m bonoko n a̱ le ubuta̱ u na mpa, ka̱ta̱ n zuwa le o yongo n ma̱ta̱na̱.
024	JER	032	038	Ka̱ta̱ okpo uma a̱ va̱, ka̱ta̱ mpa tamkpamu mokpo Ka̱shile ke le.
024	JER	032	039	Ka̱ta̱ n neke le ka̱ɗu kete, n uye ute, a dama na a pana wovon u va̱ ali n tsukaya, a dama ugain u le n ugain u muku n le n na n kuta̱wa̱.
024	JER	032	040	Ka̱ta̱ n yaꞋin uzuwukpani u na wa ku kotso ba n a̱ le, an ma ku ka̱sukpa̱ kuyaꞋin ka le kasingai ba. Ka̱ta̱ n zuwa wovon u va̱ a̱ɗu e le, a dama na a ka̱sukpa̱ mu ba.
024	JER	032	041	N kupana ta̱ uyoꞋo u kuyaꞋin ka le kasingai, ka̱ta̱ n shikpa̱ le a iɗika i na mpa n usuɓi, n ka̱ɗu ka̱ va̱ ra̱ka̱ n wuma u va̱ dem.
024	JER	032	042	“A dama na Vuzavaguɗu u dana ta̱ Uteku tsu na n tuka̱i n kawuya ubuta̱ uma a na mpa ra̱ka̱, nannai ɗa n ku utuka̱ le n kasingai ka na n yaꞋin ki le uzuwakpani.
024	JER	032	043	I ta̱ a kutsula a shina a likuci i na mpa, i na vi a ku dana, ‘Yokpo ta̱ a gali, babu vuza ko mana, kpamu e neke ta̱ i ɗa ekiye aza Kalidiya.’
024	JER	032	044	I ta̱ a kutsulasuka ashina n ikebe a i ɗika i na mpa, ka̱ta̱ a zuwa ekiye atagarda a tsulaga, ka̱ta̱ a paɗara a ɗa n ka̱ta̱mba̱ri e kelime ka ngan, a iɗika i Biliyaminu n ubuta̱ u na wi u ka̱ra̱i n Urushelima, n a̱ ka̱tsuma̱ ka likuci i Yahuda, n likuci i na yi uɓon wa a ginda, n i na yi uɓon wa a̱ra̱Ꞌa̱, n likuci a Negebu, a dama na mita̱ o kubonoko uma n uciyi u le a likuci i le. Mpa Vuzavaguɗu, mpa ɗa n dansai.”
024	JER	033	001	Ɗa Vuzavaguɗu yaꞋin kadanshi n Irimiya ere, a ayin na wi ugbaguri a kpaꞋa kugbashi.
024	JER	033	002	“Vuzavaguɗu a̱ yi na u yaꞋin uduniya, a̱ yi na u shikpa̱i u ɗa, u dana mu ta̱, ‘Kula ku va̱ ku ɗa Ka̱shile.
024	JER	033	003	Ɗekei mu mpa tana mita̱ a̱ kushuku ɗa̱, kpamu n kudana ɗa̱ ta̱ ukuna u gbangam u na vu yevei ba.
024	JER	033	004	A dama na i na Vuzavaguɗu Ka̱shile ki Isaraila kadansai ukuna, a dama i uwa i likuci n i uwa i mogono ma a Yahuda i na i fa̱da̱i a dama na i ciya̱ kayala ka na i ku kanzaka likuci a dama aza kuvon.
024	JER	033	005	I sheshe ta̱ an ya shilika̱ n osoji aza Babila, ama yaꞋin n dana ɗa̱ i uwa i likuci i na mpa yita̱ a kushana n even ikyamba ya aza na a kuna a likuci i na mpa, aza na n ku ka̱sukpa̱ una a dama usuɗukpi n wupa u va̱, a dama na n shirikpa̱ ta̱ a̱shi a̱ va̱ a likuci i na mpa a dama ka gbani-gbani ke le.
024	JER	033	006	La̱na̱, dem n nannai n ku tuka̱ ta̱ likuci i na mpa n ma̱ta̱na̱ nu potsokpo, ka̱ta̱ n neke le uciyi n ukanji.
024	JER	033	007	Ka̱ta̱ kpamu m bonoko aza Yahuda n aza Isaraila n uciyi u le, m bonoko le tsu na ishi ɗe n ugiti.
024	JER	033	008	Ka̱ta̱ n cinukpaka le unushi u na dem a yaꞋin kai mu, ka̱ta̱ n cinukpa ka le u nushi u na a yaꞋin kai mu ra̱ka̱.
024	JER	033	009	Ayin a na baci ka na mpa ka yaꞋin, uduniya ra̱ka̱ wi ta̱ a kuyaꞋin ma̱za̱nga̱, ka̱ta̱ a cikpa mu, ka̱ta̱ a neke mu tsugbayin. Ka̱ta̱ uduniya ra̱ka̱ u pana kasingai kana n yaꞋankai likuci i na mpa, ka̱ta̱ a dama i li na mpa a neke mu tsugbayin, ka̱ta̱ a pana wovon, e jeꞋe i kyamba a dama kasingai n uciyi u na n la̱nsa̱ ki le.
024	JER	033	010	“I na Vuzavaguɗu dansai, a dama ubuta̱ u na mpa u na i u danai, ‘Wokpo ta̱ a gali babu vuza be le manama,’ a ka̱tsuma̱ ka a Yahuda n uye u gbayin u Urushelima wokpo ta̱ a gali, babu vuza, babu ili be le nama. Ama n dana ɗa̱ ta̱, i ta̱ o kudoku a pana
024	JER	033	011	ka̱la̱ka̱tsu ka ma̱za̱nga̱, n ma̱ta̱na̱, ka̱la̱ka̱tsu ka vali vu savu an vuka vu savu, n a̱la̱ka̱tsu ishipa a ayin a na a tuka̱i n kune kucikpi a kpaꞋa ku Vuzavaguɗu. “‘Cikpai Vuzavaguɗu vo ovonshi, a dama na Vuzavaguɗu n gan ta̱, a dama na ucigi u babu kukotso u ni u kuyongo ta̱ kowanai.’ A dama na n ku bonoko ta̱ n uciyi wi iɗika ya tsu ayin a cau, mpa Vuzavaguɗu, mpa ɗa n dansai.
024	JER	033	012	“Vuzavaguɗu vo ovonshi u dana ta̱. Puna̱ a ubuta̱ wa a gali u na mpa, u na wi babu vuza kpamu babu mana, n a ka̱tsuma̱ ka likuci ka dem, wi ta̱ o kudoku kokpo ubuta̱ u kalina una nguɓi n kuzuwa ushiga u le vuka.
024	JER	033	013	A likuci ya a kamba i ɗika a, n likuci ya nguɓi, n ubuta̱ u likuci i Negebu, a iɗika i Bayami, n likuci i na yi u ka̱ra̱i n Urushelima n ya a Yahuda, ushiga wi ta̱ o kudoku ku yikpa̱ ekiye aza na a ci kece le,” Vuzavaguɗu ɗa u dansai.
024	JER	033	014	Pana, Vuzavaguɗu u dana ta̱, “‘Kanna kita̱ lo a kuta̱wa̱, ‘Kana n kushatangu uzuwakpani u va̱ u na n yaꞋin n aza Isaraila n Yahuda.
024	JER	033	015	“‘A ayin a nanlo a ɗa, n kuzuwa katangi kuta̱ a kpaꞋa ku Dawuda ka̱ta̱ u yaꞋin i na i gaꞋin n kasingai a iɗika.
024	JER	033	016	A ayin a nanlo a ɗa Yahuda u kuciya̱ wishi ka̱ta̱ Urushelima u da̱sa̱ngu m ma̱ta̱na̱. Kula ku na a ku ɗekei, kuɗa nna. Vuzavaguɗu a̱ yi ɗa usuɓi u tsu.’
024	JER	033	017	A dama na i na Vuzavaguɗu dansai i ɗa na, ‘Dawuda u ku kpa̱ɗa̱ kuciya̱ vuza na u kuda̱sa̱ngu a kakuba ko tsugono ka kpaꞋa aza Isaraila ba,
024	JER	033	018	nannai ɗa feu i ganu, e le na i aza Levi, a ku kpa̱ɗa̱ kuciya̱ vuza na u kulyaꞋa kelime n kushamgba e kelime ka̱ va̱ u neke kune ku kusongu, n kune ki ishina n alyuka wa̱ va̱ ayin tutu ba.’”
024	JER	033	019	Ɗa Vuzavaguɗu kpamu u doku yaꞋin kadanshi n Irimiya. U u danai,
024	JER	033	020	I na Vuzavaguɗu dansai i ɗa na. ‘Ɗa baci vu fuɗai ɗa vu koɗoi wila̱ u va̱ n kanna n kayin, a li ɗa kanna n kayin ka kpa̱ɗa̱i kudoku kuta̱ a ayin a na a tsuta̱,
024	JER	033	021	ɗa ɗa uzuwukpani u va̱ n kagbashi ka̱ va̱ Dawuda, n aza Levi a na i a na n ganu, a na i a kuyaꞋin ka mu tsugbashi na u kuyaꞋin ukoɗi, ta lo Dawuda u ku namba kumaci ku na ku kulyaꞋa tsugono a ka kakuba ko tsugono ka̱ ni.
024	JER	033	022	Tsu na wokpoi a tsu fuɗa e kece azangata a gaɗi ko kpamu a gisangu kayala ka mala ba, nannai ɗa n kudoku kabunda̱i ka kumaci ku kagbashi ka̱ va̱ Dawuda n ka aza Levi n anan ganu i na yi a ku ga̱nda̱ka̱ mu nannai, a li uteku tsu na babu vuza na u kufuɗa wa kece le.’”
024	JER	033	023	Ɗa Vuzavaguɗu doku u danai Irimiya,
024	JER	033	024	“Ashe vu zuwa ka ni na uma i a kudansa ba, an i a kudana, ‘Vuzavaguɗu iwain ta̱ tsugono ci re ci iɗika i na uzagbai va. I ɗaɗa i zuwai ɗa o goyoi uma a̱ va̱, odoku a ɗika le iɗika kpamu ba.
024	JER	033	025	I na Vuzavaguɗu u danai i ɗa na, ‘Ishi baci n yaꞋin uzuwukpani n kanna n kayin ba, ɗa kpamu n zuwai wila̱ a dama gaɗi n iɗika ba,
024	JER	033	026	mishi a ku inwan kumaci ku Yakubu n Dawuda, kpamu mishi a ku zagba vuza te a ka̱tsuma̱ ka muku n ni wokpo mogono ma kumaci ma aza Ibirahi, n Ishaku, n Yakubu ba. A dama na n kubonoko le ta̱ n uciyi u le, ka̱ta̱ m mpa na asuvu a yali e le.’”
024	JER	034	001	A ayin a na Nebukanezaru mogono ma aza Babila koɓolo n osoji o tsugono ra̱ka̱, n uma a i punu a iɗika i na wi a tsugono i a kuvon n Urushelima n likuci i na i ka̱ra̱i ni ra̱ka̱, ɗa Vuzavaguɗu yaꞋin kadanshi n Irimiya.
024	JER	034	002	“I na Vuzavaguɗu Ka̱shile ki Isaraila kadansai i ɗa na. Bana i Zedekiya mogono ma aza Yahuda ka̱ta̱ vu danai, ‘Mpa Vuzavaguɗu n foɓuso ta̱ an ma neke likuci i na mpa ekiye o mogono ma aza Babila, ka̱ta̱ u songu i ɗa n a kina.
024	JER	034	003	Vi a ku laꞋaka ba, mayun ɗa a reme wu, ka̱ta̱ e neke wu ekiye a̱ ni. Vi ta̱ e kene mogono ma aza Babila n a̱shi a̱ nu, ka̱ta̱ kpamu a yaꞋan kadanshi n a̱yi a̱shi n a̱shi ka̱ta̱ vu bana a iɗika i Babila.
024	JER	034	004	“‘Demu n nannai, a vu Zedekiya mogono ma aza Babila pana, Vuzavaguɗu u dana ta̱ A vu vi a kubana ukpa̱ u kotokobi ba,
024	JER	034	005	Vi ta̱ a ku kuwa̱ m ma̱ta̱na̱. Uteku tsu na uma a yaꞋin ka̱ɗiva̱ ka a kina a dama a na a cikpa ikaya i nu ngono n cau, nannai ɗa feu mi a ku yaꞋan ka wu ka̱ɗiva̱ ka a kina a dama na a cikpa wu nannai, a kudansa, ‘OꞋo mogono ma kuwa̱ ɗe.’ Mpa Vuzavaguɗu mpa ɗa n dansai.”
024	JER	034	006	Ɗa Irimiya u danai Zedekiya mogono ma a Yahuda ukuna u na mpa ra̱ka̱ a Urushelima,
024	JER	034	007	a ayin a na osoji o mogono ma aza Babila mi a kuvon n Urushelima koɓolo n likuci ya a Yahuda i na i buwai, wa ta Lakishi n Azeka. Nava e le ɗa likuci yi ukanji i na i buwai a Yahuda koci.
024	JER	034	008	Ɗa Vuzavaguɗu yaꞋin kadanshi n Irimiya an mogono Zedekiya u koci kuyaꞋin uzuwukpani n uma aza Urushelima ra̱ka̱ a dama na a sala uba̱ruwi a dama agbashi.
024	JER	034	009	Yaba dem u ka̱sukpa̱ kagbashi ka kpaꞋa ka̱ ni, ko ma vuka ko mavali, ka̱ta̱ vuza u reme kagbashi ka Yahuda a kpaꞋa ku ni ba, dem vu le i li te i ɗa i.
024	JER	034	010	Ɗa ngono koɓolo n uma ra̱ka̱ ushuki n uzuwukpani wa, ɗa a u danai, yaba dem wi ta̱ a ku ka̱sukpa̱ kagbashi ka̱ ni, ma vuka ko mavali, kpamu o kudoku a e reme le ba. Ɗa ushuki ɗa a̱ ka̱sukpa̱i le.
024	JER	034	011	Ama, m megeshe ɗa kucikpa ɗa a sabai kusheshe ku le, ɗa obonoi ɗa e remei agbashi a n utsura ɗa o bonokoi le a tsugbashi.
024	JER	034	012	Ɗa Vuzavaguɗu yaꞋin kadanshi n Irimiya kpamu. ɗa u danai,
024	JER	034	013	“Mpa Vuzavaguɗu Ka̱shile ki Isaraila, n yaꞋin ta̱ uzuwukpani n ikaya i ɗa̱ a ayin na mutukai le a iɗika i Masar, ubuta̱ u tsugbashi. N u danai,
024	JER	034	014	‘A̱ ka̱ya̱ ka cindere lakam, yaba dem u ka̱sukpa̱ toku ni va a Yahuda na u dengei ka̱ci ka̱ ni wa̱ɗa̱. Ɗa baci u yaꞋin ayaꞋa a̱ta̱li a tsugbashi. Ama ɗa ikaya i ɗa̱ i iwain.
024	JER	034	015	U geshe ba an i shika̱i u nushi u ɗa̱, ɗa i yaꞋin i na i gaꞋin wa̱ va. Ɗa yaba dem vu ɗa̱ u dansai ukuna a dama uba̱ruwi uma a likuci a̱ ni. A li ɗa i yaꞋain uzuwakpani e kelime ka̱ va̱ a kpaꞋa ku na a ci ɗeke n kula ku va̱.
024	JER	034	016	Ama ɗa kucikpa ɗa i sabaꞋi kusheshe ku ɗa̱, ɗa i bono i la̱nga̱sa̱i kula ku va̱ n yaba dem vu ɗa̱ u bonokoi n ka gbashi ka̱ ni kana u ka̱sukpa̱i, ɗa i zuwai le okpo a gbashi a̱ɗa̱ kpamu.
024	JER	034	017	“Adama nannai, i na Vuzavaguɗu dansai i ɗana. Mayun i tono kadanshi kuba̱ruwa̱ kana n danai, yaba dem u ka̱sukpa̱ toku ni u laza ba. Adama a nannai mpa n ku la̱nsa̱ka̱ ɗa̱ ta̱ ‘uba̱ruwi’wu ukpa̱Ꞌa̱ u kotokobi, m ma̱dukpa̱ koɓolo n kambulu. Ka̱ta̱ n zuwa ɗa̱ yokpo i li kugoyi i tsugono u duniya ra̱ka̱.
024	JER	034	018	Uma a na o koɗoi uzuwukpani u va̱, ɗa a̱ kpa̱ɗa̱i ku kushatangu uzuwukpani u na a yaꞋin e kelime ka̱ va̱, a ayin a na e pecei medendem ma kureꞋe, ɗa o tonoi e mere ma kaꞋa.
024	JER	034	019	Ɗaɗa aza e kelime a Yahuda n aza a Urushelima, azafada, anan ganu n uma a iɗika ya aza a na o tonoi medendem ma na a kiɗai va.
024	JER	034	020	N ku neke le ta̱ ekiye irala i le, aza na i a kula̱nsa̱ wuma u le. Even i kyamba e le i ta̱ o kokpo ilikulya ya n nnu n nama n kakamba.
024	JER	034	021	“N ku neke ta̱ Zedekiya mogono ma aza Yahuda koɓolo n aza gba̱ra̱ gba̱ra̱ a̱ ni ekiye irala i ni i na yi a kula̱nsa̱ wuma u ni, wa ta osoji a za Babila aza na a̱ ɗa̱nga̱i a̱ ka̱skpi ɗa̱.
024	JER	034	022	Mpa Vuzavaguɗu, mpa ɗa n ku neke kofon, ka̱ta̱ n zuwa le o bono a likuci i na mpa. Ka̱ta̱ shilika̱ ni ɗa, ka̱ta̱ o songu i ɗa ra̱ka̱. Ka̱ta̱ m bonoko iɗika ya aza Yahuda a gali tsu na Babu vuza na u kuda̱sa̱ngu ɗe.”
024	JER	035	001	Ayin a na mogono Jehokimu kolobo ka Josiya ki a kulyaꞋa tsugono tsu Yahuda, ɗa Vuzavaguɗu yaꞋin kadanshi n Irimiya, u danai.
024	JER	035	002	“Bana ubuta̱ wa aza Rekabu, ka̱ta̱ vu yaꞋan kadanshi n a̱ le, ka̱ta̱ vu ɗika le vu tuka̱ a A̱Ꞌisa̱ a Vuzavaguɗu, vu zuwa le a kunu ku te a ka̱tsuma̱ ka̱ a̱ unu a na i na, ka̱ta̱ vu neke le mini m inabi oso.”
024	JER	035	003	Ɗa n ɗikai Jazaniya kolobo ka Habaziniya, n a̱ za̱ ni, m muku molobo n ni ra̱ka̱ koɓolo n kumaci ka aza Rekabu ra̱ka̱.
024	JER	035	004	Ɗa n tuka̱i le a A̱Ꞌisa̱ a Vuzavaguɗu, a kunu ko olobo a Hana n Igadaliya vuma Ka̱shile, kuna ki ɗevu n kunu ka aza gba̱ra̱ gba̱ra̱, kpamu ku ɗa kita̱ gaɗi n kunu ku Manasa kolobo ka Shallum, kindi ku utsutsu wa A̱Ꞌisa̱ a Ka̱shile.
024	JER	035	005	Ɗa n shikpa̱ ki le n diki tukpa n mini mi inabi, n koko ɗa n danai le, “Oso mini mi inabi ma.”
024	JER	035	006	Ama ɗa a u danai, “A̱tsu tso kusoꞋo mini mi inabi ba, a dama a na Jonadabu kolobo ka Rekabu, Dada tsu dana tsu ta̱, ‘Ka̱ta̱ i soꞋo ma̱kya̱n mi inabi ba, ko a̱ɗa̱ ko ntsukaya n a̱ɗa̱ ali a kubana uteku.
024	JER	035	007	kpamu ka̱ta̱ i maꞋa i uwa ba, ka̱ta̱ tan feu i ca̱Ꞌa̱ ica̱Ꞌa̱shi ba, ka̱ta̱ i ca̱Ꞌa̱ i cuꞋu ko i zama a shina ba, ama i yongo a̱pa̱m ali a ayin a̱ ɗa̱ ra̱ka̱, a dama na i geshe n ayin a̱ bunda̱i a iɗika i na yi o tso omoci.’
024	JER	035	008	A̱ tsu tana ci ta̱ o kutono kadanshi ka Jonadabu kolobo ka Rekabu, Dada tsu, a̱ yi na u danai tsu, ka̱ta̱ tsu soꞋo ma̱kya̱n mi inabi ba, a̱ tsu n ka̱ci ka̱ tsu, amaci a̱ tsu, n olobo a̱ tsu, n nkere n tsu,
024	JER	035	009	ka̱ta̱ kpamu tsu maꞋa ka ka̱ci ka̱ tsu i uwa i kuda̱sa̱ngu ba. Ka̱ta̱ tan feu tsu la̱nsa̱ ashina itacishi n ashina ko icuꞋu i ku ca̱Ꞌa̱ ba,
024	JER	035	010	a dama nannai a ɗa, tsu da̱sa̱ngi a̱pa̱m, ɗa tsu tonoi ɗa tsu yaꞋin i na Jonadabu Dada tsu u danai tsu.
024	JER	035	011	Ama a na Nebukanezaru mogono ma aza Babila ma tuka̱i n kuvon i ɗika ya, ɗa tsu danai, ‘Ɗa̱skpa̱ tsu bana Urushelima a dama na ci ta̱ a kuwa wovon wa osoji aza Kalidiya n osoji a aza Siriya. I ɗa ɗa i zuwai ɗa ci n ida̱shi punu a Urushelima.”
024	JER	035	012	Ɗa Vuzavaguɗu yaꞋin kadanshi n Irimiya, u danai.
024	JER	035	013	“Vuzavaguɗu Ka̱shile ko ovonshi ki Isaraila ka dana ta̱. Bana vu dana aza Yahuda n aza na i punu a ida̱shi Urushelima, ashe yi a kupana kadanshi n ku yotsongu kuva̱ ba ko?
024	JER	035	014	Kumaci ku Jonadabu kolobo ka Rekabu ku tono ta̱ kadanshi ka na Jonadabu Dada le u danai le, ka na u danai, ka̱ta̱ i soꞋo ma̱kya̱n mi inabi ba, kpamu o soꞋo ma̱kya̱n mi inabi ba ali n anana, a dama na e le i ta̱ o ku tono kadanshi ka Dada le. Ama mpa ɗa na, a kuyaꞋin ka̱ɗa̱ kadanshi ayin tutu, ama i pana ka mu ba.
024	JER	035	015	Ɗa n ka̱na̱i ku suꞋuku ɗa̱ na agbashi a̱ va̱ eneki ra̱ka̱, a dana ɗa̱, ‘Yaba dem u ka̱sukpa̱ ka gbani-gbani ka̱ ni, ka̱ta̱ u lapula u ka̱ci ka̱ ni, ka̱ta̱ u tono a̱ma̱li o yoku ba, nannai ɗa ya ku da̱sa̱ngu a i ɗika i na n nekei ɗa̱ n ikaya i ɗa̱. Ama ɗa i kpa̱ɗa̱i kupana be le tana i tono kadanshi ka̱ va̱.
024	JER	035	016	Olobo a Jonadabu, kolobo ka Rekabu o tono ta̱ kadanshi ka na Dada le u danai le, ama e le uma a na mpa a iwain ta̱ ku tono kadanshi ka̱ va̱.
024	JER	035	017	A dama nannai, mpa Vuzavaguɗu vo ovonshi Ka̱shile ki Isaraila n dana ta̱. La̱na̱, n ku tuka̱ ta̱ Yahuda koɓolo n aza Urushelima ra̱ka̱ kawuya ka na n dansai, a dama na n dana le ta̱ kakuna ama ɗa a iwain kupana, n ɗeke le ta̱ ama ɗa a iwain kushuku.”
024	JER	035	018	Ama ɗa Irimiya u danai aza kpaꞋa ku Rekabu, “Vuzavaguɗu vo ovonshi Ka̱shile ki Isaraila ka dana ta̱. Tun ana i tonoi wila̱ n kadanshi ka Dada a̱ɗa̱ Jonadabu, ɗa i yaꞋin i na u danai ɗa̱ ra̱ka̱,
024	JER	035	019	Vuzavaguɗu vo ovonshi Ka̱shile ki Isaraila ka dana ta̱. Jonadabu kolobo ka Rekabu ka ku sawa ku namba vuza na wa ku yaꞋin kai a̱ ga̱nda̱ ba.”
024	JER	036	001	A̱ ka̱ya̱ ka̱ na̱shi ko tsugono ka Jehokimu kolobo ka Josiya, mogono ma aza a Yahuda, ɗa Vuzavaguɗu yaꞋin kadanshi n Irimiya, u danai,
024	JER	036	002	“Ɗika ka katagarda ka̱ta̱ vu ɗana kadanshi dem kana n yaꞋin a dama aza Isaraila n Yahuda koɓolo n uma uduniya dem, tun a kanna kana n gita̱i ku yaꞋin kadanshi n a̱vu, a ayin o tsugono tsu Josiya a li a kuta̱wa̱ anana.
024	JER	036	003	U gaꞋa ba uma a Yahuda a panai ukuna wa atakaci u na n foɓusoi an ma suꞋuku le, yaba dem wi ta̱ a ku ka̱sukpa̱ ka gbani-gbani ka̱ ni a dama na n cinukpa ka le u nushi u le.”
024	JER	036	004	Ɗa Irimiya u ɗekei Baruk kolobo ka Neriya, ɗa Baruk u ɗanai a katagarda ku ukpan kadanshi ra̱ka̱ kana Vuzavaguɗu u danai Irimiya uteku tsu na Irimiya u danai ni.
024	JER	036	005	Ɗa Irimiya u danai Baruk, “A sa̱nka̱ mu ta̱ ku bana a Isa̱.
024	JER	036	006	a dama nannai, a vu ɗa za na wa kubana. Vi ta̱ a kubana a kanna ka kakuli ka̱ta̱ vu kece ke uma kadanshi ka Vuzavaguɗu kana ki a katagarda ku ukpan kana vu ɗanai na, uteku tsu na n tonokoi nu. Ka̱ta̱ kpamu vu kece ke aza Yahuda a na uta̱i a likuci i le a pana.
024	JER	036	007	Uteku tsu na mpa, u gaꞋa ba aza yoku o folono Vuzavaguɗu, ka̱ta̱ Yaba dem u kpatala u ka̱sukpa̱ ka gbani-gbani ka̱ ni, a dama na wupa u Vuzavaguɗu gbangam u ɗa, kpamu i na u dansai wa ku yaꞋin ka uma a na mpa, a ka̱tsuma̱ ka wupa u ni, u gbangam i ɗa.”
024	JER	036	008	Ɗa Baruk kolobo ka Neriya ka banai ɗa ka yaꞋin i na Irimiya keneki u tonokoi ni. Ɗa u kecei kadanshi kana ki punu a katagarda ku ukpan ka u Vuzavaguɗu, a Isa̱ a Vuzavaguɗu.
024	JER	036	009	A ka̱ya̱ ka tawun ka tsugono tsu Jehokimu kolobo ka Josiya, mogono ma Yahuda, o wotoi u kuci, ɗa uma a Urushelima ra̱ka̱ koɓolo n uma ra̱ka̱ a na uta̱i a Yahuda ɗa a ta̱wa̱i Urushelima a yaꞋin kakuli u Vuzavaguɗu.
024	JER	036	010	Ka ɗaɗa Baruk u kecei katagarda ku ukpan ka kadanshi ka Irimiya a kelime ka uma ra̱ka̱, a Isa̱ a Vuzavaguɗu a kefeku ka Gemariya kolobo ka Shafan kaɗani, kana ki o mololo ma gaɗi, a utsutsu savu wa a Isa̱ a Vuzavaguɗu.
024	JER	036	011	A na Mikaya kolobo ka Gemariya matsukaya ma Shafan ma panai kadanshi ka Vuzavaguɗu kana e kecei a katagarda ku ukpan ka ra̱ka̱,
024	JER	036	012	ɗa u banai a kpaꞋa ku mogono, ɗa uwai a kunu ku kaɗani, ubuta̱ u na tsugbayin ra̱ka̱ ci ida̱shi, wa ta a̱ yi Elishama kaɗani, n Delaya kolobo ka Shemaya, n Elinatan kolobo ka Acibor, n Gemariya kolobo ka Shafan, n Zedekiya kolobo ka Hananiya koɓolo n aza a̱ gba̱ra̱ gba̱ra̱ ra̱ka̱.
024	JER	036	013	Ɗa Mikaya u danai le ukuna u kadanshi u na u panai ra̱ka̱, an Baruk u kecei katagarda ku ukpan ka e kelime ka uma.
024	JER	036	014	Ɗa ngono ra̱ka̱ n suꞋuki Juhudi kolobo ka Netaniya, matsukaya ma Shelemiya kolobo ka Kushi, u bana u Baruk ka̱ta̱ u danai, “Ɗika katagarda ku ukpan kana vu kecei ki uma a ekiye a̱ nu, ka̱ta̱ vu ta̱wa̱.”Ɗa Baruk kolobo ka Neriya ka ɗikai katagarda ku ukpan ka ekiye a̱ ni ɗa u banai we le.
024	JER	036	015	Ɗa a u danai ni, “Da̱sa̱ngu vu kece ka̱ tsu ka tsu pana.”Ɗa Baruk u kecei ki le ka a.
024	JER	036	016	A na a panai kadanshi ka ra̱ka̱, ɗa a kpatalai a indanannai n wovon. Ɗa a u danai Baruk, “Mayun ɗa tsu tono ko mogono ukuna u na mpa ra̱ka̱.”
024	JER	036	017	Ɗa ecei Baruk a u danai, “A dama a Ka̱shile dana tsu, niniɗai vu yaꞋin sai ɗa vu ɗanai kadanshi ka na mpa? Irimiya ɗa u danai nu vu ɗana?”
024	JER	036	018	Ɗa Baruk wushuki, ɗa u danai, “A̱ yi ɗa u dansai ukuna u kadanshi u na mpa ra̱ka̱, ɗa u zuwai mu n ɗana ka a katagarda ku ukpan ka na mpa.”
024	JER	036	019	Ɗa ngono n danai Baruk, “A vu n Irimiya banai i sheɗeku, ka̱ta̱ i ka̱sukpa̱ vuza u yeve ubuta̱ u na yi ba.”
024	JER	036	020	Ɗa a zuwai katagarda ka a kunu ku Elishama kaɗani. Ɗa a bana e kefeku ka mogono, ɗa a u danai mogono ukuna u kadanshi wa ra̱ka̱.
024	JER	036	021	Ɗa mogono ma suki Juhudi u bana u ɗika katagarda ku ukpan ka, ɗa u banai ɗa u ɗikai ka a kunu ku Elishama kaɗani. Ɗa Juhudi u kecei ka u mogono koɓolo ngono n ni n na mi kashani a kucina̱ ku ni ra̱ka̱.
024	JER	036	022	A ayin wotoi u kuci u ɗa tana, a ayin uta̱ni, kpamu mogono mita̱ ida̱shi a kpaꞋa ku ni a ku nyashika akina a ka̱mbu.
024	JER	036	023	An Juhudi u kecei a kariki a tatsu n ka̱ a̱na̱shi ka katagarda ku ukpan ka, ɗa mogono ma u danai Yehudi u ɗika mawun ka̱ta̱ u gbatyasai ka agbati-agbati nu songi a akina a na i a kutasa a ka̱mbu na. Ɗa u ka̱na̱i kuyaꞋin nannai sapu na u kotsoi kusongu ka ra̱ka̱ akina a ka̱mbu a.
024	JER	036	024	Demu n nannai, mogono n taji a̱ ni a na a panai kadanshi ka, babu vuza na u panai wovon, ba le tana u kara motogu ma̱ni a dama u na̱mgbi u ka̱tsuma̱.
024	JER	036	025	Ko an Elinatan, n Delaya, n Gemariya a u danai mogono ka̱ta̱ u songu katagarda ku ukpan ka ba, ɗa u kpa̱ɗi kupana.
024	JER	036	026	Ɗa mogono ma zuwai Jerameyelu kolobo ka mogono n Seraya kolobo ka Aziriyelu, n Shelemiya kolobo ka Abiyelu a bana e reme Baruk kaɗani koɓolo n Irimiya keneki, ama ɗa Vuzavaguɗu sokongi le.
024	JER	036	027	An mogono ma zuwai o songi katagarda ku ukpan ka Irimiya kana Baruk u ɗanai una̱u Irimiya wa, ɗa Vuzavaguɗu u danai Irimiya.
024	JER	036	028	“Ɗika katagarda ku ukpan ko yoku ka̱ta̱ vu ɗanasa̱ka kadanshi kana ki ishi a katakarda ku ukpan kana Jehokimu mogono ma a Yahuda mosongi va.
024	JER	036	029	Ama ukuna a dama a Jehokimu mogono ma a Yahuda tankpamu, vu danai, ‘Vuzavaguɗu u dana ta̱, a vu ɗa vu songi katagarda ku ukpan ka n vu danai, ‘Adama ya̱in a ɗa vu ɗanai punu a katagarda ka, vu danai, mayun ɗa mogono ma aza Babila ma ta̱wa̱ ma la̱nga̱sa̱ iɗika i na mpa, ka̱ta̱ wu una uma n nama?”
024	JER	036	030	A dama nannai, Vuzavaguɗu dansa ta̱ ukuna a dama Jehokimu mogono ma a Yahuda, u danai. Wi a kuciya̱ vuza a kumaci ku ni na wa kulya a tsugono tsu Dawuda a una̱u ni ba, kpamu i ta̱ a ku taɗuku keven ki ikyamba ka̱ ni a usuɗukpi u kanna ka̱ta̱ n kayin kpamu ko oso uta̱ni.
024	JER	036	031	N kutakaci ki ta̱ koɓolo n limata i ni, n agbashi a̱ ni a dama ka gbani-gbani ke le. Ka̱ta̱ n tuka̱ ɗa̱ n atakaci a na n dansai, a̱ɗa̱ aza Urushelima n aza a Yahuda, tun na a kpa̱ɗi kupana.”’
024	JER	036	032	Ɗa Irimiya u ɗikai katakarda ku ukpan ko yoku ɗa u nekei Baruk kaɗani kolobo ka Neriya, ɗa Baruk u ɗanasa̱ka kadanshi ka ra̱ka̱ uteku tsu na ka kishi u ɗanai a katagarda ku ukpan ka na Jehokimu mogono ma a Yahuda mo songi akina a. Ɗa kpamu odoki ukuna u kadanshi n a̱bunda̱i u na u yotsoi u cau.
024	JER	037	001	Zedekiya kolobo ka Josiya, vuza na Nebukanezaru mogono ma aza Babila u shiyai tsugono a iɗika i Yahuda, ɗa u lyai tsugono a una̱u Yekoniya kolobo ka Jehokimu.
024	JER	037	002	Ama mogono Zedekiya n ngono n ni koɓolo n uma a likuci a, babu vuza na u zuwai kutsuvu pana akaka a kadanshi ka Vuzavaguɗu kana u yaꞋin kadanshi a una̱u Irimiya keneki.
024	JER	037	003	Demu n nannai ɗa mogono Zedekiya u suꞋuki Jehukalu kolobo ka Shelemiya, n Zafaniya ganu, kolobo ka MaꞋaseya a bana ubuta̱ u keneki Irimiya, ka̱ta̱ a dana, “A dama a Ka̱shile tsu folono wu ta̱, yaꞋin kavasa a u Vuzavaguɗu Ka̱shile a una̱u tsu.”
024	JER	037	004	A ayin a nanlo ta na e yi Irimiya bi a kubana nu bonoi a̱ ka̱tsuma̱ ka uma, babu a bi a gbagurai a kunu kugbashi.
024	JER	037	005	A ayin a nanlo a tana, osoji a mogono Firi auna vu Masar uta̱ ɗe a̱ ta̱wa̱ uɓon ka̱livi u kure ka a Yahuda. A na osoji a za Kalidiya a na a̱ ka̱ra̱i Urushelima a panai ukuna u le, ɗa a̱ ka̱sukpa̱i Urushelima.
024	JER	037	006	Ɗa Vuzavaguɗu yaꞋin kadanshi n Irimiya keneki, u danai.
024	JER	037	007	“Vuzavaguɗu Ka̱shile ki Isaraila ka dana ta̱. N dana ɗa̱ i bana i dana mogono ma a Yahuda a̱ yi na u suꞋuki ɗa̱ i ta̱wa̱ ye ece mu kuna u na mpa. Udanai mogono ko an wokpoi osoji o mogono ma Masar a̱ ta̱wa̱i a dama a ɓa̱nka̱ wu, e le ɗa ɗe a kpatalai a ku bono Masar, a iɗika i le.
024	JER	037	008	Yeve ka̱ta̱ aza Kalidiya o bono a shilika̱ n iɗika i na mpa. Ka̱ta̱ isa i ɗa, ka̱ta̱ o songu i ɗa na akina.
024	JER	037	009	Vuzavaguɗu u dana ta̱, Ka̱ta̱ i doro ka̱ci ka̱ɗa̱, i dana, “Osoji a za Kalidiya i ta̱ a kulaza a ka̱sukpa̱ tsu ba,” a dama na i a ku laza ba.
024	JER	037	010	A dama na ko ɗa baci i fuɗai ɗa i lyaꞋi aza Kalidiya a na mpa ra̱ka̱, ɗa wokpoi aza muna a ɗa a buwai koci, yaba dem a ka̱pa̱m ka̱ ni, wi ta̱ a kuɗa̱nga̱ ka̱ta̱ o songu likuci i na mpa ra̱ka̱ n akina.”’
024	JER	037	011	A na osoji aza Kalidiya a ka̱sukpa̱i Urushelima a dama Osoji o mogono Firi auna,
024	JER	037	012	ɗa Irimiya u foɓusoi an wa ka̱sukpa̱ Urushelima a dama na u bono iɗika i Bayami a dama na wiꞋisa ɗe ugboku wi ili yi uka̱ni i ni a̱ ka̱tsuma̱ ka uma e le.
024	JER	037	013	A na u yawai e kefeku ka Bayami, ɗa ko osoji kagbayin ko yoku vuza kindi, vuza na a tsu ɗeke Irija kolobo ka Shelemiya matsukaya ma Hananiya. Ɗa u reme Irimiya keneki, u danai, “Ai kusuma ku ɗa wu a dama na vu neke ka̱ci ka̱ nu wa osoji aza Kalidiya.”
024	JER	037	014	Ɗa Irimiya u danai, “A uwa a ɗa vi a kuyaꞋin, mpa mi a kusuma a kubana osoji aza Kalidiya ba.” Ama ɗa Irija wushuku ba, ɗa u remei Irimiya ɗa u banka ni ubuta̱ wa aza gba̱ra̱ gba̱ra̱.
024	JER	037	015	Ɗa aza gba̱ra̱ gba̱ra̱ a a yaꞋin wupa n Irimiya, ɗa a lapa ni, ɗa a gbagurai ni a kpaꞋa ku Jonata kaɗani, a dama na o bono ko ta̱ ku ɗa kpaꞋa kugbashi.
024	JER	037	016	Ɗa a gbagurai ni a kpaꞋa kugbashi, ɗa u yongoi ɗe ali ayin a̱ bunda̱i,
024	JER	037	017	Ɗa mogono Zedekiya u suꞋuki a̱ tuka̱i n Irimiya, a na a yawakai n a̱yi, ɗa mogono ma zuwai a uka n a̱ yi a suvu a kpaꞋa, ɗa we ece ni, “Vu ciya̱ ta̱ kadanshi ko yoku Vuzavaguɗu?” Ɗa Irimiya wushuki, ɗa u dana, Kadanshi kita̱ lo.” Ɗa u danai, “I ta̱ a kuneke wu e kiye o mogono ma aza Babila.”
024	JER	037	018	Ɗa Irimiya wecei mogono Zedekiya, “Unushi wene u ɗa n yaꞋankai nu ko agbashi a̱ nu ko uma a na mpa, an vu gbagurai mu a kunu kugbashi?
024	JER	037	019	Teɗei eneki a̱ nu a na a u danai, ‘Mogono ma aza Babila mi a ku ta̱wa̱ kuvon n a̱vu a iɗika i na mpa ya ba va?
024	JER	037	020	Gogo na pana, a dama a Ka̱shile, a vu mogono ma̱ va̱, vuzavaguɗu vu va̱. N folono wu ta̱, ka̱ta̱ vu doku vu bono ko mu a kpaꞋa ku Jonata kaɗani kugbashi kpamu ba, ta lo ma kuwa̱ ɗe.”
024	JER	037	021	Ɗa mogono Zedekiya u zuwai a zuwa keneki Irimiya a kunu kugbashi ku na ki ubuta̱ wa aza kindi. Ɗa a ka̱na̱i ku nekei ka kutsu ko boroji vu na i a kuyaꞋin sa uye kanna lakam, sapu boroji vu likuci ra̱ka̱ vu kotsoi. Ɗa a ka̱sukpa̱i Irimiya nannai a kunu kugbashi.
024	JER	038	001	Ɗa Shefatiya kolobo ka Mata, n Gedaliya kolobo ka Pashihuru, n Jukal kolobo ka Shelemiya koɓolo n Pashihuru kolobo ka Malikiya a panai i na Irimiya wi a kudanasa uma, u danai,
024	JER	038	002	“Vuzavaguɗu u dana ta̱, yaba dem na u da̱sa̱ngi a likuci i na mpa wi ta̱ a kubana u kpa̱Ꞌa̱ u kotokobi, u kambulu, nu ma̱dukpa̱, ama vuza na baci wu uta̱i ɗa u nekei ka̱cika̱ni wa aza Kalidiya wi ta̱ a ku laꞋaka n wuma. Wi ta̱ a kisa wuma u ni an u canuku kuvon.
024	JER	038	003	A dama na Vuzavaguɗu u dana ta̱, mayun ɗa e neke likuci i na mpa ekiye osoji mogono ma aza Babila ka̱ta̱ tana a lyaꞋa i ɗa.”
024	JER	038	004	Ɗa ngono n danai mogono, “Vuma na mpa ugan ta̱ unai, a dama na wi ta̱ a kuna ikyamba ya osoji a̱ tsu a na a buwai a likuci na, n ikyamba i uma ra̱ka̱ a dama a kadanshi kana wi a kuyaꞋin sa na. A dama na vuma na mpa wi a kula̱nsa̱ ida̱shi ma̱ta̱na̱ i uma na mpa ba, ama una̱mgbi.”
024	JER	038	005	Ɗa mogono ma u danai, “La̱na̱i, i ɗa nanlo ekiye ɗa̱, a dama na mogono mi ni na wa kuyaꞋin kawu ni na i cikalai ba.”
024	JER	038	006	Ɗa a ɗikai Irimiya a ukai ni a kayinva ka kpaꞋa ka Malikiya, kolobo ka mogono, kana ki ubuta̱ wa aza kindi a, a ukai ni a kayinva ka n awin. Kpamu kayinva ki n mini ba, kopoti kaꞋa koci, ɗa Irimiya u liɓai punu o kopoti ka.
024	JER	038	007	An Ebedimeleki vuza va aza Habasha, madari ma na mi a kpaꞋa ku mogono, u panai a u danai a uka ta̱ Irimiya a kayinva. A ayin nanlo tana mogono ida̱shi a tsutsu kefeku ka Bayami.
024	JER	038	008	Ɗa Ebedimeleki wu uta̱i, ɗa u banai u mogono ɗa u danai ni,
024	JER	038	009	Wuma u nu geshe, vuzagbayin, uma na mpa a yaꞋin ta̱ ka gbani-gbani a ka̱tsuma̱ i li na a yaꞋin kai keneki Irimiya ra̱ka̱, an a uka ni a kayinva, wi ta̱ a ku kuwa̱ ɗe n kambulu, a dama na ilikulya i buwa lo a likuci ba.”
024	JER	038	010	Ɗa mogono madanai Ebedimeleki vuza va aza Habasha va, “Ɗika uma kamangankupa na, ka̱ta̱ i bana yutuka̱ Irimiya keneki a kayinva ka, babu na u kuwa̱i punu.”
024	JER	038	011	Ɗa Ebedimeleki u ɗikai uma a, ɗa a banai a kpaꞋa ku mogono, ɗa uwai a kunu ku kuzuwa, ɗa u ɗikai akashi n awin a kuku, ɗa a banai ɗa a ukai a ɗa u Irimiya a kayinva ka.
024	JER	038	012	Ɗa Ebedimeleki u danai Irimiya, “Uka akashi a n awin a avangatsu a̱ nu, a dama na a yaꞋin ka wu muna ba.” Ɗa Irimiya u yaꞋin nannai.
024	JER	038	013	Ɗa o ronoi Irimiya n awin, utuka̱i ni punu a kayinva ka. Ɗa u yongoi lo u pulai a kpaꞋa kugbashi ubuta̱ u na aza a kindi i.
024	JER	038	014	Ɗa mogono Zedekiya u doku ɗa u suꞋuki a ɗekei Irimiya keneki, ɗa u gasai n a̱yi a utsutsu tatsu wa A̱Ꞌisa̱ a Vuzavaguɗu. Ɗa mogono ma u danai Irimiya, “N kece wu ta̱ kadanshi, ama nciga vu sokongu mu kakuna ba.”
024	JER	038	015	Ɗa Irimiya u danai mogono Zedekiya, “N dana nu baci kamayun, vi a kuna mu ba? Kpamu n neke wu baci odoki, vi a kushuku ba.”
024	JER	038	016	Ɗa mogono Zedekiya u kucinakai Irimiya u sokongi, u danai, “N kucina ta̱ n Ka̱shile ka wuma, a̱yi na u yaꞋin tsu, mpa n kuna wu ba, kpamu n ku neke wu ekiye a uma na mpa a na i a ku la̱nsa̱ wuma u nu na ba.”
024	JER	038	017	Ɗa Irimiya u danai mogono Zedekiya, “Vuzavaguɗu Ka̱shile ki Isaraila ka dana ta̱. Ɗa baci vushuki ɗa vu nekei ka̱ci ka̱ nu wo ngono n Babila, vita̱ a kulaka n wuma u nu, kpamu i a kusongu likuci i na mpa n akina ba, ka̱ta̱ a vu koɓolo n kpaꞋa ku nu i laꞋaka n wuma.
024	JER	038	018	Ama ɗa baci vu iwain ku neke ka̱ci ka̱ nu wo ngono ma aza Babila, i ta̱ a ku neke likuci i na mpa ekiye aza Kalidiya, ka̱ta̱ o songu i ɗa n akina, kpamu a vu vi a kulaꞋaka ekiye e le ba.”
024	JER	038	019	Ɗa mogono Zedekiya u danai Irimiya, “Mpa mita̱ a wovon wa aza Yahuda a na a sumai a kubana aza Kalidiya, ta lo e neke mu ekiye le. Ka̱ta̱ atakaci ka mu wuya-wuya.”
024	JER	038	020	Ɗa Irimiya u danai, “I a ku neke wu ekiye e le ba. Ushuku n kadanshi ka Ka̱shile kana mi a kudana wu, a dama na vu ciya̱ ma̱ta̱na̱, ka̱ta̱ kpamu vu laꞋaka.
024	JER	038	021	Ama ɗa baci vu iwain kushuku, kene ku na Vuzavaguɗu yotsongi mu ku ɗa na. U u danai,
024	JER	038	022	La̱na̱, amaci a na a buwai a kpaꞋa ku mogono ma a Yahuda ra̱ka̱, utuka̱ le ta̱ ɗa a uguɓi le a kubanka ngono m Babila, a kudana, “A̱ja̱Ꞌa̱ nu o doro wu ta̱ ɗa alai n utsura, ayin a na enei eneꞋe a nu a kuliɓa o kopoti, ɗa kpatalai a ka̱sukpa̱i nu.’
024	JER	038	023	“Amaci a̱ nu ra̱ka̱ n muku n nu i ta̱ a kupura̱ le a banka aza Kalidiya, a vu feu n ka̱ci ka̱ nu vi a ku laꞋaka ekiye ba, a dama na mogono ma aza Babila mita̱ a ku reme wu, ka̱ta̱ a o songu likuci i na mpa ra̱ka̱ n akina.”
024	JER	038	024	Ɗa Zedekiya u danai Irimiya, “Ka̱ta̱ vudana vuza u kuna u na mpa ba, ta lo ngono n kuna wu.
024	JER	038	025	Ɗa baci ngono n panai ukuna u na mpa ɗa a̱ ta̱wa̱i ubuta̱ u nu ɗa a u danai, ‘Dana tsu i na vu danai mogono, ni na mogono madanai nu, ka̱ta̱ vu sokongu tsu kakuna, a̱ tsu tsa kuna wu ba,’
024	JER	038	026	dana le, ‘N folono ta̱ mogono ma̱ ka̱sukpa̱ mu, ka̱ta̱ u doku bonoko mu a kpaꞋa kugbashi ku Jonata ba, ta lo ma kuwa̱ ɗe.”’
024	JER	038	027	Ɗa ngono ra̱ka̱ n ta̱wa̱i u Irimiya ɗa ecei ni, ɗa ushuki le tsu na mogono ma tonokoi ni u dansa. Ɗa a̱ ka̱sukpa̱i ku doku ku yaꞋin kadanshi n a̱yi. A dama na babu vuza na u panai kadanshi kana a yaꞋin m mogono.
024	JER	038	028	Ɗa Irimiya tana u yongoi lo a kpaꞋa kugbashi ubuta̱ wa aza kindi, sapu, kanna kana a lyaꞋi Urushelima n kuvon.
024	JER	039	001	A̱ ka̱ya̱ ka kuci ka tsugono tsu Zedekiya mogono ma a Yahuda, a wotoi u kupa u ɗa Nebukanezaru mogono ma Babila koɓolo n osoji a̱ ni ra̱ka̱ a banai ɗa a kanji Urushelima n kuvon.
024	JER	039	002	A ka̱ya̱ ka kupa n kete ka tsugono tsu Zedekiya, a wotoi u nushi, a kanna ka kuci ko wotoi ka ɗa ɗa oɓosoi mashilya ma likuci ma.
024	JER	039	003	Ɗa ngono m mogono ma Babila ra̱ka̱ a uwai, ɗa a da̱sa̱ngi utsutsu mere ma likuci ma. Ula ngono ma e le ɗa na. Negalu-sareza vu Samgaru, n Nebu-saru-sekimu Rabi-sarisu, n Negalu-sareza ka Rabu-maga koɓolo n tsugbayin tsu mogono ma Babila a na buwai ra̱ka̱.
024	JER	039	004	A na Zedekiya mogono ma Yahuda koɓolo n osoji a̱ ni eni le, ɗa a sumai, a kuta̱ a likuci ya n kayin, o tonoi n uye u kashina ko mogono a ubuta̱ wa nshilya nreꞋe. Ɗa a gaɗukpai a kubana uɓon u Araba.
024	JER	039	005	Ama ɗa ovonshi a Babila a saɓai mogono ma ɗa e reme ni a kamba Jeriko. A na a ka̱ni ni ɗa a bankai ni u mogono ma Babila a likuci Ribula, ubuta̱ u na a kiɗikai ni a fada.
024	JER	039	006	Ɗa mogono ma Babila ma unai muku n Zedekiya a Ribula a a̱shi a̱ ni, ɗa mogono ma Babila kpamu ma unai aza gbayin a likuci Yahuda ra̱ka̱.
024	JER	039	007	Ɗa o toɗo ni a̱shi ɗa a shiya ni n ikani ɗa lazai n na̱yi a ku bana Babila.
024	JER	039	008	Ɗa aza Kalidiya a dyaɓai kpaꞋa ku mogono akina n uwa i uma, ɗa a̱ fa̱da̱i nshilya mu Urushelima.
024	JER	039	009	Ɗa mogono Nebukanezaru kajagaba ko ovonshi ka, ka pura̱i aza na buwai n wuma u bankai le Babila, wa ta aza na a sumai o tono ni koɓolo na aza na a buwai punu a Urushelima.
024	JER	039	010	Ama Nebuzaradan, kajagaba ka aza a kindi, u ka̱sukpa̱ ta̱ aza unambi o yoku a iɗika i Yahuda ya, aza unambi aza na i ni ili ba, ɗa u nekei le a shina n a kamba a vicimba a kanna ka nanlo ka.
024	JER	039	011	Ɗa Nebukanezaru mogono ma aza Babila u nekei kadanshi a dama Irimiya u Nebuzaradan, kajagaba ka aza a kindi, u danai,
024	JER	039	012	“Ɗika Irimiya, vu la̱na̱i mayin, ka̱ta̱ vu takacikai ba, ama vu yaꞋin kai i na dem u cikalai.”
024	JER	039	013	Ɗa Nebuzaradan kajagaba ka a za kindi, n Nebushazaban ka Rabi-sarisu, n Negalu-sareza ka Rabu-maga koɓolo n aza gbagbaꞋin o mogono ma Babila ra̱ka̱
024	JER	039	014	a suꞋuki a bana utuka̱ n Irimiya a kpaꞋa kugbashi. Ɗa e nekei Gedaliya kolobo ka Ahikamu, matsukaya ma Shafan, a dama a na u soku Irimiya a kpaꞋa. A dama a na u da̱sa̱ngu a ubuta̱ uma.
024	JER	039	015	Vuzavaguɗu yaꞋin ta̱ kadanshi n Irimiya a ayin a na a gbaguri ni a kpaꞋa ku gbashi, u danai,
024	JER	039	016	“Bana vu dana Ebedimeleki vuza va aza Habasha, u danai, “Vuzavaguɗu va ovonshi Ka̱shile ki Isaraila ka dana ta̱, ‘N kuzuwa ta̱ ka gbani-gbani ba kasingai ba ka̱ yikpa̱ a likuci i na mpa, vi ta̱ tana a kene ka n a̱shi a̱ nu.
024	JER	039	017	Ama mpa n kisa wu ta̱ a kanna ka nanlo, kpamu i a ku neke wu ekiye a uma a na vi a kupana wovon u le ba.
024	JER	039	018	A dama na mita̱ a kisa wu, kpamu i a kuna wu n kotokobi ba, ama vi ta̱ a ku ciya̱ wuma u nu tsu ucanuku kuvon, a dama na vu neke ta̱ ka̱ɗu ka̱ nu wa̱va̱. I na Vuzavaguɗu dansai.”’
024	JER	040	001	Ɗa Vuzavaguɗu yaꞋin kadanshi n Irimiya an Nebuzaradan kajagaba ka aza kindi ka ka̱sukpa̱i ni a Rama, a dama na u ɗikai ta̱ ushiyi n ikani koɓolo n agbashi a na u remei a Urushelima n Yahuda ra̱ka̱, a dama na u banka le tsugbashi a Babila.
024	JER	040	002	Ɗa kajagaba ka agbashi ka ka ɗekei Irimiya ɗa ka u danai ni, “Vuzavaguɗu Ka̱shile ka̱ nu ka dansa ta̱ u kuna wa atakaci a dama ubuta̱ u na mpa.
024	JER	040	003	Vuzavaguɗu yaꞋin ta̱ derere tsu na u dansai. A dama na i yaꞋin ka ta̱ Ka̱shile u nushi, i tono kadanshi ka ni ba, i ɗa ɗa i zuwai ɗa i li na mpa i ciya̱i ɗa̱.
024	JER	040	004	Gogo na, la̱na̱, anana n shikpa ta̱ ikani ekiye a̱ nu. Ɗa baci venei ugan wu ta̱, vu tono mu a kubana Babila, ta̱wa̱, mpa n kula̱na̱ wu ta̱ mayin, ama ugan wu baci vu tono mu a kubana Babila ba, shamgba. I ɗika i ɗa na ra̱ka̱ ekiye a̱ nu, vita̱ a kufuɗa kubana ubuta̱ dem u na u gaꞋin nu.”
024	JER	040	005	Ama, ɗa baci vu cikalai kutono mu ba, wala vu bana u Gedaliya kolobo ka Ahikam matsukaya ma Shafan, a̱ yi na mogono ma Babila ma zagbai gomuna vu likuci Yahuda, ka̱ta̱ vu da̱sa̱ngu n a̱ ka̱tsuma̱ ka uma a̱ ni. Ko kpamu vu bana ubuta̱ dem u na vu cikalai.” Ɗa kajagaba ka aza kindi a ka neke ni ikebe yi ilikulya n ucanuku, ɗa u ka̱sukpa̱i ni u laza.
024	JER	040	006	Ɗa Irimiya u banai u Gedaliya kolobo ka Ahikam a Mizapa, ɗa u da̱sa̱ngi ɗe a ka̱tsuma̱ ka uma a na a ka̱sukpa̱i ɗe i ɗika ya.
024	JER	040	007	Ana a Jagaba osoji a na i a likuci wawa ra̱ka̱ a panai a dan mogono ma Babila ma zagba ta̱ Gedaliya kolobo ka Ahikam wokpo gomuna vi iɗika a dama a uma ali, n amaci koɓolo n muku za unambi a na a kpa̱ɗi ku ɗika ku banka ubuta̱ u tsugbashi a Babila,
024	JER	040	008	ɗa a banai u Gedaliya a Mizifa. A zana a banai va e le ɗa, Ismailu kolobo ka Netaniya, n Johanan n Janata muku n Kareya, n Seraya kolobo ka Tanhumetu vuza va aza a Netofa, n Jazaniya kolobo ka aza a Makatu, e le n uma a̱ ni.
024	JER	040	009	Ɗa Gedaliya kolobo ka Ahikam matsukaya ma Shafan ma u kucinakai le, u danai, “Ka̱ta̱ i pana wovon u tsugbayin wa aza a Babila ba,” La̱nsa̱i ubuta̱ i da̱sa̱ngu i ga̱nda̱ ka̱ mogono ma aza Babila, yi ta̱ a̱ kuciya̱ ma̱ta̱na̱ mi ida̱shi.”
024	JER	040	010	Ama mpa n kuda̱sa̱ngu ta̱ a Mizifa, ka̱ta̱ mokpo vuza kelime vu ɗa̱ ubuta̱ wa a za Kaldiya a na a ku ta̱wa̱ ubuta̱ u tsu. Ama a̱ɗa̱, dakakai, ka̱ta̱ i ɓolongu ma̱kya̱n n umaci wa nɗanga m mani, ni foɓoi an diki a i uwa i ɗa̱, ka̱ta̱ i da̱sa̱ngu a likuci i na i zagbai.
024	JER	040	011	Nanai ɗa feu aza Yahuda a na i ɗe ida̱shi a Moba, n Amoriya, n Edom koɓolo n uma a likuci kaka wu ra̱ka̱ a pana a u danai mogono ma Babila ma ka̱sukpa̱ ta̱ Yahuda kpamu zagba ta̱ Gedaliya kolobo ka Ahikamu matsukaya ma Shafan, mo okpo mogono me le,
024	JER	040	012	ɗa aza Yahuda ra̱ka̱ a̱ ka̱sukpa̱i ubuta̱ na ishi ɗa o bonoi a i ɗika i Yahuda, a ubuta̱ u Gedaliya a likuci Mizifa. Ɗa o ɓolongi ma̱kya̱n n umaci wa nɗanga wa a̱bunda̱i.
024	JER	040	013	Kanna kete ɗa Johanan kolobo ka Kareya koɓolo n a Jagaba osoji a na i a likuci wawa ra̱ka̱ a ta̱wa̱i u Gedaliya a Mizipa
024	JER	040	014	ɗa a u danai ni, “Ko vu ciya̱ ta̱ ku yeve an Bali mogono ma aza Amoriya ma suꞋuki Ismailu kolobo ka Netaniya u la̱nsa̱ wuma u nu?” Ama Gedaliya kolobo ka Ahikamu kushuku n a̱ le ba.
024	JER	040	015	Ɗa Johanan kolobo ka Kareya u yaꞋin kadanshi n Gedaliya u sokongi a Mizipa, u danai, “A dama a Ka̱shile ka̱sukpa̱ mu m bana n kapa Ismailu kolobo ka Netaniya, babu vuza na u ku yeve. A dama n ya̱in ɗa u kuna wu, a dama na u wacuwa aza a Yahuda a na i koɓolo n a̱vu na?”
024	JER	040	016	Ama ɗa Gedaliya kolobo ka Ahikam kadanai Johanan kolobo ka Kareya, “Ka̱ta̱ vu yaꞋin mure vu yaꞋin ili na mpa ba, a dama na u kuna wa a uwa u ɗa i a ku yaꞋin ka Ismailu.”
024	JER	041	001	A wotoi u cindere, ɗa IsmaꞋila kolobo ka Netaniya ma tsukaya ma Elishama, vuza te a̱ ka̱tsuma̱ ka kumaci ku mogono, u banai n uma kupa u Gedaliya kolobo ka Ahikam a Mizipa. E le a kulyaꞋa ilikulya koɓolo ɗe a Mizifa,
024	JER	041	002	ɗa IsmaꞋila kolobo ka Netaniya koɓolo n uma kupa a, a̱ ɗa̱nga̱i ɗa a kapai Gedaliya kolobo ka Ahikam matsukaya ma Shafan, a̱yi na mogono ma Babila ma zagbai wo okpo gomuna a iɗika ya n kotokobi ɗa unai ni.
024	JER	041	003	Ɗa kpamu IsmaꞋila wunai uma a Yahuda a na i koɓolo n Gedaliya a Mizifa n osoji aza Kalidiya a na i lo ubuta̱ wa.
024	JER	041	004	An kayin kasai, an unai Gedaliya, kafu na uma e yeve ka a,
024	JER	041	005	ɗa uma kunla̱i uta̱i e Shekem n Shilo n Samariya n ntsa̱ka̱ n le upuni n akashi e le kpamu ukari, a̱ tuka̱i n kuneꞋe ki ishina n ili ma̱gula̱ni a dama a na e neke i ɗa A̱Ꞌisa̱ a gbayin a Vuzavaguɗu.
024	JER	041	006	Ɗa Ishimailu kolobo ka Netaniya ka̱ uta̱i a Mizifa m ma̱shi adama na u gasa n ele, a na wenei le, ɗa u danai le, “Ta̱wa̱i tsu bana u Gedaliya kolobo ka Ahikam.”
024	JER	041	007	Ana a yawai e mere ma likuci, ɗa Ishimailu kolobo ka Netaniya koɓolo n uma a na i koɓolo n a̱yi unai le ɗa a vakangi le asuvu a kayinva.
024	JER	041	008	Ama a ka̱tsuma̱ ka e le, uma kupa a dana ta̱ Ishimailu, “Ka̱ta̱ vuna tsu ba, a dama na ci ta̱ m mpon alkama, n itabi i bali, n mani koɓolo n ishigi u sokongi a ka kamba.”Ɗa u ka̱sukpa̱i le, ɗa u kpa̱ɗa̱i kuna le koɓolo n otoku.
024	JER	041	009	Kayinva kana Ishimailu taɗuki even a uma a na wunai koɓolo n Gedaliya va, ka ɗa kayinva ka gbangam kana mogono Asa u ga̱va̱i a dama kindi ka aza Basha mogono ma aza Isaraila, Ɗa Ishimailu kolobo ka Netaniya ka shatangi ka n even a uma.
024	JER	041	010	Ɗa Ishimailu pura̱i uma a na a buwai a Mizifa ra̱ka̱, a na suruniya koɓolo uma ra̱ka̱ a na a buwai a Mizifa, aza na Nebuzaradan kajagaba ka aza kindi u ka̱sukpa̱i ekiye a Gedaliya kolobo ka Ahikam. Ɗa Ishimailu kolobo ka Netaniya pura̱i le tsucanuku kuvon ɗa u ka̱na̱i uye n a̱ le a ku bana Amoriya.
024	JER	041	011	Ama a na Johanan kolobo ka Kareya koɓolo n ajagaba osoji a̱ ni ra̱ka̱, a panai ka gbani-gbani kana Ishimailu kolobo ka Netaniya u yaꞋin,
024	JER	041	012	ɗa u pura̱ uma a̱ ni ra̱ka̱ u banai a dama na a̱ shilika̱ n Ishimailu kolobo ka Netaniya. Ɗa a cinai ni o kuɗolu kugbain ku na ki a Gibiyon.
024	JER	041	013	A na uma a na i koɓolo n Ishimailu enei Johanan kolobo ka Kareya koɓolo n ajagaba osoji ra̱ka̱ koɓolo n a̱yi, ɗa a yaꞋin ma̱za̱nga̱.
024	JER	041	014	Ɗa uma ra̱ka̱ aza na Ishimailu pura̱i a kubanka tsugbashi a Mizifa a kpatalai o bonoi, ɗa o tonoi Johanan kolobo ka Kareya.
024	JER	041	015	Ama ɗa Ishimailu U sumai koɓolo n uma kunla̱i ɗa a banai a likuci Amoriya.
024	JER	041	016	Ɗa Johanan kolobo ka Kareya koɓolo n ajagaba osoji a na i koɓolo n a̱yi a Mizifa, a̱ pura̱i uma ra̱ka̱ a na a buwai, aza a na Ishimailu kolobo ka Netaniya ka remei a Mizifa a ayin a na wunai Gedaliya kolobo ka Ahikam, wa ta, osoji, n amaci, n muku koɓolo n ndari, a na Johanan wi isai a Gibiyon.
024	JER	041	017	Ɗa a banai a̱ da̱sa̱ngi a Kimham ɗevu n Batalami, e sheshe ta̱ a bana Masar,
024	JER	041	018	a dama a za Kalidiya. A dama na i ta̱ o wovon u le, a dama na Ishimailu kolobo ka Netaniya kuna ta̱ Gedaliya kolobo ka Ahikam, vuza na mogono ma Babila ma zuwai wokpo gomuna vi iɗika va.
024	JER	042	001	Ɗa ajagaba osoji ra̱ka̱, n Johanan kolobo ka Kareya, n Jazaniya kolobo ka Hoshaya koɓolo n uma ra̱ka̱, vuzagbayin n vuza kenu, o ɓolongi,
024	JER	042	002	ɗa a u danai, Irimiya keneki, “Tsu folono wu ta̱, folonoko tsu Vuzavaguɗu Ka̱shile vu nu, a dama a̱ tsu na tsu buwai kenu na, uteku tsu na, venei n a̱shi a̱ nu.
024	JER	042	003	Vasaka tsu, a dama na Vuzavaguɗu Ka̱shile yotsongu tsu uye u ku tono ni na tsa ku yaꞋin a.”
024	JER	042	004	Ɗa Irimiya u danai, “Mpa na ta̱ ufolu ɗa̱. Kpamu n ku vasa ta̱ n folono Ka̱shile ka̱ɗa̱ tsu na i folonoi, kpamu i na baci de dem Vuzavaguɗu dansai, n kudana ɗa̱ ta̱, ko o ili ite ma ku sokongu ɗa̱ ba.”
024	JER	042	005	Ɗa a u danai Irimiya, “Ɗa̱skpa̱ Vuzavaguɗu vu kasingai n kamayun wokpo magan wa̱ a̱ tsu, ɗa baci tsu kpa̱ɗa̱i ku yaꞋin ukuna derere tsuna Vuzavaguɗu Ka̱shile ka̱ nu kana ka suki nu wa̱ tsu u danai tsu tsu yaꞋin ba.
024	JER	042	006	Ko kasingai ko ka gbani-gbani, cita̱ o kutono kadanshi ka Vuzavaguɗu Ka̱shile ka̱ tsu kana tsu suki nu wa̱ ni, a dama cita̱ a ku ciya̱ ma̱ta̱na̱ mi ida̱shi ɗa baci tsu tonoi kadanshi ka Vuzavaguɗu Ka̱shile ka̱ tsu.”
024	JER	042	007	A u koci u kanna ka kupa ɗa Vuzavaguɗu yaꞋin kadanshi n Irimiya.
024	JER	042	008	Ɗa u ɗekei Johanan kolobo ka Kareya n ajagaba osoji a na i koɓolo n a̱yi, koɓolo n uma ra̱ka̱ maku n vuzagbayin, ɗa u danai.
024	JER	042	009	Vuzavaguɗu Ka̱shile ki Isaraila, Ka̱shile kana i suki mu n folono ko ɗa̱ a̱yi, u dana ta̱.
024	JER	042	010	Ɗa baci yi ushuki ɗa i da̱sa̱ngi punu a iɗika i na mpa, n ku ɓa̱nka̱ ɗa̱ ta̱ i gbonguro ba m bono ko ɗa̱ ka̱ca̱pa̱ ba. N ku ɓa̱nka̱ ɗa̱ ta̱, ama n ku takpa ɗa̱ ba, a dama na n ku ka̱sukpa̱ ta̱ ukuna u kawuya kana mishi a ku suꞋuku ɗa̱.
024	JER	042	011	Ka̱ta̱ i pana wovon u mogono ma Babila ba. Ka̱ta̱ i pana wovon u ni ba, a dama na mita̱ koɓolo n a̱ɗa̱, mita̱ a kisa a̱ɗa̱ ekiye a̱ ni. Mpa Vuzavaguɗu, mpa ɗa n dansai.
024	JER	042	012	N kupana ta̱ asuvu ayali a̱ɗa̱, ka̱ta̱ n zuwa yi u pana asuvu ayali a̱ɗa̱, a dama a na u ka̱sukpa̱ ɗa̱ i da̱sa̱ngu i ɗika i ɗa̱.
024	JER	042	013	Ama ɗa baci i u danai, ‘I ku da̱sa̱ngu a i ɗika i na mpa ba,’ I yaꞋin ka ta̱ Vuzavaguɗu Ka̱shile ugbamukaci.
024	JER	042	014	Ama ɗa baci i u danai, A̱ a̱, a̱ tsu tsa kubana ta̱ a iɗika i Masar tsu da̱sa̱ngu a ubuta̱ u na tsa kudoku ce ene kuvon ko tsu pana ciliki i vishiyaun ko kambulu ki ilikulya ba,
024	JER	042	015	a dama nannai panai kadanshi ka Vuzavaguɗu a̱ɗa̱ aza a Yahuda a na a buwai. Vuzavaguɗu Ka̱shile ko ovonshi, Ka̱shile ki Isaraila ka dana ta̱. Ɗa baci de i u danai a Masar ɗa ya ku bana ya da̱sa̱ngu,
024	JER	042	016	to kotokobi kana i sumai va, kita̱ a kuna ɗa̱ ɗe a iɗika i Masar, ka̱ta̱ kambulu kana yi a kupana wovon wa ko tono ɗa̱ a li ɗe a Masar, ta ɗe ya ku kuwa̱.
024	JER	042	017	Uma ra̱ka̱ a na a cikalai kubana Masar a da̱sa̱ngu ɗe i ta̱ a kubana ukpa̱ u kotokobi, n kambulu, n atakaci. Babu vuza te a ka̱tsuma̱ ke le na wa ku laꞋaka a ka̱tsuma̱ ka atakaci a na n ku utuka̱ le.
024	JER	042	018	A dama na Vuzavaguɗu vo ovonshi Ka̱shile ki Isaraila ka dana ta̱, tsu na n va̱ma̱i wupa u va̱ ubuta̱ wa aza Urushelima, nannai ɗa n ku va̱ma̱ ka̱ɗa̱ wupa u va̱ nannai ɗa baci i banai Masar. Ka̱ta̱ yokpo ili kavama, n ili yi unata, n ili wovon, n ili kadanshi i uma. Ka̱ta̱ i namba kudoku kene ubuta̱ u na mpa wa.
024	JER	042	019	Vuzavaguɗu u dana ta̱, a̱ɗa̱ kabuwi ka aza Yahuda, ka̱ta̱ i bana Masar ba. Yevei anana an n dansa̱ki ɗa̱,
024	JER	042	020	A dana i ya̱nsa̱ ta̱ ka̱ci ka̱ɗa̱ a ayin a na i suꞋuki mu n bana n folono ko ɗa̱ Ka̱shile, ɗa i u danai, ‘Vasaka tsu Vuzavaguɗu Ka̱shile, i na baci de dem u danai dem cita̱ a ku yaꞋin.
024	JER	042	021	Ɗa na anana n danai ɗa̱, ama ɗa i kpa̱ɗa̱i kushuku n kadanshi kana Vuzavaguɗu Ka̱shile ka̱ɗa̱ ka suki mu n dana ɗa̱.
024	JER	042	022	A dama nannai, gogo na i yeve an ya ku bana ukpa̱ u kotokobi, n kambulu, n atakaci ɗe a ubuta̱ u na i cikalai ku bana ku da̱sa̱ngu va.”
024	JER	043	001	An Irimiya u kotsoi kudana uma kadanshi kana Vuzavaguɗu u danai ni u dana le,
024	JER	043	002	ɗa Azariya kolobo ka Hosiya, n Johanan kolobo ka Kareya koɓolo n uma ugbamukaci ra̱ka̱, a u danai Irimiya, “A uwa a ɗa vi a kudansa. Vuzavaguɗu Ka̱shile ka tsu ka dana wu, ‘Ka̱ta̱ tsu bana Masar tsu da̱sa̱ngu ɗe ba.’
024	JER	043	003	Ama Baruk kolobo ka Neriya ɗa u kushangi nu wa̱ a̱ tsu a dama na u neke tsu ekiye aza Kalidiya a dama a na wu una tsu ko kpamu u banka tsu tsugbashi a Babila.”
024	JER	043	004	Ɗa Johanan kolobo ka Kareya koɓolo n ajagaba osoji n uma ra̱ka̱ a iwain kuꞋushuku n kadanshi ka Ka̱shile, ɗa a da̱sa̱ngi a Yahuda.
024	JER	043	005	Ama ɗa Johanan kolobo ka Kareya koɓolo n ajagaba osoji a̱ pura̱i uma a Yahuda a na a buwai ra̱ka̱ aza na o bonoi ɗa a̱ da̱sa̱ngi a iɗika i Yahuda, a ubuta̱ kakau dem u na ishi a wacuwai le,
024	JER	043	006	amaci, n ali, n muku, nkere m mogono koɓolo n yaba dem vu na Nebuzaradan kajagaba ka aza kindi ka̱ ka̱sukpa̱ka̱i Gedaliya kolobo ka Ahikamu matsukaya ma Shafan koɓolo feu n Irimiya keneki m Baruk kolobo ka Neriya.
024	JER	043	007	Ɗa a banai a iɗika i Masar, a dama na e le a iwain ta̱ kutono kadanshi ka Vuzavaguɗu. Ɗa a yawai Tafanesu.
024	JER	043	008	Ɗa Vuzavaguɗu yaꞋin kadanshi n Irimiya a Tafanesu. U u danai,
024	JER	043	009	“Ɗika atali a gbagbaꞋin n ekiye a̱ nu ka̱ta̱ vu sokongu a ɗa a ubuta̱ wu ukiri wu tsutsu u kuwa u kefeku ka Firi auna a Tafanesu a kelime ka aza Yahuda,
024	JER	043	010	ka̱ta̱ vu dana le, “Vuzavaguɗu vo ovonshi Ka̱shile ki Isaraila ka dana ta̱, “N foɓo ta̱, an ma suꞋuku kagbashi ka̱va̱ Nebukadnezaru ta̱wa̱ u shikpa̱ tsugono a gaɗi va atali a na n sokongi na. Ka̱ta̱ u bapa tsugbayin tsu tsugono tsu ni a gaɗi vu le.
024	JER	043	011	Ka̱ta̱ u ta̱wa̱ u lapa Masar, ka̱ta̱ aza na a kutakaci ka ukpa̱Ꞌa̱ u ma̱dukpa̱, a takacika. Aza na kubana tsugbashi, a bana. Ka̱ta̱ kpamu aza na a kubana ukpa̱ u kotokobi, a bana.
024	JER	043	012	Ka̱ta̱ u dyaɓa nva̱li ma a̱ma̱li ma aza Masar akina, ka̱ta̱ u songu le, ka̱ta̱ u ɗika ozoyoku laza ka. Ka̱ta̱ u ciɗatangu iɗika i Masar u teku tsuna maguɓi ma tsu takpa ikurukpatai o motogu ma ni, ka̱ta̱ u laza m ma̱ta̱na̱.
024	JER	043	013	Ka̱ta̱ kpamu ɓoso nshilya ma a̱ A̱Ꞌisa̱ a̱ma̱li a ubirini u rana wi iɗika i Masar. Ka̱ta̱ u songu a̱ A̱Ꞌisa̱ a̱ma̱li aza Masar n akina.”’
024	JER	044	001	Ɗa Vuzaguɗu yaꞋin kadanshi n Irimiya a dama aza Yahuda a na i ida̱shi a Masar, a likuci i Magidolu, n Tafanesu, m Memfisu koɓolo n iɗika i Faturosu ra̱ka̱, u danai,
024	JER	044	002	“I na Vuzavaguɗu Ka̱shile ki Isaraila u dansai i ɗana, yene ta̱ atakaci a gbayin a na n tuka̱i Urushelima koɓolo n likuci ya a Yahuda ra̱ka̱. Anana ele ɗa na ida̱shi a gali, babu vuza punu
024	JER	044	003	a dama a ka gbani-gbani kana a yaꞋin. A zuwai mu wupa adama na o sonku ta̱ a̱ma̱li ili ma̱gula̱ni ɗa a tonoi le, a na ɗa̱ ko ikaya i ɗa̱ e yevei ba.
024	JER	044	004	Kpamu n ka̱na̱ ta̱ ku suꞋuku le n agbashi a̱ va̱ n a u danai le ‘Ka̱ta̱ i yaꞋin ili yi unata i na mpa i na n iwain ba.’
024	JER	044	005	Ama ɗa a iwain kupana, be le tana a o bonoko a̱ suvu e le, a̱ ka̱sukpa̱ ka gbani-gbani ke le ba, be le tana a ka̱sukpa̱ kusonku a̱ma̱li ili ma̱gula̱ni.
024	JER	044	006	A dama nannai, ɗa n tsuwa̱in wupa u va̱ we ele, ɗa u ɗa u ka̱na̱i likuci ya aza Yahuda n uye ugbain wu Urushelima, ɗa m bonoko i le agali tsu na i anana.
024	JER	044	007	“Gogo na, i na Vuzavaguɗu MalaꞋimili, Ka̱shile ki Isaraila ka dansai, i ɗa na. Yiɗa̱i zuwai ɗa i ronokoi ka̱cika̱ɗa̱ atakaci a na mpa, i cigai yuna amaci, n ali, n nreɓu a ka̱tsuma̱ ka Yahuda a li uteku tsu na a ku namba n tsukaya?
024	JER	044	008	Yiɗa̱i zuwai ɗa yi a kuzuwa mu wupa ni na ekiye a̱ɗa̱ a yaꞋin, yi o kusonku a̱ma̱li ili ma̱gula̱ni a Masar, a ubuta̱ u na i banai a dama i da̱sa̱ngu? Yi ta̱ a kuna ka̱cika̱ɗa̱, ka̱ta̱ yokpo ili yi izoshi n ili kushika ubuta̱ uma a ka̱tsuma̱ ku duniya ra̱ka̱.
024	JER	044	009	A̱ ɗa̱ i cinukpa ta̱ n ka gbani-gbani kana ikaya i ɗa̱, n ngono n ɗa̱, n kana a̱ɗa̱ i yaꞋin koɓolo n amaci a̱ɗa̱ a iɗika i Yahuda n uye ugbain u Urushelima?
024	JER	044	010	Ɗa na ali n anana i ka̱sukpa̱ ugbamukaci ko i neke mu tsugbayin ba, ba le tana i tono wila̱ u va̱, n mila̱ ma na n nekei ikaya i ɗa̱.
024	JER	044	011	“A dama nannai, i na Vuzavaguɗu MalaꞋimili Ka̱shile ki Isaraila kadansai i ɗa na. N sheshe ta̱ an ma ku tuka̱ ɗa̱ m ma̱dukpa̱, ka̱ta̱ muna aza Yahuda ra̱ka̱.
024	JER	044	012	Ka̱ta̱ n ɗika aza Yahuda a na a buwai, aza na a cikalai kubana Masar a da̱sa̱ngu ɗe, ka̱ta̱ n zuwa a̱ kuwa̱ ɗe. Otokobi n kambulu i ta̱ a kuna le ɗe ra̱ka̱, m maku n vuza gbayin. Ka̱ta̱ okpo ili yi izoshi, n ili kushika, n ili wono a uduniya.
024	JER	044	013	N ku takacika ta̱ vuza na dem u da̱sa̱ngi a Masar n kotokobi, n kambulu koɓolo m ma̱dukpa̱, uteku tsu na n takacikai Urushelima.
024	JER	044	014	Babu vuza a ka̱tsa̱ma̱ ka aza Yahuda a na a buwai ɗa a banai ɗa a da̱sa̱ngi a Masar u ku laꞋaka. Ko vuza u kubono a Yahuda ubuta̱ u na a cikalai o bono a da̱sa̱ngu ba, sai de agbashi koci.”
024	JER	044	015	Ɗa ali ra̱ka̱, aza na e yevei amaci e le i a kuyaꞋan sa ka a̱ma̱li a̱tsa̱ka̱na̱, koɓolo n amaci a na i lo ubuta̱ u koɓolo wa ra̱ka̱, n aza Yahuda aza a na i n ida̱shi a Faturosu punu a Masar, ɗa koɓolo ka uma kadanai Irimiya,
024	JER	044	016	“A̱ tsu ci a kushuku n akaka a kadanshi kana vu danai tsu n kula ku Vuzavaguɗu na ba.
024	JER	044	017	Ama a̱ tsu cita̱ a ku lyaꞋa kelime ni na tsu kucinai kuyaꞋin. Cita̱ a kulyaꞋa kelime n kuyaꞋin ka suruniya Ka̱shile a̱tsuka̱na̱, ka̱ta̱ tsu ɗarukpakai ma̱ra̱ uteku tsu na a̱ tsu n ikaya i tsu, n ngono n tsu, n aza gba̱ra̱-gba̱ra̱ a̱ tsu a kiwanai a Yahuda n uye ugbain u Urushelima. A ayin a nanlo tana tsu yongo ta̱ n ilikulya n uciyi ba̱ri, babu kpamu atakaci.
024	JER	044	018	Ama tun a ayin a na tsu ka̱sukpa̱i ku yaꞋin ka suruniya Ka̱shile a̱tsuka̱na̱ n kuɗarukpaka yi ma̱ra̱, tsu doku ci ciya̱ ili ba, sai atakaci m munuka ma kotokobi n kambulu.”
024	JER	044	019	Ɗa amaci a u danai kpamu, “Ayin a na baci tsu yaꞋin kai suruniya Ka̱shile a̱tsuka̱na̱ ɗa tsu ɗarukpakai ni ma̱ra̱, ashe ali a tsu e yeve an ci ci yaꞋin emeshe n iyoci i kulu ku i ni ba?”
024	JER	044	020	Ɗa Irimiya u danai uma ra̱ka̱, amaci n ali a na a yaꞋin kai ni kadanshi ka nanlo,
024	JER	044	021	“A dama ukuna wa a̱tsuka̱na̱ a na a̱ɗa̱ n ikaya, n ngono n a̱ɗa̱, n aza gba̱ra̱-gba̱ra̱ a̱ɗa̱ koɓolo n uma iɗika a yaꞋin sai a likuci ya Yahuda n uye u Urushelima, i sheshe ta̱ Vuzavaguɗu yeve n aɗa ba ko i dana ta̱ u cinukpa ta̱?
024	JER	044	022	Vuzavaguɗu woꞋo uta̱ n ka gbani-gbani ka̱ɗa̱, n ili yi unata i na i yaꞋin sai. I ɗa ɗa i zuwai ɗa iɗika i ɗa̱ yokpoi agali, babu i li, n ili i kugoyi, babu vuza, uteku tsu yi e kene i ɗa anana.
024	JER	044	023	A dama na i yaꞋin sa ta̱ a̱tsuka̱na̱, ɗa i nusakai Vuzavaguɗu, i iwain kushuku n a̱yi ba le i tono wila̱ u ni ko kpamu mila̱ ma̱ ni, ɗa ɗa i zuwai ɗa atakaci a na yi e kene na a ciya̱i ɗa̱.”
024	JER	044	024	Ɗa Irimiya u danai uma koɓolo n amaci ra̱ka̱, Panai kadanshi ka Vuzavaguɗu a̱ɗa̱ aza Yahuda ra̱ka̱ a na i a Masar.
024	JER	044	025	I na Vuzavaguɗu MalaꞋimili Ka̱shile ki Isaraila kadanai i ɗana. A̱ ɗa̱ n amaci a̱ɗa̱ i dansa ta̱ ɗa kpamu i yaꞋin i na a̱ɗa̱ n una̱u ɗa̱ i yaꞋain uzuwukpani an ya kuyaꞋin, i u danai, ‘A̱ tsu cita̱ a ku shatangu a kucina a na ci yaꞋin, an tsa ku yaꞋin ka suruniya Ka̱shile a̱tsuka̱na̱ na a ɗarukpa a̱ ma̱ra̱.’ “Ɗa u danai le lyaꞋi kelime, shatangi uzuwukpani u na i yaꞋin, tonoi wila̱.
024	JER	044	026	Ama panai i na Vuzavaguɗu dansai, ra̱ka̱ vu ɗa̱ a Yahuda a na i ida̱shi a Masar. Mpa Vuzavaguɗu n kucina ta̱ n kula ku gbayin ku va̱,’ n danai, babu vuza va a Yahuda na u kuyaꞋin ni ida̱shi punu a Masar wa kudoku wa yaꞋin akucina n kula ku va̱. “A li ɗa baci de mi n wuma.”
024	JER	044	027	A dama na n zuwa ka le ta̱ a̱shi a dama ka gbani-gbani ba kasingai ba, a za Yahuda na i punu a Masar i ta̱ a kutakacika a dama otokobi n kambulu, a li sapu n a o kotso a ku kuwa̱ ra̱ka̱.
024	JER	044	028	Aza na a kulaꞋa ka ka̱ta̱ o bono a iɗika i Yahuda kenu ɗa. Ta lo aza Yahuda a na a buwai ɗa a ta̱wa̱i ku da̱sa̱ngu a Isaraila a ku yeve vuza na kadanshi ka ni ki mayun, ke le ko ka̱va̱.
024	JER	044	029	“‘Nava ɗa ɗa wa kokpo ɗa̱ urotu na ya kene ka̱ta̱ i yeve an ma kutakacika ɗa̱ a ubuta̱ u na mpa,’ A dama na i yeve an kadanshi ka̱va̱ a dama ku utuka̱ ɗa̱ n atakaci mayun ɗa.’
024	JER	044	030	Ka̱ta̱ n neke FiriꞋauna Hofura mogono ma Masar e kiye irala i ni i na yi a kula̱nsa̱ wuma u ni, derere uteku tsu na n nekei Zedekiya mogono ma a Yahuda ekiye a Nebukanezaru mogono ma aza Babila, vurala ni na wi a kula̱nsa̱ wuma u ni.’”
024	JER	045	001	A ayin a na Jehokimu kolobo ka Josiya ka lyaꞋi tsugono tsa a Yahuda aya̱Ꞌa̱ a̱ na̱shi, ɗa Baruku ɗanai akaka a na keneki Irimiya u danai ni ra̱ka̱. Ɗa Irimiya u danai ni akaka a na mpa. U u danai,
024	JER	045	002	“Kadanshi kana Vuzavaguɗu Ka̱shile ki Isaraila ka dansai a dama a̱ nu ka ɗan na.
024	JER	045	003	Vu dana ta̱, ‘Ili ya atakaci i ɗa wa̱ va̱, A dama na Vuzavaguɗu doku ta̱ atakaci an mɓa̱la̱ n va̱, moꞋuta̱ n inka, kpamu n ciya̱ kuvuka ba.’
024	JER	045	004	Ama Baruk i na Vuzavaguɗu u dana ta̱ La̱na̱, i na m maꞋin, mita̱ o kubono kuɓoso i ɗa, ka̱ta̱ kpamu n taɓa i na n ca̱Ꞌa̱ yi, wa ta uduniya wa ra̱ka̱.
024	JER	045	005	Vi ta̱ a kula̱nsa̱ka̱ ka̱ci ka̱ nu ili gba gbayin? Ka̱ta̱ vu la̱nsa̱ i ɗa ba, a dama na mita̱ a ku utuka̱ n una̱mgbi u vuma dem, ama mita̱ a kisa wuma u nu an ucanuku kuvon, ka̱ta̱ vu laꞋaka a ubuta̱ dem u na vu banai.’”
024	JER	046	001	Vuzavaguɗu yaꞋin Irimiya a dama iɗika i na i buwai.
024	JER	046	002	N ugiti a dama a iɗika i Masar. Na ɗa akaka a dama osoji a FiriꞋauna Neko mogono ma Masar, aza Nebukanezaru mogono ma Babila malyaꞋi n kuvon a Karikemishi o kuɗolu ku Yufiritu a ka̱ya̱ ka na̱shi ka tsugono tsu Jehokimu kolobo ka Josiya mogono ma Yahuda.
024	JER	046	003	Ɗa ajagaba ovonshi a Masar a lapai una̱, a u danai, “Foɓusoi nra̱ga̱ n ɗa̱, vuzagbayin n maku, ka̱ta̱ yuta̱ a dama kuvon.
024	JER	046	004	Shiyakai odoku a̱ɗa̱ igolu, ka̱ta̱ ishiya ka le ekeke odoku. Ka̱ta̱ Yaba dem u shamgba ubuta̱ u ni n nkun ma akpanu a aci a̱ɗa̱. Gboroi nsara n ɗa̱, ka̱ta̱ i uka ntogu n kuvon.
024	JER	046	005	Yeɗei mi e kene? I ta̱ o wovon, i ta̱ o ku ronono o kubono n ka̱ca̱pa̱, a lyaꞋa ta̱ osoji e le, ɗa i a kusuma n ilaɗi babu kindana ka̱ca̱pa̱, a dama a na wovon u ka̱na̱ le ta̱ a kambu dem,”
024	JER	046	006	“Aza ilaɗi gogo a ku laꞋaka ba vuza vu utsura feu ta nannai. N tsu gaɗi a kuɗolu ku Yufiriti ta ɗe a ta̱ɗa̱tsa̱i ɗa a̱ yikpa̱i.
024	JER	046	007	“Ya yi tamkpamu na lo a kuɗenga̱ an kuɗolu ku Nilu, An nɗolu n na mini e le mi a kuvuzukpa?
024	JER	046	008	Masar ɗa wi a kuɗenga̱ an Nilu, a nɗolu n na mini me le mi a kuvuzukpa. U danai, ‘Mi ta̱ a kuɗa̱nga̱ ka̱ta̱ n lyaꞋa u duniya. Ka̱ta̱ n la̱nga̱sa̱ likuci n uma e le.’
024	JER	046	009	Ɗa̱nga̱i, a̱ɗa̱ odoku sumai n ujari, a̱ɗa̱ akumbi ekeke odoku. YaꞋan osoji uta̱, aza Habasha n aza Futu aza na a ci ɗika n nra̱ga̱, n aza Lidiya, aza na a fuɗai utan.
024	JER	046	010	Ama kanna ka nanlo ka Vuzavaguɗu kaꞋa, Vuzavaguɗu MalaꞋimili, Kanna ka katsupu, a dama na u tsupa ka irala i ni. Kotokobi ki ta̱ a kupeɗe m mpasa ali ka̱ cuwa̱, ali sai kakuli ka̱ ni ko kotso m mpasa. a dama na Vuzavaguɗu, Ka̱shile Malyaimili wi ta̱ a kuyaꞋin alyuka, a likuci yi uɓon ugaɗi a ka̱kina̱ ka kuɗolu ku Yufiriti.
024	JER	046	011	“Gaɗukpai a kubana a likuci i Giladi kuvece a̱guma̱, a vu mekere ma aza Masar. Ama gbani ɗa vu kuyaꞋan a̱guma̱ a nanlo, a dama na vi a kupotso ba.
024	JER	046	012	U duniya ra̱ka̱ wi ta̱ a kupana ukuna wu ili wono i nu, ma̱shi ma̱ nu mita̱ a kushana u duniya. A dama na kosoji ki ta̱ a kugama toku kosoji, ka̱ta̱ ra̱ka̱ le a̱ yikpa̱ koɓolo.”
024	JER	046	013	Ɗa Vuzavaguɗu u danai Irimiya keneki a kaka a dama ukuna u ku ta̱wa̱ ku Nebukanezaru mogono ma aza Babila ku shilika̱ m Masar.
024	JER	046	014	“Sala ukuna u na mpa a Masar, ka̱ta̱ vu dansa u ɗa a Magidolu, ka̱ta̱ kpamu vu dana aza Memfisu, n Tafanesu, dana le, ‘Yaba dem u foɓo, ka̱ta̱ u shamgba ubuta̱ u ni, a dama na kotokobi kita̱ a ku leɓece aza na i u ka̱ra̱i n a̱ɗa̱.’
024	JER	046	015	A dama a̱ iya̱n a ɗa ovonshi a̱ nu a paɗai bini? A fuɗa a shamgba ba, a dama na Vuzavaguɗu wi ta̱ a ku tecengu le iɗika.
024	JER	046	016	Ka̱ta̱ a̱ ka̱na̱ kufa̱ta̱tsa̱ n a̱ yikpa̱i, ka̱ta̱ a̱ ka̱na̱ kuyikpa̱ i toku i le. Ka̱ta̱ a dana, ɗa̱nga̱i, tsu kpatalai tsu bono a ubuta̱ u uma a tsu, a i ɗika yi umaci i tsu, tsu sumai a dama otokobi i rala i tsu.’
024	JER	046	017	Yeve ka̱ta̱ a dan. ‘FiriꞋauna mogono ma aza Masar ukuna wu utonu ɗa koci u fuɗai, u namba ta̱ a̱ga̱Ꞌin a̱ ni.’
024	JER	046	018	“N kucina ta̱ n wuma u va̱, tsu na Vuzaguɗu u dansai, a̱yi na kula kuni ku ɗa Vuzavaguɗu Malyaimili, vuza yoku wi ta̱ a̱ kuta̱ an Tabuwa a̱ ka̱tsuma̱ ka nsansa, an Kamelu a ka̱kina̱ ka kuɗolu.
024	JER	046	019	Foɓusoi u canuku u ɗa̱ a dama a kubana u gbashi, a̱ɗa̱ na yi ida̱shi a Masar, a dama a na Memfisu wi ta̱ a̱ ku na̱mgba̱ ka̱ta̱ wokpo agali babu vuza.
024	JER	046	020	“Masar, iɗika i singai ɗa, ama mgbototo n ta̱wa̱ le ta̱ a uɓon ugaɗi.
024	JER	046	021	Osoji a tsulaga a̱ ni i ta̱ an ndendem m maniꞋin. E le feu i ta̱ a kukpatala ka̱ta̱ a suma koɓolo n a̱ le, a kufuɗa a shamgba a yaꞋin kuvon ba, a dama na kanna ka atakaci ke le ka ta̱wa̱ le ta̱, kanna ka atakaci.
024	JER	046	022	Osoji aza Masar i ta̱ a kusuma uteku tsu na koko ka tsu suma ayin a na baci irala i dakaki kusaɓa le, i ta̱ a kusaɓa yi n ogovu an aza kukapa ka nɗanga.
024	JER	046	023	Ka̱ta̱ a kapa kuntsu ka nɗanga ku ni.” “tsu na i n ka̱yimbi. A laꞋa ta̱ akyun ka̱bunda̱i ka̱bunda̱i ke le ki kukece ba.
024	JER	046	024	Mekere ma aza Masar mita̱ o kusoꞋo wono, i ta̱ e ku nekei uma uɓon ugaɗi.”
024	JER	046	025	Vuzavaguɗu Ka̱shile MalaꞋimili Ka̱shile ki Isaraila ka dana ta̱.“N foɓuso ta̱ an ma ku takacika Amuno ka̱ma̱li ka Tebesu, n FiriꞋauna koɓolo n aza Masar n a̱ma̱li e le, n ngono n le koɓolo n aza na e nekei katsura ke le u FiriꞋauna.
024	JER	046	026	N ku neke le ta̱ ekiye aza na i a kula̱nsa̱ wuma u le, u Nebukanezaru mogono ma aza a Babila koɓolo n aza gba̱ra̱-gba̱ra̱ a̱ ni. Ama ka̱ta̱ m megeshe, kucikpa obono a da̱sa̱ngu a Masar va tsu ayin a cau,”
024	JER	046	027	“Ka̱ta̱ vu pana wovon ba, a vu Yakubu kagbashi ka̱ va̱, ka̱ta̱ i jeꞋe ikyamba ba, a̱ɗa̱ aza Isaraila. mita̱ a kisa ɗa̱ a iɗika ya n daꞋin, kumaci ku nu a ka̱tsuma̱ kugbashi. Ka̱ta̱ Yakubu u doku u ciya̱ ukanji m ma̱ta̱na̱. Kpamu babu vuza na u kudoku wa zuwai wovon.
024	JER	046	028	Ka̱ta̱ i pana wovon ba, Yakubu kagbashi ka̱ va̱, a dama na mita̱ koɓolo n a̱ɗa̱,” ko an ma kuna uduniya ra̱ka̱ u na n wacuwai ɗa̱ we e le, mi a kuna ɗa̱ ba. n kugbara ɗa̱ ta̱, ama n kamayun, mi a ku ka̱sukpa̱ ɗa̱ babu ugbari ba.”
024	JER	047	001	Na ɗa a kadanshi kana Vuzavaguɗu u danai Irimiya keneki a dama Filistina kafu na FiriꞋauna u banka Gaza kuvon.
024	JER	047	002	I na Vuzavaguɗu dansai i ɗa na. La̱na̱i, uteku tsu na mini mi a kuɗenga̱ a uɓon gaɗi, wi ta̱ o kokpo kuɗolu ku na kulya. ka̱ta̱ kulyaꞋa iɗika n i na yi punu dem. likuci n aza na i punu ida̱shi i ɗa. Ka̱ta̱ uma a likuci a̱ shika̱ kula̱nsa̱ uɓa̱nki, ka̱ta̱ uma a na i ida̱shi iɗika a̱ shika̱
024	JER	047	003	ka̱ta̱ a pana ilama yo okotsu odoku an nwalu, ilama ya ekeke odoku i rala n kacaꞋa ki ilaɗi ya nshingi me ekeke e le. Isheku yi a kukpatala isa muku n le ba, a dama na ekiye e le a̱ kuwa̱ ta̱.
024	JER	047	004	A dama na kanna ka ka yawa ta̱, kana a kuna aza Filistina ra̱ka̱ kana a ku loko ka̱ɓa̱nki dem kana ka̱ kuɓa̱nka̱ Taya n Sidon. Vuzavaguɗu u ciga ta̱ wu una aza Filistina, kabuwi ka aza na i a ka̱kina̱ ka malaꞋa ma Kafito.
024	JER	047	005	Aza Gaza i ta̱ a kupuna a̱nji e le a dama a kpalu, ka̱ta̱ Ashkelon u na̱mgba̱. oꞋwo a̱ɗa̱ kabuwi ka aza na i a keteshe, ali wanai ɗa i ku ka̱sukpa̱ ma ɗana ma ka̱ci ka̱ɗa̱?
024	JER	047	006	“‘OꞋo otokobi ka Vuzavaguɗu, ‘wanai ɗa va kuvuka? Ka̱ta̱ vu bono a iven i nu, ka̱sukpa̱ ka̱ta̱ vu shamgba.’
024	JER	047	007	Ama nini ɗa ka ka vuka ana wu okpoi Vuzavaguɗu ɗa u zuwai kaꞋa, a̱ yi ɗa u zuwai ka ka shilika̱ aza Ashkelon n aza ka̱kina̱ ka malaꞋa ba?”
024	JER	048	001	Adama aza Mowabu. Ili i na Vuzavaguɗu malaꞋimili, Ka̱shile ka aza Isaraila kadanai i ɗa na. atakaci adama Nebu, adama ana u na̱mgba̱ ta̱. e neke ta̱ Kiriyatayim wono, adama na a lyaꞋi a le ta̱ n kuvon, e neke ta̱ katsura ke le wono, o ɓosoi ka a,
024	JER	048	002	Tsugbayin tsa aza Mowabu tsu ba. Ɗe a Heshibon ta ɗe o foɓusoko ni kagbanigbani. ‘Ta̱wa̱i tsu bana tsu la̱nga̱sa̱ ni adama na wokpo uduniya ba. Ka̱ta̱ a vu Madumana vu paɗa bini, kotokobi ki ta̱ a ku saɓa wu.
024	JER	048	003	“Ka̱la̱ka̱tsu a ma lapa mu una̱ a Haroniya, a kudana, ‘Atakaci, n atakaci a gbangam.’
024	JER	048	004	A̱ la̱nga̱sa̱ ta̱ Mowabu, muku n wawaꞋa n ka̱na̱ ta̱ ma̱shi.
024	JER	048	005	Adama a na a kumba ku Luhita i ta̱ a ku kumba m ma̱shi, adama a na a ka̱gida̱la̱u ka Horoniya i ta̱ a kupana atakaci a̱ ma̱shi a kula̱nga̱su.
024	JER	048	006	Sumai, adama a wuma u ɗa̱. sumai an majaki ma kakamba.
024	JER	048	007	“Adama a na i keɗe ta̱ a̱pa̱ a̱ɗa̱ ubuta̱ wu utsura u ɗa̱ n udukuyan u ɗa̱, a̱ɗa̱ feu i ta̱ a ku pura̱ ɗa̱, Ka̱ta̱ Kemoshi u bana ugbashi, koɓolo ni ganu i ni n aza a gbagbaꞋin a̱ ni.
024	JER	048	008	Vuza munuka va, wita̱ a ku uwa iɗika kakawu, babu iɗika i na i ku laꞋaka. aginda i ta̱ a ku na̱mgba̱, ka̱ta̱ a̱ra̱Ꞌa̱ a yaꞋan ufa̱di, tsu na Vuzavaguɗu u dansai.
024	JER	048	009	“Neke aza Mowabu evelyu, adama ana wita̱ a̱ ku imkpa u suma, ka̱ta̱ likuci i ni yokpo agali, tsuna babu ili wuma punu.
024	JER	048	010	“Una̱wiya u ɗa u vuza na wi a kuyaꞋan ulinga u Vuzavaguɗu n ucigi wi ikyamba, kpamu una̱wiya u ɗa a̱yi na u sa̱nka̱i kotokobi ka̱ni mpasa m munuka.
024	JER	048	011	“Ali ɗe a wuti wu ugiti, Mowabu wi ta̱ ida̱shi i ma̱ta̱na̱, n ka̱ɗu ka̱ni ida̱shi, a̱ ɗa̱skpa̱ edele a̱ ni lekeɗi ba, a saꞋawa ku bankai tsugbashi ba, adama a nannai ugain u ni u buwa ta̱ koɓolo n na̱yi, kpamu ma̱gula̱ni ma̱ni ma asa ba.
024	JER	048	012	“Adama nannai, la̱na̱, kanna kita̱ lo a kuta̱wa̱ Vuzavaguɗu u danai, ana n ku suꞋuki n aza a ku va̱ma̱ a na a ku va̱ma̱i, ka̱ta̱ a̱ ɗa̱skpa̱ edele a̱ ni lekeɗi ka̱ta̱ o ɓoso edele a̱ ni mirimiri.
024	JER	048	013	Ka̱ta̱ aza Mowabu u pana wono wa aza Kemoshi, u teku tsu na Betelu kpaꞋa ka aza Isaraila ku panai, ele na a zuwai a̱pa̱ ele we ele.
024	JER	048	014	“Yiɗa̱i i zuwai ɗa vu danai, a̱ tsu ali a ɗa, kpamu aza u utsura u kuvon’?
024	JER	048	015	Vuza munuka vu Mowabu n likuci i ni u yawa ta̱, kpamu a̱ɗenga̱ni uzagbi, a bana ta̱ adama a makiɗaka, Vuzavaguɗu mogono, a̱yi na a ci ɗeke kula ku ni Vuzavaguɗu malaꞋimili a̱yi ɗa u dansai.
024	JER	048	016	Kawuya ka aza Mowabu ka yawa ta̱ ɗevu, ukpa̱ u ni kpamu u dakaka ta̱ ilaɗi.
024	JER	048	017	YaꞋin kpalu adama a̱ ni, a̱ɗa̱ na yi ɗevu n a̱yi, n a̱ɗa̱ ra̱ka̱ na i yevei kula ku ni, danai ni, ‘Uteku tsu na kalangu ku utsura ko koɗoi, Kalangu ka tsugbayin?’
024	JER	048	018	Cipa̱ a gaɗi vu ida̱shi i tsugbayin tsu nu, ka̱ta̱ vu da̱sa̱ngu o kubuta̱ ki iɗika, a̱ɗa̱ kumaci ka aza Dibon, Adama a na vuza munuka vu Mowabu u ta̱wa̱ ta̱ adama e le, u la̱nga̱sa̱ ɗe katsura ka̱ ɗa̱.
024	JER	048	019	Shamgbai uye ka̱ta̱ yinda, a̱ɗa̱ kumaci ka aza Arowa. ecei, aza a na a lakai ɗa a sumai, ecei le, ‘I na i gita̱i?’
024	JER	048	020	E neke ta̱ Mowabu wono, adama a na u koɗo ta̱, ɗengusa̱i a̱la̱ka̱tsu ka̱ta̱ i shika̱ adama a̱ ni. Danai aza a Aruno, an unai Mowabu.
024	JER	048	021	“Afada a̱ ka̱na̱ ta̱ likuci i na yi a i ɗika e keteshe, wa ta Holon n Jahaza koɓolo m Mefatu,
024	JER	048	022	n Dibon n Nebo koɓolo n Beth-dibalathaim,
024	JER	048	023	n Kiriyatu n Betu-gamulu m Betu-meyo,
024	JER	048	024	n Keriyotu m Bozura koɓolo n likuci yi iɗika i Mowabu ra̱ka̱, i na yi daꞋin ni i ɗevu.
024	JER	048	025	Kavana ka Mowabu ko koɗo ta̱, kpamu kavangatsu ka ni ko koɗo ta̱, i na Vuzavaguɗu u dansai.
024	JER	048	026	“Zuwai ni u soꞋo ma̱ra̱ ma maka yi, adama a na u shamgba ta̱ tsura n Vuzavaguɗu, adama na Mowabu u da̱sa̱ a shama a̱ ni, ka̱ta̱ uma o zoꞋoso yi.
024	JER	048	027	Ashe aza Isaraila okpo wu ili yi zoꞋoshi ba? An aza a̱ ka̱na̱i koɓolo n oboki, ɗa wa kokpo wu a ayin a na baci de dem vu yaꞋin kadanshi ke le ka̱ta̱ vu gba̱ɗa̱ kaci ka̱ nu adama a̱ra̱ɗi?
024	JER	048	028	“Ɗa̱skpa̱i likuci, ka̱ta̱ i bono i da̱sa̱ngu atali, a̱ɗa̱ kumaci ka a zana a Mowabu. okpoi uteku tsu moɗoi n na mi okowo a tsukinda, a ka̱kina̱ ka kungu.
024	JER	048	029	Tsu pana ta̱ ukuna wa a̱ra̱ɗi wa aza Mowabu, wi ta̱ n a̱ra̱ɗi kau n pana ta̱ kpamu ukuna wu ugbamukaci u ni, n a̱ra̱ɗi a̱ ni, n ukuna u kugoyi u ni, n ukuna wu usuɗukpi u ka̱ɗu ka̱ ni.
024	JER	048	030	Mpa Vuzavaguɗu n yeve ta̱ ugbamukaci wa aza Mowabu, a̱ra̱ɗi a̱ ni ukuna u gbani u ɗa, ulinga u ni kpamu feu ukuna u gbani u ɗa.
024	JER	048	031	Adama a nannai mi ta̱ a ku lapa una̱ adama a Mowabu, mita̱ a̱ kushika̱ adama a Mowabu ra̱ka̱, adama aza Kiri-haresetu a ɗa n na̱mgbi ka̱tsuma̱.
024	JER	048	032	Mi ta̱ a̱ kushiꞋika̱ ɗa̱ u laꞋa ma̱shi ma aza Jaza, avu vi ta̱ tsu maɗanga mi itacishi ma Sibima. Acaka a̱ nu a kungba ta̱ ali a pasa ta̱ malaꞋa, u yawa ta̱ malaꞋa ma Jaza, ama ɗa vuza munuka u kumbai, umaci wu nɗanga u lyushi u ɗa̱.
024	JER	048	033	UyoꞋo n ma̱za̱nga̱ u kotso ta̱ a iɗika ya aza a usuɓi i Mowabu, n sa̱nka̱ ta̱ kupisha ma̱kya̱n an nɗanga n kupisha ma̱kya̱n, babu vuza na u doku u dengei le m ma̱za̱nga̱, kacaꞋa ka kacaꞋa ka̱ ma̱za̱nga̱ ka ba.
024	JER	048	034	“I na i ɗikai ya aza Heshibon a li a kubana a aza Elila, sapu na u banai dangi n Jahazu uma a kupana a̱la̱ka̱tsu a̱ ma̱shi e le, n i na i ɗikai Zowa a kubana Horoniya n Egalatu-shelishiya. Adama a na kuɗolu ku Nimiri feu ku ɗekpe ta̱.
024	JER	048	035	Ka̱ta̱ n zuwaka aza Mowabu uteku u na o kudoku e neke a̱ma̱li e le alyuka o kusongu a̱ isa̱ e le ba, mpa Vuzavaguɗu mpa ɗa n dansai.
024	JER	048	036	“Adama nannai ka̱ɗu ka̱va̱ kita̱ a̱ ma̱shi adama a Mowabu an vushari, ka̱ɗu ka̱va̱ kpamu kita̱ a̱ ma̱shi adama aza Kiri-haresetu. Adama na uciyi u le u na a̱ ciya̱i u kotso ta̱.
024	JER	048	037	“Adama a na kaci dem o gbonduwo ɗe, ntsa̱ka̱ feu a puna ɗe. A ɗana sa ta̱ ekiye e le ra̱ka̱, ɗa kpamu a ukai ntogu n kpalu.
024	JER	048	038	A i uwa ya aza Mowabu ra̱ka̱ n ubuta̱ wi ida̱shi babu i na va ke ene sai ma̱shi, adama a na n ɓoso ta̱ Mowabu an ma̱diki ma a na uma odoku a cikalai ba, mpa Vuzavaguɗu mpa ɗa n dansai.
024	JER	048	039	Tsu na u ɓosoi. N tsu na a lapai una̱. N tsu na Mowabu u kpatalai kucina̱ ku ni adama o wono. Ɗa Mowabu wokpoi ili yi izoshi n ili i wovon wa aza a na i u ka̱ra̱Ꞌi n a̱yi ra̱ka̱.”
024	JER	048	040	Adama a na Vuzavaguɗu u dana ta̱, “La̱na̱, vuza yoku wi ta̱ a ku imkpa n ilaɗi ka̱u an mashangi, ka̱ta̱ u u bapa evelyu a̱ ni adam aza Mowabu,
024	JER	048	041	I ta̱ a kulyaꞋa likuci ya ka̱ta̱ isa ubuta̱ u katsura ke le. a̱ɗu ovonshi aza Mowabu a kanna ka nanlo i ta̱ o kokpo an ka̱ɗu ka vuka va a̱ga̱nda̱ a limata.
024	JER	048	042	I ta̱ a ku una Mowabu, ka̱ta̱ wokpo babu vuza, adama a na u goyo ta̱ Vuzavaguɗu.
024	JER	048	043	Wovon n kpenle n maza mita̱ a̱ kelime ka̱ nu, oꞋwo a̱ɗa̱ aza Mowabu.
024	JER	048	044	A̱yi na u sumai adama wovon wi ta̱ a̱ kuyikpa̱ e kpenle, ka̱ta̱ a̱yi na u kumbai a̱ ku uta̱ e kpenle ka, waza a maza. adama a na mi ta̱ a̱ ku utuka̱ ni ili i na mpa wa aza Mowabu, a̱ ka̱ya̱ ka atakaci ke ele,
024	JER	048	045	“A suvu a̱ kulu ku Heshibon aza a na a lakai, i ta̱ a kushamgba babu u tsura, adama a na akina a̱ ka̱na̱ ta̱ Heshibon, nlentsu ma akina mu uta̱ ta̱ a kpaꞋa ku Sihon, ɗa ku songi kuca̱n ku Mowabu, oroliko a̱ muku n tumulutu.
024	JER	048	046	Ili ya atakaci i ɗa wa̱ a̱ɗa̱ aza Mowabu. aza Kemoshi a̱ na̱mgba̱ ta̱, adama a na a̱ pura̱ ta̱ muku n ɗa̱ a banka tsu gbashi n nkere ɗa̱ feu a kubanka tsugbashi.
024	JER	048	047	Dem n nannai mi ta̱ o kubonosoko n uciyi u Mowabu a ayin e kelime, Vuzavaguɗu ɗa u dansai,” na va ɗaɗa afada a Mowabu.
024	JER	049	001	Adama aza Amuno. Vuzavaguɗu u dana ta̱. “Ashe Isaraila wi m muku ba? Ashe wi n aza a na a kulyaꞋa uka̱ni u ni ba? Yiɗa̱i i zuwai ɗa aza a na i o kutono Milika, isai ubuta̱ u na Gadu wi ni ida̱shi, ɗa a̱ da̱sa̱ngi puna̱ a likuci i ni?
024	JER	049	002	Adama a nannai, la̱na̱, Vuzavaguɗu u dana ta̱, ayin i ta̱ lo a̱ kuta̱wa̱, a na n ku zuwa uma a pana ma̱shi adama aza a̱ likuci i Raba va aza Amuno. ka̱ta̱ wo okokpo agali a gbani, ka̱ta̱ o songu n likuci n ni na akina, yeve ka̱ta̱ Isaraila u lyaꞋa aza a na a lyaꞋi ni, Vuzavaguɗu ɗa u dansai.
024	JER	049	003	“Lapai una̱, a̱ɗa̱ aza Heshibon, adama a na a̱ la̱nga̱sa̱ ta̱ Ai, Lapai una̱ a̱ɗa̱ nkere ma aza Raba, ukai akashi a kpalu, shika̱i, ka̱ta̱ i suma a kubana ni bonoi a̱ ka̱tsuma̱ ka nshilya. Adama a na Milika wita̱ a kubana ugbashi, koɓolo ni ganu i ni n aza gba̱ra̱-gba̱ra̱ a̱ ni.
024	JER	049	004	Yiɗa̱i i zuwai ɗa yi a̱ra̱ɗi n katsura ka̱ ɗa̱, a̱ɗa̱ vu babu kasingai, a̱ɗa̱ na yi a malapa ma̱ a̱pa̱ adama uciyi u ɗa̱, a kudana, ‘Ya yi u kufuɗa kushilika̱ n a̱ tsu?’
024	JER	049	005	La̱na̱, Vuzavaguɗu u dana ta̱, mi ta̱ a̱ kutuka̱ a̱ɗa̱ n atakaci a wovon, wa aza na i u ka̱ra̱Ꞌi n a̱ ɗa̱ dem, ka̱ta̱ a loko ɗa̱, yaba dem u ka̱na̱ uye u ni, a̱ we eni u a̱shi a̱ va̱, ka̱ta̱ a namba vuza na u kuɓolongu aza na a buwai. mpa Vuzavaguɗu MalaꞋi mi ili dem n danai.
024	JER	049	006	“Ama a̱ ka̱ca̱pa̱ mi ta̱ o kubonosoko aza Amona n uciyi u le, mpa ɗa Vuzavaguɗu mpa ɗa n dansai,”
024	JER	049	007	Adama aza Edom. Vuzavaguɗu MalaꞋimili u dana ta̱. “Ashe ugboji u cicoꞋo u buwa ɗe a Teman ba? Odoki a̱ tsu na̱mgba̱ ta̱ ubuta̱ wa aza kuyeve? Ugboji u le wa u kotso ta̱?
024	JER	049	008	A̱ aza a Dedan, kpatalai, ka̱ta̱ i suma i sheɗeku uga̱vi, adama a na mita̱ a ku tuka̱i n atakaci a Isuwa, ayin a na baci n takacikai ni.
024	JER	049	009	Ɗa baci aza a kutaɓa u maci wi inabi a̱ ta̱wa̱i wa̱ a̱ nu, ashe a tsu buwaka kagimi ba? Ɗa baci oboki a̱ ta̱wa̱i nu n kayin, ashe i na a cigai i ɗaɗa a tsu ɗika ba?
024	JER	049	010	Ama m palukpa ta̱ Isuwa, m palukpa ta̱ ubuta̱ u kusheɗeku u ni, Ali uteku tsu na wa kufuɗa ku sokongu ka̱cika̱ni ba. una ta̱ muku n ni koɓolo n aza a̱ ni n itoku i ni, babu vuzana u buwai.
024	JER	049	011	Ka̱sukpa̱i mkpan n muku n ɗa̱, mpa n kula̱na̱ le ta̱ ka̱ta̱ kpo n wuma, ka̱ta̱ i ka̱sukpa̱ kpamu agapa a̱ɗa̱ ushuku nu mpa.”
024	JER	049	012	Adama a na Vuzavaguɗu u dana ta̱, “Ɗa baci wokpoi aza a na ugain a takacika atakaci a na mpa ba i o soꞋo a ɗa, avu va i ta̱ a ku ɗa̱skpa̱ wu gbani? I a ku ɗa̱skpa̱ wu gbani ba, avu feu vi ta̱ a ku soꞋo a ɗa.
024	JER	049	013	Adama a na mpa Vuzavaguɗu n kucina ta̱ n ka̱cika̱va̱, n danai, Bozara wita̱ okokpo ili wovon, ili yi izoshi, n ili kushika, ka̱ta̱ likuci i ni ra̱ka̱ yokpo agali kowanai.”
024	JER	049	014	Mpa na ta̱ akaka u Vuzavaguɗu, a suꞋuku ta̱ kalingata uduniya. “Ɓolongi ka̱cika̱ɗa̱ ka̱ta̱ yu uta̱ tsurala n a̱yi, ka̱ta̱ i ɗa̱ngusa̱ vishili n a̱yi.
024	JER	049	015	Adama a na ɗa na, n ku bonoko wu za kenu a̱ ka̱tsuma̱ ku uduniya, ili i kugoyi a ka̱tsuma̱ ka uma.
024	JER	049	016	Ugbamukaci u ɗa̱ u ya̱nsa̱ ɗa̱ ta̱, koɓolo n a̱ra̱ɗi a̱ɗu a̱ ɗa̱, a̱ɗa̱ vuna yi ida̱shi a ungu a tali, a̱ɗa̱ vuna i ka̱na̱i gaɗi vu kusan. ko an i maꞋin kpaꞋa ku ɗa̱ gaɗi vu kusan an mashangi, mpa n ku cipa̱ka̱ wu ta̱ i ɗika,
024	JER	049	017	“Edom wita̱ a̱ o kokpo ili wovon. Ka̱ta̱ yaba dem vu na u walai lo, u pana wovon ali u meɗe una̱ adama kagbanigbani kana wenei.
024	JER	049	018	Derere uteku tsu na a vakangi Sodom n Gomora n likuci i le i na i buwai, tsu na Vuzavaguɗu u danai, babu vuza na u ku da̱sa̱ngu ɗe, babu kpamu vuza na u ku yaꞋan tso omoci ɗe.
024	JER	049	019	La̱na̱, uteku tsu na Kawu u tsu uta̱ a̱ kutsun ku Urdu adama a na u uwa ushiga wa nlala, nannai ɗa n kuzuwa le a suma yi. Ka̱ta̱ yeve n zuwa yaba dem na n zagbai. Adama a na yayi ɗa wi lo tsu va̱? Yayi ɗa u ku ɗeke mu? Maguɓi me e ne ma maku shamgba e kelime ka̱ va̱?
024	JER	049	020	Adama a nannai panai ofoɓuso a na Vuzavaguɗu u yaꞋin adama Edom koɓolo ni na n sheshei kuyaꞋan n kumaci ka aza Teman. mayun ali n muku n wawaꞋa mita̱ a ku laza na̱ le. Ka̱ta̱ ubuta̱ u kalina u le wokpo ubuta̱ u wovon.
024	JER	049	021	Ka̱ta̱ a ilama yi uyikpi u le iɗika i gba̱ɗa̱, ka̱ta̱ a pana a̱la̱ka̱tsu a̱ ma̱shi me le a mala mashili.
024	JER	049	022	La̱na̱, vuza yoku wita̱ a̱ ku imkpa n kafura, ka̱ta̱ u gaɗukpa gaɗi an mashangi ka̱ta̱ u ba̱ra̱kpa̱ evelyu a̱ ni adama a Bozara. Ama a̱ɗu osoji a Edom a kanna ka nanlo i ta̱ okokpo an a̱ɗu a vuka va a̱ ga̱nda̱ a limata.”
024	JER	049	023	Adama Dimaska tan kpamu. “Hamatu koɓolo n Apadu a̱ rikpa̱ ta̱, adama ana a pana ta̱ ukuna u gbanigbani, ɗa e derikpei adama o wovon, A takacikai an kuɗolu kuna ku tsu paɗa bini ba.
024	JER	049	024	Ɗa Dimaska wokpoi babu utsura, ɗa u kpatalai adama a na u suma, ɗa wovon u ka̱na̱i ni, atakaci a̱ una̱mgbi u ka̱tsuma̱ a̱ ka̱na̱i ta̱, an vuka va a̱ ga̱nda̱ a limata.
024	JER	049	025	Nini ɗa̱i a ɗa̱skpa̱i likuci yu uyeve, likuci i ma̱za̱nga̱ i va̱?
024	JER	049	026	Adama a nannai a̱ɗa̱nga̱ni a̱ ni i ta̱ a kuyikpa̱ e keteshe ka likuci, ka̱ta̱ kpamu una osoji a̱ ni ra̱ka̱ a kanna ka nanlo, mpa Vuzavaguɗu vu Uba̱nga̱ri.
024	JER	049	027	Mita̱ a kudyaɓa akina an nshilya Dimaska, ka̱ta̱ a ɗa o songu ubuta̱ u katsura ka aza Ben-hadadu.”
024	JER	049	028	Adama aza Kedaru likuci igbain i Hazo i na Nebbukadnezzaru mogono ma Babila mu unai. Vuzavaguɗu u dana ta̱ “Ɗa̱nga̱i a ku bana Kedaru, una uma a̱ ka̱livi.
024	JER	049	029	Ka̱ta̱ i pura̱ nva̱li n le, n ushiga u le, n akashi utsutsu e le koɓolo n ucanuku le ra̱ka̱. ka̱ta̱ kpamu a lazaka n arakuma e le, ka̱ta̱ uma a̱ ka̱na̱ malapa mu una̱ a kudana atakaci ubuta̱ dem,
024	JER	049	030	“A̱ɗa̱ aza Hazo, i i sheɗeku uga̱vi, a̱ɗa̱ aza Hazo Vuzavaguɗu u danai adama ana Nebukadnezaru, mogono ma Babila, mo foɓuso ta̱ kagbanigbani, u sheshei kagbanigbani adama a̱ɗa̱.
024	JER	049	031	Ɗa Vuzavaguɗu u danai ɗa̱nga̱i, adama a na i shilika̱ nu uduniya u na wi ida̱shi ma̱ta̱na̱, uduniya u na wi ida̱shi ma̱ta̱na̱, aza na likuci i le na a̱tsutsu ko aburakpatsu ba, aza a na i ida̱shi an deꞋen le.
024	JER	049	032	Vuzavaguɗu u dana ta̱, “I ta̱ a̱ ku pura̱ arakuma e le, ka̱ta̱ a̱ pura̱ ushiga wa wi ilikuzuwa i ɗa̱. ka̱ta̱ n wacuwa le a ubuta̱ dem, e le na a tsu puna iga̱Ꞌin i a̱nji i le, ka̱ta̱ n tuka̱ le n atakaci a ubuta̱ u na wi u ka̱ra̱i na̱ e le dem.
024	JER	049	033	Ka̱ta̱ Hazo wo okpo agali a kowanai, ubuta̱ u kuyongo wa nyama, ka̱kiza̱ ka babu uteku babu vuza na wa ku da̱sa̱ngu ɗe, babu kpamu komoci kana ka ku yaꞋan limoci ɗe.”
024	JER	049	034	Kadanshi ka Vuzavaguɗu kana ka̱ ta̱wa̱i u Irimiya keniki, adama a Elim, a ugiti u tsugono Zedekiya mogono ma aza Yahuda.
024	JER	049	035	Vuzavaguɗu ma laꞋi mi ili u danai ta̱. “La̱na̱, mita̱ ku koɗo utan u Elim, u na wi katsura ka̱ ni.
024	JER	049	036	Ka̱ta̱ n tuka̱ Elim wunla̱ u na̱shi wu uɓon u nushi u Ka̱shile. Ka̱ta̱ n wacuwa le o tono u ɗa a ubuta̱ dem. Ka̱ta̱ wokpo babu likuci i na a ku namba vuza Elim punu.
024	JER	049	037	Ka̱ta̱ n zuwa Elim u pana wovon a̱ a̱shi i irala i le n ubuta̱ wa aza na i a̱ ku la̱nsa̱ wuma u le. Ka̱ta̱ n tuka̱ le nu usuɗukpi u wupa u va̱. Vuzavaguɗu ɗa u dansai. Ka̱ta̱ n zuwa a una le n otokobi sapu ayin a na n kotso le ra̱ka̱,
024	JER	049	038	ka̱ta̱ n shikpa̱ tsugono tsu va̱ a Elim, ka̱ta̱ mu una mogono me le ni taji i ni. Vuzavaguɗu ɗa u dansai.
024	JER	049	039	“Ama a u koci ka̱ta̱ n bonoko Elim n uciyi u ni. Vuzavaguɗu ɗa u dansai.”
024	JER	050	001	Kadanshi ka na Vuzavaguɗu u dansai adama aza a Babila, adama i ɗika ya aza Kalidiya, a una̱ u Irimiya keniki.
024	JER	050	002	“Nekei arabali wa aza ana a buwai, dansai kakuna. ɗa̱ngusa̱i urotu ka kashi ka̱ta̱ i dansa, ka̱ta̱ i sokongu ka ba, ama i dana. ‘A ɗika ta̱ Babila, e neke ta̱ Belu wono, Merodach u shama ta̱. a̱ma̱li a̱ ni a yaꞋan ta̱ wono a̱ma̱li a̱ ni a shama ta̱.’
024	JER	050	003	“Adama a na a ka̱tsa̱ma̱ ka uɓon ugaɗi uduniya u yoku u ɗa̱nga̱ ta̱ tsurala n a̱yi, i na ya ku bonoko iɗika i ni agali, tsu na wa kokpo babu vuza na wa̱ ku da̱sa̱ngu punu i ɗa, adama a na manama n vuma dem i ta̱ a kusuma.
024	JER	050	004	“Vuzavaguɗu u dana ta̱, ka̱ta̱ ayin a nanlo, aza Isaraila n aza Yahuda oɓolongu ubuta̱ ute a̱ ma̱shi a̱ kula̱nsa̱ Vuzavaguɗu Ka̱shile ke le.
024	JER	050	005	Ka̱ta̱ ece uye u kubana Sihiyona, ka̱ta̱ o tono uɗa, ka̱ta̱ a dana, ‘Ta̱wa̱i tsu ɓolongi ka̱ci ka̱ tsu u Vuzavaguɗu, ka̱ta̱ tsu yaꞋan uzuwakpani n Vuzavaguɗu, u na a kucinukpa ba.’
024	JER	050	006	“Uma a̱ va̱ okpo ta̱ a na nkyon n na m puwa̱nka̱i. Aza a na nguɓi n le m puwa̱nka̱i, aza na nguɓi m puwa̱nka̱i an nsansa. Aza na i a kubana n kubono a kusan. Aza a na a cinukpai nu ushiga u le.
024	JER	050	007	Ka̱ta̱ vuza na baci de dem u cinai le wu una le, ɗa irala i le i danai, ‘A̱ tsu, ci nu u nushi ba, adama a na a nusaka ta̱ Vuzavaguɗu vu le, vuza singai, Vuzavaguɗu vu na ikaya i le i keɗei a̱pa̱.
024	JER	050	008	“Sumai yuta̱ i ka̱sukpa̱ Babila, ka̱ta̱ kpamu yuta̱ i ɗa̱skpa̱ iɗika ya aza Kalidiya, ka̱ta̱ yokpo an nga̱ji n na mi o ku rono ushiga kelime.
024	JER	050	009	Adama a na mita̱ a ku ɗa̱ngusa̱ likuci i gbagbaꞋin ya aza kasana adama a na a bana a̱ shilika̱ n Babila. Ka̱ta̱ a lyaꞋi. Uma a na ayaꞋa e le i tsa ayaꞋa a a fuɗai o kuvon, aza na ayaꞋa e le o tsu bono gbani ba.
024	JER	050	010	I ta̱ a̱ kupura̱ Kalidiya, ka̱ta̱ ra̱ka̱ le na a̱ pura̱i le va a̱ cuwa̱, mpa Vuzavaguɗu, mpa ɗa n dansai.
024	JER	050	011	“Ko an wokpoi, i pana ta̱ u yoꞋo ɗa yi a̱ ma̱za̱nga̱, a̱ɗa̱ na i pura̱i uma u ka̱ni u va̱, ɗa kpamu yi a̱ ma̱za̱nga̱ an mashan a kajanu, a vishili an odoku,
024	JER	050	012	Adama a nannai a̱na̱kpa̱ a̱ɗa̱ i ta̱ a kuyaꞋan wono ka̱u, ka̱ta̱ e neke a̱yi na u matsai ɗa̱ wono. adama ana wita̱ o kokpo ka̱ca̱pa̱ a̱ ka̱tsuma̱ ku uduniya dem. kagbata, iɗika yu uɗekpu n kakamba.
024	JER	050	013	Adama a wupa u Vuzavaguɗu, babu vuza na u kuda̱sa̱ngu a̱ ka̱tsuma̱ ki i ɗa, yi ta̱ o kokpo agali, ka̱ta̱ yaba dem na u walai lo u namba i na wa kudansa, ka̱ta̱ kpamu u meɗe una̱ adama a untsu a̱ ni.
024	JER	050	014	“Ra̱ka̱ vu ɗa̱ aza a njiki, ɗikai njiki n ɗa̱ i ka̱ra̱Ꞌa̱ Babila, a̱ɗa̱ ra̱ka̱, aza ana o tsu rono utan, tawa ni, ka̱ta̱ i buwaka ayaꞋa ba, adama ana u yaꞋin ka ta̱ Vuzavaguɗu unushi.
024	JER	050	015	Ka̱ra̱Ꞌi ni n kacaꞋa ka kuvon, sapu na u neke utan, nshilya n ni yikpa̱ ta̱, a vakangu ta̱ asaka a̱ ni. adama ana na va katsupu ka Vuzavaguɗu ka. tsupai i na u yaꞋin, yaꞋankai ni derere uteku tsu na u yaꞋankai ɗa̱.
024	JER	050	016	Sa̱nka̱i Babila aza vu ca̱Ꞌa̱, n aza a tsu ka̱na̱ nkaun a ayin a vukyaꞋa. adama o kotokobi ka vuza gbanigbani, yaba dem wita̱ o ku bono ubuta̱ u uma a̱ ni, yaba dem kpamu wita̱ a kusuma a ku bono a iɗika i ni.
024	JER	050	017	“Aza Isaraila i ta̱ an nkyon n na wacuwai, aza na kawu u lokoi. Nu ugiti mogono ma Asuriya maꞋa ma takumai le. Ama a u koci, Nebukadnezaru mogono ma Babila ma mo ɓosoi etele ele.
024	JER	050	018	Adama a nanai Vuzavaguɗu ma laꞋi mi ili, Ka̱shile ki Isaraila u dana ta̱. Mita̱ a kutuka̱ n atakaci u mogono ma Babila n iɗika i ni, uteku tsu na n takacikai mogono ma Asuriya.
024	JER	050	019	Mita̱ o ku bonoko n aza Isaraila a kajanu ku le, ka̱ta̱ a yaꞋan kalina a Kamelu m Bashan, ka̱ta̱ a̱ cuwa̱ a kamba aza Ifiraimu n Giliyadu.
024	JER	050	020	Ka̱ta̱ a ayin a nanlo, a makyan ma nanlo ma, a̱ la̱nsa̱ u nushi a̱ ka̱tsuma̱ ki Isaraila n Yahuza ama ka̱ta̱ a lamba, adama ana mita̱ a kucinukpa ka aza ana a buwai u unushi u le.
024	JER	050	021	Vuzavaguɗu u danai, “Shilika̱i n uma a Merathaim, n aza Peko. unai ka̱ta̱ i foro le. yaꞋin ili i na n danai nu dem. mpa Vuzavaguɗu n danai.
024	JER	050	022	KacaꞋa ko kuvon ki ta̱ i ɗika ya, n kuna ku gbayin.
024	JER	050	023	Uteku tsuna a iwain uma a duniyan ra̱ka̱, uteku tsuna Babila u kunu u gbani, nu unata n uma ana a buwai.
024	JER	050	024	N zuwaka wu ta̱ atakaci, a̱ ka̱na̱u ta̱ tana, a vu Babila, a vu tana vu yeve ba. a̱ ciya̱ ta̱ a̱ ka̱nu wu adama ana vu yaꞋin ta̱ vishili nu mpa.
024	JER	050	025	Vuzavaguɗu u ɓa̱yuwa̱ ta̱ ubuta̱ wi ili i kuvon i ni, u tuka̱ ta̱ n yunatsu i wupa i ni, adama Vuzavaguɗu Ka̱shile malyaꞋi mi ili dem, wi ta̱ nu ulinga una wi a kuyaꞋin i ɗika ya.
024	JER	050	026	Ta̱wa̱i, i shilika̱ n a̱yi a̱ ka̱tsuma̱ ki ili dem. ɓa̱yuwa̱i mpon n ni, i picaꞋa sa i ɗa tsu ili i kashina, i una i ɗa ra̱ka̱, ka̱ta̱ ili i yoku i ni i buwa ba.
024	JER	050	027	U nai obomburon e le ra̱ka̱, a banka le ubuta̱ u ku kiɗa, ka̱ ya vu le adama ana ayin ele o kotso ta̱, ayin a fada ele o kotso ta̱.
024	JER	050	028	Panai, a suma ta̱ a laꞋa ka a̱ ka̱tsuma̱ ka Babila, adama ana a̱ yikpa̱ a Sihiyona, katsupu ka Vuzavaguɗu Ka̱shile ka̱ tsu adama kasingai ka̱ ni.
024	JER	050	029	“Ɗekei aza njiki, aza ana o tsu rono njiki, a̱ yikpa̱ u Babila. maꞋin likuci u ka̱ra̱Ꞌi u le, ka̱ta̱ i ka̱sukpa̱ vuza u laꞋa ka ba. i yaꞋin ka le ulinga u le adama ana u goyo ta̱ Vuzavaguɗu, vuza ci ɗa vi Isaraila.
024	JER	050	030	Adama nanai olobo e le i ta̱ a̱ kuyikpa̱ a uye. i ta̱ a kuna osoji a̱ ni ra̱ka̱ a kanna ka nanlo mpa Vuzavaguɗu n danai.
024	JER	050	031	“Ɗan na, mita̱ a tsurala n avu, avu Babila, vuza vu ugbami u kaci. adama ana kanna kana mi a takacika wu, ka̱ yawa ta, mpa Vuzavaguɗu malaꞋi mi ili dem n danai.
024	JER	050	032	Vuza vu ugbami u kaci wita̱ a̱ ku ta̱ɗa̱tsa̱ u yikpa̱, babu vuza na kpamu u ku ɗa̱ngusa̱i, mita̱ o kusongu likuci i ni n a kina, mita̱ kpamu a kuna ili i na yi u ka̱ra̱ i uni ra̱ka̱.
024	JER	050	033	“Mpa Vuzavaguɗu malaꞋi mi ili dem n danai, a tsugba ta̱ uma Isaraila na a Yahuda, a zana a̱ ka̱na̱i dem ele agbashi a̱ ka̱na̱i le n utsura. a iwain ku ka̱sukpa̱ le.
024	JER	050	034	Vuza kisa vi le vuza vu utsura ɗa, Vuzavaguɗu malaꞋi mi ili dem ɗa kula kuni. mayun wita̱ a ku shamgba ka le adama ana u tuka̱ aduniyan n ma̱ta̱na̱, ama mita̱ a̱ ku tuka̱ aza ida̱shi i Babila vishili.
024	JER	050	035	Mpa Vuzavaguɗu n danai, kotokobi ki ta̱ lo a Kilidiyawa, n aza ida̱shi i Babila, n aza ulinga a̱ ni n aza cicoꞋo a̱ ni.
024	JER	050	036	Kotokobi ki ta̱ lo wa aza a̱guma̱ adama ana okpo alau. otokobi i ta̱ lo wa aza utsura a̱ ni, adama ana una le.
024	JER	050	037	Otokobi i ta̱ lo wa aza ana a tsu kumba odoku, n ukuna wo osoji ayin kuyongo n ele, adama ana okpo an a̱ ma̱ci, otokobi i ta̱ lo ubuta̱ wu udukuyan u va̱ ra̱ka̱ adama ana o loko u ɗa.
024	JER	050	038	Uɗekpu wita̱ a kuzuwa mini ma shamgba, adama ana iɗika yita̱ tukpa n a̱ma̱li ana uma i a mali ma a ɗa.
024	JER	050	039	“Adama a nannai nnama n kakamba nu n nu, ita̱ a̱ kuda̱sa̱ngu a Babila, ta kpamu uma nannai o kudoku kuciya̱ a za ida̱shi a̱ ka̱tsuma̱ ke le ba a tsumani dem.
024	JER	050	040	Ili i na i yaꞋin n aza Saduma n Gomora n likuci i gbagbaꞋin u ka̱ra̱Ꞌi ule, i ɗa kpamu ya yaꞋin n Babila, babu vuma vun vi a̱ kuda̱sa̱ngu punu.
024	JER	050	041	“Uma a ɗana a kubana a kasana, iɗika i gbagbaꞋin nu ngono, a̱ ku ta̱wa̱ ubuta̱ u dadaꞋin punu aduniyan.
024	JER	050	042	Ita̱ uremi nu iven nu nsara, aza gbagbaꞋin aza babu asuvu ayali. ofoɓuso ele ita̱ an ni izumgbi i kuɗolu, i ta̱ u foɓuso adama ku yaꞋin kuvon n avu, avu Babila.
024	JER	050	043	Mogono ma Babila u panai arabali e le, Ekiye a̱ ni, a̱ yikpa̱i gbani. a wuya n atakaci a̱ ka̱na̱i ta̱, an vuka vu limata.
024	JER	050	044	“Mpa Vuzavaguɗu mita̱ lo a̱ ku ta̱wa̱ an kawu vuna vi a̱ kuta̱ a kangu ka maɗanga ma Urdu a ku bana a maguɓi. gogolo, mita̱ a ku zuwa a suma wa ni. ayin a nanlo ka̱ta̱ n zagba kayi vuzana n zagbai, yayi wi uteku tsuva̱? Yayi u ku banka mu a kara? Vuzagbayin ne ɗai u kuyaꞋin vishili nu mpa?
024	JER	050	045	Adama a nannai panai ili i na Ka̱shile ke sheshei ku yaꞋin n aza Babila, nu usheshi u na u yaꞋin vishili n iɗika i Kilidiyawa. mayun mita̱ a ku wala n aza wawaꞋa e le ushiga wita̱ o kokpo a gali.
024	JER	050	046	Aduniyan i ta̱ a̱ kugba̱ɗa̱ makyan mana u panai a lyaꞋi Babila n kuvon. i ta̱ a kupana ma̱shi ma̱ni a̱ ka̱tsuma̱ ki iɗika i na i buwai.
024	JER	051	001	I na Vuzavaguɗu u danai i ɗana. “La̱na̱, n ku ɗa̱ngusa̱ ta̱ ka̱ a̱ɗu ka vuza munuka a dama aza Babila koɓolo n aza Kaldiya,
024	JER	051	002	ka̱ta̱ n suꞋuku Babila aza na a ku yelekpe yi, ka̱ta̱ e yelekpe yi, ka̱ta̱ o bonoko iɗika i ni lekeɗi, ayin a na baci a kanji ni a kambu dem a kanna ka atakaci.
024	JER	051	003	Ka̱ta̱ i ka̱sukpa̱ katain ko rono utan u ni ba, ka̱ta̱ kpamu i ka̱sukpa̱i uka a minya o kuvon a̱ ni ba. ka̱ta̱ i ka̱sukpa̱ olobo e le n wuma ba, unai osoji e le ra̱ku ra̱ka̱.
024	JER	051	004	I ta̱ a kuyikpa̱ ukpa̱ a iɗika i Kaldiya, ka̱ta̱ a yaꞋan ka muna uye wuya wuya.
024	JER	051	005	A dama na Vuzavaguɗu Ka̱shile ko ovonshi u ka̱sukpa̱ Isaraila n Yahuda ba, ama iɗika ya aza Kaldiya i shana ta̱ n nushi adama aza a ciɗa a Isaraila.
024	JER	051	006	“Sumai, i ka̱sukpa̱ Babila, ka̱sukpa̱ yaba dem wiꞋisa wuma u ni. Ka̱ta̱ una ɗa̱ adama unushi u ni ba, adama na gogo na ayin a na Vuzavaguɗu kuyaꞋin katsupu, u kutsupai ta̱ derere vi na u yaꞋin.
024	JER	051	007	Babila wokpo ta̱ mokoko ma kazanariya ekiye a Vuzavaguɗu, ɗa u zuwai uduniya ra̱ka̱ osoꞋi. ɗa uduniya osoꞋi ma̱ra̱ ma̱ ni ɗa a jarai.
024	JER	051	008	Gogolo ɗa Babila u yikpa̱i ɗa u ɓosoi, Shika̱i a dama a̱ ni. La̱nsa̱ka̱i ni a̱guma̱ a dama an mɓa̱la̱ ni, ugan ba wa, wo potso.
024	JER	051	009	Ci neke ta̱ Babila a̱guma̱, ama u potso ba. Tsu ka̱sukpa̱i ni, tsu ka̱na̱ uye, yaba dem u bono iɗika i ni, a dama na afada a̱ ni a yawa ta̱ gaɗi Ka̱shile, u gaɗukpa ta̱ ali u laza eleshu.
024	JER	051	010	“‘Gogo na Vuzavaguɗu sumba̱ tsu ta̱, ta̱wa̱i tsu dana Sihiyona i na Vuzavaguɗu Ka̱shile ka̱ tsu ka yaꞋin.
024	JER	051	011	“Gboroi ayaꞋa a̱ɗa̱, ɗika yi nra̱ga̱ n ɗa̱. Vuzavaguɗu ɗa̱ngusa̱ ta̱ a̱ɗu an ngono ma aza a Midiya, a dama kusheshe ku ni kuna wuꞋuna Babila, adama na nanlo ɗa katsupu ka Vuzavaguɗu, katsupu adama a Isa̱ a̱ ni.
024	JER	051	012	“Ɗa̱ngusa̱i kakashi a dama na i fa̱da̱ mashilya ma Babila. Dansukai aza a kindi, zuwai le a shamgba ubuta̱ u le, foɓusoi aza a kavaꞋawan, Adama na Vuzavaguɗu wi ta̱ a ku yaꞋin ulinga u ni, u na u dansai a dama aza Babila.
024	JER	051	013	OꞋo a vu a na vi ida̱shi a ubuta̱ u mini ma a̱bunda̱i, a vu na vi n udukuyan wa a̱bunda̱i, uteku nu yawa ta̱, ayin a yawa ta̱ a na a ku kotso n avu.
024	JER	051	014	Vuzavaguɗu Malyaimili u kucina ta̱ n ka̱cika̱ni. mayun ɗa n shatangu Babila n uma, an ka̱kuma̱ ka akyun, ka̱ta̱ a cana vishipa vu lyai a dama a̱ɗa̱.
024	JER	051	015	“A̱yi ɗa vuza na u yaꞋin iɗika n utsura u ni, ɗa u yaꞋin aduniyan n ugboji u ni, ɗa u ba̱rukpa̱i gaɗi n kuyeve ku ni.
024	JER	051	016	Ɗa baci u lapai kakpanga, ka̱ta̱ mini mana mi gaɗi ma giruwa̱, u tsu zuwa ta̱ eleshu a u koci wu uduniya, u tsu suꞋuku ta̱ ulaɗi koɓolo m mini ka̱ta̱ wutuka̱ n wunla̱ a ka̱tsa̱ma̱ ki uwa i ni.
024	JER	051	017	“Uma ra̱ka̱ alau a ɗa, kpamu e yeve ili ba, kayimi ka ka̱ma̱li kpamu ko tsokpo ta̱ n wono adama a̱ ka̱ma̱li ka na u yuma yi. adama na ka̱ma̱li kana u yaꞋin va, ukuna wa a uwa u ɗa, a ɗa i n wuma ba.
024	JER	051	018	I li gbani-gbani i ɗa, ili modoruko i ɗa koci, ayin a kukiɗa ka afada a yawa baci i ta̱ a ku kuwa̱.
024	JER	051	019	Ama a̱yi Ka̱shile kana a̱ tsu aza Isaraila ci o ku tono ki tsu na mpa ba, adama na a̱yi ɗa vuza na u yaꞋin i li ra̱ka̱, koɓolo n kumaci ka a gadu ku ni, Vuzavaguɗu Malyaimili ɗa kula ku ni.
024	JER	051	020	“A vu ɗa ucanuku kuvon u va̱, ucanuku vishili u va̱ n avu ɗa n ku una uduniya, n navu ɗa n kuna tsugono,
024	JER	051	021	n avu ɗa mu unai odoku n a kumbi e le, n navu ɗa n la̱nga̱sa̱i ekeke odoku na a kumbi e le,
024	JER	051	022	n navu ɗa mu unai vuka n vali ni, n navu ɗa mu unai kolobo m mokoshi, n navu ɗa mu unai kolobo n mekere,
024	JER	051	023	n navu ɗa mu unai maguɓi n nlala n ni, n navu ɗa mu unai kacimbi n kanaka ka̱ ni, n navu ɗa mu unai ogomuna n aza gba̱ra̱gba̱ra̱ e le.
024	JER	051	024	Vuzavaguɗu u dana ta̱, “A̱ a̱shi a ɗa̱ a ɗa n ku tsupa ka Babila koɓolo n aza na i punu ida̱shi a Babila ra̱ka̱ a dama a ka gbani-gbani kana a yaꞋin a Sihiyona.”
024	JER	051	025	“Mpa mita̱ a tsurala n a̱vu, a vu katali ka munuka. a vu na vu unai uduniya ra̱ka̱,” n ku ɗa̱ngusa̱ ta̱ kukiye ku va̱ ka̱ta̱ n lapa wu, ka̱ta̱ n tecengu wu vu gida̱la̱ i ɗika, ka̱ta̱ m bonoko wu vu za vu ukuli a kusan.
024	JER	051	026	Babu vuza na u kuɗika katali ka̱ nu yaꞋin ka ku maꞋa, babu katali ka̱ nu kete kana a ku gita̱ ka̱ ku maꞋa, adama na vi ta̱ o kokpo a gali a kubana uteku,”
024	JER	051	027	“Ɗa̱ngushi kakashi ka urotu a iɗika ya. u lika̱i ishiyaun a̱ ka̱tsuma̱ ku uduniya. Foɓusoi uduniya adama kuvon n a̱yi, ɗekei tsugono tsu na mpa adama a̱ ni. tsugono tsu Arara, n tsu Mini koɓolo n tsu Ashkenaz, Zagbai kajagaba adama a̱ ni, tuka̱i n odoku n a̱bunda̱i tsa ka̱kpa̱n ka akyun.
024	JER	051	028	Foɓusoi uduniya adama kuvon n a̱yi, ngono maza Medes, koɓolo n ana Gomuna n aza gba̱ra̱gba̱ra̱ a̱ ni ra̱ka̱, n likuci i na i a kulyaꞋa tsugono ra̱ka̱.
024	JER	051	029	Uduniya u giruwa̱i ɗa i jeꞋe ikyamba, adama na Vuzavaguɗu shatangu ta̱ kusheshe ku ni adama Babila adama a na u la̱nga̱sa̱ Babila tsu na babu vuza na u ku da̱sa̱ngu ɗe.
024	JER	051	030	Ovonshi a Babila a ka̱sukpa̱ ta̱ kuvon, a shamgba ta̱ a̱pa̱m e le. Utsura u le u kotso ta̱, ɗa okpoi uteku tsa a̱ma̱ci, o songu ta̱ ubuta̱ wi ida̱shi u le n akina, o koɗo ta̱ aburakpatsu a utsutsu a̱ ni.
024	JER	051	031	Kusuma o kutono aza a ilaɗi, ka̱suki o kutono ka̱suki, a dama na a bana a dana mogono ma Babila an e remei likuci i ni,
024	JER	051	032	a kpada ta̱ kapasa ka malaꞋa, ɗa a dyaɓai a daɓa akina, ɗa osoji e jeꞋi ikyamba.”
024	JER	051	033	Adama na Vuzavaguɗu vo ovonshi Ka̱shile ki Isaraila ka dana ta̱. Aza Babila i ta̱ an ulanga u kulapa ki lyaꞋa u na o foɓusoi ɗe a dama na a yaꞋin kulapu, m megeshe kenu ɗa ayin a makapa a̱ ni a ku yawa.”
024	JER	051	034	“Nebukanezaru mogono ma Babila muna mu ta̱, u jara mu ta̱, ɗa u bono ki mu lekeɗi, u soɗongi mu an koko, ɗa u shatangi ka̱tsuma̱ ka̱ ni m ma̱la̱ki ma̱ va̱, ɗa u zuwai mu utuka̱i.
024	JER	051	035	Ɗa̱skpa̱ ka gbani-gbani kana a yaꞋin kai mu koɓolo n uma a̱ va̱, ko bono u Babila,” Ɗa̱skpa̱ aza na i ida̱shi a Sihiyona a dana. “Ɗa̱skpa̱ mpasa n tsu m bono a kaci ka aza na i ida̱shi a Kaldiya.” Ɗa̱skpa̱ aza Urushelima a dana.
024	JER	051	036	A dama nannai, Vuzavaguɗu u dana ta̱ La̱na̱, “Mpa n ku ɓa̱nka̱ ɗa̱ ta̱ ka̱ta̱ n tsupaka ɗa̱. n ku zuwa ta̱ kuɗolu ku le kuɗekpe ka̱ta̱ n zuwa a̱shi a̱ mini a̱ ni e ɗekpe,
024	JER	051	037	Ka̱ta̱ Babila wokpo koɓolo ka keveri, ubuta̱ u kalina wa nshe n ka kamba, ili i wovon n ili kadanshi, ubuta̱ u na uma a kuda̱sa̱ngu ba.
024	JER	051	038	“Ka̱ta̱ a̱ ka̱na̱ yura̱ koɓolo an kawu, ka̱ta̱ a̱ shika̱ an muku n kau.
024	JER	051	039	Ama a ayin a na a ɗa̱nga̱i, ka̱ta̱ n foɓuko le ka̱ɗiva̱ ka̱ta̱ n zuwa o soꞋo ma̱ra̱ ma maka le, a dama na a pana uyoꞋo, ka̱ta̱ a vaku alavu a na a ku kpa̱ɗa̱ ku a̱nga̱,”
024	JER	051	040	Ka̱ta̱ n rono le an nkyon n na a kubanka ubuta̱ u kukiɗa, an nkyon ko nga̱ji. tsa ngiri n nga̱ji.
024	JER	051	041	“La̱na̱ bi, tsuna a lyai Babila n kuvon, ili ya a̱ra̱ɗi uduniya ra̱ka̱. Babila wokpo ta̱ ili wovon wu uduniya ra̱ka̱.
024	JER	051	042	Mala mita̱ a kulya Babila, yura̱ ya aɓau a̱ ni i ta̱ a ku pala yi.
024	JER	051	043	Likuci i ni yita̱ o kokpo a gali, iɗika yi uɗekpu n agbata, iɗika i na uma a tsu da̱sa̱ngu ba, i na uma a tsu wala ba.
024	JER	051	044	N ku takacika ta̱ Belu ka̱ma̱li ka aza Babila ka̱ta̱ n zuwai u shama i na u soɗongi. Uduniya wi a kudoku ku shida̱ a kubana ubuta̱ u ni ba. Ka̱ta̱ mashilya ma Babila ma yikpa̱.
024	JER	051	045	“Sumai yuta̱ punu, a̱ɗa̱ uma a̱ va̱. Sumai a dama na yisa wuma u ɗa̱. sumai a dama a wupa ugbain u Vuzavaguɗu.
024	JER	051	046	Ka̱ta̱ yutuka̱ a̱ɗu ko i pana wovon ba ɗa baci i pana a uwa a kadanshi iɗika ya, ukuna u kadanshi u ka̱ya̱ ka na mpa kau, u ka̱ya̱ ka nan ɗe kpamu kau, ukuna u vishili iɗika n ukuna u mogono a vishili n mogono.
024	JER	051	047	A dama na, mayun kanna ki ta̱ lo a̱ kuta̱wa̱ kana n kutakacika a̱ma̱li aza Babila, ka̱ta̱ iɗika i ni ra̱ka̱ yokpo n wono ka̱ta̱ a̱kpisa̱ a̱ ni ra̱ka̱ okpo furali a iɗika i ni.
024	JER	051	048	Ka̱ta̱ uduniya ra̱ka̱ n alingata a gaɗi a yaꞋin ma̱za̱nga̱, adama aza uɓon u gaɗi a na a kuta̱wa̱ una Babila.
024	JER	051	049	Babila wi ta̱ a ku yikpa̱ adama aza Isaraila a na unai, derere tsu na Babila u yikpa̱i adama uma uduniya a na wunai ra̱ka̱.
024	JER	051	050	“A̱ ɗa̱ i laꞋakai, sumai, ka̱ta̱ i shamgba ba. ama, i ciɓa n Vuzavaguɗu ko a yi dangi, kpamu ka̱ta̱ i ciɓa n Urushelima a a̱ɗa̱u a̱ɗa̱.
024	JER	051	051	A̱ tsu tsokpo ta̱ aza wono, adama na uma i ta̱ a kushika tsu, wono u pala ta̱ a̱shi a̱ tsu, adama na omoci a uwa ta̱ a ubuta̱ u ciɗa u kpaꞋa ku Vuzavaguɗu.
024	JER	051	052	“Adama nannai, Vuzavaguɗu u dana ta̱, kanna kita̱ lo a kuta̱wa̱, kana n ku ki ɗika a̱ma̱li a̱ ni a fada, n ubuta̱ ra̱ka̱ a ka̱tsuma̱ ki iɗika ka̱ta̱ aza a muna a inka.
024	JER	051	053	Ko ɗa Babila u gaɗukpa gaɗi a Ka̱shile, ɗa umaꞋin mashilya mu utsura ɗe, dem n nannai, n kusuꞋuku le ta̱ n vuza munuka, mpa Vuzavaguɗu mpa ɗa n dansai.
024	JER	051	054	“M panai, ma̱shi a kuta̱ a iɗika i Babila. kacaꞋa ka munuka ma a̱bunda̱i a iɗika ya aza Kaldiya.
024	JER	051	055	Adama na Vuzavaguɗu ciga ta̱ wa bonoko Babila wokpo a gali ka̱ta̱ kpamu zuwa kelentsu kagbayin ka̱ ni ka shira̱.
024	JER	051	056	adama na vuza munuka u ta̱wa̱ le ta̱, u ta̱wa̱ ta̱ u Babila, a̱ pura̱ ta̱ ovonshi a̱ ni, o koɗo ta̱ a utan u le miri-miri, adama na Vuzavaguɗu Ka̱shile ka katsupu ka a. mayun ɗa u tsupa.
024	JER	051	057	Ka̱ta̱ n zuwa aza a̱gba̱ra̱-gba̱ra̱ n e yevei a̱ ni o soꞋo ma̱ra̱ malaꞋa le u soꞋi, a na ogomuna a̱ ni, n ajagaba a̱ ni koɓolo n ovonshi a̱ ni, ka̱ta̱ a vaku alavu a na a kukpa̱ɗa̱ kuɗa̱nga̱, tsu na mogono, a̱ yi na kula ku ni ku ɗa Vuzavaguɗu va ovonshi udansai.
024	JER	051	058	“Vuzavaguɗu va ovonshi u dana ta̱. Mashilya magbayin ma Babila i ta̱ a kufa̱da̱ ma a li iɗika, ka̱ta̱ a̱tsutsu a̱ ni u gaɗi a o songu a ɗa n akina. ka̱ta̱ atakaci a uma okpo ukuna u gbani, ka̱ta̱ uduniya woꞋotongu ka̱cika̱le le gbani, adama na akina a ɗa a kuleɓece ili na a yaꞋin ra̱ka̱.
024	JER	051	059	Kadanshi kana keneki Irimiya u nekei Serayiya, kolobo ka Neriya matsukaya ma MaꞋaseya, a ayin a na u tonoi Zedekiya mogono ma a Yahuda a kubana Babila, a ka̱ya̱ ka̱ na̱shi ka tsugono tsu ni. Serayiya va a̱yi ɗa kajagaba ka aza kindi ki uwa i omoci.
024	JER	051	060	Ɗa Irimiya u ɗanai a katagarda atakaci ra̱ka̱ a na a kuciya̱ Babila, wa ta kadanshi ka na mpa ra̱ka̱ kana a ɗanai adama a Babila.
024	JER	051	061	Ɗa Irimiya udanai Serayiya. “Ayin a na baci vu yawai Babila, vu kece katagarda ka na mpa ka ra̱ka̱,
024	JER	051	062	ka̱ta̱ vu dana, ‘OꞋo Vuzavaguɗu vu yaꞋin ta̱ kadanshi adama ubuta̱ u na mpa, an va kula̱nga̱sa̱ u ɗa ra̱kura̱ka̱, tsu na ko ili wuma ya ku da̱sa̱ngu punu ba, vuma ko manama, ka̱ta̱ u ɗa wokpo agali ali a kubana uteku.’
024	JER	051	063	Ayin a na baci vu koci ku kece katakarda ka na mpa, vu shiya ka n katali, ka̱ta̱ vu taɗuka e mere ma kuɗolu ku Yufiretus,
024	JER	051	064	ka̱ta̱ vu dana, ‘Tsu na mpa tsu ɗa Babila u ku liɓa, wi kpamu o kudoku ku ɗenga̱ ba, adama atakaci a na Vuzavaguɗu wi a ku tuka̱i le.’” Ɗa ɗa kadanshi ka Irimiya.
024	JER	052	001	Zedekiya wi ta̱ n a̱ya̱ kamanga n kete ana wokpoi mogono, u lyaꞋa ta̱ tsu ɗa a̱ ya̱ kupa n kete kpamu a Urishelima. kula ka̱ a̱na̱ku a̱ ni ku ɗa ɗa Hamata mekere ma Irimiya vu Lina
024	JER	052	002	U yaꞋin ta̱ kpamu i gbanigbani a kelime ka Vuzavaguɗu, uteku tsuna Johoyakim u yaꞋin dem.
024	JER	052	003	Adama a wupa u Vuzavaguɗu u yawa ta̱ tsuna a Urishelima n Juda ɗa wu uta̱ka̱i le pulai e kelime ka̱ni. ɗa Zedekiya ugoyi mogono ma Babila
024	JER	052	004	A kanna ka kupa n wotoi u kupa, a̱ ka̱ya̱ ka̱ kuci u ɓolongi tsugono tsu Zedekiya mogono ma Yahuda ɗa, Nebbukadnezzaru mogono ma Babila, u ta̱wa̱i kuvon u Urishelima koɓolo n osoji a ni. a kambuki i ɗa n kuvon, a maꞋin likuci ya u ka̱ra̱Ꞌi u le.
024	JER	052	005	A kambuku ta̱ likuci ya n kuvon ali a̱ ya̱ kupa n kete o tsugono tsu Zedekiya.
024	JER	052	006	A kanna ka kuci n ko wotoi u na̱shi u ka̱ya̱ ka nanlo, kambulu ka yimkpa ta̱ ka̱u a̱ likuci ya. uma a nambai ili i na a kulyaꞋa.
024	JER	052	007	Ɗa a̱ ta̱sa̱i likuci ya, osoji a tana ɗa a sumai, a̱ uta̱i a suvu a̱ likuci ya n kayin a uye u na wi uɓon wa a kambu e re ɗevu n kashina ko mogono, a ayin ana Kilidiyawa a kambuki likuci ya. osoji a banai ubuta̱ Araba
024	JER	052	008	Ama osoji a Kilidiyawa a̱ shilika̱ ta̱ n mogono ma Zedekiya, a cinai ni a u Jeriko. osoji ra̱ka̱ a vakangi ni.
024	JER	052	009	Ɗa a̱ ka̱na̱i mogono ma ɗa a bankai ubuta̱ u mogono ma Babila na ɗe a Ribula i ɗika i Hamata, ta ɗe mogono ma Babila ma kiɗikai ni afada.
024	JER	052	010	Mogono ma Babila ma kiɗai muku n Zedekiya a̱ a̱shi a̱ ni, ɗa kpamu u kiɗai aza a gbagbaꞋin a Juda a i ɗika i Ribula.
024	JER	052	011	Ɗa u toɗoi a̱shi a Zedekiya, ɗa kpamu a shiyai ni n ikani, ɗa mogono ma Babila u ɗikai ni u bankai likuci i Babila, ɗa a zuwai ni a̱ kunu ku ugbashi ali a kubana kanna ku ukpa̱ ka̱ni. A̱Ꞌisa̱ a̱ kula̱i
024	JER	052	012	A kanna ka kupa n wotoi u tawun a̱ ka̱ya̱ ka kupa n kuci ko tsugono tsu Nebukanezaru, mogono ma Babila, ɗa Nebuzaradan vuzagbayin vu kindi n aza o kutoni o mogono u ta̱wa̱i Urishelima.
024	JER	052	013	Ɗa u songi kpaꞋa ku Ka̱shile n kpaꞋa ku mogono, n i kpaꞋa i gbagbaꞋin i na yi punu a Urishelima.
024	JER	052	014	Osoji a Kalidiya ana i koɓolo vuzagbayin vu kindi, a unai likuci i Urushelima ra̱ka̱.
024	JER	052	015	Ɗa tana Nebuzaradan vuzagbayin vu kindi u pura̱i aza unambi o yoku, n uma o yoku ana a̱ ka̱sukpa̱i a̱ likuci ya, n aza ana a sumai a kubana ubuta̱ u mogono ma Babila, n aza yoku aza idengushi, u bankai le ubuta̱ u tsugbashi tsu gbani
024	JER	052	016	Ama u ka̱sukpa̱ ta̱ aza unambi o yoku a mayun a̱ likuci ya, adama ana a yaꞋin u linga a kashina ki inabi n ashina ana a buwai.
024	JER	052	017	Ka̱gita̱tsu ka̱ viyum kana ki a kpaꞋa ku Vuzavaguɗu, n kashamkpatsu ka̱ viyum kana ki a kpaꞋa ku Vuzavaguɗu, ra̱ka̱ ko ɓosoi mirimiri, ɗa a ɗikai iyim ya ra̱ka̱ a kubanka u Babila.
024	JER	052	018	Ɗa a̱ pura̱i mgbodo n viyum, n kula, n hantsuka, n daruna, n a kpanu o ku songu ku ili i ma̱gula̱ni, n viyum vishili vu singai vuna a ci yaꞋin ka ulinga adama ka̱ɗiva̱ ka̱ a̱ isa̱.
024	JER	052	019	Ɗa kpamu a̱ pura̱i a kpanu a wawaꞋa o ku soꞋo, n ka kpanu ka akina, n ka kpanu, nu mgbodo, ma alyuka n ebelyu o kusongu ili i ma̱gula̱ni, n a kpanu e kuneke alyuka o kusoꞋo. ili i na yi i kazanariya na azurufa dem, vuzagbayin vu kindi ɗa u pura̱i.
024	JER	052	020	Viyum vuna mogono ma Sulemanu ma yaꞋin kai ili i nanlo n vu ɗa, a̱gita̱tsu e re, n mogbodo ku ugaɗi, n obomburon kupa n e re ana a̱ ku ɓa̱nka̱i wi ta̱ n a̱miki ka̱u.
024	JER	052	021	Ugaɗi wa̱ a̱gita̱tsu dem ubapi kupa n kunla̱i ɗa, u ka̱ra̱ i u ni kpamu kupa n ure ugbami u ni udashi ku na̱shi. dem vi le i ta̱ n kpenle punu asuvu.
024	JER	052	022	A gaɗi vu kashamkpatsu dem, a yaꞋankai ta̱ kobisho ka viyum vu shili, uɗa̱ngi u ni udashi u tawun. A gaɗi vu kobisho dem kakashi ki ta̱ ɗe n ululu wu umaci u ruman wi iyum i shili uka̱ra̱Ꞌi n kobisho ka. Kashamkpatsu ke ire ka feu wi nannai n ululu a umaci u ruman.
024	JER	052	023	Iyoci i ruman amanga a̱ na̱shi n kupa ni i ta̱li, i na e kene a̱ ka̱ga̱Ꞌin ka, iyoci i ruman dem i na yi u ka̱ra̱Ꞌi amanga a tawun.
024	JER	052	024	Vuzagbayin vu kindi va kpamu u ɗika ta̱ Seraiya ganu vu gbayin, n Zafaniya vuna wi o kutono ganu vu gbayin, n uma a tatsu aza a kinda utsutsu wa̱ a̱ isa̱, u walai n ele.
024	JER	052	025	A̱ ka̱tsuma̱ ka̱ likuci ka kpamu u ɗikai vuzagbayin vo osoji, n uma e cindere aza odoki o mogono, n kaɗani ka katagarda ka vuzagbayin vo osoji vuzana u tsu ɓolongu osoji a̱ likuci, aza na a cinai le a̱ likuci ya, u walai n ele.
024	JER	052	026	Nebuzaradan vuzagbayin vu kindi u bankai n uma a nanlo ubuta̱ u mogono ma Babila a Ribula.
024	JER	052	027	Ɗa mogono ma Babila ma fabai le ali wunai le a̱ likuci i Ribula a iɗika i Hamata. ɗa a ɗikai aza Yahuza a bankai ugbashi pulai vu likuci i ni,
024	JER	052	028	Na lo ɗa ka̱ bunda̱i ka uma kana Nebukadnezaru u bankai u gbashi. a̱ ka̱ya̱ ke cindere ko tsugono tsu ni, u bankai n aza a yahuda a̱kpa̱ a tatsu n kamanga n a tatsu.
024	JER	052	029	A̱ ka̱ya̱ ka kupa n kunla̱i ko tsugono tsu ni, u banai n aza a Yahuza u Urishelima amanga a tawun kunla̱i n kaman kupa n ejere.
024	JER	052	030	A̱ ka̱ya̱ ka kamanga n ka tatsu ko tsugono tsuni kpamu, Nebuzaradan vuzagbayin vu kindi u lazai n aza a Yahuda uma amanga a tawun e cindere n amanga e re n a tawun. uɓolongi u le ra̱ka̱ u ɗa ɗa uma a̱kpa̱ a̱ na̱shi n amanga a tawun a̱ ta̱li an e nekei mogono ma Yekoniya tsugbayin a Babila.
024	JER	052	031	A̱ ka̱ya̱ kana Ewil-merodak wo okpoi mogono ma Babila, ɗa u yaꞋin kai Yekoniya mogono Yahuda kasingai. wu uta̱ka̱i ni ubuta̱ wu ugbashi. ili ya i yaꞋin ta̱ a kanna ka kamanga n ka tawun n wotoi kupa nu ure a̱ ka̱ya̱ ka kaman kupa n cindere ana a bankai Yekoniya ugbashi.
024	JER	052	032	Ɗa u yaꞋin kadanshi n a̱ yi mayin ɗa u nekei ni ili yi ida̱shi gaɗi vi ida̱shi wu ngono n na mi koɓolo n a̱yi a Babila.
024	JER	052	033	Yekoniya u foɗoi ntogu mu ugbashi, u uɓa̱ni ku lyaꞋa ili i kulyaꞋa tutu a teburu vu mogono, ali kagimi ka ayin a wuma u ni ra̱ka̱.
024	JER	052	034	A kanna dem a nekei ta̱ a kuneꞋe uteku tsuna mogono ma danai ta a yaꞋin kai ni nannai ali ukpa̱ u ni.
#
# BOOK	027	DAN	Daniel	Daniyan
027	DAN	001	001	A̱ ka̱ya̱ ka tatsu ko tsugono tsu Johoyakim mogono ma Yahuda, ɗa Nebukaneza mogono ma Babila u ta̱wa̱i n aza o kuvon a̱ ni a Urishelima ɗa u kambuki likuci.
027	DAN	001	002	Ɗa Vuzavaguɗu nekei Johoyakim mogono ma Yahuda u Nebukanezaru ɗa u lyaꞋi ni utsura, ali ɗa u ɗikai ucanuku u na a ci yaꞋanka ulinga wa̱ A̱Ꞌisa̱ a̱ Ka̱shile. Ana mogono ma mo bonoi a Babila n ucanuku wa, ɗa u zuwai u ɗa a̱ a̱Ꞌisa̱ a̱ ni, a̱ ubuta̱ u na u tsu zuwa ucanuku u singai u ka̱ma̱li ka̱ ni.
027	DAN	001	003	Ɗa mogono Nebukanezaru u zuwai Afishenazu kabara ka gbayin ka̱ ni ka̱ tuka̱ yi n olobo o yoku a Isaraila, aza a na a̱ uta̱i a kpaꞋa ku tsugono n iꞋuwa ya aza a gbagbaꞋin,
027	DAN	001	004	olobo a na ikyamba i le yi babu muna, aza a na a̱ gusa̱i ikyamba ba. A yaꞋan kpamu n tsuloboi, n kuyeve ka̱u, n ugboji, ka̱ta̱ a fuɗa kuyaꞋan ulinga e kefeku ko mogono. Afishenazu a̱yi ɗa u kuyotsongu le kelentsu n iɗani ya aza a Babila.
027	DAN	001	005	I ta̱ kpamu a kulyaꞋa ilikulya n ili i kusoꞋo a̱ ka̱tsuma̱ ki ili i na mogono ma zuwakai le a kanna dem i kpaꞋa ku mogono. U danai o kuyotsongusu ta̱ olobo a ali a̱ya̱ a tatsu, ka̱ta̱ e yeve a̱ ka̱na̱ kuyaꞋanka mogono ulinga.
027	DAN	001	006	A̱ ka̱tsuma̱ ka aza a̱ na̱shi a na a zagbai va, ele ɗa Daniyan, n Hananiyan, m Mashiyelyu, n Azariya. Gbende vi le aza a umaci a Yahuda a ɗa.
027	DAN	001	007	Kagbashi ka gbayin ko mogono ka Nebukanezaru ka sabaꞋa le ta̱ ula, u neꞋi le ula a aza a Babila a nampa: Daniyan u ɗekei ni Belshaza. Hananiyan u ɗekei ni Shedaraku. Mashiyelyu u ɗekei ni Mesheku. Azariya u ɗekei ni Abenego.
027	DAN	001	008	Ama Daniyan u sheshei n ka̱ɗu ka̱ ni u kuꞋuka ka̱ci ka̱ ni nshinda̱ a̱ ubuta̱ u kulyaꞋa ilikulya n ili i kusoꞋo i mogono ya ba. Ɗa u folonoi kagbashi ko mogono ka u ka̱sukpa̱ yi, adama a na ka̱ta̱ u uka ka̱ci ka̱ ni nshinda̱ ma ba.
027	DAN	001	009	Gogo na Ka̱shile ka zuwa ta̱ kagbashi ko mogono ka nanlo u yotsongu ucigi n wishi a kubana u Daniyan,
027	DAN	001	010	ama ɗa kagbashi ka ka danai Daniyan, “Mi ta̱ a kupana wovon u vuzagbayin vu va̱ mogono, vuza na u zuwakai nu ilikulya n i kusoꞋo adama a̱ nu. Nini ɗai u kene ikyamba i nu i na̱mgba̱ i laꞋa aza a̱ nu a na a matsai a ayin e te? Mogono mi ta̱ a kufuɗa kuna mu adama a̱ nu.”
027	DAN	001	011	Ɗa Daniyan u danai kindi ka na kagbashi ko mogono ka zuwai ulinga u kinda yi, n Hananiyan, m Mashiyelyu, n Azariya,
027	DAN	001	012	“Mi ta̱ o kufolono wu kondo tsu ali ayin kupa, ka̱ta̱ i neke tsu ili i yoku ba, sai a̱vuku a kulyaꞋa m mini mo kusoꞋo koci.
027	DAN	001	013	A ukocishi u ayin kupa a nanlo vi gisanku tsu na ci n olobo a na a buwai va a na i a kulyaꞋa ilikulya i mogono ya. Ka̱ta̱ vi sheshe n ka̱ci ka̱ nu ili i na ve enei n tsu na va kuyaꞋan n a̱ tsu.”
027	DAN	001	014	Wu ushuki ɗa u kondoi le ali ayin kupa.
027	DAN	001	015	Ana ayin kupa a a yawai, ɗa Daniyan n a̱ja̱Ꞌa̱ a̱ ni a laꞋi ele vu na i a kulyaꞋasa ilikulya i mogono ya m ma̱ta̱na̱ n ucuwi wi ikyamba.
027	DAN	001	016	Ɗaɗa kindi ke le ka ka takpai ilikulya n i kusoꞋo i na mogono mi ishi ma zagbakai le va ɗa u nekei le a̱vuku a kutakuma koci.
027	DAN	001	017	Olobo a̱ na̱shi a nampa a Ka̱shile ke neke le ta̱ ugboji n kuyeve ku mekecu dem. Ɗa Daniyan ta na u ciya̱i kuyeve ku kindana n alatani kakau.
027	DAN	001	018	A kubana uteku wa̱ a̱ya̱ a tatsu a na mogono ma zuwai, ɗa kagbashi ka gbayin ka ka bankai le ra̱ka̱ a̱ ubuta̱ u Nebukanezaru.
027	DAN	001	019	Ɗa mogono ma yaꞋankai le kadanshi ra̱ka̱ vi le. U panai uyoꞋo u Daniyan n Hananiyan m Mashiyelyu n Azariya, a laꞋi aza a na a buwai. Ɗa a zagbai le o okpo aza a na a kuyaꞋan ulinga e kefeku ko mogono.
027	DAN	001	020	A̱ ka̱tsuma̱ ka kakuna ku ugboji n kuyeve ka na mogono me ecei le dem, ɗa u cinai le n kuyeve ku na ku laꞋi ko oboci, n aza a imoɗi a uɓon u na wi a kulyaꞋa tsugono dem.
027	DAN	001	021	Ɗaɗa Daniyan u lyaꞋi kelime n ida̱shi ɗe e kefeku ko mogono ali sai a̱ ka̱ya̱ ka iyain ko mogono Sairusu.
027	DAN	002	001	A̱ ka̱ya̱ ke ire ka na Nebukaneza wi o tsugono, ɗa u yaꞋin alatani. Alatani a nanlo a takacikai ni ka̱u ali ɗa u kpa̱ɗa̱i alavu.
027	DAN	002	002	Ɗa mogono me ɗekei oboci, n aza a imoɗi, n aza a̱ a̱guma̱, n aza a kindana adama a na a dana yi ili i na u latanai. Ana a yawai ɗa a shamgbai ɗevu m mogono ma,
027	DAN	002	003	ɗa u danai le, “Alatani a na n yaꞋin va i ta̱ a kutakacika mu. N ciga ta̱ n yeve kaci ka alatani ka.”
027	DAN	002	004	Ɗa aza a kindana a a̱ ushuki mogono ma n kelentsu ka aza a Arami, “Mogono, wuma u nu u geshe, dana agbashi a̱ nu alatani a, ci ta̱ a kudana wu kaci ka alatani ka.”
027	DAN	002	005	Ɗaɗa mogono ma danai aza a kindana a, “N sheshe ta̱ ɗe n ka̱ɗu ka̱ va̱ mayun ɗa i dana mu ukuna wa alatani a nampa n kaci ka alatani ka. I fuɗa baci ba, mi ta̱ a kuzuwa a kara ɗa̱ vi nyama vi nyama ka̱ta̱ o bonoko kpamu iꞋuwa i ɗa̱ agali.
027	DAN	002	006	Ama i fuɗa baci i dana mu alatani a n kaci ka a ɗa, yi ta̱ a kisa kuneꞋe n katsupu koɓolo n tsugbayin wa̱ va̱. Adama a nannai, danai mu alatani a n kaci ka ɗa.”
027	DAN	002	007	Ɗa kpamu a̱ ushuki, “YaꞋan mogono ma dana agbashi a̱ ni alatani a, ci ta̱ a kudana yi kaci ka ɗa.”
027	DAN	002	008	Ɗaɗa mogono ma mu ushuki, “N yeve ta̱ yi ta̱ a kataci ka na i la̱nga̱sa̱ ayin, adama a na i yeve ta̱ ɗe ili i na n sheshei n utsura.
027	DAN	002	009	I dana mu baci alatani a ba, yi ta̱ n atakaci e te a na e kuneke ɗa̱. I ɓolongi una̱ adama a na i yaꞋanka mu aꞋuwa m modoruko, kudana ku ɗa̱ ka̱ɗu ka̱ va̱ ki ta̱ a kusabaꞋa. Ama danai mu alatani a, nannai ɗa n kuyeve a na yi a kufuɗa ya dana mu kaci ka alatani ka.”
027	DAN	002	010	Ɗa aza a kindana a a̱ ushuki mogono ma, “Babu vuza a iɗika i nampa vu na u kuyaꞋan i na mogono mo folonoi. Babu mogono, vuza vu utsura n tsugbayin vu na u saꞋwai kufolono ili a̱ ubuta̱ u koboci, vuza va̱ a̱guma̱, ko vuza vu kindana.
027	DAN	002	011	Ili i na mogono me ecei yi ta̱ n a̱miki. Babu vuza na u kudana mogono i na yi punu sai a̱ma̱li koci, i ta na feu o kuyongo a̱ ubuta̱ u uma ba.”
027	DAN	002	012	Ili i nampa i zuwai mogono ma yaꞋin wupa n una̱mgbuka̱tsuma̱, ɗa u zuwai a una aza a̱ a̱guma̱ a Babila ra̱ka̱.
027	DAN	002	013	A zuwa ta̱ wila̱ adama a na a una aza a̱ a̱guma̱ a, a̱ suki uma adama a na a̱ la̱nsa̱ Daniyan n a̱ja̱Ꞌa̱ a̱ ni ka̱ta̱ a una.
027	DAN	002	014	Ana Ariyo kovonshi ka vuza vu kinda mogono u lazai a kubana kuna aza a̱ a̱guma̱ a Babila, Ɗa Daniyan u yaꞋankai ni kadanshi ku ugboji.
027	DAN	002	015	We ecei kagbashi ko mogono ka, “Yiɗa̱i i zuwai ɗa mogono ma zuwai wila̱ u gogoꞋo u nampa?” Ɗaɗa Ariyo u danai Daniyan ukuna wa.
027	DAN	002	016	N tsu nampa, ɗa Daniyan u uwai u folonoi mogono adama a na u doku ayin a, ciya̱ u fuɗa u dana yi kaci ka alatani ka.
027	DAN	002	017	Ɗaɗa Daniyan u bonoi a kpaꞋa ku ni ɗa u danai a̱ja̱Ꞌa̱ a̱ ni Hananiyan, Mesheku, n Azariya ukuna wa.
027	DAN	002	018	U gutsai le o folono Ka̱shile ka zuva u yaꞋanka le kasingai adama a ukuna wi ili yi usokongi i nanlo, ciya̱ a una yi n a̱ja̱Ꞌa̱ a̱ ni koɓolo n aza a̱ a̱guma̱ a Babila a ba.
027	DAN	002	019	N kayin ɗa ukuna wu usokongi wa wu uta̱i e keteshe u Daniyan. Ɗa Daniyan u cikpai Ka̱shile ka zuva,
027	DAN	002	020	u danai, “Ucikpi a kubana u kula ku Ka̱shile ko wannai, kuyeve n ugboji dem ku ni ku ɗa.
027	DAN	002	021	U tsu sabaꞋa ta̱ ayin m makyan, a̱yi ɗa u tsu zuwa ngono ka̱ta̱ kpamu wu uta̱ka̱ le o tsugono tsa. U tsu neke ta̱ aza a ugboji kuyeve ka̱ta̱ kpamu u neke kuyeve u vuza na wi n cicoꞋo.
027	DAN	002	022	U tsu uta̱ka̱ ta̱ ili i na yi uciɗa̱ngi ka̱u koɓolo n i na yi usokongi, u yeve ta̱ i na yi punu a̱ ka̱yimbi ama kutashi ku ɗa ili i na yi o kuyongo n a̱yi.
027	DAN	002	023	Ka̱shile ki ikaya ka̱ va̱ wa̱ nu ɗa mi e kuneke ogodiya koɓolo n ucikpi, vi neke mu ta̱ ugboji koɓolo n utsura. Vu danai mu ili i na ce ecei nu ɗa kpamu vu danai tsu kaci ki ili i na mogono ma cigai.”
027	DAN	002	024	Ɗa Daniyan u banai u Ariyo vuza na mogono ma̱ suki wu una aza a̱ a̱guma̱ a Babila ɗa u danai ni, “Ka̱ta̱ vu una aza a imoɗi a Babila ba. Banka mu u mogono wa, mi ta̱ a kudana yi kaci ka alatani ka.”
027	DAN	002	025	Ariyo u yaꞋin gogoꞋo u bankai Daniyan u mogono wa ɗa u danai, “N ciya̱ ta̱ vuma vi yoku a̱ ka̱tsuma̱ ka agbashi o kuvon a na a ɗikai a Yahuda, vuza na u kufuɗa kudana mogono kaci ka alatani a̱ ni.”
027	DAN	002	026	Mogono me ecei Daniyan (vuza na kpamu e ci ɗeke Belshaza), “Vi ta̱ a kufuɗa kudana mu alatani a̱ va̱ n kaci ka ɗa?”
027	DAN	002	027	Ɗa Daniyan wu ushuki, “Babu keyevi, ko vuza vu ugboji, ko koboci ko vuza vu kindana vu na u kufuɗa kudana mogono ili i na ili yi usokongi ya i danai,
027	DAN	002	028	ama Ka̱shile ki ta̱ ɗe zuva ka na ka tsu palakpa ili i na yi usokongi dem. U yotsongu ta̱ mogono Nebukaneza ili i na i kuta̱wa̱ na kelime. Alatani a̱ nu n kene ku na ve enei a ayin a na vi alavu a ɗa na,
027	DAN	002	029	“Wuma u nu u geshe, mogono, ayin a na vi alavu ɗa vi yaꞋin alatani a ili i na i kuta̱wa̱, ɗaɗa vuza na u tsu dana kaci ki ili yi usokongi u yotsongi nu ili i na i kuta̱wa̱ na kelime.
027	DAN	002	030	Tsu va̱ na, a̱ ɓa̱yuwa̱ka̱ mu ta̱ ɗe ili yu usokongi ya, ba adama a na n laꞋi aza o yoku a na i n wuma na n ugboji ba, ama adama a na avu vuza gbayin mogono vi yeve kaci ki ili ka, ka̱ta̱ kpamu vi yeve ili i na i ta̱wa̱i a̱ ka̱ɗu ka̱ nu.
027	DAN	002	031	“Wuma u nu u geshe, mogono, kululu ku vuma ku gbangam kashani e kelime ka̱ nu a kutasa akina uteku ci ili i wovon.
027	DAN	002	032	Kaci ka̱ kululu ka a yaꞋan ta̱ kaꞋa n azanariya e deꞋen, uɓon u ma̱ka̱nga̱ n obolu tamkpamu n azurufa, ka̱tsuma̱ ka̱ ni nu nkuta̱ a yaꞋan le ta̱ n iyum i shili,
027	DAN	002	033	ene a̱ ni n iyum, adasukpatsu a̱ ni kpamu a yaꞋin kakambu ke te n iyum kakambu ke te kpamu n ciꞋin.
027	DAN	002	034	Avu lo a kinda, ɗa kakpanlai ka ɓalai a kusan, ama vuza ɗa u ɓalai kaꞋa ba. Ɗa kakpanlai ka lapai kululu ka punu a adasukpatsu a̱ ni a na a yaꞋin n iyum koɓolo n ciꞋin tsa ɗa o ɓosoi ku ɗa.
027	DAN	002	035	Ɗaɗa iyum ya, n ciꞋin, n iyum i shili, n azanariya koɓolo n azurufa, o ɓosoi miri-miri ɗa kpamu o bonoi an kopo ka na ka ci yaꞋan o kosoyotoi m kpandari. Wunla̱i u tsu ɗika le ta̱ babu kubuka kagimi. Ama kakpanlai ka na ka varai kululu ka ko bonoi kusan ku gbayin ku na ku shanai aduniyan dem.
027	DAN	002	036	“Na ɗaɗa alatani a, gogo na ci ta̱ a kudana mogono kaci ka alatani ka.
027	DAN	002	037	Wuma u nu u geshe, avu ɗa mogono mo ngono. Ka̱shile ka zuva ke neke wu ta̱ tsugono n utsura n kufuɗa koɓolo kpamu n tsugbayin,
027	DAN	002	038	e ekiye a̱ nu a ɗa u zuwai vuma nu nnama n kakamba koɓolo nu nnu. Ko te ɗa baci i o kuyongo, u zuwa wu ta̱ ɗe vo okpo mogono me le ra̱ka̱. Avu ɗa kaci ka na a yaꞋin n azurufa a.
027	DAN	002	039	“A̱ ka̱ca̱pa̱ ko tsugono tsu nu, tsugono ci yoku ci ta̱ a̱ kuta̱wa̱, tsu na ci yawai tsu nu utsura ba. Ka̱ta̱ kpamu tsutatsu tsu ta̱wa̱ tsu ɗaɗa iyum i shili, tsu na tsa kulyaꞋa tsugono a aduniyan dem.
027	DAN	002	040	A ukocishi, tsugono tsu na̱shi ci ta̱ a̱ kuta̱wa̱ n utsura an viyum, tsu ɓoso ili dem tsu na viyum vu tsu ɓoso ili miri-miri ka̱ta̱ wi iya, ta u kuɓoso ili i na i buwai dem nannai.
027	DAN	002	041	Tsu na ve enei adasukpatsu nu njuvu kakambu ke te a yaꞋin le n ciꞋin tsu na o songi, kakambu ke te kpamu an viyum, na lo va ɗaɗa upeci u tsugono, n nannai va dem wi ta̱ a kuyaꞋan n utsura tsu viyum, ko an ve enei a satarai viyum n ciꞋin.
027	DAN	002	042	Tsu na njuvu mi kakambu ke te iyum ke te kpamu ciꞋin, tsugono tsu nampa ci ta̱ a kuyaꞋan n utsura kakambu ke te, ka̱ta̱ ke te kpamu ka yaꞋan babu utsura.
027	DAN	002	043	Tsu na ve enei a satarai iyum n ciꞋin, ta uma o kuyongo usatari nannai babu uɓolongi n kaci, tsu na viyum n ciꞋin a kufuɗa kuɓolongu ba.
027	DAN	002	044	“A ayin o ngono a nanlo, Ka̱shile ka zuva ki ta̱ a kuzuwa tsugono tsu na tsa̱ kukuwa̱ ba, i kpamu e kuneke tsu ɗa u uma o yoku ba. Wi ta̱ a kuna tsugono tsu nanlo ra̱ka̱ ka̱ta̱ u yawaka le uteku. Ama n nannai dem ci ta̱ a kushamgba ali sai uteku n uteku.
027	DAN	002	045	Na ɗaɗa kaci ka alatani ka kakpanlai ka na a ɓalai a kusan, ama vuma ɗa ba, kakpanlai ka na ko ɓosoi viyum, iyum i shili, n ciꞋin koɓolo n azanariya n azurufa miri-miri. “Ka̱shile ka gbayin ko yotsongu ta̱ mogono ili i na i kuta̱wa̱ na kelime. Alatani a mayun ɗa, kaci ka kadanshi ka̱ ni feu ili i mayun i ɗa.”
027	DAN	002	046	Ɗa mogono Nebukaneza u kuɗa̱ngi ɗevu n Daniyan ɗa u nekei ni tsugbayin, ali kpamu u zuwai a yaꞋanka yi kuneꞋe koɓolo n a̱vu a̱ ma̱gula̱ni.
027	DAN	002	047	Mogono ma danai Daniyan, “Mayun Ka̱shile ka̱ nu a̱yi ɗa Ka̱shile ka̱ a̱ma̱li koɓolo n Vuzavaguɗu vu ngono n vuza na u tsu palakpa ili yu usokongi, an vu fuɗai vu palakpai ili yu usokongi i nampa.”
027	DAN	002	048	Ɗa mogono mo bonokoi Daniyan wo okpoi vuza gbayin, ɗa u nekei ni kuneꞋe n a̱bunda̱i. U zuwai ni wo okpoi mogono a iɗika i Babila ra̱ka̱, ɗa kpamu u doku u zuwai ni wo okpo vuza kelime va aza a ugboji a̱ ni.
027	DAN	002	049	Ɗaɗa kpamu ufolu u Daniyan u zuwai mogono ma zuwai Shedaraku, Mesheku n Abenego aza a gbagbaꞋin a ulinga a iɗika i Babila ra̱ka̱, a̱yi tamkpamu wo okpoi punu e kefeku ko mogono ka.
027	DAN	003	001	Mogono Nebukaneza u zuwai a̱ luwa̱ka̱i ni ka̱ma̱li n azanariya, ugaɗi u ni u yawa ta̱ udashi amanga̱na̱shinkupa, wanshi u ni kpamu udashi kuci. Ɗa u shikpa̱i kaꞋa e keteshe ka Dura punu a iɗika Babila.
027	DAN	003	002	Ɗa mogono me ɗekei aza a gbagbaꞋin, anan gomuna, n aza a na e ci neke gomuna odoki, n ofoɓikebe n a yaꞋin a fada n azafada, n aza a̱ gba̱ra̱-gba̱ra̱ o yoku a na i ida̱shi a iɗika i ni dem, a̱ ta̱wa̱ wa̱ ni. U ciga ta̱ a̱ ta̱wa̱ a̱ ubuta̱ wa avaꞋinka a̱ ka̱ma̱li ka savu ka na u shikpa̱i va.
027	DAN	003	003	Ɗa mogono me ɗekei aza a gbagbaꞋin, anan gomuna, n aza a na e ci neke gomuna odoki, n ofoɓikebe n a yaꞋin a fada n azafada, n aza a̱ gba̱ra̱-gba̱ra̱ o yoku a na i ida̱shi a iɗika i ni dem, a̱ ta̱wa̱ Nebukaneza, ɗa a shamgbai kelime ka̱ ka̱ma̱li ka.
027	DAN	003	004	Ɗa gbara u salai, “Uma dem, n iɗika dem, n elentsu a na i na dem, ili i na a danai ɗa̱ i yaꞋan i ɗa na,
027	DAN	003	005	I pana baci ciliki tsa avana, n igbala, n ishari, nu nkila̱u, n umolu, n ugogi, n ili i na a tsuwaꞋa a̱ ubuta̱ u kujeꞋe dem. I pana baci ilikushi n iwashi ka̱ta̱ i yikpa̱ a iɗika i cikpa ka̱ma̱li ka azanariya ka na mogono Nebukanezaru u yaꞋin.
027	DAN	003	006	Vuza na baci de dem u iwain kukuɗa̱ngu kucikpa ili ya, gogo va lo i ta̱ a kutaɗuku yi a̱ kunu ka akina ku na ki n usuɗukpi ka̱u.”
027	DAN	003	007	Megeshe ma na a panai ciliki tsa avana tsa, n ishari, n igbala, nu nkula̱u, n tsu ugogi, n umolu, n ili i na a tsuwaꞋa a̱ ubuta̱ u kujeꞋe dem, uma dem n iɗika kakau n kelentsu kpamu kakau a̱ kuɗa̱ngi a iɗika ɗa a cikpai ka̱ma̱li ka azanariya ka na mogono Nebukanezaru u yaꞋin va.
027	DAN	003	008	A ayin a nanlo ɗa aza a kindana o yoku a yaꞋankai aza a Yahuda nsata.
027	DAN	003	009	A danai mogono Nebukaneza, “Mogono, wuma u nu u geshe!
027	DAN	003	010	Vu zuwa ta̱ wila̱, avu mogono, vu danai yaba dem vu na baci u panai ciliki tsu kavana, n vushari, n vugbala, m ma̱kila̱u, n ugogi n iwashi i na i buwai sai u kuɗa̱ngu a iɗika u cikpa ka̱ma̱li ka azanariya ka,
027	DAN	003	011	vuza na baci ta na u kuɗa̱ngi ɗa u cikpai ni ba, i ta̱ a kutaɗuku yi a̱ kunu ka akina.
027	DAN	003	012	Mogono, uma a Yahuda o yoku i ta̱ lo aza a na vu zuwai o okpo aza a gbagbaꞋin a uɓon u Babila, i o kutono kadanshi ka̱ nu ba. Ele ɗa Shedaraku, m Mesheku, n Abenego. Ele ɗa a iwain kutono a̱ma̱li a̱ nu, ɗa kpamu a iwain kukuɗa̱nku ili ya azanariya i na vi yaꞋin o tono.”
027	DAN	003	013	Ɗa ka̱ɗu ke Nebukaneza ka̱ ɗa̱nga̱i ka̱u, ɗa u ɗekei uma a̱ ta̱wa̱ka̱ yi n Shedaraku, m Mesheku, n Abenego. Ɗa a̱ tuka̱i n uma a nampa a wa̱ ni.
027	DAN	003	014	Ɗa we ecei le, “Shedaraku, m Mesheku, n Abenego, mayun ɗa i iwain kutono a̱ma̱li a̱ va̱, ko i kuɗa̱nku ka̱ma̱li ka azanariya ka na n yaꞋin ali ɗa n shikpa̱i?
027	DAN	003	015	Gogo na i pana baci ciliki tsu kavana, vushari, vugbala, ma̱kila̱u ugogi n iwashi i na i buwai, i foɓuso baci adama a na i kuɗa̱nku kululu ku na n yaꞋin u gaꞋan ta̱. Ama i cikpa baci ku ɗa ba, i ta̱ a kuvakangu ɗa̱ gogoꞋo lo a̱ kunu ka akina. Ka̱ma̱li ke ne ka i ka kufuɗa ka kisa ɗa̱ e ekiye a̱ va̱?”
027	DAN	003	016	Ɗa Shedaraku, m Mesheku, n Abenego a̱ ushuki, “Avu Nebukaneza, u gaꞋan ci yaꞋan kadanshi ka̱ kuɓa̱nka̱ ka̱ci ka̱ tsu a̱ ubuta̱ u nampa ba.
027	DAN	003	017	Mogono, a taɗuku tsu baci a̱ ubuta̱ u kunu ka akina ka̱u, Ka̱shile ka na ci a kuyaꞋanka tsugbashi wi ta̱ a kufuɗa wa kisa tsu a̱ ubuta̱ wa akina a, ka̱ta̱ kpamu wi isa tsu e ekiye a̱ nu.
027	DAN	003	018	Ama avu mogono, wuma u nu u geshe, ko Ka̱shile ka̱ tsu ki isa tsu baci ba, ci ciga ta̱ vi yeve, a̱ tsu ci a kuyaꞋanka a̱ma̱li a̱ nu tsugbashi, ka̱ta̱ kpamu tsu kuɗa̱nku ka̱ma̱li ka azanariya ka na vu shikpa̱i va ba.”
027	DAN	003	019	Ɗa ka̱ɗu ka Nebukanezaru ka̱ ɗa̱nga̱i ka̱u adama a Shedaraku, m Mesheku, n Abenego, ali ɗa kusheshe ku ni a kubana we le ku sabaꞋi. Ɗa u zuwai o doku a̱ fa̱la̱sa̱ka̱ akina a ali kucindere a laꞋa tsu na ishi.
027	DAN	003	020	Ɗa u zuwai osoji o yoku a na a laꞋi n utsura a̱ ka̱tsuma̱ ko osoji a̱ ni, a shiya Shedaraku, m Mesheku, n Abenego, ka̱ta̱ a taɗuku le punu a̱ kunu ka akina ka.
027	DAN	003	021	Ɗa a shiyai le, ɗa a taɗuki le punu akina a, nu ntogu n le n acaka e le, n oroliko e le dem, koɓolo n ucanuku u kuꞋuka wi ikyamba u le u na u buwai.
027	DAN	003	022	Adama a wupa u na mogono ma yaꞋin gogoꞋo, ɗa u zuwai a lapulasaka akina a ka̱u, ɗa melentsu ma akina ma mu unai osoji a a na a banai kutaɗuku Shedaraku, m Mesheku, n Abenego va.
027	DAN	003	023	Uma a tatsu a nampa a, Shedaraku, m Mesheku, n Abenego ele a ushiyi ɗa a̱ yikpa̱i punu e mere ma akina ma na mi n usuɗukpi ka̱u.
027	DAN	003	024	Ɗa mogono Nebukaneza u ɗa̱nga̱i fa̱ra̱ka̱ci m mereve, ɗa we ecei aza o odoki a̱ ni, “Ashe uma a tatsu a ɗa tsu taɗuki akina a ba?” Ɗa a̱ ushuki a danai, “E ta nannai, wuma u nu u geshe, uma a tatsu a ɗa.”
027	DAN	003	025	Ɗa mogono ma danai, “Indanai biꞋi! Me ene ta̱ uma a̱ na̱shi a nwalu a̱ kuka̱ra̱Ꞌa̱sa̱ punu e mere ma akina ma. Ele kpamu i ɗe ushiyi ba, a̱ kula̱ feu ba. Vuza na̱shi kpamu u yotso ta̱ maku ma̱ ka̱ma̱li.”
027	DAN	003	026	Ɗa Nebukaneza u banai ɗe ɗevu n utsutsu u kunu ka akina ka, ɗa u ɗekei Shedaraku, m Mesheku, n Abenego “A̱ɗa̱ agbashi a̱ Ka̱shile MalaꞋimili, uta̱i na gogoꞋo, ta̱wa̱i na.” Ɗa Shedaraku, m Mesheku, n Abenego a̱ uta̱i punu a akina a,
027	DAN	003	027	ana a̱ uta̱i ɗa aza a gbagbaꞋin n anan gomuna, n a̱ɓa̱nki o gomuna, n aza o odoki o mogono a kanzai le kputu-kputu. Ɗa e enei ta na akina a saꞋwa ikyamba i le ba, ko ka̱nji ke le kpamu ka̱ kula̱ ba. Ntogu n le kpamu n kula̱ ba, ko ka̱nga̱ a tsumgba a ikyamba i le ba.
027	DAN	003	028	Ɗa Nebukaneza u danai, “Cikpai Ka̱shile ke Shedaraku, m Mesheku, n Abenego, a̱yi na u suki kalingata ka̱ ni, ɗa ki isai agbashi a̱ ni, aza a na e nekei a̱ɗu n a̱yi ɗa a iwain kutono wila̱ u va̱. E sheshe ta̱ a̱ kuwa̱ a na a yaꞋanka ka̱ma̱li ko yoku tsugbashi sai Ka̱shile ke le endeꞋen.
027	DAN	003	029	Gogo na n neke ɗa̱ ta̱ wila̱ u nampa, ka̱ta̱ vuma ko iɗika ko kelentsu ko yoku kau ka dansa ili i gbani-gbani a̱ ubuta̱ u Ka̱shile ke Shedaraku, m Mesheku, n Abenego ba. Aza a na baci a dansai ili i gbani-gbani a kubana u Ka̱shile ke le, i ta̱ a kukiɗa le miri-miri, ka̱ta̱ o bonoko iꞋuwa i le agali. Adama a na ka̱ma̱li ko yoku ki lo ka na ki isai uma tsu Ka̱shile ke Shedaraku, m Mesheku, n Abenego ba.”
027	DAN	003	030	Ɗa mogono mo doki Shedaraku, m Mesheku, n Abenego tsugbayin a̱ ka̱tsuma̱ ki iɗika i Babila.
027	DAN	004	001	Mpa mogono Nebukaneza n suki akaka a nampa a kubana a̱ ubuta̱ u uma dem n iɗika dem, n kelentsu dem feu, ka na ki punu a aduniyan a nampa. Ma̱ta̱na̱ n uciyi mo yongo wa̱ ɗa̱.
027	DAN	004	002	Ili i ma̱za̱nga̱ i ɗa n tonuko ɗa̱ ukuna wi ili i mereve i na Ka̱shile MalaꞋimili u yaꞋin a kubana wa̱ va̱.
027	DAN	004	003	Nini ɗai tsugbayin tsu urotu u ni ci, nini ɗai tsugbayin ci ili i mereve i ni yi, tsugono ci ni ci n uteku ba. Utsura u ni wi ta̱ o kuyongo ko wannai.
027	DAN	004	004	Mpa, Nebukaneza mi ishi ta̱ ida̱shi e kefeku ka̱ va̱ m ma̱ta̱na̱ koɓolo kpamu a kulyaꞋa n u soꞋi.
027	DAN	004	005	N yaꞋin alatani a na e nekei mu wovon. Ana mi ivaꞋin a kajiba, kululu n kene ku na me enei a̱ ka̱ɗu ka̱ va̱, i neke mu ta̱ wovon.
027	DAN	004	006	Ɗa n danai a̱ tuka̱ mu n aza a ugboji a Babila ra̱ka̱, adama a na a dana mu kaci ka alatani ka.
027	DAN	004	007	Ana oboci, n aza a imoɗi, n aza a̱ a̱guma̱, n aza a kindana a̱ ta̱wa̱i, ɗa n danai le alatani a, ama a fuɗa a dana mu kaci ka alatani ka ba.
027	DAN	004	008	A ukocishi, Daniyan u ta̱wa̱i wa̱ va̱ ɗa n danai ni alatani a (a̱yi na e ci ɗeke Belshaza, kula ku ka̱ma̱li ka̱ va̱, ayinviki a̱ ka̱ma̱li ka ciɗa i ta̱ koɓolo n a̱yi.)
027	DAN	004	009	N danai, “Belshaza, vuzagbayin vo oboci, n yeve ta̱ ayinviki a̱ ka̱ma̱li ka ciɗa i ta̱ koɓolo n avu, babu kpamu ili i na yi usokongi i na vu kpa̱ɗa̱i kuyeve. Gogo na alatani a̱ va̱ a ɗa na, dana mu kaci ka ɗa.
027	DAN	004	010	Na ɗa kene ku na n yaꞋin ana mi ivaꞋin a kajiba ka̱ va̱. N la̱na̱ki ɗa me enei maɗanga e mere ma aduniyan. Maɗanga ma mi ta̱ n ugaɗi ka̱u.
027	DAN	004	011	Maɗanga ma mo gbonguroi ka̱u n ugbami ali ma cinai eleshu, aduniyan dem i ta̱ a kufuɗa kene maꞋa.
027	DAN	004	012	A̱vuku a̱ ni i ta̱ n tsuloboi ka̱u, umaci u ni kpamu n a̱bunda̱i, ilikulyaꞋa i ɗa i yaba dem. A̱ kulu ku ni ku ɗa nnama n kakamba n ci ciya̱ ubuta̱ u kuvuka, ɗe a acaka a̱ ni kpamu ta ɗe nnu n tsu zuwa cikinda. Wa̱ ni u ɗa aduniyan ra̱ka̱ a̱ ci ciya̱ ilikulya.
027	DAN	004	013	“E kene ka kpamu, a ayin a na mi ivaꞋin a kajiba, ɗa n la̱na̱i ɗa me enei kalingata ka ciɗa kuta̱i gaɗi a̱ kucipa̱ a iɗika.
027	DAN	004	014	U ɗekei n ka̱la̱ka̱tsu ku utsura, ‘Kapa maɗanga ma ka̱ta̱ vu gbatyasa acaka a̱ ni, vu sa̱ruwa̱ a̱vuku a̱ ni n umaci wa dem a iɗika. ka̱sukpa̱ nnama n na mi punu usheɗeki, nu nnu n na mi a acaka a̱ ni dem a suma.
027	DAN	004	015	Ama ka̱sukpa̱ kumi ka n aralu a̱ ni punu a iɗika, ushiyi n iyum koɓolo n iyum i shili a asuvu a̱ mita̱ ma kakamba. “YaꞋan ciza ci yongo a̱ kuta̱na̱ta̱ngu yi, ka̱ta̱ a̱ ka̱sukpa̱ yi u yongo koɓolo n nnama n kakamba a̱ ka̱tsuma̱ ki ica̱shi yi iɗika ya aduniyan.
027	DAN	004	016	YaꞋan a sabaꞋaka yi ka̱ɗu ka̱ ni ka̱ta̱ o bono e neke yi ka̱ɗu ka manama, ali a̱ya̱ e cindere a laza.
027	DAN	004	017	“‘Kakuna ka nampa ka alingata a ɗa a salai kaꞋa, aza a ciɗa a ɗa a dansai ukuna wa, adama a na aza a wuma e yeve an MalaꞋimili mi a kulyaꞋa tsugono a aduniyan. U tsu neke ta̱ tsu ɗa kpamu u yaba dem vu na baci u cikalai, ali a kubana u vuza na u laꞋi n kenu a̱ ka̱tsuma̱ ka uma.’ p
027	DAN	004	018	“Na ɗa alatani a na Mpa, Mogono Nebukaneza n yaꞋin. Gogo na avu Belshaza dana mu kaci ka ɗa, adama a na babu vuza vu ugboji punu na a̱ ubuta̱ u tsugono u va̱ ka na ka kufuɗa kudana mu kaci ka a ɗa. Ama avu vi ta̱ a kufuɗa, adama a na ayinviki a a̱ma̱li a ciɗa i ta̱ koɓolo n avu.”
027	DAN	004	019	Ɗaɗa Daniyan vuza na e ci ɗeke kpamu (Belshaza) u takacikai ali megeshe kenu ɗa kusheshe ku ni ku nekei ni wovon. Ɗa mogono ma danai, “Belshaza ka̱ta̱ vu ka̱sukpa̱ alatani a, ko ili i na alatani a i a kudana i takacika wu ba.” Ɗa Belshaza wu ushuki, “Vuzagbayin, wi ishi de u yaꞋan alatani a nampa a ta i a kushana a̱ ubuta̱ wi irala i nu, ama a kushana wa̱ nu ba.
027	DAN	004	020	Maɗanga ma na ve enei mo gbonguroi ugaɗi n ugbami wa, ali a kusaꞋwa gaɗi va, ma na uma a uduniya ra̱ka̱ a kufuɗa kene va,
027	DAN	004	021	n a̱vuku o tsuloboi koɓolo kpamu n umaci n a̱bunda̱i feu e kuneke uma ilikulya dem, nnama kpamu n ciya̱i ubuta̱ u kusheɗeku, nnu feu a̱ ciya̱i ubuta̱ u kuzuwa cikinda a acaka a̱ ni,
027	DAN	004	022	avu mogono, avu ɗa maɗanga ma nanlo, vo okpo ta̱ vuzagbayin n vuza vu utsura, tsugbayin tsu nu tsu gbonguro ta̱ ali a kucina zuva gaɗi, ɗa tsugono tsu nu tsu ka̱ra̱Ꞌi ali sai a̱ mɓa̱ri mu uteku wi iɗika dem.
027	DAN	004	023	“Avu mogono, ve enei kalingata ka ciɗa ku uta̱i gaɗi a̱ kuta̱wa̱ a iɗika ɗa ka danai, ‘Kapa maɗanga ma ka̱ta̱ vu gbatya maꞋa, ama vu ka̱sukpa̱ kumi ku ni ushiyi n viyum koɓolo n viyum vi shili, punu a̱ mita̱ ma̱ ta̱ku, aralu a̱ ni tamkpamu punu a iɗika. ka̱sukpa̱ ciza tsu ta̱na̱ta̱ngu yi, u yongo n wuma an manama ma kakamba, sai ayin a na a̱ya̱ e cindere a lazai ni.’
027	DAN	004	024	“Na ɗa kaci ka alatani ka, Vuzagbayin mogono, na ɗa wila̱ u na MalaꞋimili ma̱ suki a kubana u vuzagbayin vu va̱ mogono.
027	DAN	004	025	I ta̱ o kuloko wu a̱ ka̱tsuma̱ ka uma ka̱ta̱ vu bana vu yongo nu nnama n kakamba, vi ta̱ a kutakuma mita̱ an kanaka ka̱ta̱ kpamu ciza tsu soꞋo wu. A̱ya̱ kakau ali e cindere i ta̱ a kulaza wu sai ayin a na vi yevei an MalaꞋimili mi o tsugono a̱ ubuta̱ u uma, ka̱ta̱ kpamu u neke tsu ɗa u yaba dem vu na baci u cikalai kuneke.
027	DAN	004	026	Kadanshi ka na a̱ ka̱sukpa̱ kumi ku maɗanga n aralu a̱ ni, ɗaɗa tsugono tsu nu ci ta̱ o kubono wa̱ nu a ayin a na baci vi yevei an MalaꞋimili a̱yi ɗa vuza na wi o tsugono.
027	DAN	004	027	Adama a nannai, Vuzagbayin mogono, isa odoki a̱ va̱, ka̱sukpa̱ unushi u nu vu bono a kuyaꞋan ili i singai, vu ka̱sukpa̱ kuyongo ku wuya vu bono vu yaꞋan kasingai wa aza a na i o kusoꞋo atakaci. Nannai wi ta̱ a kufuɗa kuzuwa ma̱ta̱na̱ ma̱ nu mo bono ma lyaꞋa kelime.”
027	DAN	004	028	Ili i nampa ra̱ka̱ i ciya̱ ta̱ mogono Nebukaneza.
027	DAN	004	029	Ana wotoi kupa n u re u lazai, ayin a na mogono mi a kuwala punu a gaɗi vu kefeku ko tsugono ka̱ ni a Babila,
027	DAN	004	030	ɗa u danai, “Na ɗa Babila vu gbayin vu na m maꞋi wo okpoi ubuta̱ u tsugono, n utsura u gbayin u va̱ koɓolo n adama a tsugbayin o tsugono tsu va̱ ba?”
027	DAN	004	031	A ayin a na ka̱la̱ka̱tsu kuta̱i gaɗi a̱yi biꞋi a̱ ka̱tsuma̱ ka kadanshi, “Wila̱ u na n zuwakai nu u ɗa na, mogono Nebukaneza. Akaka a nampa a̱ nu a ɗa, vu buwa mogono mu ubuta̱ u nampa ba.
027	DAN	004	032	I ta̱ o kuloko wu a̱ ka̱tsuma̱ ka uma ka̱ta̱ vu bana vu yongo nu nnama n kakamba, vi ta̱ a kutakuma mita̱ an kanaka. A̱ya̱ kakau ali e cindere i ta̱ a kulaza wu sai ayin a na vi yevei an MalaꞋimili mi o tsugono a̱ ubuta̱ u uma, ka̱ta̱ kpamu u neke tsu ɗa u yaba dem vu na baci u cikalai kuneke.”
027	DAN	004	033	Gogo va lo ili i na a dansai ukuna u Nebukaneza i shanai. O lokoi ni a̱ ubuta̱ u uma ɗa u ka̱na̱i kutakuma mita̱ an kanaka. Ikyamba i ni i ta̱na̱i n ciza ali cileme ci ni tsu gbonguroi an ashin a kajimba, a̱kutsulu tamkpamu an a̱kutsulu a manu.
027	DAN	004	034	A ukocishi u ayin a nanlo a, Mpa Nebukaneza n ganukpai a̱shi a̱ va̱ a kubana gaɗi, ɗa ma̱riki ma̱ va̱ mo bonoi. Ɗa n cikpai MalaꞋimili, n nekei ni tsugbayin ɗa n cikpai ni a̱yi na wi ko wanai. Utsura u ni u ko wanai u ɗa. Tsugono ci ni ci ta̱ a kulyaꞋa kelime ali n tsukaya tsu na tsa̱ kuta̱wa̱.
027	DAN	004	035	Uma a aduniyan dem ukuna u gbani u ɗa i, vi inda baci tsu na wi. U ci yaꞋan ta̱ tsu na u cigai n alingata a gaɗi koɓolo n uma a aduniyan a nampa. Babu vuza na u kushamkpa yi ko u dana yi, “Yiɗa̱i i zuwai ɗa vi a kuyaꞋan ili i nampa?”
027	DAN	004	036	A ayin a nanlo a derere ɗa ma̱riki ma̱ va̱ mo bonoi, tsugbayin tsu va̱ n tsugono dem tsu bonoi. Aza a na e ci neke mu odoki n otoni a̱ va̱ a̱ la̱nsa̱i mu, ɗa m bonoi o tsugono kpamu n tsugbayin tsu na tsu laꞋi ci cau.
027	DAN	004	037	Gogo na Mpa Nebukaneza, n cikpa ta̱ ɗa kpamu n nekei mogono ma zuva tsugbayin, adama a na ili i na u yaꞋin dem i gaꞋan ta̱, uye u ni kpamu wi ta̱ mejege. Aza a na i a kuyaꞋan nwalu n a̱ra̱ɗi u gosoi le.
027	DAN	005	001	Ana a̱ya̱ n a̱bunda̱i a lazai, ɗa mogono Belshaza u banuki aza a gbagbaꞋin a̱ ni ali uma ka̱kpa̱n ke te a̱ ta̱wa̱ a̱ ubuta̱ u ka̱ɗiva̱ ka gbayin, ɗa u soꞋi ma̱ra̱ koɓolo n le.
027	DAN	005	002	Ana Belshaza wi o kusoꞋo ma̱ra̱ ma̱ ni ɗa u zuwai a̱ tuka̱ yi n atan a azanariya n azurufa n na esheku a̱ ni Nebukaneza u ɗikai a̱ A̱Ꞌisa̱ a Gbayin a Urishelima. Ɗa mogono ma n aza gbagbaꞋin a̱ ni n a̱ma̱ci a̱ ni koɓolo n a̱ a̱ma̱ci a gbani a̱ ni ɗa o soꞋokoi n atan a feu.
027	DAN	005	003	A̱ tuka̱i n atan a azanariya a nampa a na a ɗikai a̱ Ma̱va̱li ma ciɗa ma, a kpaꞋa ku Ka̱shile a Urishelima, ɗa mogono n aza a̱ gba̱ra̱-gba̱ra̱ a̱ ni, n a̱ma̱ci a̱ ni koɓolo n a̱ma̱ci a gbani a̱ ni ɗa o soꞋi n atan a.
027	DAN	005	004	Ayin a na baci i o kusoꞋo ma̱ra̱ ma ka̱ta̱ a̱ ka̱na̱ kucikpa a̱ma̱li e le a na a yaꞋin n azanariya, n azurufa, n iyum i shili, n iyum, nu nɗanga, n atali kpamu.
027	DAN	005	005	Gogo va lo, ɗa a̱jivu e kukiye ku vuma a̱ uta̱i ɗa a̱ gita̱i iɗani lo a̱ ubuta̱ u na wi ugbori a tsusaki ka, ɗevu n kashamkpatsu ka̱ ma̱kuni ka na ki e kefeku ko mogono ka. Ɗa mogono ma̱ ka̱na̱i kinda kukiye ka ku ɗa a kuyaꞋan iɗani.
027	DAN	005	006	Ɗa a̱shi a̱ ni a̱ a̱ruma̱i ali ɗa u panai wovon ka̱u, ɗa a̱ka̱nga̱tsu a̱ ni a̱ ka̱na̱i kujeꞋe n a̱ ka̱la̱mgba̱na̱i, ɗa u kpa̱ɗa̱i kufuɗa kushamgba.
027	DAN	005	007	Ɗa mogono ma̱ ɗengusa̱i ka̱la̱ka̱tsu ka̱ ni, ɗa u ɗekei a̱ tuka̱ yi n oboci, n aza e kuyeve, n aza a̱ kula̱na̱ a Babila. Ana a yawai ɗa u danai le, “Vuma vu na baci u kecei iɗani i nampa, ɗa u danai mu ili i na yi punu, mi ta̱ a kuꞋuka yi aminya a na a̱ rumbuki m mini ma̱ ma̱ɗiya̱, koɓolo n idolu ya azanariya u uka e kuɗeku ku ni. M bonoko kpamu vuma vu nanlo vuza vu tatsu vu utsura a̱ ka̱tsuma̱ ko tsugono ka Babila.”
027	DAN	005	008	Ama ana aza a ugboji o mogono a nampa dem a yawai, babu vuza na u fuɗai u kecei iɗani i nanlo, ko u dana ili i na iɗani ya yi a kudansa.
027	DAN	005	009	Ɗaɗa mogono Belshaza u panai wovon ka̱u ali ɗa a̱shi a̱ ni a shilyamgbai. Aza a gbagbaꞋin a̱ ni o voɗotsoi ka̱u.
027	DAN	005	010	Ama ana a̱na̱ku e egbere u panai ili i na yi lo, u sumai u banai a̱ kunu ko oɓolo ka. Ɗa u danai Belshaza, “Mogono wuma u nu u geshe, ka̱ta̱ vu la̱nga̱sa̱ asuvu ko vi yaꞋan wupa ba.
027	DAN	005	011	Vuza yoku wi ta̱ punu o tsugono tsu nu n ayinviki a̱ a̱ma̱li a ciɗa. A ayin e esheku a̱ nu e yeve yi ta̱ n ugboji, n kuyeve tsu na a̱ma̱li i. Eshevu mogono Nebukaneza, u zuwa yi ta̱ wo okpoi mogono mo oboci, aza a̱ kula̱na̱, aza a imoɗi koɓolo n aza a̱guma̱ ra̱ka̱ a Babila.
027	DAN	005	012	Vuma vu nampa Daniyan vuza na mogono me neꞋi kula Belshaza, wi ta̱ n kuyeve ku na ku laꞋi utsura u ni, ɗa kpamu wi ushani n ugboji koɓolo n kufuɗa. U tsu dana ta̱ uma kaci ka alatani, u dana ite i na uma a yaꞋin, koɓolo kpamu u shikpa kadanshi ka na ka laꞋi utsura u uma. Ɗeke Daniyan wi ta̱ a kudana wu kaci ki iɗani ka nanlo.”
027	DAN	005	013	Ɗa a̱ tuka̱i n Daniyan a̱ ubuta̱ u mogono. Ɗa mogono me ecei ni, “Avu ɗa Daniyan va, ka̱ka̱nishi ko yoku ka na esheku a̱ va̱ mogono u ka̱na̱i u tuka̱i Yahuda?
027	DAN	005	014	M pana ta̱ a dana ayinviki a ciɗa a̱ a̱ma̱li i ta̱ koɓolo n avu ɗa kpamu vi n kindana, n kuyeve, n ugboji feu.
027	DAN	005	015	A̱ tuka̱i n aza a ugboji n aza a imoɗi wa̱ va̱ adama a na e kece ka̱ta̱ e yeve kaci ki iɗani ka nampa ka ciya̱ a dana mu, ama a fuɗa a dana ili ba.
027	DAN	005	016	Gogo na m pana ta̱ a dana vu tsu palakpa ta̱ kadanshi ka̱ta̱ kpamu vi shikpa kadanshi ka na ka laꞋi utsura u uma. Vi baci a kufuɗa kukece iɗani i nampa ka̱ta̱ vu dana mu ili i na i ɗa i danai, i ta̱ a ku uka wu aminya a na a̱ rumbuki m mini ma̱ ma̱ɗiya̱ n ikani ya azanariya e kuɗeku ku nu, ka̱ta̱ m bonoko vuza vu nanlo vuza tatsu vu utsura a̱ ka̱tsuma̱ ko tsugono tsu va̱.”
027	DAN	005	017	Ɗa Daniyan wu ushuki mogono ma, “Zuwa kuneꞋe ku nu, ka̱ta̱ kpamu vi neke katsupu ka̱ nu u vuza yoku. Mpa mi ta̱ e kukece iɗani ya, ka̱ta̱ n dana wu ili i na yi punu ra̱ka̱.
027	DAN	005	018	“Avu mogono, Ka̱shile MalaꞋimili u neke ta̱ esheku a̱ nu Nebukaneza tsugono, n tsugbayin, n utsura. m ma̱riki.
027	DAN	005	019	Adama a tsugbayin tsu gba̱ra̱ tsu na u nekei ni, ɗa uma ra̱ka̱ n iɗika kakau dem koɓolo n elentsu kakau, o voɗotsoi ɗa a panai wovon u ni. Aza a na mogono ma cigai kuna wu una le ta̱, aza a na u cigai kuka̱sukpa̱ n wuma u ka̱sukpa̱ le ta̱, aza a na u cigai kudoku tsugbayin u doku le ta̱, ɗa kpamu u goyoi aza a na u cigai kugoyo.
027	DAN	005	020	Ama ana ka̱ɗu ka̱ ni ka ɗikai a̱ra̱ɗi n kuyaꞋan ugbamiwasuvu, ɗa o lokoi ni a kakuba ko tsugono ka̱ ni, ɗa a takpai ni tsugbayin ci ni.
027	DAN	005	021	O lokoi ni a̱ ubuta̱ u uma ɗa e nekei ni ka̱ɗu ka manama, ɗa u ka̱na̱i kuyongo ni njaki n kakamba, a kutakuma mita̱ tsu kanaka, ɗa ikyamba i ni i ta̱na̱i n ciza, ali sai makyan ma na u yevei an Ka̱shile MalaꞋimili wi a kulyaꞋa tsugono a̱ ubuta̱ u uma, ka̱ta̱ kpamu u neke tsu ɗa u yaba dem vu na u cikalai kuneke.
027	DAN	005	022	“Ama avu na vi maku ma̱ ni Belshaza ko a na vi yevei ili i nanlo dem ama ali n gogo na vu goyo ka̱ci ka̱ nu ba.
027	DAN	005	023	Vi nekei ka̱ci ka̱ nu tsugbayin ali ɗa vi a tsurala n Vuzavaguɗu vu na vi gaɗi. Vu zuwai a̱ tuka̱i nu n atan a na i a̱ Ma̱va̱li ma gbayin avu n aza a̱ gba̱ra̱-gba̱ra̱ a̱ nu, n a̱ma̱ci a̱ nu koɓolo n a̱ma̱ci a gbani a̱ nu ɗa i soꞋokoi a ɗa ili i kusoꞋo. I cikpai a̱ma̱li a azanariya koɓolo n azurufa, n a na a yaꞋin n iyum ishili, ko iyum i deꞋen, ko nɗanga n atali i na i ce ene ko i pana ko i yeve ba. Ama i cikpa Ka̱shile vuza na wi a̱ kuɓa̱na̱ wuma u nu e ekiye a̱ ni, koɓolo n ili i na i buwai ba.
027	DAN	005	024	I ɗaɗa i zuwai ɗa Ka̱shile ka̱ suki kukiye ku yaꞋan iɗani i nanlo.
027	DAN	005	025	“Ili i na yi punu uɗani i ɗaɗa na, MENE, MENE, TEKEL, PASIN
027	DAN	005	026	“Ili i na i a kudana i ɗa na, “Mene ɗaɗa kukece: Ka̱shile ke kece ta̱ ayin o tsugono a̱ nu, tsu ɗa ci ta̱ a kuzuwa uteku.
027	DAN	005	027	“Tekel ɗaɗa a̱ kunzuku ta̱ a̱miki a̱ nu, vu buwa n a̱miki ba, vo okpo ta̱ fa̱ka̱.
027	DAN	005	028	“Pasin ɗaɗa kupece: Tsugono tsu nu gogo na tsu ɗa ci ta̱ upeci n aza a Madaya n aza a Farisa.”
027	DAN	005	029	O tonoi ili i na Belshaza u danai, a ukai Daniyan aminya a na a̱ rumbuki m mini ma̱ ma̱ɗiya̱, ɗa o doki kpamu a ukai ni vukani va azanariya e kuɗeku ku ni, ɗa e nekei ni tsugono wo okpo vuza tatsu a̱ ka̱tsuma̱ ko tsugono tsu nanlo.
027	DAN	005	030	A̱ ka̱tsuma̱ ka kayin ka nanlo, a unai Belshaza mogono ma Babila,
027	DAN	005	031	ɗa Dariyu vu Mediya wi isai tsugono tsa a ayin a an wi n a̱ya̱ amangatatsunere.
027	DAN	006	001	Dariyu vu Mediya we enei u gaꞋan ta̱, ɗa u zagbai aza a gbagbaꞋin amangatawun n kamanga, a lyaꞋa tsugono a iɗika dem.
027	DAN	006	002	Ɗa mogono ma zagbai Daniyan n uma o yoku kpamu aza e re aza a na o kutono n aza a gbagbaꞋin a nanlo a ka̱ta̱ ele tamkpamu o bono o tonuko le i na a̱ ciya̱i, ta lo mogono ma namba ili i yoku.
027	DAN	006	003	Ɗa Daniyan u laꞋi aza a kinda ulinga koɓolo n aza a gbagbaꞋin a dem, adama a uyevi wu ulinga u ni. Adama uteku u na mogono me enei wi ulinga, ɗa u sheshei kuzuwa Daniyan wo okpo vuzagbayin vi iɗika dem vu na vu kutono n ele.
027	DAN	006	004	Ɗa aza a̱ kula̱na̱ a iɗika a na a buwai, n aza a̱ gbagbaꞋin a̱ la̱nsa̱i uye u na a̱ kula̱nga̱sa̱ Daniyan a̱ ubuta̱ u mogono n ulinga u ni. Ama a̱ ciya̱ ili i na a̱ kula̱nga̱sa̱ka̱ yi ko ta na a yaꞋan nsata n ni ba, adama a na wi ta̱ n ka̱ɗu ka singai mayin babu kuyaꞋan kalyaꞋa, wi ta̱ kpamu a kuyaꞋan ulinga u ni mayin babu ukpa̱ɗi.
027	DAN	006	005	A kubana uteku ɗa uma a nanlo a danai, “Ci a̱ kuciya̱ unushi u Daniyan ba, sai tsu tono uye u wila̱ u kutoni u Ka̱shile u ni.”
027	DAN	006	006	Ɗa aza a̱ kula̱na̱ iɗika, n aza a gbagbaꞋin a nanlo a banai koɓolo adama a na e ene mogono ma ɗa a danai, “Mogono Dariyu, tsugono tsu nu ci geshe!
027	DAN	006	007	Aza a̱ kula̱na̱ iɗika ra̱ka̱, n anan gomuna, n aza gbagbaꞋin kakau, n aza e kuneke kadanshi a̱ nu dem, a̱ ushuku ta̱ vu zuwa wila̱ ka̱ta̱ vu gutsaka yaba dem u yaꞋan kavasa u ka̱ma̱li ko yoku ko u vuma vi yoku ba ali ayin kamangankupa, sai avu endeꞋen. Vuza na baci u iwain kutono kadanshi ka nampa dem, a vakangu yi e kpenle ku na ki n ikawu.
027	DAN	006	008	Gogo na, mogono, zuwa wila̱ wa ka̱ta̱ vu zuwa kukiye ku nu, adama a na ta lo vuza u kusabaꞋa u ɗa. Tsu na wila̱ wa aza a Mediya n aza a Farisa, u na u tsu sabaꞋa ba.”
027	DAN	006	009	Ɗaɗa mogono Dariyu u zuwai wila̱ wa, ɗa kpamu u zuwai kukiye.
027	DAN	006	010	Ama a na Daniyan u yevei a zuwa ta̱ wila̱, ali ɗa mogono ma zuwai kukiye, ɗa u banai a kpaꞋa ɗa u kuɗa̱ngi ɗe a̱ kunu ku gaɗi ku ni tsu na u kiwanai, n atusu a̱ ni uɓa̱yuwi a kinda Urishelima. U ci yaꞋan ta̱ kavasa kutatsu a kanna dem tsu na u ci yaꞋansa a kucikpa Ka̱shile n u yaꞋin ogodiya.
027	DAN	006	011	Ɗa aza gbagbaꞋin a nanlo a banai koɓolo a kpaꞋa ku Daniyan, ɗa a yawai a cinai ni a kuyaꞋan kavasa o kufolono Ka̱shile ka̱ ɓa̱nka̱ yi.
027	DAN	006	012	A banai u mogono ɗa a yaꞋin kadanshi n a̱yi ku ukuna wu wila̱ u tsugono u ni, “Mogono wuma u nu u geshe, avu zuwa wila̱ vu danai a̱ ka̱tsuma̱ ka ayin kamangankupa a nampa vuza na baci u yaꞋin kavasa a kubana u ka̱ma̱li ko yoku ko u vuza yoku sai avu koci, ka̱ta̱ a vakangu yi e kpenle ki ikawu ba?” Ɗa mogono mu ushuki, “Wila̱ wa u ta̱wa̱ ta̱ derere n wila̱ u Mediya m Farisa, u na vuza u kusabaꞋa u ɗa kpamu ba.”
027	DAN	006	013	Ɗa a danai mogono ma, “Vuma vu nanlo va Daniyan vuza na wu uta̱i Yahuda u ta̱wa̱i tsugbashi tsa, a̱yi ɗa ɗe wi o kutono kadanshi ka̱ nu, ko wila̱ u na vu zuwai va ba. Wi ta̱ a kuyaꞋansa kavasa ali kutatsu a kanna dem u Ka̱shile ka̱ ni.”
027	DAN	006	014	Ana mogono ma panai nannai, ɗa u na̱mgba̱i ka̱tsuma̱ ka̱u, u yaꞋin uteku u na wi a kufuɗa adama a na wi isa Daniyan. U ka̱na̱i kuyaꞋan nannai ali kanna ka̱ yikpa̱i.
027	DAN	006	015	Ana kanna ka̱ yikpa̱i, ɗa aza e kelime a o bonoi u mogono wa ɗa a danai, “Vuzagbayin, vi yeve ta̱ babu wila̱ u na mogono ma zuwai kukiye tsa aza a Mediya n aza a Farisa ɗa wi kusabaꞋa.”
027	DAN	006	016	Ɗa mogono mo nekei kadanshi a̱ ka̱na̱ Daniyan ka̱ta̱ a̱ zuwa yi e kpenle ki ikawu. Ɗa u danai Daniyan, “ka̱sukpa̱ Ka̱shile ka na vi o kutono mayin, ka kisa wu!”
027	DAN	006	017	Ɗa a̱ tuka̱i n katali ka gbayin ɗa o votsuki kpenle ki ikawu ka. Ɗa mogono ma zuwai urotu wi iɗani a katali ka n ka̱ta̱mba̱ri ka makawani ka̱ ni, koɓolo n a̱ta̱mba̱ri a nkawani ma aza e kelime a na i o kutono yi. Na lo va wi ta̱ o kuyotsongu babu vuza na u kuɓa̱yuwa̱ katali ka nanlo ka̱ta̱ wu uta̱ka̱ n Daniyan.
027	DAN	006	018	Ɗa mogono Dariyu u lazai o kubono e kefeku ko tsugono ka̱ ni. U lyaꞋa ili n kayin ka nanlo ba, u banuku feu ili i na i kuneke yi ma̱za̱nga̱ ba, u fuɗa feu u lata ba.
027	DAN	006	019	Ana kayin ka asai n usana ka̱li-ka̱li, ɗa mogono ma ma̱ ɗa̱nga̱i ɗa u banai m moloko e kpenle ki ikawu ka.
027	DAN	006	020	Ana u yawai ɗevu m kpenle ki ikawu ka, ɗa u ɗekei Daniyan n ka̱la̱ka̱tsu ku utsura n una̱mgbi u ka̱tsuma̱, “Daniyan kagbashi ka̱ Ka̱shile ka wuma! Ka̱shile ka̱ nu ka na vi ci cikpa ayin tutu va wi isa wu ta̱ e kpenle ki ikawu ka?”
027	DAN	006	021	Ɗa Daniyan wu ushuki, “Vuzagbayin mogono, wuma u nu u geshe!
027	DAN	006	022	Ka̱shile ka̱ va̱ ka̱ suku ta̱ kalingata ka̱ ni ka pala una̱ wi ikawu ya. A uka mu usa̱n ba, adama a na Ka̱shile ka̱ va̱ ke yeve ta̱ mi n unushi ba. N yaꞋan kawuya a kubana wa̱ nu ba, mogono.”
027	DAN	006	023	Ɗa mogono ma yaꞋin ma̱za̱nga̱ ka̱u, ɗa u zuwai a̱ uta̱ka̱ n Daniyan punu e kpenle ki ikawu ka. Ɗaɗa a̱ uta̱ka̱i ni punu, e ene ta na muna a ikyamba i ni ba, adama a na Daniyan u neke ta̱ ka̱ɗu ka̱ ni u Ka̱shile ka̱ ni.
027	DAN	006	024	Ɗa mogono me nekei kadanshi a̱ ka̱na̱ ra̱ka̱ uma a na a̱ tuka̱i m menderu u mogono adama a Daniyan, ɗa u zuwai a vakangu le punu e kpenle ku na ku shanai n ikawu ya, koɓolo n a̱ma̱ci e le m muku n le dem a taɗuki le punu e kpenle ka. Ama kafu a yawa ɗaka vi kpenle va, ɗa ikawu ya i wejelei le akari-akari.
027	DAN	006	025	Ɗaɗa mogono Dariyu ma ɗanai katagarda ka akaka a kubana u uma ra̱ka̱ a iɗika ya aduniyan dem, wa aza a na a tsu dansa kelentsu kakau a aduniyan: “Ma̱ta̱na̱ n uciyi mo yongo n a̱ɗa̱ ka̱u.
027	DAN	006	026	“N zuwa ta̱ wila̱ a kubana u uma dem, a na i a̱ ka̱tsuma̱ ko tsugono tsu va̱, ra̱ka̱ vu ɗa̱ i pana wovon ka̱ta̱ o tono Ka̱shile ka Daniyan. “Ka̱shile ka̱ ni, ka wuma kaꞋa. Wi ta̱ lo n wuma u babu uteku. Uma a kufuɗa a̱ la̱nga̱sa̱ tsugono ci ni ba. Utsura u ni feu wo kukotso ba.
027	DAN	006	027	Ka̱shile ka̱ tsu ɓa̱nka̱ ta̱ ka̱ta̱ ki isa uma, ka̱ta̱ u yaꞋan ili yu urotu u mereve i gbayin n gaɗi n iɗika. Wi isai Daniyan a̱ ubuta̱ wu utsura wi ikawu.”
027	DAN	006	028	Ɗa Daniyan u ciya̱i kulyaꞋa ku kelime a ayin a na Dariyu n Sairusu va aza a Farisa i o tsugono.
027	DAN	007	001	A̱ ka̱ya̱ ka iyain ka Belshaza mogono ma Babila, ɗa Daniyan u yaꞋin alatani ɗa kpamu we enei kene a ayin a na wi ivaꞋin a kajiba ka̱ ni. Ɗa ta na u ɗanai a ɗa, na va ɗaɗa i na u ɗanai.
027	DAN	007	002	Ɗaɗa Daniyan u danai, “A̱ ka̱tsuma̱ ke kene ka̱ va̱ n kayin ka nanlo ɗa me enei wunla̱i wu uta̱i a ngon n na̱shi ma aduniyan a̱ kuka̱ra̱Ꞌa̱ gaɗi vu mala ma gbayin ma.
027	DAN	007	003	Ɗa a̱di a̱ na̱shi a gbagbaꞋin icuꞋu kakau a̱ uta̱i punu a mala ma.
027	DAN	007	004	“Ka̱di ka iyain ko yotsoi kawu, ama wi ta̱ n evelyu an kajimba, mpa lo a kinda ɗa o toɗoi ni evelyu a. Ɗa a̱ ɗengusa̱i ka̱ɗi ka ka shamgbai mayin mejege tsu vuma. Ɗa e nekei ni ka̱ɗu tsu vuma.
027	DAN	007	005	“Ɗa kpamu me enei ka̱di ke i re, ko yotso ta̱ Biya ɗa a̱ ɗengusa̱i ni kakambu ke te. U ka̱na̱ ta̱ inyama i caraka i tatsu e mere ma anga a̱ ni, ɗa a danai ni, ‘Ɗenga̱ vu takuma inyama vi shatangu ka̱tsuma̱ ka̱ nu!’
027	DAN	007	006	“Mpa lo a kinda ɗa ka̱di ka tatsu ka uta̱i an kanama, ama a̱ kucina̱ ku ni a̱yi ɗa ɗe n evelyu a̱ na̱shi an manu. Ka̱di ka ki ta̱ n aci a̱ na̱shi ɗa e nekei ni utsura adama a na u lyaꞋa tsugono.
027	DAN	007	007	“An nannai u lazai kpamu a̱ ubuta̱ u kene u va̱ n kayin ka nanlo ɗa n la̱na̱i kelime ka̱ va̱ ɗa me enei ka̱di ka̱ na̱shi ka na ka rikpa̱sa̱i mu n wovon, ki ta̱ kpamu n utsura ka̱u. Wi ta̱ n anga a iyum a gbagbaꞋin, ka̱ta̱ wuna ali u takuma aza a na wu unai ali u kpete ili i na i buwai dem. Ka̱di ka nampa ka kau ɗa kaꞋa ki n a̱di a na a buwai va, wi ta̱ kpamu n avana kupa feu.
027	DAN	007	008	“Mpa lo a kinda adama a na n yeve ko yiɗa̱i, ɗa mavana mo yoku mu uta̱i punu e mere ma avana a. Avana a tatsu a ugboku u iyain wa a̱ muɗa̱i a̱ ubuta̱ u na ishi, adama a na e neke mavana ma ka̱ba̱nga̱. Mavana ma mi ta̱ n a̱shi tsu vuma, n una̱ a kuyaꞋanka kadanshi ka̱ a̱ra̱ɗi.
027	DAN	007	009	“Mpa lo a kinda ɗa me enei a darai akuba o tsugono. Ɗa vuza na wi ɗe ali n tsumani ɗa u banai ɗa u da̱sa̱ngi a kakuba ko tsugono ka. Kuminya ku ni kpamu wa̱ri buga̱-buga̱ an akaɗa. Ka̱nji ka̱ ni kpamu wa̱ri an tsugbere, kakuba ko tsugono ka̱ ni a kutasa an melentsu ma akina, anci a kakuba a̱ ni kpamu an keke, i ta̱ a kutasa tsu nlentsu ma akina.
027	DAN	007	010	Akina e kuyene an kuɗolu e kelime ka̱ ni. Uma a̱kpa̱n-a̱kpa̱n n a̱bunda̱i a kuyaꞋanka yi tsugbashi. A̱kpa̱n kupa o doku n a̱kpa̱n kupa kpamu a shamgbai kashani kelime ka̱ ni. A̱ ɓa̱yuwa̱i atagarda n a̱bunda̱i ɗa a̱ gita̱ngi afada.
027	DAN	007	011	“N lyaꞋi kelime n kinda adama a kadanshi ka̱ a̱ra̱ɗi ka mavana ka, ɗa n ka̱na̱i kpamu kinda ali a kubana makyan ma na a unai ka̱di ka, ɗa a̱ la̱nga̱sa̱i keven ka ɗa a vakangi kaꞋa a akina a na i a̱ kulyaꞋa.
027	DAN	007	012	A̱di a tatsu a na a buwai a ɗikai utsura u na i n u ɗa, ama ɗa a̱ ka̱sukpa̱i le n wuma biꞋi ali ayin kenu.
027	DAN	007	013	“A̱ ka̱tsuma̱ ke kene ka̱ va̱ n kayin ka nanlo, mpa lo a kinda, ɗa me enei vuma vi yoku tsu maku ma vuma a̱ kucipa̱ punu e eleshu. Ɗa u yawai u vuza na wi ɗe ali n tsumani tsa ɗa o yotsongi ni wa̱ ni.
027	DAN	007	014	Ɗa e nekei ni utsura n tsugbayin n utsura u tsugono, adama a na aduniyan dem, n elentsu kakau dem a yaꞋanka yi tsugbashi. Utsura u ni wi n uteku n kula ba, wi kpamu o kukotso ba, tsugono ci ni kpamu a̱ kula̱nga̱sa̱ tsu ɗa ba.
027	DAN	007	015	“Mpa Daniyan ka̱ɗu ka̱ va̱ ka takacika ta̱ ka̱u, kene ku na me enei va ku neke mu ta̱ wovon n a̱bunda̱i.
027	DAN	007	016	Ɗa n yawai ɗevu n vuza te vu na wi lo kashani ɗevu n kakuba ko tsugono ka, ɗa me ecei ni yiɗa̱i nannai. U tonokoi mu ɗa kpamu u danai mu kaci ka alatani ka.
027	DAN	007	017	A̱di a̱ na̱shi a gbagbaꞋin a nampa a, i ta̱ a kadanshi ko ngono n na̱shi tsu na tsa̱ kuta̱wa̱ a aduniyan.
027	DAN	007	018	Ama a kubana uteku uma a ciɗa a MalaꞋimili i ta̱ a kisa tsugono tsa, ka̱ta̱ tsu ɗa tso okpo ci le ali uteku n uteku.
027	DAN	007	019	“N ciga ta̱ n yeve ukuna u ka̱di ka̱ na̱shi ka ka na ki kau n aza a na a buwai e kuneke wovon ka̱u, wi ta̱ anga a iyum koɓolo n a̱kutsulu a iyum i shili, manama ma na ma̱ ka̱na̱i otoku a̱ ni ɗa u takumai, ɗa u kpetei kpamu i na i buwai n ene a̱ ni.
027	DAN	007	020	N ciga ta̱ kpamu n yeve ko yiɗa̱i avana kupa a na i a kaci ka̱ ni i a kudana. N cigai kpamu n yeve kavana ka na ka ɗikai uba̱nga̱ wa avana a tatsu a na o toɗoi va, kavana ka na ki n a̱shi n una̱ u kudansa a̱ra̱ɗi. Wi ta̱ kpamu nu mgbayin u laꞋi aza na buwai.
027	DAN	007	021	Mpa lo a kinda ɗa kavana ka ka̱ shilika̱i n uma a ciɗa, ɗa u ka̱na̱i kulyaꞋa kuvon ka.
027	DAN	007	022	Ɗa vuza na wi ɗe ali n tsumani u ta̱wa̱i ɗa u yaꞋin afada a singai a kubana u uma a ciɗa a MalaꞋimili, ɗa kpamu ayin a yawai a na uma a ciɗa a kisa tsugono.
027	DAN	007	023	“Ɗa u danai mu, ka̱di ka̱ na̱shi ka a̱yi ɗa tsugono tsu na̱shi, tsu na tsa̱ kuta̱wa̱ a iɗika. Ci ta̱ kpamu a kuyaꞋan kau n tsa aza na a buwai dem. Wi ta̱ a kulyaꞋa aduniyan ra̱ka̱ ka̱ta̱ u kpete a ɗa la̱nga̱sa̱ a ɗa gbende-gbende.
027	DAN	007	024	Avana kupa a nanlo ngono kupa n ɗa n na n kuta̱wa̱ punu o tsugono tsu nampa. Ci le tsu laza baci mogono mo yoku mi ta̱ a̱ kuta̱wa̱ kau n aza a cau a, ka̱ta̱ a lyaꞋa utsura wu ngono n tatsu n nanlo ma.
027	DAN	007	025	Wi ta̱ a kuyaꞋan kadanshi ka tsurala a kubana u MalaꞋimili, ka̱ta̱ u takacika uma a ciɗa, ka̱ta̱ kpamu u yaꞋan kataci ka na u sabaꞋa ayin n wila̱. I ta̱ e kuneke yi uma a ciɗa a ayin kenu, a̱ya̱ a tatsu n kagimi.
027	DAN	007	026	“‘Aza a afada i ta̱ a kuyaꞋan ida̱shi, ka̱ta̱ a isa utsura u ni ra̱ka̱-ra̱ka̱, ka̱ta̱ a̱ la̱nga̱sa̱ u ɗa gbende-gbende.
027	DAN	007	027	Tsugono n utsura n tsugbayin tsu tsugono kakau tsu na ci ɗaka vu gaɗi i ta̱ e kuneke uma a ciɗa a MalaꞋimili. Tsugono ci le ci o kukotso ba, ngono ra̱ka̱ i ta̱ a kucikpa yi ka̱ta̱ kpamu o tono kadanshi ka̱ ni.
027	DAN	007	028	“Na va ɗaɗa uteku u kadanshi wa. Mpa Daniyan ili i nampa i neke mu ta̱ wovon, ali ɗa a̱shi a̱ va̱ a sabaꞋi. Ama ɗa remei kadanshi ka a̱ ka̱ɗu ka̱ va̱.”
027	DAN	008	001	A̱ ka̱ya̱ ka tatsu ko tsugono Belshaza mogono ma Babila, mpa Daniyan me enei kene ku yoku, kau n ku na me enei cau va.
027	DAN	008	002	A̱ ka̱tsuma̱ ke kene ku na n yaꞋin ɗa me enei ka̱ci ka̱ va̱ a uɓon u Susa, a̱ likuci i gbayin i Elim. A̱ ka̱tsuma̱ ke kene ka, mpa mi ta̱ a̱ ka̱kina̱ ko kuɗolu ku Ulai.
027	DAN	008	003	Ana n ɗengusa̱i a̱shi a̱ va̱ ɗa me enei ka̱giri lo kashani a̱ ka̱kina̱ ko kuɗolu n avana e re i ta̱ ugaɗi-ugɗi. Ke te ka na ka lyaꞋi n ugaɗi ka ɗaɗa ko kotsosoi kutopo.
027	DAN	008	004	Mpa lo a kinda ɗa me enei ka̱giri ka̱ ka̱za̱i a kubana a uɓon u ka̱livi n gaɗi n ɗaka, babu manama ma na ma yawai ma̱ shilika̱ n a̱yi, babu vuza na kpamu u kufuɗa wa kisa vuza e ekiye a̱ ni. U yaꞋin tsu na wi a kuciga ɗa u ka̱na̱i kulyaꞋa kelime n kuciya̱ utsura.
027	DAN	008	005	Mpa lo e kusheshe ukuna wa ɗa me enei ma̱ga̱ji ma gbangam mu uta̱i a̱ ka̱livi ɗa u pasamgbanai aduniyan dem, babu ene a̱ ni kusaꞋwa iɗika. E mere ma̱ a̱shi a̱ ni wi ta̱ n kavana ka gbayin.
027	DAN	008	006	Ɗa u banai a̱ ubuta̱ u ka̱giri ka na me enei ka avana e re a a̱ ka̱kina̱ ko kuɗolu ka, ɗa ma̱ga̱ji ma ma kiyangi ni n utsura n ka̱ɗu ku usuɗukpi ka̱u.
027	DAN	008	007	Me enei u shilika̱i n ka̱giri ka wuya-wuya, ɗa u koɗoi ni avana e re a. Ɗa ka̱giri ka ko okpoi babu utsura u fuɗa u shilika̱ m ma̱ga̱ji ma ba. Ɗa ma̱ga̱ji mo poloi ka̱giri ka a iɗika ɗa u doku u dasai n kune, babu vuza na u fuɗai wi isai ni e kiye a̱ ma̱ga̱ji a.
027	DAN	008	008	Ɗa ma̱ga̱ji mo okpoi vuza vu utsura n a̱bunda̱i, ama a derere vu utsura u ni, ɗa kavana ku utsura ka̱ ni ko koɗoi a̱ ubuta̱ wa ɗa avana a̱ na̱shi o yoku ugaɗi-ugaɗi ka̱u o topoi a kinda uɓon u na̱shi wi iɗika.
027	DAN	008	009	Punu a̱ ka̱tsuma̱ ke le ɗa kavana ko yoku kenu kuta̱i, ka na ka̱ gita̱i kenu ama ɗa ko gbonguroi n utsura. A kubana ɗaka n kasana ali feu a kubana a iɗika i singai.
027	DAN	008	010	U gbonguroi ali ɗa u banai kushilika̱ n osoji a gaɗi, ali ɗa u vakangi azangata o yoku a iɗika ɗa u dasai le n ene.
027	DAN	008	011	U bonokoi ka̱ci ka̱ ni vuzagbayin derere n vuza kelime vo osoji a gaɗi, ɗa u takpai alyuka a na a ci yaꞋansa a kanna dem, ɗa kpamu u bonokoi ubuta̱ u ciɗa u ni ukuna u gbani.
027	DAN	008	012	Adama o kuyongo ku wuya, ɗa e nekei uma a ciɗa, koɓolo n alyuka a ayin dem a u mavana wa. Ɗa wo okpoi n uciyi a̱ ubuta̱ wi ili dem i na u yaꞋin, ɗa u variki kutoni ku mayun ka a iɗika.
027	DAN	008	013	Ɗa m panai vuza ciɗa a kadanshi ɗa vuza ciɗa yoku kpamu u danai, “Makyan me ne maꞋa kene ku nampa ka ka kushana? Makyan me ne maꞋi kene ku ukuna wa alyuka a kanna dem, koɓolo n kawuya ka na ka̱ tsu tuka̱ n atakaci ka kushana? Makyan me ne maꞋi kuneke ka̱ A̱Ꞌisa̱ n uma a ciɗa adama a na a dasasa va ka kushana?”
027	DAN	008	014	Ɗa u danai mu “Wi ta̱ a kuyawa usana n kulivi dem ali a̱kpa̱n e re n amangatawantatsu ka̱ta̱ o bonoko A̱Ꞌisa̱ a Gbayin a derere tsu na ishi.”
027	DAN	008	015	Ayin a na mpa Daniyan mi lo a kindana kene ka adama a na ciya̱ n yeve ku ɗa, e kelime ka̱ va̱ ɗa me enei ili i yoku kashani tsu vuma.
027	DAN	008	016	Ɗa m panai ka̱la̱ka̱tsu ka vuma e meɗevile o kuɗolu ku Ulai, “JibaraꞋilu dana vuma vu nampa va kaci ke kene ka̱ ni.”
027	DAN	008	017	Ana u ta̱wa̱i ɗevu n ubuta̱ u na mi a kashani, ɗa wovon u ka̱na̱i mu ali ɗa n yikpa̱i ma̱kpa̱ɓa̱, ɗa u ɗekei mu, “Maku ma vuma”ɗa u doku u danai, “Yeve kene ka ki ta̱ a kadanshi ka ayin ukocishi.”
027	DAN	008	018	A̱yi lo a kuyaꞋanka mu kadanshi, ɗa n yikpa̱i ma̱kpa̱ɓa̱ a iɗika ali ɗa n latai alavu a na a̱ kuwa̱i mu, u saꞋwai mu ɗa u ɗengusa̱i mu kashani.
027	DAN	008	019	Ɗa u danai mu, “Mi ta̱ a kudana wu i na yi lo a̱ kuta̱wa̱ a ayin a na Ka̱shile ka̱ kutuka̱ n wupa, adama a na kene ka ki ta̱ a kadanshi ka ayin a na a zuwai a ayin a ukocishi.
027	DAN	008	020	Ka̱giri ka avana e re ka na ve enei va, ki ta̱ a kadanshi ko mogono ma Mediya m Pasha.
027	DAN	008	021	Ma̱ga̱ji ma mogono me Helene ma a, kavana ka gbayin ka na ki e mere ma̱ a̱shi a̱ ni kpamu, mogono ma iyain ma a.
027	DAN	008	022	Avana a̱ na̱shi a na a̱ uta̱i n ka̱ca̱pa̱ a una̱ u ke te ka na ko koɗoi va, i ta̱ a kadanshi ko tsugono tsu na̱shi tsu na tsa̱ kuta̱ punu a aduniyan a̱ ni, ama tsa kuyawa yi utsura ba.
027	DAN	008	023	“A kubana uteku u tsugono u le a ayin a na unushi u le u tsurukpai, mogono ma̱ a̱shi a gbani-gbani, vuza na wi m modoruko n ka̱ɗu ka̱ lima̱ kpamu wi ta̱ a̱ kuta̱.
027	DAN	008	024	Wi ta̱ o kokpo n utsura ka̱u, ama n utsura u ka̱ci ka̱ ni ba. Wi ta̱ a̱ kuta̱wa̱ka̱ n kula̱nga̱su ku gbayin. Ka̱ta̱ ta na u ciya̱ kulyaꞋa ku kelime a ili i na u yaꞋin dem. Wi ta̱ a kuna uma a utsura n aza ciɗa kpamu.
027	DAN	008	025	Wi ta̱ a kuzuwa modoruko ma lyaꞋa kelime, ka̱ta̱ u bonoko ka̱ci ka̱ ni adanshi u laꞋa ta̱ uma. Ayin a na baci e enei i ta̱ a̱ ka̱tsuma̱ ki ida̱shi i ma̱ta̱na̱, wi ta̱ a kuna uma n a̱bunda̱i, ka̱ta̱ kpamu u bonoko ka̱ci ka̱ ni Mogono mo ngono. N nannai dem i ta̱ a kuna yi ama ba n utsura u vuma ba.
027	DAN	008	026	“Kene ku na ve enei n kulivi ku nan ɗe ka a kubana usana u nan ɗe wa feu mayun ɗa, ama sokongu kene ka, adama a na ki ta̱ a kadanshi ku ukuna u kelime.”
027	DAN	008	027	Ana ili i nanlo dem i lazai mpa Daniyan ɗa ikyamba i va̱ i kuwa̱i, ali ɗa n vaki mɓa̱la̱ ayin n a̱bunda̱i. Ana n ta̱wa̱i n ɗa̱nga̱i ɗa n lyaꞋi kelime n ulinga u tsugono kpamu, ama kene ka ki ta̱ a kulyaꞋa mu ka̱ɗu n a̱bunda̱i n fuɗa kpamu n yeve ku ɗa ba.
027	DAN	009	001	A̱ ka̱ya̱ ka iyain ko mogono Dariyu vu Mediya maku ma Asaru vuza na e nekei tsugono tsu Babila,
027	DAN	009	002	A̱ ka̱ya̱ ka iyain ko tsugono ci ni, mpa Daniyan n kecei ɗa n yevei punu a katagarda ka ciɗa uteku tsu na kadanshi ka̱ Ka̱shile ka danai Irimiya keneki, Urushelima wi ta̱ o kokpo agali ali a̱ya̱ amangatatsunkupa.
027	DAN	009	003	Ɗa m bonoi a̱ ubuta̱ u Vuzavaguɗu Ka̱shile ɗa n folonoi ni n kavasa koɓolo n kuka̱na̱ ku una̱. Ɗa n ukai akashi ɗa kpamu n doku n surai kokomo adama a na n yotsongu una̱mgbi u ka̱tsuma̱.
027	DAN	009	004	Ɗa n vasai a kubana u Vuzavaguɗu Ka̱shile ka̱ va̱ ɗa n shika̱i unushi u tsu feu ɗa n danai, “Vuzavaguɗu vuza gbayin ɗa vi n Ka̱shile ko wovon kpamu, vuza na u tsu ɓa̱na̱ uzuwakpani a kubana wa aza a na a cigai ni, ɗa i kpamu o kutono wila̱ u ni.
027	DAN	009	005	Tsu nusaka wu ta̱, ɗa kpamu ci yaꞋin ka gbani-gbani, ci ta̱ n asuvu awuya ɗa kpamu ci iwain nu. Ɗa tsu ka̱sukpa̱i wila̱ u nu n kadanshi ka̱ nu.
027	DAN	009	006	Ci iwain kupanaka agbashi a̱ nu eneki, aza a na a yaꞋin kadanshi n kula ku nu a kubana a̱ ubuta̱ wu ngono n tsu, m muku mu ngono n tsu, n isheku i tsu koɓolo n uma a iɗika dem.
027	DAN	009	007	“Avu Vuzavaguɗu avu vuza vu usuɓi ɗa, Aza a Yahuda n aza a Urushelima n aza a Isaraila ra̱ka̱, a̱ tsu anana wono u kimba̱ tsu ta̱. Aza a na i uwaciwi ɗevu n daꞋin n iɗika kakau dem, a̱ ubuta̱ u na vu bankai tsu adama a unambi u ma̱riki u tsu a kubana wa̱ nu.
027	DAN	009	008	Avu Vuzavaguɗu, a̱ tsu nu ngono n tsu, n aza a gbagbaꞋin a̱ tsu, n isheku i tsu, wono u kimba̱ tsu ta̱, adama a na tsu nusaka wu ta̱.
027	DAN	009	009	Avu Vuzavaguɗu Ka̱shile ka̱ tsu avu vuza va asuvayali ɗa, n vuza na u tsu cinukpaka unushi, ko a na ci iwain nu.
027	DAN	009	010	A̱ tsu tsu panaka Vuzavaguɗu Ka̱shile ka̱ tsu ba, tsu tono kpamu wila̱ u na u nekei tsu a̱ ubuta̱ wa agbashi a̱ ni eneki ba.
027	DAN	009	011	Aza Isaraila ra̱ka̱ a pasa ta̱ kadanshi ka̱ wila̱ u nu, ɗa a̱ shirikpa̱ka̱i nu kucina̱, ɗa a iwain kupanaka wu. “Adama a nannai una̱ u wuya u na wi uɗani a̱ wila̱ u Musa kagbashi ka̱ Ka̱shile, a̱ tsuwa̱nka̱ tsu ta̱ u ɗa adama a na ci yaꞋanka wu ta̱ unushi.
027	DAN	009	012	Vi shatangu ta̱ kadanshi ka na vu dansai adama a̱ tsu n adama o ngono n tsu, tsu na vu tuka̱i tsu n kawuya ka gbayin. A̱ ka̱tsuma̱ ki iɗika dem, ili tsu nampa i saꞋwa kuyaꞋan tsu na a yaꞋankai Urushelima ba.
027	DAN	009	013	Tsu na wi uɗani a̱ wila̱ u Musa, kawuya ka nampa ka̱ ta̱wa̱ ta̱ wa̱ tsu, n tsu nannai dem ɗa ci iwain kula̱nsa̱ kasingai a̱ ubuta̱ u Vuzavaguɗu Ka̱shile ka̱ tsu, a̱ ubuta̱ u kuka̱sukpa̱ unushi u tsu ka̱ta̱ tsu bono ci yaꞋan ukuna u mayun.
027	DAN	009	014	Adama a nannai Vuzavaguɗu u tuka̱ tsu ta̱ m ma̱dukpa̱ ma na u foɓusoi. Vuzavaguɗu Ka̱shile ka tsu u yaꞋan ta̱ derere a na u yaꞋankai tsu ili i nama pa, adama a na a̱ tsu tsu tono kadanshi ka̱ ni ba.
027	DAN	009	015	“Gogo na Ka̱shile Vuzavaguɗu, avu na wu uta̱ka̱i n uma a̱ nu punu a Masar n kukiye ku utsura ku nu, ɗa kpamu vi nekei ka̱ci ka̱ nu kula ku na ki lo ali anana. Tsu nusa ta̱ ɗa kpamu ci yaꞋin ka gbani-gbani.
027	DAN	009	016	Vuzavaguɗu adama a ukuna wu ulinga wu usuɓi u nu dem, yaꞋan vu takpa wupa u gbayin u nu u uma a Urushelima, iɗika i nu, kusan ku ciɗa ku nu. Adama a̱ unushi u tsu, n kagbanigbani ki isheku i tsu, Urushelima n uma a̱ nu tsu okpoi ili yi izoshi u uma a na i ɗeɗevu n a̱ tsu.
027	DAN	009	017	“Gogo na Ka̱shile ka̱ tsu pana avasa m ma̱shi ma kagbashi ka̱ nu. Adama a̱ nu avu Vuzavaguɗu inda n asuvayali tsu na a̱Ꞌisa̱ a̱ nu a̱ na̱mgba̱i.
027	DAN	009	018	Ka̱shile ka̱ va̱ ɓa̱yuwa̱ a̱shi ve ene, n atsuvu a̱ nu a̱ nu vu pana, tsu na likuci i nu i na e ce ɗeke n kula ku nu yo okpoi agali. Ci ta̱ o kufolono wu adama a na a̱ tsu ci n usuɓi ba, ama adama a na vi ta̱ n asuvayali ka̱u.
027	DAN	009	019	Vuzavaguɗu panaka tsu, Vuzavaguɗu cinukpaka tsu unushi u tsu, Vuzavaguɗu pana ka̱ta̱ vi yaꞋan ulinga, adama a̱ nu Ka̱shile ka̱ va̱ ka̱ta̱ vu la̱nga̱sa̱ ayin ba, adama a na likuci i nu n uma a̱ nu e ci ɗeke le ta̱ n kula ku nu.”
027	DAN	009	020	Mpa lo a kavasa a kudana Ka̱shile unushi u va̱ n uma u va̱ aza a Isaraila n u folonoi VUZAVAGUƊU Ka̱shile ka̱ va̱, adama a kusan ku ciɗa ku ni.
027	DAN	009	021	A ayin a na mpa lo biꞋi a kavasa ɗa kalingata JibaraꞋilu vuza na me enei e kene ku cau ka u ta̱wa̱i a̱ va̱ n ciɗinkpi a ayin a alyuka a̱ kulivi.
027	DAN	009	022	Ɗa u nekei mu kadanshi ɗa u danai mu, “Daniyan gogo na n ta̱wa̱ ta̱ adama a na n dana wu ko yi ɗa̱i kene ka ki a kudansa adama a na vi yeve.
027	DAN	009	023	A ayin a na vi gita̱i kuyaꞋan kavasa e neke wu ta̱ wu ushuki, i ɗaɗa i zuwai ɗa n ta̱wa̱i kudana wu. Adama a na avu vu laꞋa ta̱ ili dem ugaꞋin a̱ ubuta̱ u Ka̱shile. Adama a nannai, zuka n akaka a ka̱ta̱ kpamu vi yeve kene ka.
027	DAN	009	024	“A dana ta̱ ɗe, kuden amangatatsukupa ali a̱ya̱ e cindere va uma a̱ nu n likuci i ciɗa i ta̱ i ta̱ a kuka̱sukpa̱ kawuya ke le n unushi u le. Ka̱ta̱ a tsupa unushi u le. A ayin a nanlo, ka̱ta̱ a̱ tuka̱ punu kasingai ko wannai, ayin a nanlo kene n udani u eneki wi ta̱ o kokpo mayun, ka̱ta̱ a vaꞋinka ubuta̱ u na u laꞋi n ciɗa.
027	DAN	009	025	“Yeve na ka̱ta̱ vi yevesheke ili i nampa, a ayin na e nekei kadanshi a maꞋasaka Urushelima, ali sai ayin a na Mazagbi ma Ka̱shile ma ta̱wa̱i. A̱ya̱ e cindere ali kucindere ki ta̱ a kulaza. I ta̱ a kumaꞋasaka Urushelima n uye kau kau ni nshilya mu utsura, Ka̱ta̱ u shamgba a̱ya̱ e cindere ali amangatatsu n e re. Ama ayin a nampa i o kokpo ayin a atakaci kau.
027	DAN	009	026	A uteku u kuden amangatatsu n kure ku nanlo, Mazagbi ma mi ta̱ a kuyaꞋan wu uni ka̱ta̱ wo okpo babu ili. Uma o mogono mu utsura ma nanlo i ta̱ a̱ kufa̱da̱ A̱Ꞌisa̱ n likuci ya. Ama uteku u ni wi ta̱ a̱ kuta̱wa̱ tsu na mala ma ci lyaꞋa ubuta̱. I ta̱ a kuyaꞋan kuvon ali a kubana uteku, ka̱ta̱ a̱ kula̱nga̱sa̱ ubuta̱ n a̱bunda̱i.
027	DAN	009	027	Wi ta̱ a kuzuwa uzuwakpani n uma n a̱bunda̱i u kuden ku te, ama a kubana e mere me kuden ku te ka wi ta̱ a̱ kuyawaka n alyuka n kuneꞋen ka uteku. Ili yu unata i na i tsu tuka̱ m muna i ta̱ a kuzuwa i ɗa punu a̱ a̱Ꞌisa̱ a, i ɗa yi ta̱ o kokpo ɗe ali sai ayin a na Ka̱shile ke sheshei kuna vuza vu munuka va.”
027	DAN	010	001	A̱ ka̱ya̱ ka tatsu ka na Sairus wi o tsugono tsu Pashiya, ɗa akaka a̱ ta̱wa̱i u Daniyan ci kene (vuza na e ci ɗeke Belshaza) akaka a̱ ni a mayun ɗa. I ta̱ feu a kadanshi ku ukuna u kuvon ku gbayin, kuyeve ku ukuna wa akaka wa ku ta̱wa̱ ta̱ wa̱ ni ci kene.
027	DAN	010	002	A ayin a nanlo a, mpa Daniyan mi ta̱ una̱mgbi u ka̱tsuma̱ ali kuden ku tatsu.
027	DAN	010	003	A ayin a nanlo dem mi lo n lyaꞋi ilikulya i na vuza u cikalai ba, n takuma inyama ko ma̱kya̱n ma saꞋwa una̱ u va̱ ba, n sukuya̱ maniꞋin a̱ ka̱tsuma̱ ka ayin e kuden ku tatsu ku nanlo ba.
027	DAN	010	004	A kanna ka kamanga n a̱ na̱shi ko wotoi u iyain, mpa lo kashani a̱ ka̱kina̱ ko kuɗolu ku gbayin ku Tiguru,
027	DAN	010	005	n la̱nuki ɗa me enei vuma u ukai aminya a̱ a̱ri n kaɗambura ka na a yaꞋin n azanariya e deꞋen ushiyi a̱ kuyun ku ni.
027	DAN	010	006	Ikyamba i ni yi ta̱ molu-molu an katali ka na e ci ɗeke kirsalat, kuca̱n ku ni kpamu langu-langu tsu ulaɗi, a̱shi a̱ ni san tsu melentsu ma akina, obolu n ene a̱ ni an viyum vi shili vu na o gboroi, ka̱la̱ka̱tsu ka̱ ni kpamu an kacaꞋa ko koɓolo ka uma.
027	DAN	010	007	Mpa Daniyan mpa ɗa koci me enei kene ka, ama uma a na i koɓolo nu mpa e ene ba, ali ɗa a wacuwai adama o wovon ɗa e sheɗeki.
027	DAN	010	008	Ɗaɗa a̱ ka̱sukpa̱i mu ɗe mpa endeꞋin a kinda kene ku gbayin ku nampa, utsura u va̱ u kotsoi, ɗa a̱shi a̱ va̱ a sabaꞋi gbani-gbani, ɗa ikyamba i va̱ yo okpoi babu utsura.
027	DAN	010	009	Ɗa m panakai vuma va a kadanshi, ana m panai ka̱la̱ka̱tsu ka̱ ni ɗa mpa n yikpa̱i ma̱kpa̱ɓa̱ ali ɗa n latai alavu a na a̱ kuwa̱i mu n a̱shi a̱ va̱ a kinda a iɗika.
027	DAN	010	010	Ɗaɗa kukiye ku saꞋwai mu ɗa ku ɗengusa̱i mu m bonoi ikuɗi n ekiye a̱ va̱ a iɗika e kujeꞋe.
027	DAN	010	011	Ɗa vuma va u danai mu, “Daniyan avu na Ka̱shile kenei vu laꞋa ta̱ ili dem ugaꞋin panaka mu mayin ili i na n kudana wu, ɗa̱nga̱, adama a na a̱ suku mu ta̱ wa̱ nu.” Ana u danai mu ili i nampa, ɗa n ɗa̱nga̱i e kujeꞋeke ikyamba.
027	DAN	010	012	Ɗaɗa kpamu u danai mu, “Daniyan ka̱ta̱ vu pana wono ba, Ka̱shile ka pana ta̱ avasa a̱ nu a kanna ka na vi gita̱i kuyaꞋan kavasa ka̱ kula̱nsa̱ kuyeve koɓolo n kukpa̱ɗa̱ kubonoko ka̱ci ka̱ nu ili i yoku u Ka̱shile. A pana ta̱ ufolu u nu, ɗa n ta̱wa̱i adama a na mi isa kavasa ka̱ nu.
027	DAN	010	013	Ama ali ayin kamanga n kete kalinga ka kindi ko tsugono tsu Pashiya ka kpadai mu. Ama ɗa Makelu kalingata ku utsura dem u ta̱wa̱i adama a na u ɓa̱nka̱ mu, a ayin a na ngono m Pashiya mi ishi n remei mu.
027	DAN	010	014	Gogo na n ta̱wa̱ ta̱ adama a na n doku n dana wu ili i na i kuciya̱ uma a̱ nu na kelime, adama a na kene ku na ve enei va ki ta̱ a kadanshi ki ili i na i kuta̱wa̱ m megeshe ba.”
027	DAN	010	015	Ayin a na wi a kudana mu kakuna ka nampa, ɗa n ja̱lika̱i kaci ka̱ va̱ a iɗika, n fuɗa n dansa feu ba.
027	DAN	010	016	Ɗa vuza na wi tsu vuma u saꞋwai una̱ u va̱, m ɓa̱yuwa̱i una̱ u va̱ ɗa n ka̱na̱i kadanshi a kudana vuza na wi lo kashani ɗevu nu mpa, “Vuzagbayin, kene ku nampa ka kuta̱wa̱ka̱ mu ta̱ nu mɓa̱la̱ a̱ ka̱ɗu n a̱bunda̱i ali u ɗikai utsura u va̱ dem.
027	DAN	010	017	Mpa kagbashi ka̱ nu kaꞋa mi koci, nini ɗai n kuyaꞋan kadanshi n avu vuzagbayin vu va̱? Mpa na ikyamba i va̱ i kuwa̱i ayinviki a dikyai ɗa mi a̱ kuciya̱ a ɗa.”
027	DAN	010	018	Ɗa vuza na wi tsu vuma tsa kpamu u saꞋwai mu, ɗa n ciya̱i utsura.
027	DAN	010	019	“Ka̱ta̱ vu pana wovon ba adama a na avu vu laꞋa ta̱ ili dem a̱ ubuta̱ u Ka̱shile, ma̱ta̱na̱ mo yongo n avu, gbama asuvu ka̱ta̱ vu tsurukpa.” Ana u yaꞋin kadanshi nu mpa, ɗa n tsurukpai ɗa n danai, “Dansa vuzagbayin, adama a na vi neke mu ta̱ ɗe utsura.”
027	DAN	010	020	Ɗa u danai, “Vi yeve ta̱ ili i na i zuwai ɗa n ta̱wa̱i wa̱ nu? Gogo na u gaꞋan ta̱ m bono adama a na n shilika̱ n kalingata ka kindi ka Pashiya, ayin a na baci n lazai kalingata ka kindi ke Helene ki ta̱ a̱ kuta̱wa̱.
027	DAN	010	021	Mi ta̱ a kudana wu biꞋi ili i na yi uɗani a Katagarda ka Mayun. Babu vuza na u ɓa̱nka̱i mu n lyaꞋa le utsura, sai Makelu koci kalingata ka̱ nu.
027	DAN	011	001	A̱ ka̱ya̱ ka iyain ka Dariyu vu Mede, n shamgbai n utsura adama a na m ɓa̱nka̱ yi ka̱ta̱ kpamu n doku yi katsura.
027	DAN	011	002	“Gogo na yaꞋan n dana wu ili i mayun. Ngono n tatsu n yoku mi ta̱ kuta̱wa̱ n lyaꞋa tsugono tsu Pashiya, ka̱ta̱ a̱ ciya̱ kpamu mogono ma̱ na̱shi ma na ma kulaꞋa ngono n na m buwai dem uciyi. U ciya̱ baci utsura n uciyi u na wi n u ɗa, ka̱ta̱ u kushangu yaba dem u shilika̱ n tsugono tsu Helene.
027	DAN	011	003	A ayin a nanlo mogono mu utsura mi ta̱ a̱ kuta̱wa̱, vuza na u kulyaꞋa tsugono ci ni n utsura ka̱u tsu na u cigai dem.
027	DAN	011	004	Ayin a na baci u ta̱wa̱i, tsugono ci ni ci ta̱ o kukoɗo ka̱ta̱ tsu wacuwa a ngon n na̱shi dem ma aduniyan, ntsukaya i ni n kuciya̱ tsu ɗa ba, i feu a̱ kuciya̱ utsura tsu na a̱yi u lyaꞋi ba, adama a na tsugono ci ni i ta̱ a̱ kumuɗa̱ tsu ɗa ka̱ta̱ e neke aza o yoku.
027	DAN	011	005	“Mogono mu uɓon u ɗaka mi ta̱ a kutsurukpa ka̱u. Kovonshi vi ni vi yoku wi ta̱ a kulaꞋa yi n utsura ka̱ta̱ u lyaꞋa tsugono ci ni tsa n utsura u gbayin.
027	DAN	011	006	A kubana megeshe tsugono tsa aza a ɗaka n gaɗi i ta̱ o kuɓolongu una̱. Mekere mo mogono ma ɗaka mi ta̱ o ku olo mogono ma gaɗi, ama ka̱ta̱ mekere ma namba utsura u ni, a̱yi kolobo feu nannai. Ama i ta̱ a kuna mekere ma n vali vi ni m maku me le, n kagbashi ka na ka̱ ta̱wa̱i m mekere ma.
027	DAN	011	007	“A̱ ka̱tsuma̱ ku umaci u mavuka wa vuza yoku wi ta̱ o kokpo vuza na u kulyaꞋa tsugono tsu uɓon u ɗaka. Wi ta̱ a ku uwa punu a̱ ubuta̱ wu utsura u le, ka̱ta̱ u shilika̱ n osoji a uɓon u gaɗi ka̱ta̱ u lyaꞋa le utsura.
027	DAN	011	008	Wi ta̱ a kuɗika a̱ma̱li e le koɓolo n ishiꞋwishi yi iyum a kubana a Masar koɓolo n ili i singai i le ya azanariya n azurufa, wi ta̱ a kuɗika ayin ka̱u kafu u doku u shilika̱ n tsugono tsa aza gaɗi kpamu.
027	DAN	011	009	A kubana megeshe mogono ma gaɗi mi ta̱ a kuꞋuwa ɗika i ɗaka ka̱ta̱ u shilika̱ n i ɗa, ama wi ta̱ o kubono a iɗika i ni.
027	DAN	011	010	Muku m mogono ma gaɗi ma i ta̱ o kufoɓuso kuvon, ka̱ta̱ a zama osoji n a̱bunda̱i a na a̱ kupura̱ngu yaba dem tsu na mini ma̱ tsu pura̱ uma. Ka̱ta̱ a banka n kuvon ka ali sai ubuta̱ wu utsura wu uɓon u tsugono tsu uɓon u ɗaka.
027	DAN	011	011	“Ka̱ta̱ mogono ma ɗaka ma̱ ɗa̱nga̱ n wupa u shilika̱ m mogono ma gaɗi, a̱yi mogono ma gaɗi ma zama osoji n a̱bunda̱i ama i ta̱ ta na a kulyaꞋa utsura u ni.
027	DAN	011	012	Ayin a na u kotsoi kuna osoji a̱ a̱bunda̱i a na pa, ka̱ta̱ mogono mu uɓon u ɗaka ma̱ kuka̱ga̱, ka̱ta̱ wu una uma n a̱bunda̱i. Ama ulyaꞋi u ni wi e kugeshe ba.
027	DAN	011	013	Mogon mu uɓon u gaɗi mi ta̱ a kuzama osoji o yoku n a̱bunda̱i a na laꞋi a na wi ishi n ɗa. A̱ya̱ o yoku na kelime wi ta̱ a̱ kuciya̱ osoji n a̱bunda̱i, ufoɓushi kpamu mayin.
027	DAN	011	014	“A ayin a nanlo uma n a̱bunda̱i i ta̱ a̱ kuɗa̱nga̱ kushilika̱ m mogono mu uɓon u ɗaka. Aza a ucigi u vishili a̱ ka̱tsuma̱ ka uma a̱ nu i ta̱ o kuɓolongu una̱ adama a na a shatangu kene ka, ama a kufuɗa ba.
027	DAN	011	015	Ka̱ta̱ mogono mu uɓon u gaɗi ma̱ ɗa̱nga̱ u ɓolongu kayala, adama a na u kumba mashilya ma gbayin ma̱ likuci ma ciya̱ u lyaꞋa likuci ya n kuvon. Osoji a uɓon u ɗaka i ta̱ o kokpo babu utsura u na a̱ kushilika̱, ko ka̱tsura̱ ko osoji ka̱ ni ka na ka laꞋi n utsura a kufuɗa a shamgba a̱ shilika̱ ba.
027	DAN	011	016	Vuza na wi a tsurala n a̱yi u kuyaꞋan ta̱ tsu na u cigai, babu vuza na u kufuɗa kushamgba ka̱ta̱ n shilika̱ n a̱yi. Wi ta̱ a̱ kuda̱sa̱ngu a iɗika i singai yo okpo i ni, ka̱ta̱ kpamu u ciya̱ utsura u na u kufuɗa kula̱nga̱sa̱ i ɗa.
027	DAN	011	017	Wi ta̱ e kusheshe adama a na u ta̱wa̱ n utsura u tsugono u ni ra̱ka̱, ka̱ta̱ u ɓolongu una̱ m mogono mu uɓon u ɗaka. Ali u neke mogono ma ɗaka ma mekere ma̱ ni u zuwa, adama a na wi isa ubuta̱ u tsugono, ama ugboji u ni wi a kisa yi ba.
027	DAN	011	018	Ayin a na baci u kotsoi wi ta̱ o kubonoko kusheshe ku ni a uɓon wi iɗika i na yi ɗeɗevu n ka̱kina̱ ka mala, ka̱ta̱ u lyaꞋa utsura u ele vi le n a̱bunda̱i. Ama kovonshi vi iɗika i yoku wi ta̱ a kubanka ulinga u wono u ni a uteku, ka̱ta̱ kpamu u doku u zuwa yi u tsupa ulinga u wono u ni wa.
027	DAN	011	019	Nannai u kotso baci wi ta̱ o kubono a iɗika i ni i mashilya ma gbayin, ama wi ta̱ a̱ kuta̱ɗa̱tsa̱ ka̱ta̱ u yikpa̱ babu kpamu vuza na u kene yi.
027	DAN	011	020	“Mogono ma na mi isai tsugono e ekiye a̱ ni wi ta̱ a̱ kusuku kishi ku utafu, adama a kulyaꞋa ku kelime ku ubuta̱ u tsugono u ni. Ama a̱ ka̱tsuma̱ ka ayin kenu i ta̱ a kuna yi, n wupa u ɗa ko kuvon ba.
027	DAN	011	021	“Ka̱ta̱ vuma vu na u yotsoi ili i ma̱riki ba wi isa tsugono tsa e ekiye a̱ ni, vuza na wu uta̱i a kpaꞋa ku tsugono ba. Wi ta̱ a kuꞋuwa punu babu vuza na u yevei ka̱ta̱ wi isa utsura u tsugono wa n ugboji.
027	DAN	011	022	A̱ a̱shi a̱ ni i ta̱ a kuna osoji n a̱bunda̱i, a̱yi n vuza kelime vu uzuwakpani dem i ta̱ a̱ kuniꞋwa̱nta̱ngu le.
027	DAN	011	023	Ayin a na baci a̱ ushuki n a̱yi, ka̱ta̱ u yaꞋan modoruko, wi ta̱ a kutsurukpa ka̱u n uma kenu a na i o kutono yi.
027	DAN	011	024	A ayin a na uɓon wu uciyi wi n ida̱shi i ma̱ta̱na̱, wi ta̱ a ku uwa a̱ ubuta̱ u nanlo ka̱ta̱ u lyaꞋa utsura u ɗa ali u yaꞋan ili i na isheku ko ikaya i ni i fuɗai i yaꞋin ba. Wi ta̱ e kupeceke aza a na i o kutono yi ucanuku n uciyi u na u pura̱i a̱ ubuta̱ u kuvon. Ka̱ta̱ kpamu u foɓuso adama a na u banka iɗika i na yi n i nshilya m gbagbaꞋin kuvon, ama a̱ ka̱tsuma̱ ka ayin kenu.
027	DAN	011	025	“Wi ta̱ o kufoɓuso osoji a utsura n ka̱ɗu ida̱shi ka̱ta̱ u ga̱za̱, adama a na u banka mogono ma ɗaka n vishili. Ama mogono ma ɗaka mi ta̱ a̱ kuɗa̱ngusa̱ feu kuvon n osoji a utsura n a̱bunda̱i, ama wi a kufuɗa kulyaꞋa ba adama a ugboji u na a yaꞋankai ni.
027	DAN	011	026	Aza a na i a kulyaꞋa e mevene me te m mogono ele ɗa i a kuciga kuna yi, osoji a̱ ni ta na i ta̱ a kuyaꞋan uniꞋwa̱ta̱ngi, ka̱ta̱ aza a̱ a̱bunda̱i a̱ kuwa̱ a̱ ubuta̱ u kuvon.
027	DAN	011	027	Ngono n re n nanlo n na a̱ɗu e le a̱ na̱mgba̱i a̱ ubuta̱ u kuyaꞋan ka gbani-gbani, i ta̱ a̱ kuda̱sa̱ngu a kajiba ke te a kuyaꞋankpanai aꞋuwa ama ka kulyaꞋa ba, adama a na uteku wi ili dem wi ta̱ lo a̱ kuta̱wa̱ a ayin a na a zuwai.
027	DAN	011	028	A̱yi mogono ma ɗaka wi ta̱ o kubono a iɗika i ni n uciyi n a̱bunda̱i, ama ka̱ɗu ka̱ ni ka kuyaꞋan ta̱ tsurala n uma a uzuwakpani u ciɗa. Wi ta̱ a kuyaꞋan tsu na u cigai ka̱ta̱ u bono a iɗika i ni.
027	DAN	011	029	“A kubana ayin a uzuwi wi ta̱ a kubanka uɓon u ɗaka n kuvon kpamu, ama gogo na ukuna wa wi ta̱ a kusabaꞋa n tsu na wi ishi n acau.
027	DAN	011	030	Aza a antsu a̱ Kitim i ta̱ a̱ kuta̱wa̱ ka̱ta̱ a̱ shilika̱ n a̱yi, ɗa wo okpoi ukuna u gbani. Ka̱ta̱ u bono n wupa ka̱u a̱ kushilika̱ n uma a uzuwakpani u ciɗa. Wi ta̱ o kubono u cikpa aza na ishi a iwain uzuwakpani u ciɗa wa.
027	DAN	011	031	“Osoji a̱ ni i ta̱ o kubonoko mashilya ma gbayin ma̱ A̱Ꞌisa̱ ma ubuta̱ wu unata, a̱ la̱nga̱sa̱ ma̱va̱li ma, a̱ sa̱nka̱ alyuka a ayin tutu, ka̱ta̱ a zuwa ili yi unata i na i kula̱nga̱sa̱ ubuta̱ wa.
027	DAN	011	032	N uyevi u kadanshi u ni wi ta̱ o kubono wa̱ ciya̱ aza na ishi a iwain uzuwakpani wa. Ama aza a na i o kutono Ka̱shile ke le i ta̱ a kushamgba n utsura ka̱ta̱ a̱ shilika̱.
027	DAN	011	033	“Aza a na i n kuyeve a̱ ka̱tsuma̱ ka uma ka i ta̱ a kupiꞋisaka aza o yoku n a̱bunda̱i. Ama megeshe kenu i ta̱ a kubana ukpa̱ u kotokobi, ko ukpa̱ wa akina, ko a̱ ka̱na̱ le tsa agbashi ka̱ta̱ a̱ pura̱ ucanuku u le.
027	DAN	011	034	A ayin a na munuka mi lo a kulyaꞋa kelime, i ta̱ a̱ kuciya̱ uɓa̱nki kenu ama uma n a̱bunda̱i a na i n ukuna u mayun ba, i ta̱ o kuɓolongu n ele.
027	DAN	011	035	Aza e kuyeve o yoku i ta̱ a̱ kuyikpa̱ punu, nannai ɗa a̱ kuciya̱ ulapuli, a takpa le nshinda̱ ka̱ta̱ o bono ciɗa ali a kubana a ayin a uteku, a ɗa i ta̱ lo a̱ kuta̱wa̱ tsu na a ɗa i uzuwi.
027	DAN	011	036	“Mogono mi ta̱ a kuyaꞋan tsu na u cigai. Wi ta̱ a kucikpa ka̱ci ka̱ ni ka̱ta̱ u dana a̱yi wi ta̱ n tsugbayin, u laꞋa a̱ma̱li ka̱ta̱ kpamu u yaꞋan kadanshi ki ishikushi a kubana u Ka̱shile ka̱ a̱ma̱li. Wi ta̱ a kulyaꞋa ali sai ayin a na wupa u Ka̱shile u shanai, adama a na ili i na baci yi ɗe usheshi mayun ɗa i shana.
027	DAN	011	037	Wa kucikpa a̱ma̱li a ikaya i ni ba, ko a̱ma̱li a na a̱ma̱ci a cigai, ko ka̱ma̱li ke te wa kucikpa ba, ama wi ta̱ a kucikpa ka̱ci ka̱ ni u laꞋa le ra̱ka̱.
027	DAN	011	038	A na wa cikpa le, yaꞋan u kucikpa u cikpa ka̱ma̱li ka na ki a̱ kula̱na̱ mashilya ma gbayin, ka̱ma̱li ka na ikaya i ni i yevei ba, u la̱nga̱sa̱ka̱i kaꞋa azanariya, na azurufa, n atali a singai koɓolo n kuneꞋe ki ikebe.
027	DAN	011	039	Wi ta̱ a̱ kula̱nga̱sa̱ mashilya ma na ma laꞋi n utsura dem n kuvon n uɓa̱nki u ka̱ma̱li ka pulai. Ka̱ta̱ u cikpa aza a na o yotsongi ka̱ci ke le n a̱yi. Wi ta̱ a kuzuwa le a lyaꞋa tsugono a̱ ubuta̱ u uma n a̱bunda̱i ka̱ta̱ u peceke le iɗika yo okpo i le tsu katsupu.
027	DAN	011	040	“A ayin a uteku mogono ma ɗaka mi ta̱ a kubanka mogono ma gaɗi ma n kuvon, mogono mu uɓon u gaɗi mi ta̱ a̱ kushida̱ yi n ekeke o odoku, n akumbi o odoku a, n antsu a̱ mini n a̱bunda̱i. Wi ta̱ a̱ kushilika̱ n likuci n a̱bunda̱i ka̱ta̱ u pura̱ngu le tsu na mini ma̱ tsu pura̱ uma.
027	DAN	011	041	Wi ta̱ a̱ kuta̱wa̱ a iɗika i singai n kuvon. Iɗika n a̱bunda̱i yi ta̱ a̱ kuta̱ɗa̱tsa̱, ama iɗika i Mowabu, n Edom, n aza e kelime a Amuno i ta̱ a kulaꞋaka.
027	DAN	011	042	N utsura u ni u kulyaꞋa ta̱ iɗika kakau n a̱bunda̱i, iɗika i Masar ya kulaꞋaka ba.
027	DAN	011	043	Wi ta̱ a̱ kuka̱na̱ uciyi wa azanariya, n azurufa i ili i singai i na yi ufoɓi i Masar dem, ka̱ta̱ aza a Libiya, n aza a Itopiya a uwa e ekiye.
027	DAN	011	044	Ama kadanshi ka na ka̱ kuta̱ a uɓon u kasana n uɓon u gaɗi ki ta̱ e kuneke yi wovon, wi ta̱ a̱ kuta̱ n wupa u gbayin adama a na wu una uma n a̱bunda̱i ka̱ta̱ u pura̱ngu le.
027	DAN	011	045	Wi ta̱ a kuzuwa a̱pa̱m o tsugono a̱ ni e mere uteku n kusan ku singai ku ciɗa m mala. N nannai dem, wi ta̱ a kuyawa a uteku babu vuza na u kuɓa̱nka̱ yi.
027	DAN	012	001	“A ayin a nanlo Makelu, kalingata ka gbayin vuza na u ci inda uma a̱ nu, wi ta̱ a̱ kuɗa̱nga̱. Ayin a atakaci i ta̱ lo kpamu a̱ kuta̱wa̱ a na ka̱ta̱ a saꞋwai kuyaꞋan tsu nanlo ba, ali n ugiti wa aduniyan. Ama a ayin a nanlo vuza lakam a̱ ka̱tsuma̱ ka uma a̱ nu, vuza na a cinai kula ku ni uɗani a katagarda ka̱ Ka̱shile ka, wi ta̱ a̱ kuciya̱ wishi.”
027	DAN	012	002	Uma n a̱bunda̱i a na a̱ kuwa̱i ɗa a̱ ciɗa̱ngi le a iɗika i ta̱ a̱ kuɗa̱nga̱, aza o yoku a kubana u wuma u babu uteku, aza o yoku a kubana ubuta̱ u wono n tsugoyi tsu babu uteku.
027	DAN	012	003	Aza a na i n ugboji i ta̱ a kakana tsu na gaɗi u tsu akana hawun, aza a na kpamu a zuwai uma n a̱bunda̱i o yongoi n usuɓi, i ta̱ a kakana tsa azangata a gaɗi ali a kubana ko wannai.
027	DAN	012	004	Ama avu Daniyan zuwa kadanshi ka a̱ ka̱ɗu ka̱ nu ka̱ta̱ vu zuwa urotu a katagarda ka, sai ayin a ukocishi a yawa. Uma n a̱bunda̱i i ta̱ a̱ kuka̱ra̱Ꞌa̱ a̱ kula̱nsa̱ kuyeve.”
027	DAN	012	005	Ɗa mpa Daniyan n la̱nuki, ɗa me enei uma e re kashani kelime ka̱ va̱, vuza te u shamgbai a̱ ka̱kina̱ ko kuɗolu ka nampa, vuza te tamkpamu a̱ ka̱kina̱ ka nan ɗe.
027	DAN	012	006	Ɗa vuza te we ecei vuza na wi u uki n kuminya ku a̱ri, kashani a gaɗi vu mini va, “Ali wanai ɗai ili i kuneke mereve i nampa ya i kushana?”
027	DAN	012	007	Vuma vu na motogu ma̱ ni mi wa̱ a̱ri, a kashani gaɗi vu mini va, u ɗengusa̱i kukiye ku usungai ku ni n ku ugula̱ ku ni dem gaɗi, ɗa m panakai ni a kuyaꞋan akucina u vuza na wi n wuma ko wanai, u danai, “I ta̱ a kuyaꞋan a̱ya̱ a tatsu n kagimi, ayin a na utsura u uma a ciɗa u kuyawa uteku, ili i nampa dem yi ta̱ a kushana.”
027	DAN	012	008	M pana ta̱ ili i na u danai, ama n yeve i na wi a ku dansa ba, ɗa me ecei ni, “Ali wannai ɗai i nampa yi a kuzuwa uteku, vuzagbayin vu va̱?”
027	DAN	012	009	Ɗa u danai mu, “Laza gogo na, Daniyan, adama a na kadanshi ka na n dansai va ki ta̱ usokongi ɗa kpamu ki uzuwi urotu ali sai ayin a ukocishi.
027	DAN	012	010	I ta̱ o kubonoko uma n a̱bunda̱i ciɗa, ka̱ta̱ a lapula le o okpo babu ka̱biꞋin. Ama uma a gbani-gbani i ta̱ a kulyaꞋa kelime n kawuya ke le. Babu vuza na wi a kuyaꞋan kawuya u kuyeve. Ama aza a na i n ugboji i ta̱ e kuyeve.
027	DAN	012	011	“A kanna ka na a̱ sa̱nka̱i alyuka a na a ci yaꞋansa ayin dem va, ɗa a zuwai kpamu i na i kuta̱wa̱ka̱ n unata m muna, ali ayin ka̱kpa̱nkete n amangatawenre n amanga̱na̱shi n kupa.
027	DAN	012	012	Una̱ u singai u ɗa u vuza na u vanai, ɗa shamgbai ali a kubana a uteku u ayin ka̱kpa̱nkete n amangatawantatsu n kamangankupa n tawun.
027	DAN	012	013	“Ama avu laza sai ayin ukocishi. Vi ta̱ a̱ kukuwa̱, a kubana a ayin a uteku kpamu vi ta̱ a̱ kuɗa̱nga̱ adama a na vi isa agadu a̱ nu.”
#
# BOOK	028	HOS	Hosea	Hosiya
028	HOS	001	001	Vuzavaguɗu u yaꞋin kadanshi n Hosiya maku ma Beri, a makyan ma na mogono Uziya wi o tsugono, ɗa kpamu u lyaꞋi kelime a ayin o Jotam, Ahazu n Hezekiya ngono n Yahuda, n ayin a na Jerobuwam maku ma Jowashi wi mogono mi Isaraila.
028	HOS	001	002	Akaka a ugiti a na Vuzavaguɗu u danai Hosiya, a ɗaɗa, “Bana, vu ɗika kashakanlai wo okpo vuka vu nu, ka̱ta̱ i matsa muku n tsugbani, tsu na uma a̱ va̱ i a tsugbani ka̱u, a̱ ka̱sukpa̱i uye u Vuzavaguɗu.”
028	HOS	001	003	Ɗa u banai u zuwai Gomaru, mekere ma Dibilayim, ɗa u yaꞋin ka̱tsuma̱ ali ɗa u matsakai ni maku mo kolobo.
028	HOS	001	004	Ɗa Vuzavaguɗu u danai Hosiya, “Vu neꞋe maku ma kula Jezirelu, adama a na makyan kenu mi ta̱ a kutakacika kpaꞋa ku Jehu adama a mpasa n Jezirelu. Ka̱ta̱ kpamu n zuwa tsugono tsu kpaꞋa tsa aza a Isaraila tsu kotso.
028	HOS	001	005	A kanna ka nanlo kaꞋa ma kuzuwa utsura wa aza a Isaraila u kotso ɗe a̱ ka̱ra̱ ka Jezirelu.”
028	HOS	001	006	Ɗa Gomaru u doku u ɗikai ka̱tsuma̱ u matsai mekere. Ɗa Vuzavaguɗu u danai Hosiya, “NeꞋe maku ma kula Lo-rahama, ɗaɗa mi a kupana asuvayali a kpaꞋa ku Isaraila, ali n cinukpaka le unushi u le ba.
028	HOS	001	007	Ama mi ta̱ a kupana asuvayali a kpaꞋa ku Yahuda, Mpa Vuzavaguɗu Ka̱shile ke le mi ta̱ a ku isa le. Ama ba n ucanuku u kuvon ko kayaꞋa ko kotokobi ko odoku ko akumbi e le ba,”
028	HOS	001	008	Ana Gomaru u kasai Lo-rahama mani, ɗa u doku u ɗikai ka̱tsuma̱ ko yoku u matsai maku mo kolobo.
028	HOS	001	009	Ɗa Vuzavaguɗu u danai, “NeꞋe maku ma kula Lo-ami. adama a na Vuzavaguɗu u dana ta̱ aza a Isaraila uma a̱ va̱ a ɗa ba, mpa kpamu Ka̱shile ke le kaꞋa mi ba.”
028	HOS	001	010	Ko n nannai dem, ka̱bunda̱i ka aza a Isaraila ki ta̱ o ko okpo tsu kayala ka mala, ka na ki kugisanku ko kukece ba. A̱ ubuta̱ u na wi ishi u danai le, “A̱ɗa̱ uma a̱ va̱ a ɗa yi ba,” Ka̱ta̱ a dana le, “Muku n Ka̱shile ka wuma.”
028	HOS	001	011	Ka̱ta̱ o ɓolongu uma Yahuda n uma a Isaraila okpo vu te, i ta̱ a zagbaka ka̱ci ke le vuza kelime vi te, n vuza kelime vu nanlo ɗa a̱ ku uta̱ isa iɗika le. Adama a na kanna ka nanlo ki ta̱ o ko okpo kanna ka gbayin ka Jezirelu.
028	HOS	002	001	Ka̱ta̱ vu ɗeke aza a̱ nu a Isaraila, “Uma a̱ va̱”, n ataku a̱ nu, “M pana ta̱ asuvayali e le.”
028	HOS	002	002	“Dana Isaraila a̱na̱ku a̱ nu, dana yi, adama a na a̱yi vuka vu va̱ ɗa kpamu ba, mpa kpamu vali vu ni ɗa ba. Danai yi u ka̱sukpa̱ tsugbani n tsu cishakanlai, u sa̱nka̱ uma a na a kusaꞋwa yi mani.
028	HOS	002	003	Ta baci nannai ba, mi ta̱ ka̱sukpa̱i yi koshomboɗi, n ka̱sukpa̱ yi tsu na a matsai ni, ka̱ta̱ m bonoko yi tsu iɗika i na yi n ili ba ali mu una yi n kakuli.
028	HOS	002	004	Mi a kupana asuvayali e le ba, adama a na ele muku n na a matsai a̱ ubuta̱ u cishakanlai n ɗa.
028	HOS	002	005	Adama a na a̱na̱ku e le kashakanlai kaꞋa, a̱yi na u matsai le va u yaꞋan ta̱ ili i wono. U danai, ‘Mi ta̱ o kutono ncigi n va̱, ele na e ci neke mu ilikulya m mini mo kusoꞋo, n tsugbere, n arikinla, m maniꞋin ali n ma̱kya̱n.’
028	HOS	002	006	Adama a nannai mi ta̱ a kukanza uye u ni n awana, Mi ta̱ a kumaꞋaka yi mashilya adama a na ka̱ta̱ u ciya̱ uye u ku uta̱ ba.
028	HOS	002	007	Wi ta̱ kutono ncigi n ni, ama wi a kucina le ba, Wi ta̱ a̱ kula̱nsa̱ le ama we kene le ba. Ka̱ta̱ u dana, ‘Mi ta̱ o kubono u vali vu va̱ vu ugiti, adama a na ida̱shi i vali vu va̱, i laꞋa ta̱ i gogo na.’
028	HOS	002	008	Ama u yeve a na mpa ɗa n ci n neke yi ilikulya, ma̱kya̱n ma savu m maniꞋin ba, n azurufa n azanariya n a̱bunda̱i, a na u yaꞋankai ulinga a̱ ubuta̱ u ka̱ma̱li ka Balu.
028	HOS	002	009	Adama a nannai a makyan ma vukyaꞋa mi ta̱ a̱ a ku isa ilikulyaꞋa i va̱, n ma̱kya̱n ma̱ va̱, n tsugbere tsu va̱, a na n neke ni u palakai ka̱ci ka̱ ni.
028	HOS	002	010	Gogo na mi ta̱ a̱ kuka̱sukpa̱ yi koshomboɗi, a̱ a̱shi a ncigi n ni, babu vuza na wa ku isa yi ekiye a̱ va̱.
028	HOS	002	011	Mi ta̱ a kuzuwa yi u kpa̱ɗa̱ ku yaꞋan ma̱za̱nga̱, n ka̱ɗiva̱ ka̱ ni ka na u ci yaꞋan a̱ ka̱ya̱ dem, n ko wotoi u savu, n ka kanna ka Ashibi ka̱ ni, n ka kanna kakau ka̱ ni.
028	HOS	002	012	Mi ta̱ a̱ kula̱nga̱sa̱ ashina a itacishi a̱ ni, nu nɗanga mu mbiri n ni, n na u danai, ‘Na va ɗaɗa katsupu ka̱ va̱, ka na ncigi n va̱ n nekei mu’ mi ta̱ a kuzuwa le okpo kakamba ka na ki n ili ba, ka̱ta̱ nnama n kakamba n takuma le.
028	HOS	002	013	Mi ta̱ a kutakacika yi, adama a ayin a na u cinukpai nu mpa, ana u songi ili i ma̱gula̱ni yi alyuka u Balu, u ukai iliyatsuvu nu nkawani ma azanariya, u tonoi ncigi n ni, mpa Vuzavaguɗu n danai.
028	HOS	002	014	“Adama a nannai mi ta̱ a kukparasa yi m banka yi e meremune, ka̱ta̱ n yaꞋanka yi kadanshi ka na ka kuvaꞋanka yi ka̱ɗu.
028	HOS	002	015	Ta ɗe n kubonoko yi n kashina ki itacishi ka̱ ni, ka̱ta̱ m bonoko una̱mgbi u ka̱tsuma̱ u ni, ubuta̱ u kukeɗe a̱pa̱Ꞌa̱, Ta ɗe wa ku ushuku mu, tsu ayin e cikere ci ni, n tsu makyan ma na wu uta̱i a iɗika i Masar.
028	HOS	002	016	Vuzavaguɗu u danai, “A kanna ka nanlo, vi ta̱ e kuɗeke mu, ‘Vali vu va̱,’ Vi o kudoku kuɗeke mu ‘Balu ba.’
028	HOS	002	017	Mi ta̱ a kutakpa kula ku Balu a una̱ u ni, wi o kudoku kuɗeke kula ku ni ba.
028	HOS	002	018	A kanna ka nanlo mi ta̱ a kuyaꞋan uzuwakpani, nu nnama n kakamba nu nnu, n ili i na yi a̱ nkuɗa̱ru a iɗika, adama a na uma o yongo m ma̱ta̱na̱. Mi ta̱ o kukoɗoso ucanuku u kuvon a iɗika ya, kotokobi n utan, ka̱ta̱ a yaꞋan ida̱shi i le m ma̱ta̱na̱.
028	HOS	002	019	Mi ta̱ a kuɗika wu vo okpo vuka vu va̱ vu ko wannai, mi ta̱ a̱ kuɓa̱na̱ wu n usuɓi n kamayun, n yotsongu ucigi u na u tsu sabaꞋa ba, n asuvayali.
028	HOS	002	020	Mi ta̱ a̱ kuɓa̱na̱ wu n usuɓi, vi ta̱ e kuyeve a na mpa ɗa Vuzavaguɗu.
028	HOS	002	021	Vuzavaguɗu u danai, “A kanna ka nanlo mi ta̱ a̱ ku ushuku avasa a̱ ni, ka̱ta̱ n yoꞋo mini a iɗika.
028	HOS	002	022	Ka̱ta̱ iɗika i matsa ishina, m ma̱kya̱n m maniꞋin ma zaitu, i ta̱ a̱ ku ushuku n ka̱la̱ka̱tsu ke te a dana, Jezirelu vi ca̱Ꞌa̱ vu Ka̱shile,
028	HOS	002	023	Mi ta̱ a kuzuwa uma a̱ va̱ a lyaꞋa kelime a iɗika, ka̱ta̱ m pana asuvayali a uma a na n danai mi a kupana asuvayali e le ba, ka̱ta̱ n dana aza a na n danai uma a̱ va̱ ɗa ba, ‘A̱ɗa̱ ɗa uma a̱ va̱,’ Ka̱ta̱ ele feu a dana, ‘Avu ɗa Ka̱shile ka̱ tsu.’”
028	HOS	003	001	Vuzavaguɗu u doku u danai mu, “Bana, vu bonoko n vuka vu nu, vu na wi o kutono ali o yoku a tsugbani n e le. Vu ciga yi tsu na mpa Vuzavaguɗu mi a kuciga aza a Isaraila, ko a na wo okpoi o bono ta̱ kutono a̱ma̱li a kucikalasa kuneke akala alyuka u ka̱ma̱li.”
028	HOS	003	002	Ɗa n tsupai ikebe i tsumana i ni azurufa gendu n itabi i na i yawai kagisamkpatsu amangatawun n amangerenkupa,
028	HOS	003	003	Ɗa n danai ni, “Vi ta̱ a̱ kuda̱sa̱ngu nu mpa ayin e re. Vi a kubana a̱ ubuta̱ u tsushakanlai ko vu vaku n vali vu yoku ba. Ta feu mpa nannai mi a kuvaku n avu ba.”
028	HOS	003	004	Nannai va wi ta̱ a kadanshi aza a Isaraila i ta̱ a kuyaꞋan ayin ka̱u babu mogono ko vuza kelime, kpamu babu alyuka ko katalikalyuka, ko efodu ko a̱ma̱li a na o kutono.
028	HOS	003	005	Ka nanlo ko kotso baci aza a Isaraila i ta̱ o kubono kula̱nsa̱ Vuzavaguɗu Ka̱shile ke le n mogono me le Dawuda, n wovon u ɗa o kubono u Vuzavaguɗu adama a na a̱ ciya̱ kasingai ka̱ ni a ayin a ukocishi.
028	HOS	004	001	A̱ɗa̱ aza a Isaraila, panai kadanshi ka Vuzavaguɗu, adama a na Vuzavaguɗu wi ta̱ n kadanshi n a̱ɗa̱, a̱ɗa̱ na yi a̱ ida̱shi a iɗika ya, adama a na ko kamayun n ucigi, ko kuyeve ku Vuzavaguɗu a iɗika ya.
028	HOS	004	002	I ta̱ a kuyaꞋan akucina a tsu shatangu ba, n aꞋuwa n munuka, n tsugbani, nu nsata, n uboki n kutsuwa̱n ku mpasa ma aza babu unushi a makyan dem,
028	HOS	004	003	Adama nannai iɗika ya yi ta̱ e kuɗekpe, ili i na yi punu ra̱ka̱ yi ta̱ e kuɗekpe, nnama n kakamba nu nnu n adan i ta̱ a̱ kukuwa̱.
028	HOS	004	004	Ɗa Vuzavaguɗu u danai, Ka̱ta̱ vuza u neke toku unushi ba ko u ɓarangu yi, adama a na n a̱ɗa̱ ɗa mi a kadanshi a̱ɗa̱ anan ganu.
028	HOS	004	005	Adama a nannai, avu ganu vi ta̱ a̱ kuta̱ɗa̱tsa̱ n kanna n kayin. keneki feu ki ta̱ a̱ kuta̱ɗa̱tsa̱ n avu n kayin. mi ta̱ a ku una Isaraila a̱na̱ku a̱ nu.
028	HOS	004	006	Uma a̱ va̱ i ta̱ a̱ kukuwa̱ adama a unashi. A na wo okpoi a̱ɗa̱ anan ganu i iwain kula̱nsa̱ kuyeve, mpa feu mi ta̱ a ku iwan ɗa̱ a ulinga u tsuganu, adama a na i cinukpa ta̱ n wila̱ u Ka̱shile, mpa feu mi ta̱ a kucinukpa n muku n ɗa̱ a ulinga u tsuganu.
028	HOS	004	007	Tsu na anan ganu i o kudoku n ka̱bunda̱i, ta feu unushi o kudoku n ka̱bunda̱i nannai, mi ta̱ o kubonoko tsugbayin ci le tsu okpo ili yi unata̱.
028	HOS	004	008	I ka̱na̱i ku kuɓolonku ka̱ci ka̱ ɗa̱ uciyi n kuneꞋe ku unushi ku uma a̱ va̱, ɗa a̱ ka̱sukpi uma a lyaꞋi kelime n kuyaꞋan unushi wa.
028	HOS	004	009	Tsu na uma i, ta feu anan ganu nannai okpoi una̱ u te. Mi ta̱ a kutakacika le adama a kawuya ke le, mi ta̱ a kutsupa le derere vu ulinga u le.
028	HOS	004	010	Yi ta̱ a kulyaꞋa ama yi a̱ kucuwa̱ ba, yi ta̱ kpamu a kuyaꞋan cishakanlai adama a na i ciya̱ muku ama yi a̱ kuciya̱ limata ba, adama a na i iwan ta̱ Vuzavaguɗu i tonoi a̱ma̱li,
028	HOS	004	011	ɗa Vuzavaguɗu u danai, kuyaꞋan cishakanlai, n ma̱kya̱n ma savu, n ma̱kya̱n ma na ma lamkpai, ma tsu zuwa ta̱ uma a̱ va̱ kupuwa̱nka̱.
028	HOS	004	012	uma a̱ va̱ i ta̱ a̱ kula̱nsa̱ kuyeve. a̱ ubuta̱ wa̱ a̱ma̱li a nɗanga a na e sheꞋwei, a dana le ili i na a kuyaꞋan, e kusheshe ku le ka̱ma̱li ka ki ta̱ a kudana le, ili i na yi a̱ kuta̱wa̱, a̱ɗu a cishakanlai a̱ ya̱nsa̱i le, ɗa a̱ kpa̱ɗa̱i kutono Ka̱shile ke le.
028	HOS	004	013	a yaꞋansai alyuka gaɗi vu nsasan, ɗa kpamu o songi kuneꞋen gaɗi va aginda, n a̱miꞋin a nɗanga n Oku, adama a na i ta̱ n kulu ku sungai. ɗa i zuwai n kere n ɗa̱ n ka̱na̱i cishakanlai, ejene a̱ ɗa̱ tamkpamu a̱ ka̱na̱i tsugbani.
028	HOS	004	014	Mi a kutakacika muku mu nkere n ɗa̱, a makyan ma na i a cishakanlai ba, ko n takacika ejene a̱ ɗa̱, adama a tsugbani ba, adama a na ali feu yi ta̱ a kuyaꞋan nannai, i tsu vaku ta̱ n ashakanlai a̱ nva̱li ma̱ a̱ma̱li, ɗa kpamu yi o kutono a̱ma̱ci o yoku pulai, uma a na a iwai kupana, i a̱ kukpa̱ɗa̱ ku ene ba.
028	HOS	004	015	Ko a na wo okpoi aza a Isaraila i ta̱ a tsugbani, ka̱ta̱ aza a Yahuda a yaꞋan unushi tsu nanlo ba. ka̱ta̱ i bana i yaꞋan kucikpa a Giliga ba, ko tana i gaɗukpa a kubana Betu-avin ba, ka̱ta̱ i yaꞋan a kucina n kula ku Vuzavaguɗu a̱ ubuta̱ wa ba.
028	HOS	004	016	Aza a Isaraila i ta̱ n ugbamukaci, tsu makparagi, Nini ɗai Vuzavaguɗu u kuguɓa le, tsu mokyon ma na i a kuguɓa a̱ ubuta̱ wi ijanu?
028	HOS	004	017	Ka̱sukpa̱i aza a Isaraila endeꞋen n le, adama a na i o kutono ta̱ a̱ma̱li.
028	HOS	004	018	Makyan ma na baci o kotsoi isoꞋoshi i le, ka̱ ta̱ a lyaꞋa kelime n cishakanlai ci le, a tsu laꞋa ta̱ n kuciga ili i wono, a na a̱ kuciya̱ tsugbayin.
028	HOS	004	019	Kabatalikpau ki ta̱ a̱ kupura̱ngu le gbende, ka̱ ta̱ kuneꞋen ku le ko okpo le ili i wono.
028	HOS	005	001	Panai ka nampa, a̱ɗa̱ anan ganu, kira̱nga̱i, a̱ɗa̱ uma a Isaraila, zuwai atsuvu, aza a kpaꞋa ku tsugono, i ta̱ a kuyaꞋanka ɗa̱ afada, adama a na yi okpo ta̱ maza a Mizipa, a̱ ubuta̱ u kucikpa a̱ma̱li ɗe a Taboru.
028	HOS	005	002	Ɗa i ga̱va̱ka̱i le kpenle ku uga̱vi adama a na ya aza le, mi ta̱ a kutakacika yaba dem vu ɗa̱.
028	HOS	005	003	Mpa n yeve ta̱ ka̱ɗu ka Ifirayimu, Aza a Isaraila i usokongi a̱ va̱ ba. a̱ɗa̱ kumaci ku Ifirayimu, i yaꞋan ta̱ cishakanlai, Aza a Isaraila tankpamu a natukpa ta̱.
028	HOS	005	004	Ka gbani-gbani ke le ka̱ ka̱sukpa̱ le o bono u Ka̱shile ke le ba, adama a na i ta̱ n a̱ɗu a cishakanlai, adama a nannai e yeve Vuzavaguɗu kpamu ba.
028	HOS	005	005	Ugbamukaci wa aza a Isaraila wu uta̱ ta̱ e keteshe, Aza a Ifirayimu i ta̱ a̱ kuta̱ɗa̱tsa̱ adama a unushi u le, aza a Yahuda feu a̱ kuta̱ɗa̱tsa̱ n ele.
028	HOS	005	006	N ushiga wu nlala n wa anaka, i ta̱ a kubana kula̱nsa̱ Vuzavaguɗu, ama i a̱ kuciya̱ yi ba, adama a na u ka̱sukpa̱ le ta̱.
028	HOS	005	007	A yaꞋanka ta̱ Vuzavaguɗu unambi wu usuɓi, a matsai muku n na mi n ni ba. a̱ ka̱ɗiva̱ ko wotoi u savu, i ta̱ a ku una le n ili i kashina i le.
028	HOS	005	008	Lika̱i kavana a Gibiya, i lika̱ vushari a Rama. yaꞋin yoroli i kuvon a Betu-avin, yaꞋin kujeꞋe ku kuvon kumaci ku Bayami.
028	HOS	005	009	Iɗika i Ifirayimu yi ta̱ o kokpo agali, a kanna ka atakaci, a̱ ka̱tsuma̱ ka kumaci ki Isaraila, n dansa ta̱ ili i na yi a̱ kugita̱ mayun.
028	HOS	005	010	Aza e kelime a Yahuda, okpoi tsu aza a na a tsu takpa atali e kureꞋe ku kashina, mi ta̱ a̱ kutsuwa̱n ka̱ le wupa u va̱, tsu na mini ma tsu aya.
028	HOS	005	011	Aza a Ifirayimu i ta̱ a̱ ka̱tsuma̱ ka atakaci, afada a lyaꞋa le ta̱, adama a na e sheshe ta̱ kutono a̱ma̱li.
028	HOS	005	012	Adama a nannai mi ta̱ o kokpo tsu kazun a Ifirayimu, ka̱ ta̱ n zuwa aza a Yahuda okpo agali.
028	HOS	005	013	Ana aza a Ifirayimu enei mɓa̱la̱ n le, aza a Yahuda feu enei usa̱n u le, ɗa aza a Ifirayimu o bonoi a Asiriya, a̱ ubuta̱ u mogono ma gbayin. Ama mogono ma̱ kuɓa̱nka̱ le, ko wu isa le ba.
028	HOS	005	014	Mi ta̱ o kokpo tsu kawu wa aza a Ifirayimu, tsu maku ma kawu kpamu wa aza a Yahuda. mi ta̱ a ku sazasa le ka̱ta̱ n laza, babu vuza na u ku isa le ekiye a̱ va̱.
028	HOS	005	015	Ka̱ ta̱ m bono a̱ ubuta̱ wu ida̱shi i va̱, ali makyan ma na a̱ la̱nsa̱i mu a̱ shika̱i unushi u le. a̱ ka̱tsuma̱ ka atakaci ele ɗa a̱ kula̱nsa̱ mu.
028	HOS	006	001	“Ta̱wa̱i, tsu bonoi u Vuzavaguɗu. U sazasa tsu ta̱, ama wi ta̱ o kupotsokpo tsu gogo na, u uka tsu ta̱ muna, ama wi ta̱ a̱ ku pala untsu a̱ tsu.
028	HOS	006	002	Ci yaꞋan baci ayin ere wi ta̱ a̱ kusabaꞋa tsu, a kanna ka tatsu wi ta̱ a̱ kuɗa̱ngusa̱ tsu, ka̱ ta̱ tsu da̱sa̱ngu e kelime ka̱ ni.
028	HOS	006	003	Tsu kira̱nga̱i, adama a na tsu yevei Vuzavaguɗu, kuta̱wa̱ ku ni mayun ɗa tsu na ubuta̱ u tsu akana. wi ta̱ a̱ kuta̱wa̱ tsu, tsu mini ma̱ Ka̱shile, tsu mini ma kaꞋwun, ma na ma tsu zuwa iɗika i ta̱na̱.”
028	HOS	006	004	Vuzavaguɗu u danai, yiɗa̱i n kuyaꞋanka n a̱ ɗa̱, aza a Ifirayimu? Yiɗa̱i n kuyaꞋanka n a̱ ɗa̱, aza a Yahuda? Ucigi u ɗa̱ wi ta̱ tsu egele makyan kenu tsu puwa̱nka̱, tsu ciza tsu na tsu tsu sa̱ruwa̱ n usana.
028	HOS	006	005	Adama a nannai ɗa n suki eneki a̱ va̱ a kapusai nu, mu unai le n kadanshi ka̱ una̱ u va̱, afada a̱ va̱ i ta̱ tsu kutashi ku kanna.
028	HOS	006	006	n ciga alyuka a̱ ɗa̱ ba, ama in ciga ta̱ kamayun n usuɓi wa̱ a̱ ɗa̱, kuyeve ku Ka̱shile kulaꞋa ta̱ alyuka o kusongu.
028	HOS	006	007	Ama a sula ta̱ uzuwakpani u va̱ tsu A̱da̱mu, a yaꞋankai mu unambi wu usuɓi.
028	HOS	006	008	Giliyadu likuci i ɗa ya aza a ka gbani-gbani, wi ta̱ a̱ kuka̱ra̱sa̱ n urotu wu mpasa.
028	HOS	006	009	Tsu na aza a̱ ma̱ga̱la̱ka̱ a̱ tsu puta̱ vuma, ta anan ganu a gbaɓai kaci nannai, adama a na a yaꞋan munuka a uye u Shekem, a kuyaꞋan ka gbani-gbani.
028	HOS	006	010	Me ene ta̱ ili yi unata̱ a kpaꞋa ki Isaraila, aza a Ifirayimu a kuyaꞋan cishakanlai, ɗa aza a Isaraila okpoi o kutono a̱ma̱li. aza a Isaraila a natukpa ta̱ ka̱ci ke le.
028	HOS	006	011	A̱ɗa̱ aza a Yahuda, a zuwaka ɗa̱ ta̱ kanna ka vu kyaꞋa. a makyan ma na ma kubono n uma a̱ va̱ a na a̱ pura̱i a kubana a ugbashi, m bonoko le n uciyi u le.
028	HOS	007	001	A makyan ma na baci n cigai kupotsotongu aza a Isaraila, ka̱ta̱ unushi wa aza a Ifirayimu wu uta̱ e keteshe n ka gbani-gbani ka aza a Samariya ka̱ uta̱ e keteshe, adama a na a yaꞋan ta̱ unambi wu usuɓi. ele oboki a ɗa n aza a̱ ma̱ga̱la̱ka̱,
028	HOS	007	002	Ama a zuwaka, a na mi a kuciɓa n ka gbani-gbani ke le ba, gogo na ka gbani-gbani ka̱ ka̱ra̱Ꞌa̱ le ta̱, ki ta̱ a̱ a̱shi a̱ va̱.
028	HOS	007	003	A kuzuwa mogono ma̱za̱nga̱ n ka gbani-gbani ke le, aza e kelime feu a̱ ma̱za̱nga̱ n unambi wu usuɓi u le.
028	HOS	007	004	Ra̱ka̱ vu le i ta̱ a mali ma tsugbani, tsu akina a kazatsu, tsu akina a na o kudoku nɗanga ba, a makyan ma na a̱yi biꞋi a kulapa kiya. ali a kubana a makyan ma na kiya ka ku shitai,
028	HOS	007	005	A kanna ka̱ ka̱ɗiva̱ ka kuzuwa mogono ma savu, a tsu zuwa ta̱ mogono n aza e kelime o soꞋo ma̱ra̱ ali ma maka le, ka̱ta̱ u gbaɓa kaci n aza a kavama.
028	HOS	007	006	Asuvu a usuɗukpi a na akina a kazatsu, wupa u le u tsu yongo ta̱ a kutasa ali kayin washi. n usana wu uta̱ tsu melentsu ma akina.
028	HOS	007	007	Ra̱ka̱ vu le asuvu a usuɗukpi tsu akina a kazatsu, a ku una aza o tsugono e le. ngono n le ra̱ka̱ a̱ yikpa̱ ta̱, ko vuza u sa̱la̱ka̱ mu ba.
028	HOS	007	008	Aza a Ifirayimu a gbaɓai kaci n uduniya, okpoi tsu kemeshe ka na a vadalukpai ba.
028	HOS	007	009	Omoci a̱ ka̱na̱i kulyaꞋa utsura u le, ama a zuka ba, ka̱nji ka̱ri ka̱ uta̱i le, ama e yeve ba,
028	HOS	007	010	A̱ra̱ɗi aza a Isaraila wu uta̱i e keteshe, n nannai dem o bono wa̱ va̱ ba, mpa na mi Vuzavaguɗu Ka̱shile ke le. kpamu a̱ la̱nsa̱ mu ba.
028	HOS	007	011	Aza a Ifirayimu i ta̱ tsu moɗoi, gogo lo a̱ ya̱nsa̱ le adama a na i n ugboji ba, anana a̱ la̱nsa̱ uɓa̱nki wa aza a Masar, makpaꞋa a panaka le a̱ ku la̱nsa̱ uɓa̱nki wa aza Asiriya.
028	HOS	007	012	Makyan ma na baci a kulaza, mi ta̱ a ku taɗuku maza ma̱va̱, mi ta̱ a̱ kucipa̱ka̱ le iɗika tsu na a ci yaꞋanka nnunu n na mi a ciꞋimkpi gaɗi.
028	HOS	007	013	Ili ya atakaci a kubana we le, adama a na a suma mu ta̱, i ta̱ a̱ kukuwa̱, adama a na a yaꞋanka mu ta̱ ugbamukaci. ko a na wo okpoi n ciga ta̱ kushiba̱ le, ama ɗa a̱ ka̱na̱i kuyaꞋanka mu aꞋuwa.
028	HOS	007	014	A̱ shika̱ ma̱shi me le a kubana wa̱ a̱ va̱ n ka̱ɗu ke te ba, a na i a̱ ma̱shi a iꞋuwa i le, a kiɗasai ikyamba i le tsu aza o kutono a̱ma̱li adama a ufolu ilikulya n ma̱kya̱n a yaꞋankai mu ugbamukaci.
028	HOS	007	015	Ko a na wo okpoi mpa ɗa m gbarai le, n zuwai le a tsurukpai, ama n nannai dem ɗa i a kuyaꞋanka mu kawuya.
028	HOS	007	016	A vadalukpakai mu kucina̱, o kutono a̱ma̱li a gbani. i ta̱ tsu utan u na u koɗoi. I ta̱ a ku una aza a̱ gba̱ra̱-gba̱ra̱ e le n kotokobi, adama a kadanshi ka̱ a̱ra̱ɗi ke le. i ta̱ o ko okpo ili i ma̱ka̱n a iɗika i Masar.
028	HOS	008	001	Zuwa kavana a una̱ u nu, tsu kajimba, irala i ɗa̱ yi a̱ kucipa̱ a gaɗi vu uma a Vuzavaguɗu, adama a na uma a sula ta̱ uzuwakpani u va̱, ɗa a yaꞋankai wila̱ uva̱ ugbamiwasuvu.
028	HOS	008	002	A̱shika̱i wa̱ a̱ va̱, a kudana, “Ka̱shila̱, a̱tsu aza a Isaraila tsu yeve wu ta̱.”
028	HOS	008	003	Ama aza a Isaraila a iwan ta̱ ili i na yi i singai, adama a nannai irala yi ta̱ a kuguva le.
028	HOS	008	004	A zuwai ngono, ama n wu ushuki uva̱ ba. a zuwai aza e kelime ama ba n wu ushuki uva̱ ɗa ba. a yaꞋankai ka̱ci ke le a̱ma̱li n azurufa n azanariya e le, na lo wo okpo le ta̱ ili i munuka.
028	HOS	008	005	Avu Samariya n iwan ta̱ ka̱ma̱li ke medendem ka nanlo, ka na vu maꞋin. Wupa uva̱ wi ta̱ a kaci ka̱ nu. Ali wannai ɗa̱i vi a̱ kuka̱sukpa̱ kuyaꞋan ili yu unata?
028	HOS	008	006	Ka̱ma̱li ka ka aza Isaraila kaꞋa, kesheꞋwi kaꞋa ka yaꞋin kaꞋa. ka̱ma̱li kaꞋa Ka̱shile ka ba. ka̱ma̱li ka nanlo ki iyoci i medendem ma Samariya. i ta̱ kuɓoso kaꞋa.
028	HOS	008	007	Ɗa uma a Samariya a̱ ca̱Ꞌi ili i gbani, adama nannai i a kukyaꞋa ili ba. adama a na ilya i na yi kashani yi n aci ba, yi a kumatsa muku ba. ko i matsa baci, omoci a ɗa i a ku lyaꞋi ɗa.
028	HOS	008	008	O soɗongi aza a Isaraila ra̱ka̱, ama gogo na i ta̱ a̱ ka̱tsuma̱ ka uma, tsu ili i gbani.
028	HOS	008	009	Adama a na a laza ta̱ a kubana wa aza Asuriya tsu makparagi ma na mi a̱ ka̱ka̱ra̱sa̱ endeꞋin. tsugono tsa aza a Isaraila a uɓon u gaɗi a tsupa ta̱ ikebe. i kula̱nsa̱ we eri wa aza o yoku
028	HOS	008	010	Ko a na wo okpoi a tsupa ta̱ ikebe a uduniya, Mi ta̱ o kudoku kuɓolongu le. I ta̱ kpamu a̱ ku na̱mgba̱ ka̱tsuma̱, adama atakaci o mogono ma gbayin.
028	HOS	008	011	“A makyan ma na aza a Isaraila a uɓon u gaɗi i o kudoku kumaꞋa atali alyuka adama alyuka a kutakpa ku unushi, ta kpamu atali alyuka a nanlo okpoi ubuta̱ u kudoku kuyaꞋan unushi.
028	HOS	008	012	Ko kuyaꞋin ku ɗa baci n ɗanakai le wila̱ uva̱, ama ayin tutu a ɗika ta̱ u ɗa ili i savu.
028	HOS	008	013	A tsu pana ta̱ uyoꞋo u kuneke alyuka adama a ku takuma inyama, ama mpa Vuzavaguɗu n tsu pana uyoꞋo u le ba. Vuzavaguɗu wi ta̱ a kuciɓa n ka gbani-gbani ke le. mi ta̱ a kutakacika le adama unushi u le. Mi ta̱ a kuzuwa le o kubono a Masar.
028	HOS	008	014	Aza a Isaraila a cinukpai n vuza na u yaꞋin le, a maꞋin iꞋuwa i gbagbaꞋin, Aza a Yahuda feu a maꞋa ta̱ nshilya n likuci n a̱ bunda̱i. Ama mi ta̱ a̱ ku suku n akina a̱ likuci ya, ka̱ta̱ akina a o songu iꞋuwa yi ngono n le ma.”
028	HOS	009	001	Ka̱ta̱ i yaꞋan ma̱za̱nga̱ ba, a̱ɗa̱ aza a Isaraila, ka̱ta̱ i yaꞋan ma̱za̱nga̱ tsu uma a na a buwai ba. Adama a na i yaꞋan ta̱ unambi wu usuɓi, ɗa i ka̱sukpa̱i Ka̱shile ka̱ ɗa̱. i tonoi a̱ma̱li, tsu kashakanlai ka na ki o kutono ali. a̱ ubuta̱ wu ulanga u kulapu dem, i dengei ka̱ci ka̱ ɗa̱ a̱ ka̱ma̱li ka Balu, tsu ashakanlai, yi ta̱ a kupana uyoꞋo u katsupu ka na yi e, kusheshe a̱yi ɗa u nekei ɗa̱.
028	HOS	009	002	Ubuta̱ wu ulanga u kulapu n ubuta̱ u kupisha ma̱kya̱n wi a ku lyaꞋatangu ba. ma̱kya̱n ma savu mi a ku yawa le ba.
028	HOS	009	003	Uma a Isaraila a uɓon u gaɗi a̱ kuda̱sa̱ngu iɗika i Vuzavaguɗu ba, i ta̱ o kubonoko n aza o yoku a masar. aza o yoku kpamu i ta̱ a kubana Asiriya. ra̱ka̱ vi le i ta̱ a kulyaꞋa ilikulya yi unata.
028	HOS	009	004	I a kufuɗa kuneke Vuzavaguɗu alyuka a̱ ma̱kya̱n ba. wi a kuyaꞋan ma̱za̱nga̱ n kuneꞋe ku le ba. ili i kulyaꞋa i le n alyuka e le i natukpa le ta̱, tsu ili kulyaꞋa ya aza a kpalu. vuza na baci de dem u lyaꞋi i ɗa wi ta̱ o ko okpo n ma̱shinda̱. adama a na ili i kulyaꞋa ya yi ta̱ a kuyaꞋanka le a̱guma̱ a kambulu koci, i a kubanka i ɗa a kpaꞋa ku Vuzavaguɗu ba.
028	HOS	009	005	Yiɗa̱i tana yi a kuyaꞋansa, a kanna ka na o foɓusoi adama a̱ ka̱ɗiva̱? Kanna ka̱ ka̱ɗiva̱ ka Vuzavaguɗu?
028	HOS	009	006	Ko i laꞋaka baci n wuma u ɗa̱ a kanna ka nanlo, Aza a Masar i ta̱ o kuɓolongu ɗa̱, i ta̱ a kuciɗa̱ngu ɗa̱ a Memfisu a iɗika i le. Awana i ta̱ a ku isa ili i singai i ɗa̱. awana a i ta̱ a kupala a̱pa̱m e le.
028	HOS	009	007	Ayin atakaci a̱ ta̱wa̱ ta̱, kanna ka katsupu ka yawa ta̱. ayin a na yi a̱ kuciya̱ katsupu ka ili i na i yaꞋin, Isaraila wi ta̱ e kuyeve. A danai, keneki kalau kaꞋa, i dana ta̱ kpamu vuza na wi n ayinviki kadanshi n a̱yi kajarishi kaꞋa. adama ka̱bunda̱i ka̱ unushi ka̱ ɗa̱, i iwain mu.
028	HOS	009	008	Keneki, a̱yi ɗa vuza kindi adama a uma Isaraila e kelime ka Ka̱shile ka̱ ni, ama n nanai dem yi a kuzuwaka le maza. a uye u le ra̱ka̱ tsu nnunu. A kpaꞋa ku Vuzavaguɗu feu i ta̱ a tsurala n keneki.
028	HOS	009	009	A bana ta̱ daꞋangi a̱ ka̱tsuma̱ ku unambi u kamayun, tsu ayin a aza a Gibiya. Vuzavaguɗu wi ta̱ a kuciɓa n kawuya ka̱ ɗa̱. wi ta̱ a ku takacika ɗa̱ adama unushi u ɗa̱.
028	HOS	009	010	“Vuzavaguɗu u danai, n cina ta̱ aza a Isaraila a kakamba a na umaci u ma̱biri. me ene ta̱ ikaya i ɗa̱ tsu umaci wu ugiti u ma̱biri, ama a na a̱ ta̱wa̱i a Balu-piyo, ɗa erengi ka̱ci ke le u ka̱ma̱li ka Balu ɗa okpoi ili yu unata ci ili i na a cigai.
028	HOS	009	011	Tsugbayin tsu Ifirayimu ci ta̱ a ku imkpa tsu manunu babu kumatsa, babu kpamu kuyaꞋan ku ka̱tsuma̱, babu kuɗika ku ka̱tsuma̱
028	HOS	009	012	Ko o woku muku, mi ta̱ a ku una n ɗa babu o gbonguro. ali a kubana a vuza vu ukocishi, ke le ko kotso ta̱ a makyan ma na baci n ka̱sukpa̱i le.
028	HOS	009	013	Mayun, me ene ta̱ kumaci ku Ifirayimu, tsu nɗanga n dabino a iɗika i singai. ama ɗanna anana, Isaraila a̱ utuka̱ ta̱ n muku n le a kukiɗa.”
028	HOS	009	014	Neke le, Vuzavaguɗu yiɗa̱i vi e kuneke le? Neke le kamatsatsu ka na ka̱ kutuka̱ n ka̱tsuma̱ ba, koɓolo n mani me ɗekpu.
028	HOS	009	015	“Adama a ka gbani-gbani ke le a Giliga, Ta ɗe n iwain le. Adama a unushi u na a yaꞋin, Mi ta̱ o kuloko le a kpaꞋa ku va̱. Mpa m buwa a kuciga le kpamu ba, aza a gbagbaꞋin e le ra̱ka̱ aza o kugoyi a ɗa
028	HOS	009	016	A una ta̱ uma a Ifirayimu, aralu e le e ɗekpe ta̱, a kumatsa muku ba. Ko ta na a matsa baci, Mi ta̱ a ku una muku n le n na a cigai.”
028	HOS	009	017	Ka̱shila̱ ka̱ va̱ ki ta̱ a ku iwan le, adama a na o tono kadanshi ka̱ ni ba, i ta̱ o ko okpo aza a̱ ka̱ka̱ra̱sa̱ a̱ ka̱tsuma̱ a uma aduniyan.
028	HOS	010	001	Aza a Isaraila i ta̱ tsu maɗanga mi itacishi, ma na ma tsu neke umaci n a̱bunda̱i. a makyan ma na muku n le mi o kudoku, Ta feu atali alyuka a̱ma̱li e le o kudokusu nannai. a makyan ma na uciyi wi iɗika i le wi o kudoku n ka̱bunda̱i, ta feu tsuloboi tsu katalikalyuka ka ki a kuyimkpa nannai.
028	HOS	010	002	A̱ɗu e le e pecei kure, ama gogo na mayun ɗa a isa atakaci a unushi u le. Vuzavaguɗu wi ta̱ o kuɓososo atali alyuka ele ra̱ka̱ ka̱ ta̱ kpamu u la̱nga̱sa̱ atali a na a tsu yaꞋan ka alyuka.
028	HOS	010	003	Gogo na i ta̱ a kudana, “Tsu buwa n mogono ba, adama a na tsu pana wovon u Vuzavaguɗu ba. Ko cishi baci n mogono, ama yiɗa̱i mogono mi a kufuɗa kuyaꞋan ka tsu?”
028	HOS	010	004	Motonu maꞋan koci i a kuyaꞋan, a kuyaꞋan a uzuwakpani wa aꞋuwa, adama a nannai afada aꞋuwa a̱ ka̱na̱i kuɗa̱nga̱, tsu mita̱ ma gbani-gbani mo tsukono a kashina.
028	HOS	010	005	Aza a na i a ida̱shi a Samariya e jeꞋekei ikyamba adama o wovon, adama a̱ ka̱ma̱li ke medendem ma Betu-avin, uma i ta̱ a kuyaꞋan kpalu adama a̱ ni. anan ganu vu ka̱ma̱li va, i ta̱ a̱ ku na̱mgba̱, ka̱tsuma̱ adama a̱ ni, adama a na tsugbayin tsu ka̱ma̱li ka tsu ka̱sukpa̱ yi ta̱.
028	HOS	010	006	I ta̱ a kubanka m medendem ma Asiriya adama a na a tsupaka mogono ma gbayin utafu. I ta̱ e kuneke Ifiraimu wono, Aza a Isaraila tana i ta̱ a kupana wono, adama odoki a na o tonoi.
028	HOS	010	007	Mogono ma aza a Samariya mi ta̱ a̱ ku puwa̱nka̱, tsu kapufu a gaɗi vu mini.
028	HOS	010	008	Ubuta̱ wa avasa a gaɗi vu aginda a Avin, a uɓon u na aza a Isaraila a tsu yaꞋan unushi, ra̱ka̱ i ta̱ o kuɓoso le, Awana i ta̱ o ku gbonguro a gaɗi vu atali alyuka ele, Uma i ta̱ a kudana nsasan m gbagbaꞋin ma, “palai tsu,” wa nsasan n kenkeꞋen kpamu, “Yikpa̱i a gaɗi vu tsu” Vuzavaguɗu u kiɗaka ta̱ aza a Isaraila afada.
028	HOS	010	009	Vuzavaguɗu u danai, ali a̱ ugiti wu unushi u ɗa̱ a Gibiya, i ka̱sukpa̱ ba kuvon tana ki ta̱ a kulyaꞋa le a Gibiya?
028	HOS	010	010	Mi ta̱ a kutakacika uma a nanlo aza a unushi, ka̱ ta̱ o ɓolongu uduniyan a yaꞋan tsurala n e le, i ta̱ a kutakacika ɗa̱ adama a unushi wa̱ a̱bunda̱i u ɗa̱.
028	HOS	010	011	Kumaci ka aza a Ifiraimu ki ta̱ tsu kanaka ka na a piꞋisakai kunima, ka na kpamu ka tsu pana uyoꞋo u kuyaꞋan kuyelyukpu. gogo na n zuwaka ta̱ Isaraila kogboro ka̱ a̱miki e kuɗeku ku singai ku ni. n zuwai kumaci ku Yahuda ku rono ma̱ba̱ri ma kulima. kumaci ku Yakubu tankpamu ki ta̱ a kucimba ka ka̱ci ka̱ ni.
028	HOS	010	012	YaꞋankai ka̱ci ka̱ ɗa̱ vica̱Ꞌa̱ vu singai, ka̱ ta̱ i kyaꞋa ili i na i cigai, adama a na makyan ma kula̱nsa̱ Vuzavaguɗu ma yawa ta̱, adama a na u ta̱wa̱ u tsuwa̱nka̱ tsu una̱singai.
028	HOS	010	013	Ama ɗa i kucukpai i ca̱Ꞌi kawuya, ɗa kpamu i kyaꞋi kawuya, i lyaꞋi katsupu ka aꞋuwa. Adama a na i neke ta̱ a̱ɗu a uye u ka̱ci ka̱ ɗa̱, koɓolo kpamu n ka̱bunda̱i ko ovonshi a̱ ɗa̱.
028	HOS	010	014	Adama a nannai yoroli i kuvon yi ta̱ a̱ kuɗa̱nga̱ a̱ ka̱tsuma̱ ka uma a̱ nu, a̱ likuci yi ukanji i ɗa̱ ra̱ka̱, i ta̱ o kuɓoso le. uteku tsu na Shalmanezer wu unai Betarbel a kanna ka kuvon, ɗa kpamu u ɓasangi aci a̱ma̱ci koɓolo n a̱ muku a iɗika.
028	HOS	010	015	Ta feu a kuyaꞋanka ɗa̱ nannai, A̱ɗa̱ aza e Betelu, adama a ka gbani-gbani ka̱ a̱bunda̱i ka̱ ɗa̱. n ugiti u kuvon i ta̱ a ku una mogono mi Israila.
028	HOS	011	001	A makyan ma na Isaraila wi maku me kenu, n ciga yi ta̱, ɗe a Masar n ɗekushei ni maku ma̱va̱.
028	HOS	011	002	A makyan ma na mi a kudoku kuɗekushe le, ta feu kpamu i a kulyaꞋa kelime n kuyaꞋan kugoyi nannai. ɗa i a kuneke Balu alyuka, i a kusongu ku yi ili i ma̱gula̱ni.
028	HOS	011	003	Ko a na wo okpoi mpa ɗa n piꞋisakai Ifirayimu nwalu. N ɗikai le ekiye a̱ va̱, ama e yeve a na mpa ɗa n la̱na̱i le ba.
028	HOS	011	004	N ronoi le n tuka̱i wa̱ a̱ va̱ n awin a usuɓi, n shiyai le n ucigi, ba n awin atakaci tsu irala i ɗa̱ ba. mo okpoi le tsu vuza vu kuɗika kogboro eɗeku e le. ɗa n kuɗa̱ngi n lyaꞋatangi le.
028	HOS	011	005	Tsu na wo okpoi uma a̱ va̱ a iwain kubono a ubuta̱ u va̱, i ta̱ o kubono a iɗika i masar, mogono ma Asiriya tana wi ta̱ a kulyaꞋaka le tsugono.
028	HOS	011	006	Kotokobi ko kuvon ki ta̱ a la̱nga̱sa̱ likuci i le, kuvon ki ta̱ a ku una anan ganu va̱ a̱ma̱li e le, adama odoki a gbani-gbani e le.
028	HOS	011	007	Uma e sheshe ta̱ ɗa a̱ ka̱sukpa̱i mu, ko tsu na wo okpoi e ɗekushe mu Vuzavaguɗu, babu vuza na u cikpai ni.
028	HOS	011	008	Nini ɗai n kusabaꞋa ɗa̱, a̱ɗa̱ aza a Ifiraimu? Nini ɗai n ku ka̱sukpa̱ ɗa̱, a̱ɗa̱ aza a Isaraila? Nini ɗai n kubonoko ɗa̱ tsu Aduma? Nini ɗai n kuyaꞋan n avu tsu Zeboyim? Ka̱ɗu ka̱ va̱ ki ta̱ izumgbi a̱ ka̱tsuma̱ ka̱ va̱, asuvayali a̱ va̱ wa̱ nu i ta̱ o kudokusu.
028	HOS	011	009	Mi a kutakacika wu a wupa wu usuɗukpi ba, mi kpamu a kudoku ku una aza a Isaraila a uɓon u gaɗi ba adama a na mpa Ka̱shile kaꞋa, mpa vuma ɗa ba, mpa ɗa vuza ciɗa na mi a̱ ka̱tsuma̱ ka̱ ɗa̱. mi a̱ kuta̱wa̱ ɗa̱ n ka̱ɗu ka̱ usuɗukpi ba.
028	HOS	011	010	Uma a̱ va̱ i ta̱ o kutono Vuzavaguɗu, Mpa Vuzavaguɗu vuza na u kuyaꞋan yura̱ tsu kawu. muku n va̱ ra̱ka̱ mi ta̱ a̱ kuta̱wa̱ n kujeꞋeke ki ikyamba, i ta̱ a̱ kuta̱wa̱ a iɗika i ka̱livi.
028	HOS	011	011	I ta̱ a̱ kuta̱wa̱ n kujeꞋe ki ikyamba a Masar, tsu moɗoi kpamu a iɗika i Asiriya, mi ta̱ kpamu o kubono ko le a iꞋuwa i le. Mpa vuza Vuzavaguɗu n dansai.
028	HOS	011	012	Aza a Ifiraimu a kanza mu ta̱ n aꞋuwa, ɗa kpamu kpaꞋa ka aza a Isaraila ku kanzai mu kula̱nga̱su. Ama aza a Yahuda a vadalukpakai mu kucina̱, mpa na mi Ka̱shile ka ciɗa.
028	HOS	012	001	Ili i na aza a Isaraila a uɓon u gaɗi i a kuyaꞋan, yo okpo ta̱ gbani a na aza a na i a kuguɓa wunla̱i i o kutono wunla̱i u kasana kulivi dem. I o kudoku kuyaꞋan aꞋuwa n vishili, ɗa a zuwai uzuwakpani n iɗika i Asiriya, i kpamu a kubansuka n maniꞋin ma zaitu a iɗika i Masar.
028	HOS	012	002	Vuzavaguɗu wi ta̱ n kadanshi adama uma a Yahuda, wi ta̱ a kutakacika aza a Isaraila adama a uye u le, wi ta̱ a kutsupa le derere tsu ulinga u na a yaꞋin.
028	HOS	012	003	Babu na tana a matsa akaya e le Yakubu, u ka̱na̱i ka̱civa̱ ka̱ vuza̱ ni, makyan ma na u gbonguroi ɗa u yaꞋin mpolo n Ka̱shile.
028	HOS	012	004	Yakubu u yaꞋan ta̱ mpolo n kalingata ɗa u ciya̱i ulyaꞋi. U yaꞋin ma̱shi ma̱ kula̱nsa̱ una̱singai, u kalingata. Vuzavaguɗu u cinai ni e Betelu, taɗe u yaꞋin kadanshi n a̱yi.
028	HOS	012	005	Vuzavaguɗu Ka̱shile MalaꞋimili, Vuzavaguɗu ɗa kula kuni.
028	HOS	012	006	Adama a nannai, i bono u Ka̱shile ka̱ ɗa̱. I ciga yi, i yaꞋan a fada a mayun, i zuwa a̱ɗu a̱ ɗa̱ u Ka̱shile ka̱ ɗa̱ ayin dem.
028	HOS	012	007	Vuzavaguɗu u danai, “Aza a tsulaga a tsu yaꞋan ta̱ u linga n kagisamkpatsu ka aꞋuwa, ɗa kpamu i ucigi u kuyaꞋan kalyaꞋa.
028	HOS	012	008	Aza a Isaraila a uɓon u gaɗi a danai, gogo na ci ta̱ n uciyi. Tsu ciya̱ka̱ ta̱ ka̱ci ka̱tsu uciyi. A̱ ka̱tsuma̱ ku uciyi u tsu ra̱ka̱, a̱ kuciya̱ tsu n ka gbani-gbani ba, ana a kudana tsu yaꞋan ta̱ unushi ba.
028	HOS	012	009	Mpa Vuzavaguɗu mpa ɗa Ka̱shile ka̱ ɗa̱, ali ɗe a iɗika i Masar, mi ta̱ o kudoku ku zuwa ɗa̱ i da̱sa̱ngu a uye, uteku tsu na i yaꞋin, a ayin a ka̱ɗiva̱ ka na a zuwakai ɗa̱.
028	HOS	012	010	N yaꞋankai ɗa̱ kadanshi n una̱ u eneki, Mpa ɗa n nekei eneki a yaꞋin kene n a̱bunda̱i, ɗa n nekei ɗa̱ kadanshi n asan.”
028	HOS	012	011	Ko n tsu nannai dem a Giliyadu ka̱ma̱li ki ta̱ ɗe, ama kutoni ku ɗa̱ ku gbani ku ɗa. Ɗe a Giliga i ci yaꞋan ta̱ alyuka obomburom, ama atali alyuka a̱ɗa̱, i ta̱ a kutaɗuku su le a̱ ka̱pula̱ka̱.
028	HOS	012	012	Akaya a̱ tsu Yakubu u sumai a kubana a iɗika i Siriya, ta ɗe a̱yi u yaꞋin tsugbashi tsu kula̱nsa̱ vuka u zuwa, adama a na u ciya̱ vuka, u yaꞋin kaguɓa ka nlala.
028	HOS	012	013	Nu utsura u kukiye ku keneki, Vuzavaguɗu wu utuka̱i aza a Isaraila a Masar, n kukiye ku keneki kpamu ɗa we erei le.
028	HOS	012	014	Ɗa aza a Isaraila a zuwai Ka̱shila̱ ka yaꞋin wupa ka̱u, Vuzavaguɗu wi ta̱ n katsupu adama a unushi u le, n wono u na a̱ tsunki ni.
028	HOS	013	001	Ana Ifirayimu u yaꞋin kadanshi, ɗa uma a̱ ka̱na̱i kujeꞋeke ikyamba, a cikpa yi ta̱ a̱ ka̱tsuma̱ ki Isaraila. Ama u yaꞋan ta̱ unushi a̱ ubuta̱ u kutono ka̱ma̱li ka Balu, ɗa u kuwa̱i.
028	HOS	013	002	Ali n anana i ta̱ a kulyaꞋa kelime n kuyaꞋan unushi, ɗa u yaꞋankai ka̱ci ka̱ ni ka̱ma̱li, ayimi a na a fuɗai ɗa a ci yaꞋan ka̱ma̱li ka azurufa. a̱ma̱li a ra̱ka̱ ulinga we ekiye u ɗa. u tsu dana ta̱ uma e neke le alyuka, “Oɓongu iyoci i kobomburon ka.”
028	HOS	013	003	Adama a nannai i ta̱ o ko okpo tsu egele a usana, tsu ciza tsu na tsu laza gogo lo, tsu kopo ka na wunla̱i u tsu pura̱ a̱ ubuta̱ wu ulanga u kulapu ki ishina. tsu ka̱nga̱ e kenle.
028	HOS	013	004	Ama mpa ɗa Vuzavaguɗu Ka̱shila̱ ka̱ ɗa̱, ili i na i ɗikai a iɗika i masar. I yeve Ka̱shile koyoku ba sai mpa, mpa ɗa kishi koci babu koyoku.
028	HOS	013	005	Mpa ɗa n la̱na̱i ɗa̱ e meremune, a iɗika i na yi n mini ba.
028	HOS	013	006	Ama a na i ciya̱i uciyi wi ili i kuzuwa, i lyaꞋi ɗa i cuwa̱i, wuma u ɗa̱ u panai uyoꞋo, ɗa i yaꞋin a̱ra̱ɗi, i cinukpai nu mpa.
028	HOS	013	007	Mi ta̱ a̱ kuta̱wa̱ ɗa̱ tsu kawu, m puta̱ ɗa̱ tsu mesheꞋe ma kakamba.
028	HOS	013	008	Mi ta̱ a̱ kuta̱wa̱ le tsu Ka̱kunzu, ka na a̱ pura̱i muku n ni. mi ta̱ a ku saza nka̱nga̱ n le, n takuma le tsu kawu, tsu manama ma kakamba mi ta̱ a ku sazasa le.
028	HOS	013	009	A̱ɗa̱ uma a Isaraila, mi ta̱ a ku una ɗa̱, Yayi wi a kufuɗa kuɓa̱nka̱ ɗa̱?
028	HOS	013	010	Gogo na teɗai mogono ma̱ ɗa̱? Ɗekei ni adama a na u ɓa̱nka̱ ɗa̱, Te ɗai aza e kelime a̱ likuci i ɗa̱? Aza a na i folonoi mu n neke ɗa̱, “YaꞋan ele a̱ ɓa̱nka̱ ɗa̱.”
028	HOS	013	011	N wupa u ɗa n nekei ɗa̱ mogono, ɗa mu n takpai ni n asuvusuɗukpi.
028	HOS	013	012	O ɓolongu ta̱ unushi wa aza a Ifirayimu, a zuwai unushi u le o mopon.
028	HOS	013	013	atakaci a̱ ta̱wa̱ yi ta̱ tsu vuka vu limata, ama wi ta̱ tsu maku ma na mi n ugboji ba, vuza na u iwain a matsai yi a makyan ma na ma gaꞋin.
028	HOS	013	014	M shiba̱ le a̱ ubuta̱ wu utsura wu ukpa̱ N wawa le a̱ ubuta̱ wu ukpa̱ Avu ukpa̱ teɗai ma̱dukpa̱ ma̱ nu? Kasaun teɗai munuka ma̱ nu mi? Mpa mi o kudoku kupana asuvayali e le kpamu ba.
028	HOS	013	015	Ko a na wo okpoi aza a Isaraila i ta̱ a kuyimkpa tsu mita̱, wunla̱i u kasana wi ta̱ a̱ kuzuwa le e ɗekpe. Wunla̱i u Vuzavaguɗu u ɗa u kulapa ɗe a kakamba. a̱shi a̱ mini i ta̱ e kuɗekpe, ayinva e le i ta̱ e kuɗekpe. wunla̱i wa wi ta̱ a̱ kupura̱ ucanuku u kuzuwa u singai u le ra̱ka̱, u la̱nga̱sa̱ ili i na i gaꞋin dem.
028	HOS	013	016	Aza a Samariya i ta̱ a ku isa katsupu ku unushi u le, adama a na yaꞋanka ta̱ Ka̱shila̱ ke le ugbami u kaci. I ta̱ a kubana ukpa̱ u kotokobi, i ta̱ a kuɓasangu su aci e nreɓu n le a iɗika, ka̱ ta̱ kpamu a ɓatsa a̱ma̱ci e le a na i n a̱tsuma̱.
028	HOS	014	001	A̱ɗa̱ uma a Isaraila, bonoi a̱ ubuta̱ u Vuzavaguɗu Ka̱shile ka̱ ɗa̱, adama a na unushi u ɗa̱ u zuwa ɗa̱ ta̱ ma̱ta̱ɗa̱.
028	HOS	014	002	Bonoi u Vuzavaguɗu n kadanshi, i folono yi, “Cinukpaka tsu unushi u tsu, isa tsu adama a kasingai ka̱ nu, a̱tsu ci ta̱ a kucikpa wu nu una̱ u tsu.
028	HOS	014	003	Aza Asiriya a kufuɗa ku isa tsu ba, ci kpamu a kuzuwa a̱ɗu odoku o kuvon ba. ko tsu dana a̱ma̱li, a̱ɗa̱ ɗa Ka̱shile ka̱ tsu, adama a na wa̱ a̱ nu u ɗa makpaꞋan ma tsu ciya̱ kasingai.
028	HOS	014	004	Vuzavaguɗu u danai, mi ta̱ a kucinukpa ka le unushi u le, Mi ta̱ a kuciga le n ka̱ɗu ka̱va̱ ba̱ri, adama a na wupa u va̱ we ele u vaku ta̱.
028	HOS	014	005	Mi ta̱ o kokpo tsu ciza wa aza a Isaraila, i ta̱ a kulyaꞋa kelime tsu apulufa, i ta̱ a kuyaꞋan aralu tsu nɗanga n gbagbaꞋin n Sida a Lebano.
028	HOS	014	006	Acaka e le i ta̱ a kutatsa, ugaꞋin u le wi ta̱ o ko okpo tsu nɗanga n Zaitu, i ta̱ a kuyaꞋan ma̱gula̱ni, tsu nɗanga n Sida a Lebano.
028	HOS	014	007	I ta̱ o kubono a̱ da̱sa̱ngu a̱ kulu ku le, i ta̱ a kucimba ishina n a̱bunda̱i, i ta̱ a kuyaꞋan a̱pa̱lu tsu kashina ki itacishi. Ma̱gula̱ni me ele mi ta̱ a̱ ku uta̱ kula tsu ma̱kya̱n a Lebano.
028	HOS	014	008	Aza a Ifirayimu i ta̱ a kudana, yiɗa̱i i burai tsu n a̱ma̱li? Adama a na mpa Ka̱shile ke le kaꞋa, mpa ɗa n kupana ka le, n zuwaka le una̱singai. tsu nɗanga ma̱ a̱vuku m a̱bunda̱i a makyan dem, ta feu mpa Vuzavaguɗu n kuzuwa le a yimkpa nannai, mpa ɗa kumiꞋi ku una̱singai u le.”
028	HOS	014	009	Yayi wi n ugboji? YaꞋan u yeve ili nampa ya, Yayi wi n kuyeve? YaꞋan u yeve i ɗa. Adama a na uye u Vuzavaguɗu derere ɗa u ɗa wi, aza a kamayun a̱ ka̱ɗu, a ci yaꞋan ta̱ nwalu a uye wa n ma̱ta̱na̱, ama aza a unushi wu ucigi u ka̱ɗu, a̱ tsu ta̱ɗa̱tsa̱ ta̱ we ele.
#
# BOOK	029	JOE	Joel	Juwelu
029	JOE	001	001	Vuzavaguɗu u yaꞋin kadanshi n Juwelu kolobo ka Petuwelyu.
029	JOE	001	002	Panai kakuna ka nampa, a̱ɗa̱ nkoshi m gba̱ra̱-gba̱ra̱, zuwai atsuvu a̱ ɗa̱, a̱ɗa̱ na yi punu ida̱shi a iɗika ya. a saꞋwa ta̱ kuyaꞋan ili i tsu nampa a ayin a̱ ɗa̱? Ko a ayin a ikaya i ɗa̱?
029	JOE	001	003	Tonukoi muku n ɗa̱ kaꞋa, ka̱ta̱ muku n ɗa̱ feu o tonuko muku n le, ka̱ta̱ muku ntsukaya n ɗa̱ o tonuko ntsukaya n na n kuta̱wa̱.
029	JOE	001	004	Ili i na ka̱kuma̱ ka̱ nta̱ɗa̱ma̱ci ka takumai ɗa i buwai, akyun a gbagbaꞋin o kotso a takumai, Ili i na akyun a gbagbaꞋin a takumai ɗa i buwai, ka̱kuma̱ ka̱ nta̱ɗa̱ma̱ci n kenkeꞋen ko kotso ka takumai.
029	JOE	001	005	Jimgbai, a̱ɗa̱ na ma̱ra̱ ma makai, i shika̱, lapai una̱, a̱ɗa̱ na yi osoꞋi a̱ ma̱ra̱, lapai una̱ adama a unambi u ma̱kya̱n ma savu, adama a na e pece ɗa̱ ta̱ n maꞋan.
029	JOE	001	006	Adama a na uma a̱ kpa̱ta̱ra̱ ta̱ iɗika i va̱, uma a utsura a ɗa, ka̱bunda̱i ke le ki kukece ba, anga e le i ta̱ n alyu tsu anga a kawu,
029	JOE	001	007	A̱ la̱nga̱sa̱ ta̱ ashina a itacishi a̱ va̱, ɗa a takumai nɗanga mu mbiri. E sheꞋwei a̱vu e le ra̱ka̱, a̱ ka̱sukpa̱i acaka e le wa̱ri.
029	JOE	001	008	Shika̱i tsu mekere, ma na mi a̱ ma̱shi adama a ukpa̱ u kamana ka̱ ni.
029	JOE	001	009	Anan ganu a̱ na̱mgba̱i a̱tsuma̱, adama a na babu kuneꞋe ki ishina n ki ili i kusoꞋo, a kpaꞋa ku Vuzavaguɗu.
029	JOE	001	010	Ashina ra̱ka̱ okpo ta̱ a̱pula̱ka̱, iɗika feu i ɗekpe ɗe, Ishina i na̱mgba̱ ɗe, ma̱kya̱n feu me ɗekpe ɗe, babu kpamu maꞋin ma zaitu.
029	JOE	001	011	Na̱mgba̱i a̱tsuma̱ a̱ɗa̱ acimbi, lapai una̱, a̱ɗa̱ acimbi ashina a itacishi, na̱mgba̱i a̱tsuma̱ adama a itabi m bali, adama a na a̱ la̱nga̱sa̱ ta̱ ili i kashina.
029	JOE	001	012	Ashina a itacishi a̱ ɗa̱ e ɗekpe ta̱ ra̱ka̱, nɗanga mu mbiri n ɗa̱ n ɗekpe ta̱, nɗanga n Ruman, nu nshuwa nu nɗanga n na m buwai ra̱ka̱ n ɗekpe ta̱. Mayun ma̱za̱nga̱ ma vuma vu lima̱ mo kotso ta̱.
029	JOE	001	013	A̱ɗa̱ anan ganu a na yi a kuyaꞋan alyuka, a katalikalyuka ka Vuzavaguɗu, ukai akashi a kpalu, i shika̱, i uwa A̱Ꞌisa̱ a gbayin yi asa n akashi a kpalu a̱ ɗa̱, adama a na babu ishina ko ma̱kya̱n, ma na a kuyaꞋanka alyuka A̱Ꞌisa̱ a gbayin a̱ Ka̱shile ka̱ ɗa̱.
029	JOE	001	014	Salai kuyaꞋan kakuli, yaꞋin koɓolo ka gbangam. ɓolongi nkoshi m gba̱ra̱-gba̱ra̱ n uma a iɗika ya ra̱ka̱, A̱Ꞌisa̱ a gbayin a Vuzavaguɗu Ka̱shile ka̱ ɗa̱, i banka n ma̱shi ma̱ ɗa̱ u Vuzavaguɗu.
029	JOE	001	015	Ili ya atakaci ɗa a kanna ka nanlo. Adama a na kanna ka Vuzavaguɗu ka yawa ta̱ ɗevu, atakaci a ɗa a MalaꞋimili a̱ kuta̱wa̱.
029	JOE	001	016	A̱ a̱shi a̱ tsu ɗa a̱ la̱nga̱sa̱i tsu ilikulyaꞋa, babu ma̱za̱nga̱ n kupana ku uyoꞋo, a kpaꞋa ku Ka̱shile ka̱ tsu.
029	JOE	001	017	IcuꞋu i kuwa̱i adama a uɗekpu wi iɗika, mpon n na̱mgba̱i, ɗa n fa̱da̱i. adama a na babu ishina,
029	JOE	001	018	La̱na̱ tsu na anaka i a̱ yura̱. Ushiga wa anaka u yangalai, adama a na a̱ ciya̱ ijanu ba, ushiga wu nlala feu atakaci.
029	JOE	001	019	Vuzavaguɗu, wa̱ a̱ nu u ɗa mi a̱ ma̱shi, adama a na akina a lyaꞋa ta̱ ubuta̱ u kalina. melentsu ma akina mo songu ta̱ nɗanga n kakamba ra̱ka̱.
029	JOE	001	020	Nnama n kakamba feu mi ta̱ a̱ ma̱shi wa̱ a̱ nu, adama a na nyeneke n ɗekpe ta̱ ra̱ka̱.
029	JOE	002	001	Lika̱i vugbala a Sihiyona, i sala a kusan ku gbayin ku ciɗa ku va̱. YaꞋan aza a na i a̱ ida̱shi a iɗika ya ra̱ka̱ e jeꞋeke ikyamba, adama a na kanna ka Vuzavaguɗu ki ta̱ lo a̱ ku ta̱wa̱, ka yawa ta̱ ɗevu.
029	JOE	002	002	Kanna ka atakaci kaꞋa n ka̱yimbi, kanna ke eleshu n ka̱yimbi ka kpaɓam. tsu ka̱yimbi ke eleshu ka na ka palai nsansa, ta ka̱bunda̱i ka akyun ka ki a̱ kuta̱wa̱ nannai, ka na ka̱ta̱ a sawai ku ene ba, kpamu o kudoku ku ene tsu nanlo ba, ali ntsukaya n na n kuta̱wa̱.
029	JOE	002	003	A kutakuma vica̱Ꞌa̱ tsa akina, E kelime ke le iɗika ya tsu kashina ka Adini, a̱ ka̱ca̱pa̱ ke le iɗika ya tsu ka̱pula̱ka̱, babu ili i na i kulaꞋaka ekiye e le.
029	JOE	002	004	I ta̱ n iyoci yi odoku, a ilaɗi tsu odoku o kuvon.
029	JOE	002	005	Ci izumgbi yi ekeke odoku, a ci ɗikpangi a gaɗi va a nsansa, ci izumgbi i kakamba ka na ki a̱ kukula̱, a na osoji a utsura ugeri adama o kuvon.
029	JOE	002	006	Uma ene le baci, e ci jeꞋeke ta̱ ikyamba, a̱shi e le koli-koli.
029	JOE	002	007	A̱ tsu ta̱wa̱ ta̱ tsu ovonshi, a kumba mashilya tsu osoji. A tsu dasa ta̱ derere adaru-adaru, a tsu kpatala ba.
029	JOE	002	008	Babu vuza na u tsu uwa uye u vutoku, yaba dem o kutono kadaru ka̱ ni, a tsu pasamgbanai ta̱ e mere ma irala, kpamu i ku shamgbatangu ba.
029	JOE	002	009	A tsu bana ta̱ n o bonoi a̱ likuci, a tsu suma ta̱ a gaɗi vu nshilya. A tsu kumba ta̱ a uwa a iꞋuwa a uwa atusu a iꞋuwa a na oboki.
029	JOE	002	010	E kelime ke le iɗika i tsu gba̱ɗa̱ ta̱, ka̱ ta̱ gaɗi a̱da̱nga̱shile e jengeɗe, kanna n wotoi okpoi ka̱yimbi, azangata kpamu feu o doku e neke kutashi ba.
029	JOE	002	011	N ka̱la̱ka̱tsu ka utsura ɗa Vuzavaguɗu, udanai osoji a̱ ni, yiɗa̱i a ku gisangu n ka̱bunda̱i ko osoji a̱ ni, osoji a na o tsu tono kadanshi ka̱ ni. a laꞋa ta̱ kukece, Kanna ka Vuzavaguɗu kagbayin kaꞋa, kanna ko wovon ka̱u, Yayi wa kufuɗa ku shamgba?
029	JOE	002	012	Vuzavaguɗu u danai, “Ko n nannai.” “Bonoi wa̱ a̱ va̱ n a̱ɗu a̱ ɗa̱ ra̱ka̱, n kakuli n ma̱shi n una̱mgbi u ka̱tsuma̱.
029	JOE	002	013	a̱ɗu a̱ ɗa̱ o yotsongu ushiki wu unushi u ɗa̱, ba kukara ku ntogu n ɗa̱ koci ba. I bono a̱ ubuta̱ u Vuzavaguɗu Ka̱shile ka̱ ɗa̱, adama a na a̱yi vuza kasingai ɗa n asuvayali, vuza na u ci yaꞋan wupa gogo ba, kpamu vuza vu ucigi u na u tsu sabaꞋa ba, ama u tsu ronono ta̱ a̱ ubuta̱ u kutuka̱ n ma̱dukpa̱.
029	JOE	002	014	yayi u yevei ko Vuzavaguɗu Ka̱shile ka̱ tsu, wi ta̱ a kusabaꞋa kusheshe ku ni, u zuwaka tsu una̱singai, ali ci yaꞋan kuneꞋe ki ishina n ili i kusoꞋo?
029	JOE	002	015	Lika̱i vugbala a Sihiyona, i sala kuyaꞋan kakuli. yi erengu ka̱ci ka̱ ɗa̱, ka̱ta̱ i yaꞋan koɓolo ka ciɗa.
029	JOE	002	016	I ɓolongu uma, ka̱ta̱ yi erengu koɓolo ka u Vuzavaguɗu, i ɓolongu nkoshi, n muku nu nreɓu, ali vali vu savu n vuka vu savu feu uta̱ a̱ kunu ku le, a̱ ta̱wa̱.
029	JOE	002	017	YaꞋan anan ganu a na i a kuyaꞋanka, Vuzavaguɗu u linga e mere ma katalikalyuka n kafalaka ka̱ A̱Ꞌisa̱ a gbayin, a̱ shika̱. A dana, “Vuzavaguɗu pana asuvayali a uma nu. Ka̱ta̱ vu ka̱sukpa̱ uma a uka̱ni a̱ nu a yaꞋan wono ba, ka̱ta̱ vu ka̱sukpa̱ uduniyan u yoku u lyaꞋaka le tsugono ba, ali a dana, ‘Teɗai Ka̱shile ka̱ ɗa̱ ki?’”
029	JOE	002	018	Ɗa Vuzavaguɗu u sa̱Ꞌa̱i iɗika i ni, u panai asuvayali a uma ni.
029	JOE	002	019	Vuzavaguɗu wushuki uma a̱ ni, u danai. “La̱na̱i, mi ta̱ a̱ kusuꞋuku ɗa̱ ishina m ma̱kya̱n n maniꞋin, ali i yawa ɗa̱, yi o kudoku ko okpo ili i ma̱ka̱n a̱ ubuta̱ u uma ba.
029	JOE	002	020	“Mi ta̱ o kuloko akyun daꞋangi n a̱ɗa̱, a na uta̱i uɓon u gaɗi a na a̱ tuka̱i ɗa̱ n kuvon, mi ta̱ o kuloko le a kubana a kakamba ka na ki n vuza ba, aza e kelime le a̱ yikpa̱ a Mala, aza a na i o kutono le tamkpamu a̱ yikpa̱ a Mala me Mere. ushami we even a ikyamba e le wi ta̱ a̱ kuɗa̱nga̱, ushami u gbani-gbani u le wi ta̱ a̱ kuka̱ra̱Ꞌa̱ a̱ ubuta̱ dem. adama a na mpa Vuzavaguɗu n yaꞋan ta̱ ili i mereve.
029	JOE	002	021	Ka̱ta̱ vu pana wovon ba, avu iɗika, yaꞋan ma̱za̱nga̱ vu pana uyoꞋo, adama a na Vuzavaguɗu ɗa u yaꞋin ili i gbayin i nanlo.
029	JOE	002	022	A̱ɗa̱ nnama n kakamba, ka̱ta̱ i pana wovon ba, adama a na ijanu i topo ta̱. Nɗanga kpamu feu n matsa ta̱, nɗanga ma̱ mbiri n mi itacishi a matsa ta̱ mayin.
029	JOE	002	023	YaꞋin ma̱za̱nga̱, a̱ɗa̱ aza a Sihiyona, i pana uyoꞋo nu mpa Vuzavaguɗu Ka̱shile ka̱ ɗa̱, adama a na n yoꞋoko ɗa̱ ta̱ mini ma̱ ugiti, ɗa kpamu n yoꞋoko yi ɗa̱ a makyan ma na ma untsai.
029	JOE	002	024	“Ulanga u kulapu wi ta̱ a kushana tukpa n ishina, Okotsu a gbagbaꞋin i ta̱ a kushana ali a ɓarakpa. i ta̱ a kushana n ma̱kya̱n m maniꞋin ma zaitu.
029	JOE	002	025	Mi ta̱ o kubonoko ɗa̱ n ili i na akyun a takumai a̱ ka̱tsuma̱ ka̱ a̱ya̱ a nanlo, akyun a gbagbaꞋin n e kenkeꞋen, nu nta̱ɗa̱ma̱ci, ko ka̱kuma̱ ka akyun a na i yevei, ɗaɗa osoji a utsura a na n suꞋuki ɗa̱.
029	JOE	002	026	“Gogo na yi ta̱ a kulyaꞋa ilikulyaꞋa ali i cuwa̱, ali i cikpa kula ku Vuzavaguɗu Ka̱shile ka̱ ɗa̱, a̱yi na u yaꞋankai ɗa̱ ili i mereve, kpamu i o kudoku kuneke uma a̱ va̱ wono ba.
029	JOE	002	027	A̱ɗa̱ uma a Isaraila talo ye kuyeve a na mpa mi ta̱ a̱ ka̱tsuma̱ ka̱ ɗa̱, mpa ɗa Vuzavaguɗu Ka̱shile ka̱ ɗa̱, babu vuza vu yoku, kpamu i o kudoku kuneke uma a̱ va̱ wono ba.
029	JOE	002	028	“Ayin a na baci ili nampa i kotsoi, ka̱ta̱ n suꞋuku uma a̱ va̱ ra̱ka̱ n ayinviki a̱ va̱. muku n ɗa̱ olobo nu nkere i ta̱ a kuyaꞋan kene, nkoshi mi ta̱ a kuyaꞋan alatani, muku mo olobo n ɗa̱ a yaꞋan kene tsa alatani.
029	JOE	002	029	Ali n agbashi a̱ ɗa̱ ali n a̱ma̱ci, mi ta̱ a̱ kutsunku le ayinviki a̱ va̱ a kanna ka nanlo.
029	JOE	002	030	Ka̱ta̱ n yotsongu urotu wi ili i mereve, gaɗi n iɗika, i ta̱ a̱ kutsuwa̱n mpasa n akina n ugbodoli u ka̱nga̱.
029	JOE	002	031	Kanna ki ta̱ o ko okpo ka̱yimbi, wotoi tamkpamu wo okpo ushili tsu mpasa. Kafu kanna ka Vuzavaguɗu ka nanlo ka̱ ta̱wa̱.
029	JOE	002	032	Wi ta̱ o ko okpo vuza na baci dem u ɗekei, kula ku Vuzavaguɗu wi ta̱ a̱ kuciya̱ wishi, adama a na a kusan ku Sihiyona n Urushelima, i ta̱ a kuciya̱ aza a na a kulaꞋaka, tsu na mpa Vuzavaguɗu n danai, a̱ ka̱tsuma̱ ka aza na a laꞋakai i ta̱ a̱ kuciya̱ aza a na mpa Vuzavaguɗu n ɗekei.
029	JOE	003	001	Vuzavaguɗu u danai, “A ayin a nanlo, mi ta̱ o kubonoko Yahuda n Urushelima n una̱singai u le,
029	JOE	003	002	Mi ta̱ o kuɓolongu uduniyan ra̱ka̱, n tuka̱ le a̱ ka̱ra̱Ꞌa̱ ka Jehoshafatu. Ta ɗe mi a kutakacika le adama a uma a̱ va̱, adama a na a wacuwa ta̱ aza a Isaraila, ili yi uka̱ni i va̱. ɗa kpamu e pecekushi iɗika i va̱.
029	JOE	003	003	A yaꞋain kazagba adama uma a̱ va̱, e dengei muku mo olobo nu nkere okpoi agbashi, adama a na a tsupaka ashakanlai n ma̱kya̱n.
029	JOE	003	004	“A̱ɗa̱ aza a Taya n aza a Sidon n uɓon Filisitiya, yiɗa̱i i cigai kuyaꞋanka mu? Yi ta̱ e kusheshe i tsupa ili i na n yaꞋankai ɗa̱? Ta baci nannai, gogo na mi ta̱ a ku kucikpa kubonoko kaꞋa a kaci ka̱ ɗa̱.
029	JOE	003	005	Adama a na i pura̱ ta̱ azurufa n azanariya a na i ucanuku u singai u va̱ i bankai a̱ nva̱li ma̱ a̱ma̱li a̱ ɗa̱.
029	JOE	003	006	Ɗa kpamu i pura̱i uma a̱ va̱ aza a Yahuda n aza a Urushelima, i denke yi aza e Helene, adama a na i banka le daꞋangi n iɗika i le.
029	JOE	003	007	La̱na̱i, gogo na mpa mi ta̱ a kuzuwa le o bono a̱ ubuta̱ u na yi ishi i dengei le va, ka̱ta̱ n yaꞋanka ɗa̱ ili i na i yaꞋankai le.
029	JOE	003	008	I ta̱ e kudenke aza a Yahuda muku n ɗa̱ olobo nu nkere, ka̱ta̱ e le tamkpamu e denke aza a Sabina, a̱ ubuta̱ wu mɓa̱ri a iɗika ya aza Arabiya, mpa Vuzavaguɗu n dansai.”
029	JOE	003	009	Salai ukuna u nampa wa a̱ ka̱tsuma̱ ku uduniyan, i dana, foɓusoi kuyaꞋan kuvon. i ɗengusa̱ eyevi o kuvon, i zuwa osoji a yawa ɗevu, a laza a kubana kuvon.
029	JOE	003	010	Lapai mba̱ri n vicimba n ɗa̱ mo okpo otokobi, i bonoko muwun n vikyaꞋa n ɗa̱ nsara, yaꞋan vuza babu utsura u dana, “Mpa vuza vu utsura ɗa.”
029	JOE	003	011	Dakakai i ta̱wa̱, a̱ɗa̱ uduniyan u na yi uka̱ra̱Ꞌi n uma a̱ va̱, i ɓolongu ɗe a̱ ka̱ra̱Ꞌa̱. Vuzavaguɗu, zuwa osoji a̱ nu a gasa a̱ ubuta̱ wa.
029	JOE	003	012	“YaꞋan uduniya u ɗa̱nga̱, a̱ ka̱na̱ uye a kubana a̱ ka̱ra̱Ꞌa̱ ka afada ka Jehoshafatu, adama a na ta ɗe n ku da̱sa̱ngu, n yaꞋanka uduniyan u na wi uka̱ra̱Ꞌi n uma a̱ va̱ afada.
029	JOE	003	013	Ka gbani-gbani ke le ka yimkpa ta̱, remei nkawun n ɗa̱ i kana le, tsu ishina i na i geꞋwei. Ta̱wa̱i i dasa le, tsu na a tsu pisha ma̱kya̱n, adama a na okotsu a kupisha ma̱kya̱n a shana, ogbodo a gbagbaꞋin a shana a pasa.”
029	JOE	003	014	Ka̱bunda̱i ka uma, ki ta̱ punu a̱ ka̱ra̱Ꞌa̱ ka afada a̱ Ka̱shile, adama a na kanna ka Vuzavaguɗu ka yawa ta̱ ɗevu, a̱ ka̱ra̱Ꞌa̱ ka kukiɗa afada.
029	JOE	003	015	Kanna n wotoi i ta̱ o ko okpo ka̱yimbi, azangata feu kpamu e kuneke kutashi ba.
029	JOE	003	016	Vuzavaguɗu wi ta̱ a kuyaꞋan yura̱ a Sihiyona, wi ta̱ a̱ kuɗa̱ngusa̱ ka̱la̱ka̱tsu ka̱ ni a Urushelima, gaɗi a̱da̱nga̱shile n iɗika yi ta̱ a̱ kugba̱ɗa̱. Ama Vuzavaguɗu ɗa ubuta̱ u kusheɗeku u uma a̱ ni, mashilya kpamu a uma a Isaraila.
029	JOE	003	017	“Talo ye kuyeve a na mpa ɗa Vuzavaguɗu Ka̱shile ka̱ ɗa̱, yi ta̱ e kuyeve a na mi a ida̱shi a Sihiyona, kusan ku ciɗa ku va̱, Urushelima wi ta̱ o okpo ciɗa, babu kpamu irala i na i kudoku kuciya̱ ulyaꞋi wa̱ a̱ ni.
029	JOE	003	018	“A kanna ka nanlo, nsansa mi ta̱ kushana n ma̱kya̱n, ka̱ta̱ aginda tamkpamu a shana n mani ma anaka, nyeneke ma aza a Yahuda ra̱ka̱ n shana n mini. ka̱shi ka̱ mini ki ta̱ a̱ ku uta̱ ɗe a kpaꞋa ku Vuzavaguɗu, ka̱ta̱ me neke ka̱ra̱Ꞌa̱ ka nɗanga n Akashiya kuta̱nu.
029	JOE	003	019	“Ama Masar wi ta̱ o ko okpo agali, Edom tamkpamu wo okpo kakamba, adama a ka gbani-gbani ka na a yaꞋankai aza a Yahuda, a unai aza a babu unushi a iɗika i Yahuda.
029	JOE	003	020	Ama Yahuda wi ta̱ o ko okpo ubuta̱ wi ida̱shi i uma ayin dem Urushelima tamkpamu a kubana a tsukaya dem
029	JOE	003	021	Mi ta̱ a kutsupa unushi u munuka ma aza a babu unushi, mi a kucinukpa ka le u ɗa ba, mpa Vuzavaguɗu mi ta̱ o kuyongo a Sihiyona.”
#
# BOOK	031	OBA	Obadiah	Obodiya
031	OBA	001	001	Na ɗa akaka a Vuzavaguɗu MalaꞋimili a na Obodiya wu enei tsa alatani a ukuna wu iɗika i Edom. A̱ suki vuza vu usuki uduniyan, ɗa kpamu tsu panai akaka u Vuzavaguɗu a danai, “Ɗenga̱i tsu bana ci yaꞋan kuvon n iɗika i Edom.”
031	OBA	001	002	Vuzavaguɗu u danai, La̱na̱, n kubonoko wu ta̱ vu okpo kenu a̱ ka̱tsuma̱ ku uduniyan u na u buwai, i ta̱ o goyo wu ko kenu ba.
031	OBA	001	003	A̱ra̱ɗi a̱ nu o doro wu ta̱ avu Edom, avu na vi a̱ ida̱shi a kaɓatsu, avu na vi a̱ ida̱shi a gaɗi vu nsasan m gbagbaꞋin, a ku dana a̱ ka̱ɗu ka̱ nu, “Yayi u kufuɗa kucipa̱ka̱ mu a iɗika?”
031	OBA	001	004	Ko vi ishi baci vi ɗimkpai gaɗi tsu mashangi, ko vi ishi vu yaꞋan kpaꞋa a̱ ka̱tsuma̱ ka azangata, mi ta̱ o kurono wu ɗe n cipa̱ka̱ a iɗika.
031	OBA	001	005	Ɗa baci oboki a uwai a kpaꞋa ku nu, ɗa baci kpamu aza a̱ ma̱ga̱la̱ka̱ a̱ ta̱wa̱i nu n kayin, i ta̱ a kuɗika ili i na a cigai ɗa. ɗa baci kpamu oboki a umaci wu nɗanga a uwai a kashina ka̱ nu, kuɗayu ku ɗa a̱ kuka̱sukpa̱ka̱ wu koci,
031	OBA	001	006	Ama a̱ɗa̱ uma e Edom, kumaci ku Isuwa, a una wu ta̱, uciyi u ɗa̱ ra̱ka̱ a̱ pura̱ ta̱ u ɗa.
031	OBA	001	007	Uduniyan u na vu gbaɓai kaci n e le, i ta̱ o kuloko wu a iɗika i nu. i ta̱ a̱ kuya̱nsa̱ wu ka̱ta̱ a lyaꞋa wu n kuvon. a̱ja̱Ꞌa̱ a na vi a kulyaꞋa ilikulya koɓolo n e le, i ta̱ a ku azuku wu maza, ka̱ta̱ a dana vi n ugboji ba.
031	OBA	001	008	Mpa Vuzavaguɗu n dana ta̱, a kanna ka na n kutakacika Edom, mi ta̱ a ku una aza a ugboji a Edom, mi ta̱ a ku takpa aza e kuyeve a nsansa n Isuwa.
031	OBA	001	009	Teman, ovonshi a utsura a̱ nu i ta̱ a kupana wovon, i ta̱ a ku una yaba dem a kusan ku Isuwa.
031	OBA	001	010	Adama o kuyongo ku wuya ku na vu yaꞋankai vuza nu Yakubu, vi ta̱ o ku okpo n wono, i ta̱ a ku una wu ra̱ka̱-ra̱ka̱.
031	OBA	001	011	A kanna ka nanlo vu shamgbai a kakambu a kinda, a makyan ma na irala a̱ pura̱i u uciyi u ni, omoci kpamu o ɓosoi a̱ utsutsu u ni, ɗa a taɗuki kazagba adama a Urushelima, avu feu vu okpoi tsu vuza te a̱ ka̱tsuma̱ ke le.
031	OBA	001	012	U gaꞋan vu yaꞋan ma̱za̱nga̱ adama atakaci a na vuza nu u uwai ba. U gaꞋan vu yaꞋan ma̱za̱nga̱ adama atakaci aza a Yahuda a kanna ka na i a ku una le ba. U gaꞋan vu zoꞋoso le a kanna ka a atakaci e le ba.
031	OBA	001	013	U gaꞋan vu uwa a̱ likuci i uma a̱ va̱, a kanna ka na i atakaci ba, u gaꞋan vu yaꞋan ma̱za̱nga̱ adama a̱ ma̱dukpa̱ ma na ma̱ ciya̱i vuza nu ba.
031	OBA	001	014	U gaꞋan vu shamgba a nsanji mu uye vu una aza a na a cigai a laꞋaka ba. u gaꞋan vu neke aza a na a sumai a laꞋakai ekiye a irala i le, a kanna ka na atakaci ke le ba.
031	OBA	001	015	Kanna ka na mpa Vuzavaguɗu n kuyaꞋanka, uduniya ra̱ka̱ afada ka yawa ta̱ ɗevu. Avu Edom ili i na vu yaꞋin, i ta̱ feu a kuyaꞋanka wu i ɗa. Ili i na vu yaꞋin, yi ta̱ o kubono a ka̱ci ka̱ nu.
031	OBA	001	016	Tsu na i soꞋi atakaci, a kusan ku ciɗa ku va̱, ta feu uduniya u na u buwai a kutakacika nannai, i ta̱ o ku soꞋo atakaci, ali okpo adanshi ka̱ta̱ a yaꞋan le ba.
031	OBA	001	017	Ama i ta̱ a̱ kuciya̱ aza a na a laꞋakai a kusan ku Sihiyona, wi ta̱ o ko okpo ubuta̱ wu ida̱shi i ciɗa. Ka̱ta̱ kumaci ku Yakubu ku doku ku ciya̱ ili yi uka̱ni i le.
031	OBA	001	018	Kumaci ku Yakubu ki ta̱ kokpo tsa akina, kpaꞋa ku Isufu tsu melentsu ma akina, kpaꞋa ku Isuwa ko okpo ciꞋiwa̱, i ta̱ o kusongu le una le. Ko vuza u kulaꞋaka ba, mpa Vuzavaguɗu n dansai.
031	OBA	001	019	Aza a Isaraila a na i a Negebu, i ta̱ a̱ kuka̱na̱ kusan ku Isuwa, aza a na i a idashi aginda aza a Yahuda, i ta̱ a ku isa iɗika ya aza a Filisitiya, aza a Isaraila i ta̱ a kulyaꞋa uka̱ni, wu uɓon wi iɗika ya aza a Ifirayimu n Samariya. kumaci ku Bayami kpamu ku lyaꞋa Giliyadu.
031	OBA	001	020	Kabunda̱i ko osoji ka Isaraila a na a bankai ugbashi, i ta̱ o kubono a̱ ka̱na̱ iɗika ya aza KanaꞋana, ali a kubana a zarefatu. Agbashi a na i a Urushelima a uɓon u Sefaradu i ta̱ a ku isa likuci i Negebu.
031	OBA	001	021	Aza na a laꞋakai n wuma i ta̱ a ku gaɗukpa, a kubana a kusan ku Sihiyona a Urushelima, a̱ ka̱na̱ kusan ku Isuwa, Vuzavaguɗu n ka̱ci ka̱ ni ɗa u kulyaꞋa tsugono ɗe.
#
# BOOK	032	JON	Jonah	Yunusa
032	JON	001	001	Kanna ke te ɗa Vuzavaguɗu u yaꞋin kadanshi n Yunana maku ma Amita,
032	JON	001	002	“Bana a̱ likuci i gbayin i Niniva ka̱ta̱ vu dansuka i ɗa ukuna u kadanshi ka̱ Ka̱shile, adama a na ukuna u wuya u ni u yawa ta̱ wa̱ va̱.”
032	JON	001	003	Ama Yunana u sumai a kubana a Tarishi, u iwain kadanshi ka Vuzavaguɗu. U tonoi n Japa ɗa u ciya̱i ɗe kpantsu ku na ka kubana a Tarishi. U tsupai ikebe ɗa u uwai u lazai n ele a kubana Tarishi, u sumai Vuzavaguɗu.
032	JON	001	004	Ɗa Vuzavaguɗu u suki wunla̱i wu utsura punu a mala ma, ɗa wunla̱i u gbani-gbani u nanlo u yaꞋin adanshi wi ta̱ o kuɓoso kpantsu ka.
032	JON	001	005	Antiki a ra̱ka̱ a panai wovon ɗa yaba dem vi le u lapai una̱ a kubana u ka̱ma̱li ka̱ ni. Ɗa a̱ tsuwa̱in ucanuku u na wi punu a kpantsu ka adama a na ku ɗa ku jebe a̱miki. Ama a̱yi Yunana u bono ta̱ ɗaka vu kpantsu va ali ɗa u vaki ɗa u latai.
032	JON	001	006	Ɗa vuza kelime vu kpantsu u ta̱wa̱i u danai ni, “Yiɗa̱i vi alavu? Ɗenga̱ vi ɗeke ka̱ma̱li ka̱ nu, u gaꞋan ba wi ta̱ a kindana tsu, ka̱ta̱ wi isa tsu.”
032	JON	001	007	Ɗa antiki a a dananai, “Ta̱wa̱i, yaꞋan ci yaꞋin kula̱na̱ ciya̱ ci yeve vuza na u ronokoi tsu adama a nampa.”A yaꞋin kula̱na̱ ku nanlo ɗa kuyikpa̱i u Yunana.
032	JON	001	008	Ɗa e ecei ni, “Dana tsu, ili i na i zuwai ɗa ukuna u wuya u nampa u ta̱wa̱i wa̱ tsu. Yiɗa̱i ulinga u nu? Te ɗai vu uta̱i? Te ɗai iɗika i nu yi? Ko yiɗa̱i kelentsu ka̱ nu?”
032	JON	001	009	Ɗa wu ushuki, “Mpa vuza va aza a Ibirahi ɗa, mi ta̱ kpami o kutono Vuzavaguɗu Ka̱shile ka gaɗi, a̱yi na u yaꞋin mala n iɗika.”
032	JON	001	010	Ɗaɗa uma a a panai wovon ka̱u ɗa a danai ni, “Yiɗa̱i i zuwai ɗa vi yaꞋin nannai?” Adama a na uma a e yeve ta̱ Yunana wi ta̱ a kusuma a̱ ubuta̱ u Vuzavaguɗu, adama a na u dana le ta̱ ɗe.
032	JON	001	011	Mala ma ta na o kudoku kuvuzukpa gbani-gbani. Ɗa e ecei ni, “Yiɗa̱i tsa kuyaꞋanka wu adama a na mala ma ma̱ shira̱ bini?”
032	JON	001	012	Ɗa u danai le, “Ɗikai mu ka̱ta̱ i vakangu mu punu a mala ma, mala ma mi ta̱ a kuvaku, mpa n yeve ta̱ a na adama a̱ va̱ a ɗa ukuna u gbani-gbani u nampa u ta̱wa̱i wa̱ ɗa̱.”
032	JON	001	013	N nannai dem, uma a a dakakai adama a na o bonoko kpantsu ka a̱ ka̱kina̱. Ama a fuɗa ba adama a na wunla̱i u zuwa ta̱ mala ma o doki aɓau n a̱bunda̱i u laꞋi tsu na wi ishi.
032	JON	001	014	Ɗaɗa e ɗekei Vuzavaguɗu, “Vuzavaguɗu ka̱ta̱ vu ka̱sukpa̱ tsu tsu kuwa̱ adama a na tsu unai vuma vu nampa ba. Ka̱ta̱ ve ece mpasa n vuma vu babu unushi vu nanlo a kaci ka̱ tsu ba, adama a na avu Vuzavaguɗu vi yaꞋan ta̱ ili i na i yokpoi nu.”
032	JON	001	015	Ɗa a ɗikai Yunana ɗa a vakangi ni punu a mala, ɗa aɓau a mala a o bonoi a vaki gogoꞋo va lo.
032	JON	001	016	Adama a ili i nanlo, ɗa wovon u Vuzavaguɗu u ka̱na̱i le ka̱u, ali ɗa a yaꞋankai Vuzavaguɗu va alyuka koɓolo n akucina.
032	JON	001	017	Ama ɗa Vuzavaguɗu u suki kadan ka gbayin ka̱ ta̱wa̱ ko soɗongu Yunana va, ɗa Yunana u yongoi punu a̱ ka̱tsuma̱ ka kadan ka ali ayin a tatsu kanna n kayin dem.
032	JON	002	001	Ɗa Yunana u yaꞋin kavasa a kubana u Vuzavaguɗu Ka̱shile ka̱ ni a̱yi punu a̱ ka̱tsuma̱ ka kadan.
032	JON	002	002	U danai, “N ɗeke ta̱ Vuzavaguɗu a̱ ka̱tsuma̱ ka atakaci ka̱ va̱ ɗa ta na wu ushuki mu. Punu ubuta̱ u na a̱kpisa̱ a̱ tsu da̱sa̱ngu punu asaun. ɗa n la̱nsa̱i uɓa̱nki, ɗa ta na vu panakai mu.
032	JON	002	003	Vu vakangi mu a mala mu uga̱vi, ɗe ɗaka vu mala, ɗa kurara ku mini ku pura̱i mu, ɗa kpamu aɓau a kanzai mu a laꞋi utsura u va̱.
032	JON	002	004	Ɗa n danai, ‘Vuzavaguɗu vu loko mu ta̱ a̱ ashi a̱ nu, ko n nannai dem m buwa ta̱ o kudoku me ke ene A̱Ꞌisa̱ a gbayin a ciɗa a̱ nu.
032	JON	002	005	Mini ma ɗikai mu adanshi mi ta̱ a kuɗika wuma u va̱, mala ma palai mu ra̱ka̱, kajanu kpamu ka palai mu gbende ali n kaci dem.
032	JON	002	006	N liɓai a mala ra̱ka̱-ra̱ka̱ ali ɗa n cinai akpanlai, a̱ ɓa̱ya̱ngi mu a̱ ubuta̱ u kuyongo wa̱ a̱kpisa̱. Ama avu Vuzavaguɗu Ka̱shile ka̱ va, vu uta̱ka̱i mu punu a kpenle ku nanlo n wuma.
032	JON	002	007	Ana me enei adanshi wuma u va̱ wi ta̱ a kukasa, ɗa n ciɓai n Vuzavaguɗu, avasa a̱ va̱ kpamu a banai wa̱ nu ɗe a A̱Ꞌisa̱ a ciɗa.
032	JON	002	008	Aza a na̱ o tsu tono a̱ma̱li a gbani a̱ shirikpa̱ka̱i ucigi u Vuzavaguɗu u na wi babu uteku kucina̱.
032	JON	002	009	Ama mpa n vishipa vu kucikpa wu vu ɗa n kuyaꞋanka wu ka̱ta̱ n neke wu kuneꞋe ka akucina ku na n yaꞋankai nu. Wishi a̱ ubuta̱ u Vuzavaguɗu ɗa wi a̱ kuta̱.”
032	JON	002	010	Ɗa Vuzavaguɗu u danai kadan ka shama Yunana a̱ ka̱kina̱ ka mala.
032	JON	003	001	Ɗa Kadanshi ka Vuzavaguɗu ka banai u Yunana a̱ uta̱wi u ire, ka danai,
032	JON	003	002	“Ɗenga̱ vu laza a kubana a̱ likuci i gbayin i nanlo ya Niniva, vu bana vu ɓarangu le tsu na n danai nu.”
032	JON	003	003	Ɗa Yunana u ɗa̱nga̱i ɗa u lazai a kubana Niniva. Likuci ya ta na i ɗa yi ta̱ n ugbonguri n a̱bunda̱i, vuza wi ta̱ a kufuɗa wa yaꞋan ayin a tatsu kafu u fuɗa u pasamgbanai i ɗa.
032	JON	003	004	Ɗa Yunana u uwai punu a̱ likuci ya ɗa u yaꞋin nwalu punu ali kuliva̱ ku te. Ɗa u ka̱na̱i kuyaꞋanka le kadanshi punu n ka̱la̱ka̱tsu ka gbayin n u danai, “Ayin amangere a ɗa a buwai a na a kuna aza a̱ likuci i Niniva i nampa.”
032	JON	003	005	Ɗa ta na aza a Niniva a̱ ushuki n kadanshi ka̱ Ka̱shile ka, Ɗa a zuwai uma dem a̱ ka̱na̱ una̱, ɗa maku n vuza gbayin a̱ ka̱na̱i una̱ ɗa a ukai aminya a kpalu ɗa kpamu a̱ shika̱i unushi u le.
032	JON	003	006	Ana kadanshi ka ka yawai atsuvu o mogono ma Niniva, ɗa u ɗa̱nga̱i a kakuba ka̱ ni, ɗa u foɗoi aminya o tsugono a̱ ni ɗa u zuwai, ɗa u ɗikai aminya a una̱mgbuka̱tsuma̱ n kushika̱ unushi ɗa u ukai, ɗa u da̱sa̱ngi o kokomo.
032	JON	003	007	Ɗa mogono ma zuwai a salaka aza Niniva, a dana le, “Mogono n aza gbagbaꞋin a̱ likuci a sala ta̱ a dana, “Ka̱ta̱ vuza ko manama ko ushiga wa anaka ko nlala a lyaꞋa ili ba. Ka̱ta̱ a lyaꞋa ko o soꞋo mini ba.
032	JON	003	008	ka̱sukpa̱ a uka vuma, ko nnama aminya a na o kuyotsongu yaba dem wi ta̱ n una̱mgbuka̱tsuma̱ n ushiki wu unushi. YaꞋan kpamu e ɗeke Vuzavaguɗu n utsura u le dem, ka̱ta̱ yaba dem u ka̱sukpa̱ uye u kuyaꞋan ka gbani-gbani dem, n ka̱ɗu ka̱ ni ka na ka tsu zuwa vishili.
032	JON	003	009	Yayi u yevei u gaꞋan ba Vuzavaguɗu u sabaꞋa ka̱ɗu ka̱ ni ka̱ta̱ u ka̱sukpa̱ wupa u ni u bono u yaꞋanka tsu kasingai u kpa̱ɗa̱ kuna tsu?”
032	JON	003	010	Ana Vuzavaguɗu we enei tsu na a yaꞋin ɗa kpamu a̱ ka̱sukpa̱i kawuya ke le, ɗa u panai asuvayali e le, wu una le ba tsu na wi ishi u sheshei kuyaꞋan
032	JON	004	001	Ili i nampa ya i la̱nga̱sa̱ ta̱ Yunana ka̱ɗu ka̱u ali ɗa u yaꞋin wupa.
032	JON	004	002	Ɗa u yaꞋin kavasa a kubana u Vuzavaguɗu u danai, “Vuzavaguɗu, ashe ili i nampa i ɗa n danai ali mpa biꞋi a kpaꞋa ba? Ali ɗa mi ishi n sumai a kubana Tarishi. N yeve ta̱ avu vuma ɗa vuza va asuvayali ka̱u n ka̱ɗu ka̱ yuwu, vu tsu suɗukpa ka̱ɗu ga̱ba̱ ba, vi ta̱ kpamu n ucigi u uma ka̱u. Vuzavaguɗu yayi u sa̱nka̱i nu vu kpa̱ɗa̱ kutakacika le?
032	JON	004	003	Adama a nannai Vuzavaguɗu ɗika wuma u va, u laꞋa ta̱ n kugaꞋan n kuwa̱ a na mo yongo n wuma.”
032	JON	004	004	Ɗa Vuzavaguɗu u wu ushuki ni, “U gaꞋan wu ta̱ avu a̱ ka̱ci ka̱ nu vi yaꞋan wupa?”
032	JON	004	005	Ɗa Yunana wu uta̱i punu a̱ likuci ya ɗa u banai u da̱sa̱ngi a uɓon u kasana ka̱ likuci ka, lo a ubuta̱ wa ɗa u yaꞋin lo kafalaka adama a na u ciya̱ kulu, ɗa u shamgbai adama a na we ene i na i kuciya̱ likuciya.
032	JON	004	006	Ɗa Vuzavaguɗu u zuwai ili i yoku tsu uyan yu uta̱ lo adama a na u neke Yunana kulu adama a na u pala yi a̱ ubuta̱ u kanna. A̱yi Yunana ɗa u yaꞋin ma̱za̱nga̱ ka̱u adama a ili i na yu uta̱i va.
032	JON	004	007	Ama kayin a kasa ɗa Ka̱shile ka zuwai azun a takuma uyan wa, adama a na u ɗa u lumba.
032	JON	004	008	Ana kanna ka suɗukpai ɗa Ka̱shile ka zuwai wunla̱i u gbangam wu uta̱i a kasana ɗa kanna ka lapai Yunana a kaci ka̱u ali adanshi wi ta̱ a̱ kulima̱. Ali ɗa u cigai u kuwa̱ ɗa u danai, “Ili i nampa ya u laꞋa ta̱ n kugaꞋan n kuwa̱.”
032	JON	004	009	Ama ɗa Ka̱shile ka danai Yunana, “Vi ta̱ n utsura u na vi yaꞋin wupa n uyaꞋan wa?” ɗa Wu ushuki, “Mayun derete ɗa, ali n yaꞋan wupa u na u yawai n kuwa̱.”
032	JON	004	010	Ɗa Vuzavaguɗu u danai ni, “Derere ɗa avu vu panai asuvayali a ili i na avu ɗa vi ca̱Ꞌi ba? Avu ɗa kpamu vu zuwai i ɗa i gbonguroi ba? Ili i na yu uta̱i kayin ke te ɗa kpamu i kuwa̱i kafu kayi ke ire?”
032	JON	004	011	Ashe mpa ma kufuɗa ma pana asuvayali a Niniva likuci i gbayin i nanlo ba? Likuci i na yi n uma ali a̱kpa̱n amangatawun n kamanga uma a na e yevei ugula̱ ko usingai u le ba? Ali nu nnama n na mi punu a̱ likuci ya?”
#
# BOOK	034	NAH	Nahum	Nahum
034	NAH	001	001	Akaka adama a Niniva. Na lo va ɗaɗa katagarda ka kene ka na keneki Nahum vuza va aza a Elikoshi we enei.
034	NAH	001	002	Vuzavaguɗu Ka̱shile vuza cisheꞋe ɗa, vuza na u ci yaꞋan katsupu, Vuzavaguɗu vuza katsupu ɗa, vuza va asuvu a usuɗukpi kpamu. Vuzavaguɗu u tsu tsupa ta̱ irala i ni, u tsu bonoko ta̱ wupa u ni a̱ ubuta̱ wi irala i ni.
034	NAH	001	003	Vuzavaguɗu vuza wupa ɗa gogoꞋo ba, ama vuza tsu tsugbayin n utsura ɗa, Vuzavaguɗu wi a̱ kukpa̱ɗa̱ kutakacika vuza vu unushi ba. Uye u na Vuzavaguɗu u tsu wala, kabatalikpau ka gbayin ka tsu vugula̱ ta̱, eleshu kpamu ɗaɗa kubuta̱ ku ene a̱ ni.
034	NAH	001	004	U tsu ɓarangu ta̱ mala ali me ɗekpe, u tsu zuwa ta̱ nyeneke ra̱ka̱ n ɗekpe. ali n ubuta̱ u kalina a Bashan nu nsasan n Kamelu dem, a na i n mita̱ ma̱ ta̱ku nu nɗanga n tsu ɗekpe ta̱, a̱pa̱lu a Lebano dem a tsu lumba ta̱.
034	NAH	001	005	Nsasan m gbagbaꞋin n tsu gba̱ɗa̱ ta̱ e kelime ka̱ ni, aginda kpamu a tsu derikpe ta̱. Ka̱ta̱ iɗika i jengeɗe e kelime ka̱ ni, e, ali aduniyan koɓolo n ili i na yi punu dem.
034	NAH	001	006	Yayi wa kufuɗa kushamgba e kelime ka̱ ni, u yaꞋan baci wupa? Yayi wa kufuɗa kugbama asuvu e kelime ka̱ ni, ɗa baci u yaꞋin wupa? Wupa u ni u tsu va̱ma̱ ta̱ tsa akina, akpanlai a gbagbaꞋin o tsu ɓoso ta̱ e kelime ka̱ ni.
034	NAH	001	007	Vuzavaguɗu vuza singai ɗa, ubuta̱ u kusheɗeku u ɗa wi a kanna ka atakaci. U tsu ere ta̱ aza a na a̱ tsu sheɗeku wa̱ a̱ ni.
034	NAH	001	008	Ama tsu mini ma na ma ayai wi ta̱ a kuniꞋwa̱nta̱ngu irala i ni ra̱ka̱, wi ta̱ a kuyawaka Niniva uteku, ka̱ta̱ u loko aza a na a iwain ni a kubana a̱ ka̱yimbi.
034	NAH	001	009	Yiɗa̱i i zuwai ɗa yi a kushiya tsurala n Vuzavaguɗu? Ili ra̱ka̱ ko yiɗa̱i baci wi ta̱ a kubonoko i ɗa gbani, babu vuza na u kuyaꞋan tsurala n a̱yi kure.
034	NAH	001	010	Irala i ni, i ta̱ ugbaɓi tsa awana, i ta̱ an osoꞋi a na a osoꞋi ma̱ra̱ ma makai le, a n nwalu n a tangalangi a maza me le, i ta̱ o kusongu le ra̱ka̱, an mita̱ me ɗekpu.
034	NAH	001	011	Punu a̱ ka̱tsuma̱ ka Niniva, ɗa vuza yoku wu uta̱i, vuza na u foɓusoi ka gbani-gbani a kubana u Vuzavaguɗu, u nekei odoki a gbani-gbani.
034	NAH	001	012	Ili i na Vuzavaguɗu u danai i ɗaɗa na, “A̱ɗa̱ aza Asuriya, ko a na wo okpoi yi ta̱ n ka̱bunda̱i, tukpa n utsura kpamu, i ta̱ kugbatya ɗa̱, ka̱ta̱ a takpa ɗa̱. A̱ɗa̱ aza a Yahuda, ko a na wo okpoi n neke ɗa̱ ta̱ atakaci, mi o kudoku ma takacika ɗa̱ kpamu ba.
034	NAH	001	013	Gogo na mi ta̱ o kukoɗo kogboro ke eɗeku a̱ ɗa̱, ka na aza Niniva a zuwakai ɗa̱, ka̱ta̱ kpamu n kasa ikani, i na a shiyakai ɗa̱.”
034	NAH	001	014	Vuzavaguɗu u neke ta̱ kadanshi, adama a Niniva u danai, “I o kudoku kupana kula ku nu ba. A̱ma̱li u sheꞋwei n uluwi a̱ nu, mi ta̱ a kukapa a ɗa a̱ ka̱tsuma̱ ka a̱Ꞌisa̱ a̱ma̱li a̱ nu, ka̱ta̱ n foɓuso ko wu kasaun, adama a na avu ili i ma̱riki i ɗa ba.”
034	NAH	001	015	La̱na̱, a gaɗi vu nsasan m gbagbaꞋin, ene a vuza na u tsu tuka̱ n arabali a singai a ɗa na, a̱yi na u tsu sala ukuna u ma̱ta̱na̱. Avu Yahuda, zuwa ka̱ɗiva̱ a̱ nu, Shatangu uzuwakpani u nu. Adama a na ili i gbani-gbani i nanlo Niniva, a takpai ta̱ ra̱ka̱. i ta̱ a ku una le ra̱ka̱-ra̱ka̱.
034	NAH	002	001	Vuza munuka u foɓuso ta̱, avu Niniva, u zuwa ta̱ osoji a mashilya ma̱ likuci ma. a yaꞋan kindi ku ubuta̱ u kusheɗeku wu n nshilya, foɓuso mayin, ɓolongu osoji a̱ nu ra̱ka̱.
034	NAH	002	002	Adama a na Vuzavaguɗu wi ta̱ o kubonoko, n ugaꞋin u Yahuda n wa aza a Isaraila ra̱ka̱, ko ɗa baci aza a̱ kupura̱ uciyi, a̱ pura̱i uciyi u likuci u le ra̱ka̱, ko ɗa baci a̱ la̱nga̱sa̱i a shina a̱ nɗimbi e le.
034	NAH	002	003	Nra̱ga̱ mo osoji ma aza a Niniva n na n fuɗai kuvon, n shilyamgba ta̱ ushili, osoji i ta̱ u uki, n akashi a̱ shili. Ekeke o doku e le a kutasa, tsu melentsu ma akina, a̱ kuɗa̱ngusa̱ nsara e kuneke le wovon.
034	NAH	002	004	Odoku, n ekeke odoku o kuvon, a̱ ka̱na̱i ilaɗi i kavama a uye, a kubana n obonoi, punu asuvu a̱ ka̱ba̱nga̱ ka̱ likuci. ku uta̱ ku le tsu kutashi ku ma̱kuni ku ɗa, a nwalu a na ulaɗi.
034	NAH	002	005	Mogono ma Niniva me ɗekei osoji a gbagbaꞋin a̱ ni, ɗa a̱ ka̱na̱i ku ta̱ɗa̱tsa̱ n yikpa̱i a uye a̱ kuta̱wa̱. A dakakai a kubana a mashilya ma̱ likuci ma, ɗa a̱ shikpa̱i i na i kere le.
034	NAH	002	006	A̱ ɓa̱yuwa̱i adaɓa a̱ mini, ɗa kpaꞋa ku mogono ku ripula̱i.
034	NAH	002	007	O foɗoi Egbere aminya ɗa a lazai n a̱yi, agbashi a nkere n ni a̱ ma̱shi, ma̱shi ma kpalu me le tsu ma̱shi ma moɗoi ma a, a zuwai ekiye e le aci.
034	NAH	002	008	Tsu mini ma na mo ɓosoi a̱ ka̱sha̱n, aza a Niniva a kusuma a̱ ku uta̱ punu, uma a kudana le “Shamgbai! Shamgbai!” Ama babu vuza na u kpatalai wu indanai kucina̱.
034	NAH	002	009	Pura̱ngi azurufa. Pura̱ngi azanariya. Likuci ya yi ta̱ tukpa nu uciyi kakau, uciyi u ni wi n uteku ba.
034	NAH	002	010	Niniva u na̱mgba̱ ta̱, wo okpo ta̱ agali, a̱ɗu a uma a̱ ni e derikpe ta̱, a̱ka̱nga̱tsu e le e kujeꞋe, a̱kyun e le kpamu a mɓa̱la̱, a̱shi e le ra̱ka̱ a̱ ula̱nga̱shi.
034	NAH	002	011	Yiɗa̱i i ciya̱i likuci i Niniva, i na yi tsu kpenle ki ikawu? Kpenle ku na a̱ tsu ɓa̱na̱ muku mi ikawu, ubuta̱ u na kawu n a̱ma̱ci e le a̱ tsu ka̱ra̱Ꞌa̱, koɓolo n muku mi ikawu babu wovon.
034	NAH	002	012	Kawu u tsu saza ta̱ i na, i yawai ni koɓolo m muku n ni, ka̱ta̱ kpamu wu una ka vuka vu ni manama, u shatangu kpenle ku ni n uciyi ugbani, ungu a̱ ni kpamu nu nnama n kakamba.
034	NAH	002	013	Vuzavaguɗu u danai, “Mi ta̱ a tsurala n avu Niniva, mi ta̱ o kusongu ekeke o odoku o kuvon a̱ nu, ka̱ta̱ kotokobi ku una osoji a̱ nu aza a na i tsu ikawu, mi ta̱ a̱ kusa̱nka̱ wu vu una uduniyan. Ka̱ta̱ n sa̱nka̱ aza u suki a̱ nu kubanka n akaka a na e kuneke wovon.”
034	NAH	003	001	Ili ya atakaci i ɗa avu likuci i munuka, a̱yi na u shanai tukpa n aꞋuwa a̱bunda̱i, n ucanuku u na a isai.
034	NAH	003	002	Panai, izumgbi yi nshashau n yi ekeke, n izumgbi ya ilaɗi yo odoku, n kugba̱ɗa̱ ke ekeke o odoku.
034	NAH	003	003	Inda biꞋi akumbi odoku o kuvon, otokobi nu nsara a kutasa tsa akina, na ɗa koɓolo ka uma ka na unai, na ɗa kaginga ke even a uma, even a uma babu uteku, uma a̱ kuta̱ɗa̱tsa̱ a gaɗi vu even a ikyamba.
034	NAH	003	004	Ili i nanlo ra̱ka̱ i yaꞋan ta̱ adama a tsugbani ci Niniva, kashakanlai kasingai ka nanlo ka una̱ wu uyoꞋo, ma̱ma̱ci mo tsuboci ma a, a̱yi na u ya̱nsa̱i uduniyan ubuta̱ u tsugbani u ni, uma kpamu a̱ ubuta̱ wa alaꞋwin a̱ ni.
034	NAH	003	005	Vuzavaguɗu malaꞋimili u danai, mi ta̱ a tsurala n avu, mi ta̱ a̱ ku Va̱ga̱lukpa̱ ciyanpa tsu nu, ka̱ta̱ m palaka a̱shi a̱ ni. Ka̱ta̱ n zuwa iɗika kakau yi ene ciyampa tsu nu, ka̱ta̱ tsugono kpamu ce ene wono u nu.
034	NAH	003	006	Mi ta̱ a ku vishangu wu ili yu unata, ka̱ta̱ n goyo wu, n bonoko wu ili i kugoyi.
034	NAH	003	007	Aza a na e enei nu ra̱ka̱ i ta̱ a kusuma ka̱ta̱ a dana, “Niniva wo okpo ta̱ agali, ya yi u kuyaꞋan kpalu ku ni?” Te ɗai n kuciya̱ aza na e kuneke yi kadanshi ka uremi u ka̱ɗu?
034	NAH	003	008	Niniva, avu vu laꞋa ta̱ likuci i Tebesu, i na yi a ka̱kina̱ ka kuyene ku Nilu, m mini uka̱ra̱Ꞌi u ni dem? Mala maꞋa ubuta̱ u kusheɗeku u ni, mini maꞋa mashilya ma ni.
034	NAH	003	009	Itopiya m Masar ɗa utsura u ni, Futu n Libiya ele ɗa a̱ tsu ɓa̱nka̱ yi,
034	NAH	003	010	N nannai dem a ɗikai ni, a bankai ugbashi, a minjarai aci a̱ muku n ni, a nsanji mu uye dem. A yaꞋin kazagba adama nkoshi m gba̱ra̱-gba̱ra̱ n ni ɗa a shiyai uma a gbagbaꞋin a̱ ni dem ni ikani.
034	NAH	003	011	Avu a̱ ka̱ci ka̱ nu Niniva vi ta̱ o kusoꞋo ma̱ra̱ ma makau, ka̱ta̱ vu takacika n a̱bunda̱i, ali vu la̱nsa̱ ubuta̱ u kusheɗeku a̱ ubuta̱ wi irala i nu.
034	NAH	003	012	Nshilya mu utsura u nu ra̱ka̱ mi ta̱ o ko okpo babu utsura, i ta̱ a kulyaꞋa le tsu umaci u ma̱biri, u na u geꞋwei, a makyan ma na baci a̱ gba̱ɗa̱i maɗanga ma, ka̱ta̱ umaci wa u yikpa̱ a̱ una̱ u vuza na u kulyaꞋa le.
034	NAH	003	013	La̱na̱ biꞋi osoji a̱ nu, i ta̱ tsa a̱ma̱ci e mere ma̱ nu. Utsutsu wi iɗika i nu yi ta̱ uɓa̱yuwi, adama a irala i nu, akina e leɓece ta̱ agbaguratsu e le.
034	NAH	003	014	Kenuku mini adama a na i ta̱ a ku kambuku wu, tarai mini ma̱ a̱bunda̱i kafu kuvon ku yawa. Doku katsura ka nshilya n nu, bana a kadaɓa vu na̱na̱ ciꞋin, ɗika ili kuyaꞋanka iputa̱.
034	NAH	003	015	Dem n ofoɓuso a nampa, akina a ɗa a kulyaꞋa wu, kotokobi kpamu ki ta̱ a kugbatya kuɗeku ku nu. Ka̱ta̱ a lyaꞋa wu tsa kakyuꞋun. Vu doku ka̱bunda̱i ka̱ nu tsa akyuꞋun, ɗa vu yimkpai n ka̱bunda̱i ci ishigi.
034	NAH	003	016	Vu doki ka̱bunda̱i ka aza a tsulaga a̱ nu, ali a laꞋi ka̱bunda̱i ka azangata a gaɗi, e le i ta̱ tsu nta̱ɗa̱ma̱ci n na n tsu ba̱ra̱kpa̱ evelyu e le, ka̱ta̱ a imkpa a laza.
034	NAH	003	017	Ngono n nu i ta̱ tsu nta̱ɗa̱ma̱ci, nkoshi m gba̱ra̱-gba̱ra̱ n nu mi ta̱ an ka̱kuma̱ ka nta̱ɗa̱ma̱ci a ku tele a̱ wuya̱n a ayin a uta̱ni ka̱ta̱ makyan ma na baci kanna ku uta̱i a imkpa a laza, babu vuza na u yevei ubuta̱ u na a kubana.
034	NAH	003	018	Avu mogono ma Asiriya, nguɓi n nu n lata ta̱, e yevei a̱ nu a gbaɗika ta̱. Uma a̱ nu a wacuwai a nsasan, babu vuza na u ku ɓolongu le.
034	NAH	003	019	Babu i na i kupotsotongu untsu a̱ nu, untsu a̱ nu a munuka a ɗa. Vuza na baci de dem u panai arabali a̱ nu, ka̱ta̱ u ɓasa ekiye u dana, adama a na yayi u kpa̱ɗa̱i ku takacika, ekiye a̱ nu?
#
# BOOK	036	ZEP	Zephaniah	Zafaniya
036	ZEP	001	001	Vuzavaguɗu u yaꞋin kadanshi n Zafaniya kolobo ka̱ Kushi, matsukaya ma Gedaliya, vuza na esheku a̱ ni Amariya, maku ma Hezekaya, a ayin a na Josaya kolobo ka Amon wi o tsugono tsu Yahuda.
036	ZEP	001	002	Vuzavaguɗu u danai, “Mi ta̱ a ku una ili ra̱ka̱, a aduniyan.”
036	ZEP	001	003	“Mi ta̱ a ku una uma nu nnama dem, Mi ta̱ a̱ ku una nnu n gaɗi, n adan a mala, mi ta̱ kpamu a̱ ku una aza a gbani-gbani n a̱ma̱li e le, ka̱ta̱ m pura̱ngu vuma vu lima̱ aduniyan.”
036	ZEP	001	004	“Mi ta̱ a̱ kuba̱rukpa̱ kukiye ku va̱ n yaꞋan tsurala n Yahuda, n aza a na i a̱ ida̱shi a Urushelima dem. A̱ ubuta̱ u nanlo ɗa mi a ku una aza a na a buwai a kucikpa ka̱ma̱li ka Balu, n ula a anan ganu va̱ a̱ma̱li a nanlo.
036	ZEP	001	005	Mi ta̱ a ku una aza a na a tsu kumba gaɗi vu kukpa̱, a cikpa kanna n wotoi n azangata. Mi ta̱ a ku una aza a na a̱ tsu kuɗa̱ngu a kucina n Vuzavaguɗu, i kpamu a kucina n ka̱ma̱li ka Moleka.
036	ZEP	001	006	Mi ta̱ a ku una aza a na o bonoi n ka̱ca̱pa̱, a̱ ka̱sukpa̱i kutono Vuzavaguɗu, n aza a na a̱ kpa̱ɗa̱i kula̱nsa̱ ili u Vuzavaguɗu, kpamu a̱ la̱nsa̱ kusheshe ku ni ba.”
036	ZEP	001	007	Paɗa bini e kelime ka Vuzavaguɗu Ka̱shile, adama a na kanna ka Vuzavaguɗu ka yawa ta̱ ɗevu, Vuzavaguɗu wi ta̱ kufoɓuso kanna ka afada, kpamu u zagba ta̱ aza a na a kuyaꞋan a ɗa,
036	ZEP	001	008	A kanna ka nanlo, mpa Vuzavaguɗu, “Mi ta̱ a kutakacika aza e kelime n aza o tsugono, n aza a na i o kutono kuyongo ki iɗika yi uduma.
036	ZEP	001	009	A kanna ka nanlo mi ta̱ a kutakacika, aza a na a banai a̱ ubuta̱ u ka̱ɗiva̱ ka̱ a̱ma̱li, n ele na a shatangi iꞋuwa yi nva̱li ma̱ a̱ma̱li n le, n ukuna u modoruko n kalyaꞋa.
036	ZEP	001	010	Vuzavaguɗu u danai, “A kanna ka nanlo, i ta̱ a kupana ma̱shi na ɗe a̱ Utsutsu u Kadan, a pana yoroli ɗe a kakambu ke ire, n izumgbi yi ili o kuɓososo a gaɗi vu nsasan.
036	ZEP	001	011	Shika̱i, a̱ɗa̱ na yi ida̱shi a uɓon u kuden ku Morota, adama a na i ta̱ a ku una aza a tsulaga ra̱ka̱, n edengi azanariya n azurufa ra̱ka̱ i ta̱ a ku una le.
036	ZEP	001	012	A ayin a nanlo mi ta̱ a̱ kula̱nsa̱ Urushelima nu nkuni, mi ta̱ a kutakacika aza a na a tsu zuwaka nu ukuna ba, aza a na a tsu dana a̱ɗu e le, ‘Vuzavaguɗu wi a kuyaꞋanka tsu kasingai ba, ko u yaꞋanka tsu i gbani-gbani ba.’
036	ZEP	001	013	I ta̱ a̱ kupura̱ uciyi u le, ka̱ta̱ o ɓoso iꞋuwa i le, ko a na wo okpoi a maꞋa ta̱ iꞋuwa, ama a̱ kuda̱sa̱ngu punu ba, i ta̱ a kucimba ashina a itacishi, ama o kusoꞋo ma̱kya̱n ma ba.”
036	ZEP	001	014	Kanna ka gbayin ka Vuzavaguɗu ka yawa ta̱ ɗevu, ka yawa ta̱ ɗevu ɗa kpamu ki a̱ kuta̱wa̱ gogoꞋo. Izumgbi i kanna ka Vuzavaguɗu yi ta̱ n okono, a kanna ka nanlo keyevi ko kuvon ki ta̱ a̱ kushika̱ ka̱u.
036	ZEP	001	015	Kanna ka nanlo ki ta̱ o ko okpo kanna ka wupa, kanna ku una̱mgbuka̱tsuma̱ n atakaci, kanna ka̱ munuka n kula̱nga̱su, kanna ka̱ ka̱yimbi ka kpaɓam, kanna ke eleshu n ka̱yimbi ka gbayin,
036	ZEP	001	016	kanna ka̱ ku uvula̱ avana n isali i kuvon, adama a̱ likuci yi ukanji n nshilya mu ugaɗi.
036	ZEP	001	017	Mi ta̱ a̱ ku tuka̱ n atakaci a̱ ubuta̱ u uma, ali a wala tsa̱ a̱yimba̱, adama a na a nusaka ta̱ Vuzavaguɗu, i ta̱ a̱ kutsuwa̱n mpasa tsu mini, inyama yi ikyamba i le an tsuta̱.
036	ZEP	001	018	A kanna ka wupa ka Vuzavaguɗu, azanariya ko azurufa e le, a kufuɗa ku isa le ba. A̱ ka̱tsuma̱ ka̱ usuɗukpi u cisheꞋe u ni, aduniyan dem i ta̱ a kuyaꞋan wu uni, wi ta̱ a̱ kutuka̱ n uteku wa aduniyan gogoꞋo lo.
036	ZEP	002	001	Ɓolongi, ɓolongi a̱ ubuta̱ ute, a̱ɗa̱ uduniyan u na wi n wono ba,
036	ZEP	002	002	kafu makyan ma na a zuwai ma yawa, kafu o loko ɗa̱ tsu kopo, kafu wupa u Vuzavaguɗu u ta̱wa̱ ɗa̱, kafu kanna ka wupa ka Vuzavaguɗu ka̱ ta̱wa̱ ɗa̱.
036	ZEP	002	003	La̱nsa̱i Vuzavaguɗu, a̱ɗa̱ aza a na i goyoi ka̱ci ka̱ ɗa̱ aduniyan. a̱ɗa̱ na yi o kutono wila̱ u ni, la̱nsa̱i kasingai n kugoyo ka̱ci ka̱ ɗa̱, u gaꞋan ba o sokongu ɗa̱ a kanna ka wupa Vuzavaguɗu.
036	ZEP	002	004	Likuci i Gaza yi ta̱ o kokpo ko vuza, Ashikelon wo okpo agali. I ta̱ o kuloko aza a Ashidodu n kanna a kaci, ka̱ta̱ a̱ mutsukpa̱ iɗika i Ekoron.
036	ZEP	002	005	Ili ya atakaci i ɗa wa aza a na i o kuyongo a̱ ka̱kina̱ ka mala, a̱ɗa̱ uma e Keritiya. Kadanshi ka Vuzavaguɗu ki ta̱ a tsurala n avu, avu KanaꞋana, iɗika ya aza a̱ Filisitiya. I ta̱ a ku una wu, ko vuza u kubuwa n wuma ba.
036	ZEP	002	006	Ka̱kina̱ ka mala, ki ta̱ o kokpo ubuta̱ u kaguɓa, wi ta̱ o ku okpo ubuta̱ wu nguɓi n ushiga wu nkyon.
036	ZEP	002	007	Ka̱kina̱ ka mala ka ki ta̱ o kokpo ubuta̱ wu uka̱ni, wa aza a kagimi ka kpaꞋa ku Yahuda, ubuta̱ u na a kuyaꞋan kaguɓa. N kulivi a vaku lo, a iꞋuwa ya aza a Ashikelon. Vuzavaguɗu Ka̱shile ke le wi ta̱ a̱ kula̱na̱ le, wi ta̱ kpamu o kubonoko le n uciyi u le.
036	ZEP	002	008	“M pana ta̱ ulami u na aza a Mowabu a yaꞋin, n ishikushi i na aza a Amona a yaꞋin, tsu na a yaꞋankai uma a̱ va̱ ulami, ɗa a yaꞋin a̱ra̱ɗi a danai i ta̱ a kulyaꞋa iɗika i uma a̱ va̱
036	ZEP	002	009	“Adama a nannai, mpa Vuzavaguɗu MalaꞋimili, Ka̱shile ki Isaraila, n danai, n kucina ta̱ n wuma u va̱, mayun Mowabu wi ta̱ o kokpo tsu Sodom, Amona tamkpamu tsu Gomora, iɗika ya yi ta̱ o kokpo ubuta̱ wa awana, n enle a mkpaɗi a na a buwa n ugaꞋin ba ko wannai. Uma a̱ va̱ a na a buwai i ta̱ a̱ ku pura̱ ucanuku u le, a lyaꞋa uka̱ni u le.”
036	ZEP	002	010	Na ɗa katsupu ka na a̱ kuciya̱ adama a̱ a̱ra̱ɗi e le, adama a ishikushi n ulami u na a yaꞋankai uma a Vuzavaguɗu MalaꞋimili,
036	ZEP	002	011	Vuzavaguɗu wi ta̱ o ku okpo ili i wovon we ele, wi ta̱ a ku una a̱ma̱li aduniyan ra̱ka̱, yaba dem aduniyan wi ta̱ a̱ ku kuɗa̱ngu wa̱ a̱ ni, a ubuta̱ u na wi n iɗika yi uduniya u na u buwai.
036	ZEP	002	012	A̱ɗa̱ aza a̱ Kushi i ta̱ a ku una ɗa̱ n kotokobi.
036	ZEP	002	013	Vuzavaguɗu wi ta̱ a̱ kuba̱rukpa̱ kukiye ku ni u shilika̱ n uɓon u gaɗi, wi ta̱ a ku una Asiriya, wi ta̱ o kubonoko Niniva agali, uɗekpu tsu kakamba.
036	ZEP	002	014	Ushiga wi ili i kuzuwa wi ta̱ a kuvaku e mere, nu nnama n kakamba dem. Asakali n ma̱kpa̱tuwa̱n, i ta̱ o kuyongo a̱ kumiꞋi ku ni. Ma̱shi ma̱kpa̱tuwa̱n a̱ kuta̱ n katusu, ma agawun tamkpamu a̱ utsutsu, i ta̱ a kupalukpa kukpa̱Ꞌa̱, a̱ ka̱sukpa̱ ogboli a nɗanga n sida e keteshe.
036	ZEP	002	015	Na ɗa likuci yi shi n tsugbayin, i na yi shi n ma̱ta̱na̱. I na i tsu danaka ka̱ci ka̱ ni, “Vuza vu yoku wi lo ba mpa ɗa koci.” la̱na̱ tsu na wo okpoi agali, ubuta̱ wi ivaꞋin yi nnama n kakamba. Vuza na baci u walai lo dem, wi ta̱ a kuyaꞋan ka̱curu, ka̱ta̱ u gba̱ɗa̱ kaci.
036	ZEP	003	001	Ili ya atakaci a kubana a̱ likuci yi ugbamiwasuvu, likuci yi nshinda̱ n modoruko!
036	ZEP	003	002	U tsu panaka vuza ba, u tsu ushuku a lapulaka yi ba. U zuwa ka̱ɗu u Vuzavaguɗu ba, u gbaga Ka̱shile ka̱ ni ba.
036	ZEP	003	003	Aza e kelime a̱ ni ikawu i yura̱ i ɗa, ayaꞋinfada a̱ ni nkunzukunzu n ɗa n na n tsu uta̱ n kulivi, ele na a tsu buka ili yi asa ba.
036	ZEP	003	004	Eneki a̱ ni uma a kavama a ɗa, aza a kalyaꞋa a ɗa. Anan ganu a̱ ni a natukpai, ili i na yi ciɗa. Ɗa kpamu a̱ kpa̱ɗa̱i kutono wila̱ u Ka̱shile.
036	ZEP	003	005	Vuzavaguɗu na wi punu a̱ likuci ya, wi ta̱ n usuɓi, u tsu nusa ba. Usana lakam u tsu yaꞋan ta̱ kasingai, babu usana u na u tsu kpa̱ɗa̱ kuyaꞋan kasingai, ama uma a gbani-gbani i n wono ba.
036	ZEP	003	006	Vuzavaguɗu u danai, “N takpa ta̱ kumaci ka aduniyan, ubuta̱ wu utsura u le u na̱mgba̱ ta̱. Ɗa kpamu n la̱nga̱sa̱i uye u le, ko vuza u tsu tono punu ba. O bonokoi likuci i le agali, ali ko vuza a buwaka punu ba, ko vuza u buwa punu ba.
036	ZEP	003	007	N danai, ‘Mayun uma a̱ va̱ a pana wovon u va̱, ushuku n kulapulu.’ I o kudoku kutakpa asuvu e le, a kakuna ka na m ɓarangi le ba. Ama ɗa o doku yaꞋin mali, a natukpa ka̱ci ke le.
036	ZEP	003	008	Vuzavaguɗu u danai, “Vanai, kanna ka na n kuɗa̱nga̱ n yaꞋan kadanshi adama a̱ɗa̱, adama a na n sheshe ta̱ n ɓolongu uma aduniyan, n tsugono kakau, adama a na n tsuwa̱nka̱ le wupa u va̱, n asuvu a usuɗukpi a̱ va̱ dem. adama asuvu a usuɗukpi e cisheꞋe tsu va̱, i ta̱ o kusongu aduniyan ra̱ka̱.
036	ZEP	003	009	“Ka̱ta̱ m bonoko elentsu a uma a̱ va̱ ciɗa, adama a na ra̱ka̱ vi le e ɗeke kula ku Vuzavaguɗu, ka̱ta̱ a cikpa yi n ka̱ɗu ke te.
036	ZEP	003	010	Ili i na i ɗikai a nɗolu n Kushi, aza a na a ci cikpa mu, uma a̱ va̱ a na i uwaciwi, i ta̱ a̱ kutuka̱ mu n kuneꞋe.
036	ZEP	003	011	“A kanna ka nanlo i e kuneke wu wono ba, adama a ugbamiwasuvu u na vu yaꞋankai mu ba, adama a na mi ta̱ a ku utuka̱ aza ugbamiwasuvu, n aza a̱ra̱ɗi e mere ma̱ ɗa̱. Yi o kudoku ya yaꞋan ugbamukaci, a kusan ku ciɗa ku va̱ ba.
036	ZEP	003	012	Ama mi ta̱ a̱ kuka̱sukpa̱ aza a̱ ma̱riki, n aza a na o goyoi ka̱ci ke le, aza a na e nekei a̱ɗu e le u Vuzavaguɗu.
036	ZEP	003	013	Aza a Isaraila a na a buwai, i o kudoku a yaꞋan unushi ba, i kpamu a kudansa aꞋuwa ba, adama a na kelentsu ka aꞋuwa ki o kuyongo a una̱ u le ba. I ta̱ a kuyaꞋan kalina a vaku, ko vuza u kurikpa̱sa̱ le ba.”
036	ZEP	003	014	YaꞋan ishipa, avu Sihiyona, ɗa̱ngusa̱ ka̱la̱ka̱tsu ka̱u avu Isaraila. YaꞋan ma̱za̱nga̱ n izoshi, avu Urushelima.
036	ZEP	003	015	Vuzavaguɗu u takpaka wu ta̱ atakaci a̱ nu, ɗa kpamu u lokoi irala i nu. Vuzavaguɗu, mogono mi Isaraila, mi ta̱ e mere ma̱ nu, vi a kupana wovon ba.
036	ZEP	003	016	A kanna ka nanlo i ta̱ a kudana Urushelima, “Ka̱ta̱ vu pana wovon ba, avu Sihiyona, ka̱ta̱ vu ka̱sukpa̱ ekiye a̱ nu a̱ kuwa̱ ba.
036	ZEP	003	017	Vuzavaguɗu Ka̱shile ka̱ nu ki ta̱ e mere ma̱ nu, kovonshi kaꞋa ka na ka̱ tsu ciya̱ ulyaꞋi. Wi ta̱ a kuyaꞋan ma̱za̱nga̱ n avu, wi ta̱ a ku sabaꞋasaka wu n ucigi u ni, wi ta̱ a kuyaꞋan ma̱za̱nga̱ n avu a̱ ubuta̱ u kuyaꞋan ki ishipa.
036	ZEP	003	018	Tsu na a ci yaꞋan a kanna ka̱ ka̱ɗiva̱, mi ta̱ a kutakpaka ɗa̱ ka gbani-gbani, i o kudoku e neke ɗa̱ wono ba.
036	ZEP	003	019	A ayin a nanlo, mi ta̱ a kutakacika, aza a na i a kutakacika wu ra̱ka̱, mi ta̱ a ku wawa ma̱kutsuma̱, mi ta̱ kpamu o kuɓolongu aza a na ishi a wacuwai. Mi ta̱ o kubonoko wono ucikpi, i ta̱ a kulyaꞋa kula aduniyan.
036	ZEP	003	020	A ayin a nanlo mi ta̱ o kubonoko ɗa̱ a kpaꞋa, n ɓolongu ɗa̱ a̱ ubuta̱ ute, ka̱ta̱ n zuwa ɗa̱ i yaꞋan kula. i ciya̱ ucikpi a ubuta̱ u uma aduniyan dem, a ayin a na baci m bonokoi ɗa̱ n una̱singai u ɗa̱.” Mpa Vuzavaguɗu n dansai.
#
# BOOK	037	HAG	Haggai	Hagai
037	HAG	001	001	A kanna ka iyain ko wotoi u ta̱li, a̱ ka̱ya̱ ke ire ko tsugono tsu Dariyu, Vuzavaguɗu u yaꞋin kadanshi n keneki Hagai, udanai, yaꞋan kadanshi n Zerubabelu kolobo ka Shiyatiyelu, gomuna vu Yahuda, n Jesuwa kolobo ka Jehozadaku ganu vu gbayin.
037	HAG	001	002	Ili i na Vuzavaguɗu MalaꞋimili u danai i ɗanna, “Uma a nampa a danai, ‘Ka̱ta̱ ayin a yawa a na a kumaꞋasaka A̱Ꞌisa̱ a gbayin a Vuzavaguɗu ba.’”
037	HAG	001	003	Ɗa Vuzavaguɗu u yaꞋin kadanshi n keneki Hagai, u danai.
037	HAG	001	004	“Yi ene ta̱ u gaꞋan ta̱ a makyan ma nampa i yongo a iꞋuwa i singai-singai, ka̱ta̱ i ka̱sukpa̱ A̱Ꞌisa̱ a gbayin okpo agali?”
037	HAG	001	005	Gogo na i na Vuzavaguɗu MalaꞋimili u danai i ɗanna, “La̱na̱i ukuna u ɗa̱!
037	HAG	001	006	I ci ca̱Ꞌa̱ ta̱ n a̱bunda̱i, ama ka̱ta̱ i kucikpa i kyaꞋa kenu. I ci lyaꞋa ta̱ ilikulyaꞋa, ama i ci cuwa̱ ba. I tsu soꞋo ta̱ mini, ama ma ci yawa ɗa̱ ba. I tsu uka ta̱ ntogu, ama n ɗa n tsu pala ɗa̱ uta̱ni ba. Aza a na a ci isa katsupu, adanshi i ta̱ a ku zuwa sa ikebe ya o nsolo n na n ta̱sa̱i.”
037	HAG	001	007	Ili i na Vuzavaguɗu MalaꞋimili u danai i ɗanna, “La̱na̱i ukuna u ɗa̱!
037	HAG	001	008	Kumbai a gaɗi vu nsasan ka̱ta̱ i tuka̱ nu nɗanga adama a na a maꞋasaka kpaꞋa ka, ciya̱ m pana uyoꞋo u ku ɗa, ka̱ta̱ kpamu n ciya̱ tsugbayin ɗe.
037	HAG	001	009	I tsu zuwa ta̱ a̱ɗu yi ta̱ a̱ kuciya̱ n a̱bunda̱i, ama ɗa kucikpa i ciya̱i kenu. Kenu vu na i tuka̱i a kpaꞋa, n tsu uvula̱ ta̱ i ɗa i laza, yiɗa̱i i zuwai nannai? Vuzavaguɗu MalaꞋimili u danai, adama a kpaꞋa ku va̱ ku na i ka̱sukpa̱i agali ɗa, ama yaba dem vu ɗa̱ wi ta̱ a kataci ka kumaꞋa kpaꞋa ku ni.
037	HAG	001	010	Ɗaɗa i zuwai gaɗi u sa̱nka̱i n ciza, iɗika kpamu i kpa̱ɗa̱i kumatsa ili.
037	HAG	001	011	N tuka̱i n uɗekpu a iɗika ya, n ubuta̱ wa aginda, n ashina a ilya, n ashina a itacishi, nu nɗanga n zaitu, n ili i na i tsu uta̱ a iɗika, ali n uma nu nnama dem, koɓolo n ulinga we ekiye u ɗa̱ feu.”
037	HAG	001	012	Ɗa Zerubabelu kolobo ka Shiyatiyelu, n Jesuwa kolobo ka Jehozadaku ganu vu gbayin, koɓolo n uma a na a buwai dem, o tonoi kadanshi ka Vuzavaguɗu Ka̱shile ke le, ɗa kpamu ushuki n kadanshi ka̱ ni ka na Vuzavaguɗu Ka̱shile ke le u suki u keneki Hagai. Ɗa uma a a panai wovon u Vuzavaguɗu.
037	HAG	001	013	Ɗa Hagai, vuza vu usuki vu Vuzavaguɗu, u danai uma akaka a, u danai, “Mpa Vuzavaguɗu, mi ta̱ koɓolo n a̱ɗa̱.”
037	HAG	001	014	Ta Vuzavaguɗu u saꞋwai ka̱ɗu ka Zerubabe kolobo ka Shiyatiyelu, gomuna vu Yahuda, n Jesuwa kolobo ka Jehozadaku, ganu vu gbayin nannai, n uma a na a buwai dem. A̱ ta̱wa̱i ɗa a̱ gita̱i ulinga u kpaꞋa ku Vuzavaguɗu MalaꞋimili, Ka̱shile ke le.
037	HAG	001	015	A̱ gita̱i ulinga a kanna ka kamanga n ka̱ na̱shi ko wotoi u ta̱li, a̱ ka̱tsuma̱ ka̱ ka̱ya̱ ke ire ko tsugono tsu Dariyu.
037	HAG	002	001	A kanna ka kamanga n kete ko wotoi u cindere, ɗa Vuzavaguɗu u yaꞋin kadanshi n keneki Hagai, u danai,
037	HAG	002	002	“YaꞋan kadanshi n Zerubabe kolobo ka Shiyatiyelu, gomuna vu Yahuda n Jesuwa kolobo ka Jehozadaku, ganu vu gbayin, koɓolo n uma a na a buwai dem, vu ece le,
037	HAG	002	003	‘Yayi a̱ ka̱tsuma̱ ka̱ ɗa̱ u buwai n wuma ali ɗa u ciya̱i we enei kpaꞋa ku Vuzavaguɗu n tsugbayin ci ni ci cau? Nini ɗai yi e kene ku ɗa gogo na? E kene ku ɗa̱ ili i yoku i ɗa ba?
037	HAG	002	004	Ama gogo na tsurukpa, avu Zerubabe, tsurakpa, avu Jesuwa kolobo ka Jehozadaku, ganu vu gbayin. Tsurukpai a̱ɗa̱ uma a iɗika ya, Vuzavaguɗu u danai. YaꞋin ulinga, adama a na mpa Vuzavaguɗu MalaꞋimili mi ta̱ koɓolo n a̱ɗa̱.
037	HAG	002	005	A ayin a na yi uta̱i a iɗika i Masar n yaꞋanka ɗa̱ ta̱ uzuwakpani n danai, ayinviki a̱ va̱ i ta̱ o kuyongo n a̱ɗa̱, ta kaꞋa ki nannai ali n anana, adama a nannai ka̱ta̱ i pana wovon ba.’
037	HAG	002	006	Na ɗa ili i na Vuzavaguɗu MalaꞋimili u dansai, mi e kugeshe ba, mi ta̱ a̱ kugba̱ɗa̱ gaɗi n aduniyan m mala n iɗika i ɗekpu.
037	HAG	002	007	Mi ta̱ kpamu a̱ kugba̱ɗa̱ uma aduniyan ra̱ka̱, ka̱ta̱ a̱ tuka̱ n uciyi u le ra̱ka̱ a kpaꞋa ku va̱. Mi ta̱ a kushatangu kpaꞋa ku nampa n tsugbayin. Vuzavaguɗu MalaꞋimili u dansai.
037	HAG	002	008	Vuzavaguɗu MalaꞋimili u danai, azanariya n azurufa a̱ va̱ a ɗa.
037	HAG	002	009	Tsugbayin tsu kpaꞋa ku savu ku nampa kulaꞋa ku cau, Vuzavaguɗu MalaꞋimili u danai. A̱ ubuta̱ u nampa mi ta̱ a̱ ku tuka̱ n una̱singai m ma̱ta̱na̱, Vuzavaguɗu MalaꞋimili u dansai.”
037	HAG	002	010	A kanna ka kamanga n ka̱ na̱shi a̱ ka̱tsuma̱ ko wotoi u kuci, a̱ ka̱ya̱ ke ire ko tsugono tsu Dariyu, ɗa Vuzavaguɗu u yaꞋin kadanshi n keneki Hagai.
037	HAG	002	011	“Ili i na Vuzavaguɗu MalaꞋimili u danai i ɗanna, ‘Ecei anan ganu ili i na wila̱ u danai.
037	HAG	002	012	Vuza yoku u ka̱ta̱la̱ baci inyama i na yi ciɗa o motogu ma̱ ni, ɗa motogu ma ma saꞋwai boroji, ko ili i kulyaꞋa ko ma̱kya̱n ko maniꞋin ko icuꞋu yi ilikulyaꞋa dem, na lo wi ta̱ a kuzuwa ili ya yi okpo ciɗa?’” Ɗa anan ganu a̱ ushuki a danai, “A̱Ꞌa̱.”
037	HAG	002	013	Ɗa Hagai u danai, “Vuza u natukpa baci ka̱ci ka̱ ni a̱ ubuta̱ u kusaꞋwa keven ki ikyamba, ali ɗa kpamu u saꞋwai ili i te a̱ ka̱tsuma̱ ki nampa ka, nanlo va wi ta̱ a kuzuwa ili i nanlo ya yi okpo n unata?” Ɗa anan ganu a danai, “Ili ya yi ta̱ o ko okpo n unata.”
037	HAG	002	014	Ɗa Hagai wu ushuki le u danai, “Vuzavaguɗu u dana ta̱, ‘Ta kaꞋa ki nannai u uma a nampa n uduniyan u na wi kelime ka̱ va̱, n ulinga we ekiye u le dem, n ili i na i e kuneke yi ta̱ n unata.
037	HAG	002	015	Gogo na la̱na̱i kuyongo ku ɗa̱ ili i na i ɗikai na a kubana kelime. Kafu i kiyangu katali a gaɗi vu vutoku a kumaꞋa A̱Ꞌisa̱ a Vuzavaguɗu, niniɗai kuyongo ku ɗa̱ ki.
037	HAG	002	016	I tsu bana ta̱ a̱ ubuta̱ u kotoro ki ili i kashina n i danai yi ta̱ a̱ ku kunzuku kagisamkpatsu kamanga, ama kucukpa i cina kagisamkpatsu kupa koci. I tsu bana ta̱ a̱ ubuta̱ u kupisha ma̱kya̱n n kusheshe ku na i kuciya̱ punu edele amangatawun a̱ ma̱diki, ama kucukpa i cina punu edele amangere koci.
037	HAG	002	017	Vuzavaguɗu u danai, n tuka̱i ɗa̱ n wunla̱i wu usuɗukpi ɗa u zuwai ica̱Ꞌa̱shi ya ashina i ɗa̱ i lumbai n kerepu, m mini ma akpanga ma na ma̱ la̱nga̱sa̱i ashina a̱ ɗa̱, n nannai dem i bono wa̱ va̱ ba.’
037	HAG	002	018	La̱na̱i, kuyongo ku ɗa̱ gogo na a kubana kelime, ili i na i ɗikai a kanna ka kamanga n ka̱ na̱shi ko wotoi kuci, kanna ka na a varai kumaꞋa ka̱ A̱Ꞌisa̱ a gbayin a Vuzavaguɗu. N ciga ta̱ i sheshe mayin a ukuna u keci ku nampa.
037	HAG	002	019	I buwa n icuꞋu i kuca̱Ꞌa̱ o mpon n ɗa̱ ba, ili i na i ɗikai ayin a na i ca̱Ꞌi. Gogo na ashina a itacishi, nu nɗanga mu mbiri, nu nɗanga n zaitu n ɗa̱, i o kudoku kumatsa umaci u gbani-gbani kpamu ba. Ama ili i na i ɗikai a kanna ka nanlo ali a kubana n kelime, mayun mi ta̱ a kuzuwaka ɗa̱ una̱singai.”
037	HAG	002	020	Vuzavaguɗu u yaꞋin kadanshi n keneki Hagai kakawa kure, a kanna ka kamanga n ka̱ na̱shi ko wotoi u kuci, u danai,
037	HAG	002	021	“Dana Zerubabelu gomuna vu Yahuda, mi ta̱ a̱ kugba̱ɗa̱ gaɗi n iɗika.
037	HAG	002	022	Mi ta̱ a kutakpa tsugono ci iɗika kakau, mi ta̱ kpamu a̱ kula̱nga̱sa̱ ekeke o odoku mu una akumbi e le, odoku i ta̱ a̱ kuyikpa̱ akumbi e le kpamu i ta̱ a ku unanai n otokobi.
037	HAG	002	023	Vuzavaguɗu MalaꞋimili u danai, a kanna ka nanlo, mpa mi ta̱ a kuɗika wu, Zerubabe kolobo ka Shiyatiyelu kagbashi ka̱ va̱, mi ta̱ o kubonoko wu tsu ka̱ta̱mba̱ri ka̱ va̱, tsu na mogono ma ci yaꞋan ulinga n ka̱ta̱mba̱ri ko tsugono ci ni, adama a na n zagba wu ta̱, Vuzavaguɗu MalaꞋimili u dansai.”
#
# BOOK	039	MAL	Malachi	Malaci
039	MAL	001	001	Na ɗa akaka a Vuzavaguɗu a kubana wa aza a Isaraila a̱ ubuta̱ u keneki Malaci.
039	MAL	001	002	Vuzavaguɗu u danai, “N ciga ɗa̱ ta̱ ra̱ka̱.” Ama ɗa yu ushiki, i danai, “Nini ɗai vu cigai tsu?” Vuzavaguɗu wu ushuki, u danai, “Isuwa n Yakubu ele ɗa vuza n vangu ba?”N nannai dem “Ɗa n cigai Yakubu,
039	MAL	001	003	ama n iwain ta̱ Isuwa, m bonokoi uɓon wa nsansa n ni wo okpoi agali, n nekei ubuta̱ wu uka̱ni wo okpoi ubuta̱ wu ida̱shi yi nsheꞋe n kakamba.”
039	MAL	001	004	Ko a na wo okpoi aza a Edom, kumaci ku Isuwa, ku danai, “A̱ fa̱da̱ ta̱ likuci i tsu cika-cika, ama ci ta̱ o kubono tsu gisa̱ka̱ ku maꞋasaka a gali a̱ tsu.” Ama Vuzavaguɗu MalaꞋimili u danai. “Mayun i ta̱ a ku maꞋasaka i ɗa, mpa kpamu mi ta̱ kudoku ku fa̱da̱, ali sai a dana le ‘Iɗika i gbani-gbani,’ ‘Uma a na wupa u Vuzavaguɗu wi e ku geshe a aci e le.’”
039	MAL	001	005	Yi ta̱ e kene ili nampa ya n a̱shi a̱ ɗa̱, ka̱ta̱ i dana, “Vuzavaguɗu vuza gbayin ɗa, tsugbayin ci ni kpamu tsu laza ta̱ kureꞋe ki iɗika yi Isaraila.”
039	MAL	001	006	“Vuzavaguɗu MalaꞋimili u danai, maku ma tsu cikpa ta̱ esheku a̱ ni, ka̱ ta̱ kagbashi kpamu ka cikpa vuza kpaꞋa vu ni. To, mpa esheku ɗa ba ci, teɗai tsugbayin tsu va̱? Mpa kpamu vuza kpaꞋa ɗa baci teɗai ugaꞋin va̱? A̱ɗa̱ anan ganu, a̱ɗa̱ na i tsu goyo kula ku va̱. I danai, ‘Niniɗai tsu goyoi kula ku nu?’
039	MAL	001	007	Yi e kuneke ilikulya yu unata gaɗi vu atalialyuka a̱ va̱. Ɗa kpamu i danai, ‘Niniɗai tsu la̱nga̱sa̱i katalikalyuka ka̱ nu?’ To, mi ta̱ a kudana ɗa̱, uteku tsu na i goyoi katalikalyuka ka̱ va̱.
039	MAL	001	008	Ayin a na baci i tuka̱i n ka̱yimba̱ ka manama adama ana i yaꞋanka alyuka, yi ta̱ e kene nannai va u gaꞋin u ɗa? Ko kpamu ayin a na baci i tuka̱i manama ma na ma̱ zumgba̱i ko kpamu ma na mi gbaga ba, nannai va u gaꞋan ta̱? Nekei vuza tsugono ɗa̱ i ɗa ye ene. Wi ta̱ a kuyaꞋan ma̱za̱nga̱? Ko yi ta̱ a̱ kuciya̱ kasingai ubuta̱ u ni? Mpa Vuzavaguɗu MalaꞋimili n dansai.
039	MAL	001	009	Gogo na, sai i kondo kula̱nsa̱ Ka̱shile, u yotsongu tsu kasingai. N icuꞋu ya alyuka a na yi ekiye a̱ ɗa̱ ɗa u kupanaka ɗa̱? Vuzavaguɗu MalaꞋimili u dansai.
039	MAL	001	010	I shi baci a̱ kuciya̱ vuza vu yoku a̱ ka̱tsuma̱ ka̱ɗa̱ vuza na wa ku gbagura utsutsu wa̱ A̱Ꞌisa̱ a nampa, adama a na ka̱ta̱ i dyaɓa akina a gaɗi vu katalikalyuka ka̱ va̱ gbani ba, mi a kupana uyoꞋo u ɗa̱ ba, kpamu mi a ku isa alyuka ekiye a̱ ɗa̱ ba.
039	MAL	001	011	Ali a̱ wuti u kanna a kubana uyikpi u kanna kula ku va̱ ki ta̱ n tsugbayin a̱ ka̱tsuma̱ ku uduniyan. A̱ ubuta̱ ra̱ka̱, o tsu songu ta̱ ili i ma̱gula̱ni n kuneꞋe ku singai n kula ku va̱, adama a na kula ku va̱ ki ta̱ n tsugbayin a̱ ka̱tsuma̱ ku uduniyan, Vuzavaguɗu MalaꞋimili u dansai.
039	MAL	001	012	Ama ɗa i bonokoi kula ku va̱ ukuna u gbani, ayin a na i danai katalikalyuka ka Vuzavaguɗu ili i ɗa ba, kpamu ilikulya i na a zuwai ɗe ili i kugoyi i ɗa.
039	MAL	001	013	Ɗa kpamu i danai, ‘Tsu owo ta̱ n ili ya atakaci i nanlo ya,’ Vuzavaguɗu MalaꞋimili. I tuka̱i n ili i na a isai n utsura ko i na yi ma̱kutsuma̱, ko i na yi gbaga ba, kpamu i ɗaɗa i tuka̱i tsu kuneꞋe ku ɗa̱. Yi ta̱ e kene mpa mi ta̱ a ku isa i ɗa ekiye a̱ ɗa̱? Mpa Vuzavaguɗu n dansai.
039	MAL	001	014	Ili ya atakaci i ɗa, u vuza vu modoruko. Ɗanna wi ta̱ n ka̱giri ka na ki n uꞋiwin u Ka̱shile ba a ushiga u ni, kana u yaꞋin uzuwukpani an wa kuneke Vuzavaguɗu, ama ɗa kucikpa u nekei za vu usa̱n. Ko a na wo okpoi i yeve ta̱ mpa mogono magbayin maꞋa, ali uduniyan ra̱ka̱ a kupana wovon u kula ku va̱, mpa Vuzavaguɗu MalaꞋimili n dansai.
039	MAL	002	001	“Gogo na a̱ɗa̱ anan ganu kadanshi ka nanlo adama a̱ ɗa̱ a ɗa.
039	MAL	002	002	Yi baci a kuzuwa atsuvu i pana ba, kpamu yi baci a ku zuwa a̱ɗu a̱ ɗa̱ i cikpa kula ku va̱ ba, mi ta̱ a̱ ku suꞋuku n ɗa̱ atakaci, mi ta̱ a ku yaꞋanka una̱singai u ɗa̱ una̱. Mayun, n yaꞋanka le ta̱ ɗe una̱, adama a na i zuwa kadanshi ka̱ va̱ a̱ɗu a̱ ɗa̱ ba.
039	MAL	002	003	Ɗanna mi ta̱ a kuɓarangu muku n ɗa̱, ka̱ta̱ kpamu n sura a̱wiya̱n a nnama n kuneꞋe ku ɗa̱ a̱ a̱shi a̱ ɗa̱, ka̱ta̱ ta na mutuka̱ ɗa̱ koɓolo n a̱wiya̱n a nnama ma.
039	MAL	002	004	Talo ya kuyeve a na mpa ɗa n suki kadanshi ka nanlo wa̱ ɗa̱, adama a uzuwukpani u va̱ n kumaci ku Levi u shana, Vuzavaguɗu MalaꞋimili u dansai.
039	MAL	002	005	Uzuwakpani u va̱ n a̱yi uzuwakpani u wuma u ɗa m ma̱ta̱na̱, u na n nekei ni. na lo va ta na adama a na u pana wovon u ɗa. Ka̱ta̱ u pana wovon u va̱, ka̱ta̱ kpamu u cikpa kula ku va̱.
039	MAL	002	006	Ku yotsongusu ku mayun ki ta̱ a una̱ u ni, a̱ ciya̱ ka aꞋuwa a̱ una̱ u ni ba. U yaꞋan ta̱ nwalu nu mpa mayin a̱ ka̱tsuma̱ ka̱ ma̱ta̱na̱ n kamayun, ɗa kpamu u zuwai uma n a̱bunda̱i a̱ ka̱sukpa̱i ka gbani-gbani ke le.
039	MAL	002	007	Adama a na u gaꞋan ta̱ una̱ u ganu u yongo n kuyeve, ka̱ta̱ uma kpamu a̱ la̱nsa̱ u ɗa a̱ una̱ u le, adama a na a̱yi kalingata kaꞋa ka Vuzavaguɗu MalaꞋimili.
039	MAL	002	008	Ama a̱ɗa̱ anan ganu i ka̱sukpa̱ ta̱ uye, i zuwai uma n a̱bunda̱i a̱ ta̱ɗa̱tsa̱i a̱ ubuta̱ u kuyotsongusu ku ɗa̱, ɗa i koɗoi uzuwukpani u va̱ u na n yaꞋin n Levi, Vuzavaguɗu MalaꞋimili u dansai.
039	MAL	002	009	Adama nannai, mpa mi ta̱ a kuzuwa aza a Isaraila o bonoko ɗa̱ ili i kugoyi, ka̱ta̱ kpamu n zuwa o goyo ɗa̱ e kelime ka uma ra̱ka̱, adama a na i tono uye u va̱ ba, ɗanna a ka̱tsuma̱ ka kuyotsongusu ku ɗa̱, yi a kazagba.”
039	MAL	002	010	Ra̱ka̱ vu tsu esheku e te a ɗa tsu ba? Ka̱shile ke te kaꞋa ka yaꞋin tsu ba? Yiɗa̱i ɗa ci n ku usuɓi wi itoku i tsu ba, ali ɗa tsu koɗoi uzuwakpani wi ikaya i tsu?
039	MAL	002	011	Uma a Yahuda a yaꞋin unambi wu usuɓi, a yaꞋin ili yu unata a̱ ka̱tsuma̱ ki Isaraila n ka̱tsuma̱ ka Urishelima. Adama a na Yahuda u natukpa ta̱ ubuta̱ u ciɗa u Vuzavaguɗu, vu na u cigai, a zuwai a̱ma̱ci a na i a kucikpa Ka̱shile ka uma a pulai.
039	MAL	002	012	Vuza na u yaꞋin nannai, ko a̱yi ɗa ya, yaꞋan Vuzavaguɗu u takpa yi n kpaꞋa ku ni a̱ ka̱tsuma̱ ka aza a Isaraila, ko ɗa baci u tuka̱i n kuneꞋe u Vuzavaguɗu MalaꞋimili.
039	MAL	002	013	Ili i na kpamu yi a kuyaꞋansa i ɗanna. I yeki katalikalyuka ka̱ va̱ n kujilya ku ɗa̱, m ma̱shi, n kusa̱ka̱ɗa̱ngusu adama a na wi o doku kisa kuneꞋe ku na i tsu tuka̱ yi ba.
039	MAL	002	014	Ama ɗa yi ecei, i danai, “Yiɗa̱i i sa̱nka̱i ni ku isa alyuka a̱ tsu?” Adama a na Vuzavaguɗu magan maꞋa a̱ ka̱tsa̱ma̱ ka̱ nu n vuka vu nu vu na vu zuwai ali a ayin a na avu ka̱ɗa̱nga̱ni, vu na vu doroi. Ko a na wo okpoi a̱yi ɗa ka̱ja̱Ꞌa̱ ki a̱ ida̱shi i nu kaꞋa, vuka vu uzuwakpani vu nu.
039	MAL	002	015	Ka̱shile kaꞋa ko bonokoi ɗa̱ ikyamba i te n ayinviki e te ba? Yiɗa̱i Ka̱shile ki a kadanshi n nannai va? U ciga ta̱ muku n tsu mo okpo aza o kuyongo ku singai ku ni. Adama nannai, ka̱ta̱ i la̱na̱ n ka̱ci ka̱ ɗa̱, ka̱ta̱ vuza yoku a̱ ka̱tsuma̱ ka̱ ɗa̱ u doro vuka vu na u zuwai a̱yi ka̱ɗa̱nga̱ni ba.
039	MAL	002	016	Adama a na mpa n iwan ta̱ ku una ku yolo Vuzavaguɗu Ka̱shile ki Isaraila u danai.“N iwan ta̱ ukuna u nanlo uteku tsu na n iwain ukuna u vishili. Adama nannai, i zuwaka n ka̱ci ka̱ ɗa̱, ka̱ta̱ yo okpo aza o modoruko ba.”
039	MAL	002	017	Yi oꞋuso ta̱ Vuzavaguɗu n kadanshi ka̱ ɗa̱. Dem n nanai ɗa i danai, “Niniɗai tsu oꞋusoi ni?” Ubuta̱ u kadanshi u na tsu danai, “Vuza na baci dem u yaꞋin ka gbani-gbani, a̱yi ɗa vuza singai a̱ ubuta̱ u Vuzavaguɗu, kpamu Vuzavaguɗu wi ta̱ a kupana uyoꞋo u le.” Ɗa kpamu yi ecei i danai, “Te ɗai Ka̱shile ka ki, ka na ki a kuyaꞋan afada a singai?”
039	MAL	003	001	Vuzavaguɗu MalaꞋimili wu ushuki u danai, “La̱na̱, mi ta̱ ɗevu n ku suku vuza vusuki adama a na u foɓusoko mu uye, ba n megeshe ba kpamu Vuzavaguɗu vu na yi a̱ kula̱nsa̱ wi ta̱ a̱ kuta̱wa̱ A̱Ꞌisa̱ a gbayin a̱ ni. Vuzavusuki vu uzuwukpani vu na yi a mali ma̱ kuta̱wa̱ ma̱ ni, mayun wi ta̱ lo a̱ kuta̱wa̱.
039	MAL	003	002	Ama yayi u kufuɗa kushamgba a kanna ka̱ kuta̱wa̱ ka̱ ni? Yayi kpamu u kufuɗa wa a shamgba a makyan ma na u ta̱wa̱i? Adama a na a̱yi wi ta̱ uteku tsa akina e kuderekpe viyum, kpamu tsu ma̱zuma̱Ꞌun ma̱ lima̱.
039	MAL	003	003	Wi ta̱ a kuda̱sa̱ngu u yaꞋan afada uteku tsu ka̱luwi ka azurufa u ciɗatangu a ɗa. a̱yi ɗa u kuciɗatangu kumaci ka aza e Levi ka̱ta̱ kpamu u pisha le tsa azanariya n azurufa, ali e neke alyuka a usuɓi u Vuzavaguɗu,
039	MAL	003	004	ka̱ta̱ alyuka aza a Yahuda n aza a Urushelima okpo ili kisa u Vuzavaguɗu, tsu ayin a cau, kpamu tsu na cau u tsu isa.
039	MAL	003	005	“Ka̱ta̱ yeve n yawa ɗevu n a̱ɗa̱ adama a na n yaꞋan afada, mi ta̱ o ko okpo ngaꞋan wo oboci. N aza a tsugbani, n aza akucina aꞋuwa n aza modoruko n aza a zamalinga e le, n aza a na o tsu doro a̱ma̱ci a na ali ele a̱ kuwa̱i, nu mkpaꞋan n aza a na o tsu loko omoci, aza a na a tsu pana wovon u va̱ ba. Mpa Vuzavaguɗu MalaꞋimili n dansai.”
039	MAL	003	006	“Adama a na mpa Vuzavaguɗu n tsu sabaꞋa ba, adama a nannai a̱ɗa̱ muku n Yakubu a ku una ɗa̱ ra̱ka̱ ba.
039	MAL	003	007	Ali n ayin a ikaya i ɗa̱ ɗa i kpatalai i ka̱sukpa̱i wila̱ u va̱, kpamu i tono u ɗa ba. Bonoi wa̱ va̱, ka̱ta̱ mpa feu m bono wa̱ ɗa, Vuzavaguɗu malaꞋimili a̱yi ɗa u dansai. Ama ɗa i danai, ‘Nini ɗai tsa ku kpatala tsu bono wa̱ nu?’
039	MAL	003	008	Vuma wi ta̱ a kufuɗa kudoro Ka̱shile? Ama a̱ɗa̱ yi o kudoro mu, ɗa yi a kudana kpamu, ‘Nini ɗai tsu doroi nu?’ A̱ ubuta̱ wi ili i te a̱ ka̱tsuma̱ ka kupa koɓolo n kuneꞋe ɗa yi o kudoro mu.
039	MAL	003	009	Aza a una̱uwuya u ɗa a̱ɗa̱ a ulinga u ɗa̱ ra̱ka̱, adama a na yi ta̱ o kudoro mu.
039	MAL	003	010	Tuka̱i n ili i te a̱ ka̱tsuma̱ ka kupa ra̱ka̱ a̱ kunu ku kuzuwa ku va̱, adama a na ilikulyaꞋa i yimkpa a kpaꞋa ku va̱. Kondoi mu, yi ta̱ tana e kene, mi ta̱ a̱ kuɓa̱yuwa̱ atusu a gaɗi, n tsuwa̱n ka̱ ɗa̱ una̱singai wa̱ a̱bunda̱i u mayun.
039	MAL	003	011	Mi a̱ kuka̱sukpa̱ azuꞋun a̱ la̱nga̱sa̱ ili i kashina ba. Kpamu nɗanga mi itacishi mi ta̱ a shana n umaci, Vuzavaguɗu MalaꞋimili u dansai.
039	MAL	003	012	Ka̱ta̱ uduniyan ra̱ka̱ u dana, a̱ɗa̱ aza a̱ ma̱za̱nga̱ a ɗa, adama a na iɗika i ɗa̱ yi ta̱ o ko okpo ubuta̱ wi ida̱shi u singai. Mpa Vuzavaguɗu MalaꞋimili n dansai.
039	MAL	003	013	“I dansai kadanshi ka gbani-gbani a kaci ka̱ va̱. Vuzavaguɗu u danai. Dem n nanai, ɗa i danai, ‘Nini ɗai ci yaꞋin Kadanshi ka tsurala n avu?’
039	MAL	003	014	I danai, ‘Ili i gbani i ɗa ci cikpa Ka̱shile. Yiɗa̱i ci a̱ kuciya̱ a̱ ubuta̱ u kutono ku wila̱ ku ni, ko ishi baci a dana tsu bana u Vuzavaguɗu MalaꞋimili a̱ kpalu?
039	MAL	003	015	Gogo na ci ta̱ e kene, aza a ugbamukaci ele ɗa aza a una̱singai, ali n aza a kuyaꞋan ka gbani-gbani, kulyaꞋa ku kelime ku ɗa i kuyaꞋan koci ba, ama o tsu kondo ta̱ Ka̱shile ka̱ta̱ asa m ma̱ta̱na̱.’”
039	MAL	003	016	Ɗa ele tamkpamu aza a na a kupana wovon u Vuzavaguɗu a yaꞋin kadanshi uteku u le, ɗa Vuzavaguɗu ta na u zuwai atsuvu ɗa u panai ili i na i a kudansa. E kelime ka̱ ni kaꞋa a ɗanai katagarda ka arabali aza a na i a kupana wovon u Vuzavaguɗu, i kpamu e kuneke yi tsugbayin.
039	MAL	003	017	“Mpa Vuzavaguɗu MalaꞋimili, n dana ta̱, I ta̱ o ko okpo uma a̱ va̱ a mayun, a kanna ka na n zuwai. Mi ta̱ a kupana asuvayali e le uteku tsu na kamaci ka tsu pana asuvayali a maku ma̱ ni ma na ma tsu tono kadanshi ka̱ ni.
039	MAL	003	018	Talo ye kuyeve aza a usuɓi n aza gbani-gbani ili i te ba, kpamu a̱ ka̱tsuma̱ ka aza a kutono Ka̱shile n aza a na i o kutono yi ba.
039	MAL	004	001	“La̱na̱, kanna ki ta̱ lo a̱ kuta̱wa̱, ka na aza a ugbamukaci n aza a gbani-gbani ra̱ka̱ a̱ kula̱ an ciꞋiwa̱, a kanna ka nanlo i ta̱ a̱ kukula̱ gbende ko ili ya kubuwa ba, mpa Vuzavaguɗu MalaꞋimili n dansai.
039	MAL	004	002	Ama a̱ɗa̱ na yi o kutono mu, utsura u wishi u va̱ wi ta̱ a̱ kuta̱wa̱ ɗa̱ tsu kanna. Wi ta̱ o kupotsotongu ɗa̱ tsu kutashi ku kanna. Yi ta̱ a̱ ku uta̱ i ka̱na̱ ma̱za̱nga̱ tsu ndendem n na a shikpai ushiga.
039	MAL	004	003	A kanna ka na n kuyaꞋan ili i nanlo, yi ta̱ a ku dasa aza a gbani-gbani, adama a na i ta̱ o ko okpo tsu kokomo punu ataka e ene a̱ ɗa̱. mpa Vuzavaguɗu MalaꞋimili n dansai.
039	MAL	004	004	“Ciɓai n kuyotsongusu ku kagbashi ka̱ va̱ Musa, n kadanshi n wila̱ u na n nekei ni a katali ko Horebu, adama aza a Isaraila ra̱ka̱ o tono.
039	MAL	004	005	“La̱na̱ n ku suꞋuku ɗa̱ ta̱ n keneki Iliya, kafu kanna ka gbayin ko wovon ka nanlo ka Vuzavaguɗu ka̱ ta̱wa̱.
039	MAL	004	006	Wi ta̱ o kudoku kutuka̱ isheku m muku a̱ ubuta̱ ute, ishi baci ta nannai ba, mi shi a̱ kuta̱wa̱ ku una likuci ya ra̱ka̱.”