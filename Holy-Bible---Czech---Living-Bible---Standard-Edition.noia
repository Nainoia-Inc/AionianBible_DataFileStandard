# File Name: Holy-Bible---Czech---Living-Bible---Standard-Edition.noia
# File Size: 1028628     
# File Date: 12/12/2025 23:48:19
# File Purpose: Supporting resource for the Aionian Bible project
# File Location: https://resources.AionianBible.org
# File Copyright: Creative Commons Attribution 4.0 International, 2018-2025
# File Generator: ABCMS (alpha)
# File Accuracy: Contact publisher with corrections to file format or content
# Publisher Name: Nainoia Inc
# Publisher Contact: https://www.AionianBible.org/Publisher
# Publisher Mission: https://www.AionianBible.org/Preface
# Publisher Website: https://NAINOIA-INC.signedon.net
# Publisher Facebook: https://www.Facebook.com/AionianBible
# Bible Name: Open Slovo Na Cestu
# Bible Name English: Czech Living New Testament
# Bible Language: Čeština
# Bible Language English: Czech
# Bible Copyright Format: Creative Commons Attribution ShareAlike 4.0 International, 2018-2025
# Bible Copyright Text: Creative Commons Attribution ShareAlike 4.0, International
# Bible Source: Biblica, Inc.
# Bible Source Version: 12/12/2025
# Bible Source Link: https://ebible.org/details.php?id=ceslb
# Bible Source Year: 1988, 2000, 2012
# Bible Description: Original work available for free at www.biblica.com and open.bible
# Bible Format: Standard formatting without annotation
#
INDEX	BOOK	CHAPTER	VERSE	TEXT
#
# BOOK	040	MAT	Matthew	Matouš
040	MAT	001	001	Ježíšův rodokmen sahá přes Davida až k Abrahamovi.
040	MAT	001	002	Abraham – Izák Izák – Jákob
040	MAT	001	003	Jákob – Juda (a bratři) Juda – Peres a Zerach (matka Támar) Peres – Chesrón Chesrón – Rám
040	MAT	001	004	Rám – Amínadab Amínadab – Nachšón Nachšón – Salmón
040	MAT	001	005	Salmón – Bóaz (matka: Rachab) Bóaz – Obéd (matka: Rút) Obéd – Jišaj
040	MAT	001	006	Jišaj – David (král) David – Šalomoun (matka: Batšeba).
040	MAT	001	007	Šalomoun – Rechabeám Rechabeám – Abijám Abijám – Ása
040	MAT	001	008	Ása – Jóšafat Jóšafat – Jóram Jóram – Uzijáš
040	MAT	001	009	Uzijáš – Jótam Jótam – Achaz Achaz – Chizkijáš
040	MAT	001	010	Chizkijáš – Menaše Menaše – Ámon Ámon – Jóšijáš
040	MAT	001	011	Jóšijáš – Jechoniáš
040	MAT	001	012	Jekonjáš a jeho bratři. Babylónské zajetí – Jekonjáš – Šealtíel Šealtíel – Zerubábel
040	MAT	001	013	Zerubábel – Abiud Abiud – Eljakim Eljakim – Azór
040	MAT	001	014	Azór – Sádok Sádok – Achim Achim – Eliud
040	MAT	001	015	Eliud – Eleazar Eleazar – Mattan Mattan – Jákob
040	MAT	001	016	Jákob – Josef Josef (muž Marie) JEŽÍŠ KRISTUS (narozen z Marie). Rodokmen uzavírá Josef, manžel Marie, které se narodil Ježíš – Boží Syn.
040	MAT	001	017	Od praotce Abrahama k Davidovi je to čtrnáct generací, dále čtrnáct generací od Davida po babylónské zajetí a od zajetí v Babylóně až ke Kristu také čtrnáct.
040	MAT	001	018	S narozením Ježíše Krista to bylo takto: Ježíšova matka Marie byla zasnoubena s Josefem. Dříve, než se vzali, se však ukázalo, že bude matkou.
040	MAT	001	019	Josef byl ohleduplný muž a nechtěl Marii vystavit veřejné hanbě, proto se rozhodl, že se s ní rozejde.
040	MAT	001	020	Když o tom uvažoval, ukázal se mu ve snu Boží posel a řekl: „Josefe, Davidův synu, neboj se vzít si Marii. Co v ní bylo počato, je z Ducha svatého.
040	MAT	001	021	Porodí syna a dáš mu jméno Ježíš. On vysvobodí svůj lid z moci zla.
040	MAT	001	022	Těmito událostmi se splní předpověď proroka Izajáše:
040	MAT	001	023	‚Slyšte! Panna bude těhotná a porodí syna. Budete mu říkat Immanuel, to znamená: Bůh je s námi.‘“
040	MAT	001	024	Když se Josef probudil, udělal vše tak, jak mu přikázal Boží posel, a oženil se s Marií.
040	MAT	001	025	Ale nežil s ní manželsky až do doby, kdy se jí narodil syn, kterému dal jméno Ježíš.
040	MAT	002	001	Ježíš se narodil v Betlémě v Judsku za vlády krále Heroda. V té době přijeli do Jeruzaléma učenci z východní země a vyptávali se:
040	MAT	002	002	„Kde je ten židovský král, který se právě narodil? Viděli jsme na východě jeho hvězdu a přišli jsme se mu poklonit.“
040	MAT	002	003	Tato novina velmi znepokojila krále Heroda, a nejen jeho, ale i všechny obyvatele Jeruzaléma.
040	MAT	002	004	Král svolal všechny přední kněze a učitele zákona a ptal se jich, kde se má narodit Kristus.
040	MAT	002	005	Oni mu odpověděli: „V Betlémě v Judsku. Prorok to předpověděl:
040	MAT	002	006	‚Betléme, nejsi poslední v Judsku, z tebe vyjde vévoda, který se bude starat o můj lid jako pastýř o ovce.‘“
040	MAT	002	007	Herodes si učence z východu tajně pozval a podrobně se jich vyptával, kdy se ta hvězda objevila. Poslal je do Betléma a pověřil je úkolem:
040	MAT	002	008	„Jděte a důkladně zjistěte vše o tom dítěti, a až je najdete, přijďte mi to oznámit; půjdu se mu také poklonit.“
040	MAT	002	009	Učenci krále vyslechli a vydali se na cestu. A hle! Hvězda, kterou viděli na východě, jim ukazovala cestu až k místu, kde bylo dítě.
040	MAT	002	010	Měli z toho nevýslovnou radost.
040	MAT	002	011	Vešli do domu a našli tam dítě s jeho matkou Marií. Padli před ním na kolena, klaněli se mu a dali mu vzácné dary – zlato, kadidlo a drahocenný olej.
040	MAT	002	012	Ve snu je však Bůh varoval, aby se nevraceli k Herodovi. Zvolili tedy jinou zpáteční cestu.
040	MAT	002	013	Po odchodu učenců měl Josef sen, ve kterém mu anděl přikázal: „Vstaň, vezmi dítě a jeho matku a uteč s nimi do Egypta; tam zůstaň, dokud ti neřeknu. Herodes bude totiž pátrat po dítěti, aby je připravil o život.“
040	MAT	002	014	Josef hned v noci vstal, vzal dítě i matku a vydal se s nimi do Egypta.
040	MAT	002	015	Tam byli až do smrti krále Heroda. Splnila se tím Boží předpověď vyslovená prorokem: „Z Egypta jsem povolal svého syna.“
040	MAT	002	016	Když Herodes poznal, že ho východní učenci zklamali, velmi se rozhněval a dal pobít v Betlémě a okolí všechny chlapce do stáří dvou let. Tento věk odhadl podle výpovědi učenců.
040	MAT	002	017	Tehdy se vyplnilo Jeremjášovo proroctví:
040	MAT	002	018	„Slyším nářek, pláč a bědování. To matka oplakává své syny a nedá se utěšit, protože jsou mrtví.“
040	MAT	002	019	Když Herodes zemřel, znovu se ukázal Josefovi ve snu anděl
040	MAT	002	020	a vybídl ho: „Vezmi dítě i jeho matku a vrať se do izraelské země, protože už zemřeli ti, kteří usilovali o život dítěte.“
040	MAT	002	021	Josef poslechl a vrátili se.
040	MAT	002	022	Velmi se však zalekl, když se dověděl, že Herodovým nástupcem v Judsku je jeho syn Archelaos. Ve snu dostal od Boha další pokyn, aby šel do Galileje.
040	MAT	002	023	Usídlil se v Nazaretu a tím se splnila další proroctví o Mesiáši, že totiž bude nazýván Nazaretský.
040	MAT	003	001	V té době vystoupil Jan Křtitel a kázal lidem, kteří za ním přicházeli na Judskou poušť:
040	MAT	003	002	„Obraťte se od svých hříchů k Bohu, protože přichází jeho vyvolený král.“
040	MAT	003	003	O Janovi prorok Izajáš předpověděl: „Z pouště zazní hlas: Připravte cestu pro Pána a odstraňte všechny překážky.“
040	MAT	003	004	Jan měl oděv z velbloudí srsti přepásaný koženým pásem. Živil se tím, co poskytovala poušť: kobylkami a medem divokých včel.
040	MAT	003	005	Scházeli se k němu lidé z Jeruzaléma, z celého Judska a ze Zajordání.
040	MAT	003	006	Dávali se od něho křtít v řece Jordánu, aby tím veřejně vyznávali svá provinění.
040	MAT	003	007	Když Jan uviděl, že ke křtu přicházejí mnozí horliví a nejvznešenější Židé – farizejové a saducejové, řekl jim: „Myslíte si, že se z Božího soudu vykroutíte jako hadi?
040	MAT	003	008	Dokažte změnou svého života, že jste se obrátili od svých vin.
040	MAT	003	009	Nemyslete si, že vám pomůže, budete-li říkat: ‚Jsme potomci Abrahamovi, Boží vyvolený národ.‘ Vždyť Bůh si může proměnit i ty, se kterými vy pohrdáte.
040	MAT	003	010	Sekera Božího soudu je už přiložena ke kořeni stromu. Každý člověk, který nežije novým životem, je jako strom, který nenese dobré ovoce; bude poražen a spálen.
040	MAT	003	011	Já křtím vodou ty, kteří cítí svá provinění jako břemeno a vyznávají je. Avšak po mně přijde někdo daleko mocnější než já; nejsem hoden ani toho, abych mu vyčistil obuv. On vás bude křtít Duchem svatým a ohněm.
040	MAT	003	012	Jako se prohazováním odděluje zrno od plev – zrno do sýpky, plevy na oheň, tak i on rozsoudí lidi – jedny k životu a druhé ke smrti.“
040	MAT	003	013	Tehdy přišel Ježíš z Galileje k Jordánu, aby se dal od Jana pokřtít.
040	MAT	003	014	Ten se velmi zdráhal: „Já bych měl být pokřtěn od tebe a ty jdeš ke mně.“
040	MAT	003	015	Ježíš mu odpověděl: „Jen to, prosím, udělej. Musíme splnit Boží vůli.“ A tak ho Jan pokřtil.
040	MAT	003	016	Když Ježíš vystoupil z vody, uviděl, jak se na něj z nebe snáší Boží Duch v podobě holubice.
040	MAT	003	017	Současně se ozval hlas: „Toto je ten můj milovaný Syn, moje radost.“
040	MAT	004	001	Potom Duch Boží vedl Ježíše na poušť, kde se po dobu čtyřiceti dnů a nocí postil a velmi vyhladověl.
040	MAT	004	003	Tu se k němu přiblížil pokušitel a řekl mu: „Jsi-li Boží Syn, proměň toto kamení v chleby!“
040	MAT	004	004	Ježíš mu odpověděl: „V Písmu je napsáno: Člověk se nenasytí jen chlebem, ale hlad ve své duši utiší přijetím Božího slova.“
040	MAT	004	005	Pak ho ďábel vzal do Jeruzaléma na věž chrámu
040	MAT	004	006	a řekl: „Jsi-li Boží Syn, seskoč dolů! Vždyť je psáno, že Bůh přikáže svým andělům, aby tě zachytili na svých rukou dříve, než dopadneš na kámen.“
040	MAT	004	007	Ježíš mu zase pohotově odpověděl: „Je však také psáno: Nepokoušej Boha, je tvůj Pán.“
040	MAT	004	008	Nakonec ho ďábel postavil na vysokou horu a ukázal mu všechna království světa s jejich okázalostí a bohatstvím.
040	MAT	004	009	Tam mu řekl: „Toto všechno ti dám, jestliže přede mnou klekneš a pokloníš se mi!“
040	MAT	004	010	Ježíš odpověděl: „Odejdi, satane! Vždyť je psáno: Nikomu kromě Boha se nebudeš klanět ani ho uctívat.“
040	MAT	004	011	V tu chvíli ho ďábel opustil; Ježíše obklopili andělé a pečovali o něj.
040	MAT	004	012	Když Ježíš uslyšel, že Jana uvěznili, vrátil se do Galileje.
040	MAT	004	013	Nezůstal však v Nazaretu, ale usadil se v Kafarnaum. To město leželo u jezera Genezaretského, v oblasti, kterou kdysi obývaly izraelské kmeny Zabulónovy a Neftalího.
040	MAT	004	014	Tím se splnila předpověď proroka Izajáše:
040	MAT	004	015	„V Galileji, zemi Zabulónově a Neftalího, mezi mořem a Jordánem, se usídlili pohané.
040	MAT	004	016	Tento lid pohroužený do temnoty uvidí veliké světlo. Těm, nad kterými se rozprostírá noc smrti, se rozední.“
040	MAT	004	017	V té době začal Ježíš kázat: „Změňte se! Bůh je tu a zakládá na zemi svoje království!“
040	MAT	004	018	Ježíš šel po břehu Galilejského jezera a uviděl dva muže, jak spouštějí sítě do vody. Byli to rybáři Šimon, později nazývaný Petr, a jeho bratr Ondřej.
040	MAT	004	019	Ježíš na ně volal: „Přátelé, pojďte se mnou! Udělám z vás jiné rybáře, budete zachraňovat lidi!“
040	MAT	004	020	Ti dva všeho nechali a šli s ním.
040	MAT	004	021	O kus dál jiní dva bratři, Jakub a Jan, seděli spolu se svým otcem Zebedeem ve člunu a spravovali sítě. Také je Ježíš vyzval;
040	MAT	004	022	oba se okamžitě zvedli, opustili otce a vykročili za ním.
040	MAT	004	023	Ježíš chodil po celé Galileji, vyučoval v synagogách, šířil radostnou zvěst o Božím království a uzdravoval lidi postižené všemi možnými nemocemi.
040	MAT	004	024	Zprávy o něm se rychle roznesly, takže až ze Sýrie k němu vodili nemocné, posedlé démony, duševně choré, ochrnuté a on je uzdravoval.
040	MAT	004	025	Všude se za ním táhly davy lidí; nejen z Galileje, ale i z Desítiměstí, Jeruzaléma, Judska a Zajordání.
040	MAT	005	001	Když Ježíš uviděl zástupy lidí, vystoupil se svými učedníky na návrší, posadil se v jejich středu
040	MAT	005	002	a učil je:
040	MAT	005	003	„Kteří lidé jsou skutečně šťastni? Šťastni jsou pokorní, nenamyšlení, vždyť těm patří Boží království.
040	MAT	005	004	Šťastni jsou ti, kteří pláčou v zármutku, vždyť Bůh je potěší.
040	MAT	005	005	Šťastni jsou ti, kteří pro sebe nic nevymáhají, vždyť jim Bůh dá celou zemi.
040	MAT	005	006	Šťastni jsou ti, kteří touží po tom, co je správné, jako žízniví po vodě, vždyť jejich žízeň bude utišena.
040	MAT	005	007	Šťastni jsou milosrdní, vždyť Bůh k nim bude také milosrdný.
040	MAT	005	008	Šťastni jsou ti, kteří si zachovali čistý pohled naživot, vždyť oni uvidí Boha.
040	MAT	005	009	Šťastni jsou ti, kteří působí pokoj, vždyť k těm se Bůh bude hlásit jako ke svým dětem.
040	MAT	005	010	Šťastni jsou ti, kteří mají těžkosti proto, že poslouchají Boha; jim se otevírá Boží svět.
040	MAT	005	011	Šťastni jste, když vámi kvůli mně pohrdají, pronásledují vás a vymýšlejí si na vás pomluvy.
040	MAT	005	012	Máte důvod k radosti a dokonce i k veselí, neboť co vás čeká v nebi, mnohonásobně převýší vaše utrpení. Ostatně takhle zacházeli s Božími lidmi vždycky.
040	MAT	005	013	Vy jste sůl země. Když už sůl by měla ztratit svoji chuť, čím se bude solit? Sůl bez chuti se nehodí k ničemu a může být jen vyhozena a zašlapána.
040	MAT	005	014	Vy jste světlo světa. Město postavené na hoře je odevšad vidět.
040	MAT	005	015	Také svíčku nerozsvěcujete proto, abyste ji schovali, ale stavíte ji na svícen, aby svítila každému v domě.
040	MAT	005	016	Tak ať svítí vaše světlo všem lidem; ať za vašimi dobrými činy vidí Boha a jeho chválí.
040	MAT	005	017	Nemyslete si, že jsem přišel proto, abych zrušil, co bylo přikázáno a předpověděno ve Starém zákoně. Naopak, přišel jsem, abych to všechno uskutečnil a dovršil.
040	MAT	005	018	Ujišťuji vás, že dokud trvá nebe a země, ani písmenko nebo čárka z toho, co Bůh přikázal, neztratí svou platnost, dokud se nenaplní.
040	MAT	005	019	A proto každý, kdo by nebral vážně i to nejmenší přikázání a vedl by tak lidi, bude poslední v Božím království. Ale ten, kdo se Božími příkazy řídí a učí tak druhé, bude velký v nebeském království.
040	MAT	005	020	Pamatujte si: chcete-li vejít do nebeského království, musí vám jít o víc než jen o formální plnění příkazů a zákazů, jako to činí učitelé zákona a farizejové.
040	MAT	005	021	V Desateru stojí psáno: Nezabiješ. Proto kdo zabil, musí před soud.
040	MAT	005	022	Ale já vám říkám, že bude souzen každý, kdo se hněvá na svého bližního. Pohrdání člověkem je zločin, a kdo svolává na druhého Boží trest, sám mu propadne.
040	MAT	005	023	Dáváš-li do pořádku svůj vztah k Bohu a uvědomíš si, že máš s někým nesrovnalost,
040	MAT	005	024	odstraň ji a smiř se s ním. Teprve potom předstup před Boha. Nejsi-li ochoten ke smíru s druhým člověkem, bude na tebe žalovat tvůj hněv před Bohem a neunikneš odsouzení. Je to tak, jako když tě věřitel vede k soudci. Nedomluvíš-li se s ním cestou, půjdeš do vězení a celý dluh si odpykáš.
040	MAT	005	027	Znáte další přikázání Desatera: Nebudeš cizoložit.
040	MAT	005	028	Já vám však říkám, kdo by se podíval žádostivě na jinou ženu, porušil manželství, byť jenom v myšlenkách.
040	MAT	005	029	Učiň všechno pro to, aby k tobě pokušení nepronikalo. Neboj se zříci se něčeho, co se ti dnes zdá pro tvůj život tak nepostradatelné jako oko nebo pravá ruka. Lépe je žít s jedním okem nebo jednou rukou než ztratit věčný život.
040	MAT	005	031	Mojžíšův zákon připouští, aby se muž se ženou rozvedl, musí jí to však dát písemně.
040	MAT	005	032	Já však říkám, že kdo se rozvádí se svojí ženou, aniž mu byla nevěrná, sám ji uvádí do nevěry. Kdo se ožení s takovou ženou, cizoloží.
040	MAT	005	033	A další přikázání: Nepřísahej křivě, ale splň své přísahy jako dané Pánu Bohu!
040	MAT	005	034	Já vám však říkám: Nepřísahejte vůbec; neberte si za svědka nebe, protože je Božím trůnem;
040	MAT	005	035	nedovolávejte se ničeho na zemi, protože je jeho podnoží. Nepřísahejte ani při posvátném Jeruzalému, protože je městem velikého Krále.
040	MAT	005	036	Nepřísahejte ani při své hlavě, protože není ve vaší moci, aby vám rostly bílé nebo černé vlasy.
040	MAT	005	037	Říkejte prostě ano, nebo ne. To stačí. Když zdůrazňujete svoje slova přísahou, dokazujete, že nemluvíte vždycky pravdu a každá lež pochází od zlého.
040	MAT	005	038	Je také psáno: Oko za oko, zub za zub.
040	MAT	005	039	Já vám říkám, abyste neodpláceli zlým za zlé. Naopak, uhodí-li tě někdo přes pravou tvář, nastav mu i levou.
040	MAT	005	040	A když by se s tebou chtěl někdo soudit a vzít ti šaty, dej mu i kabát;
040	MAT	005	041	jestliže tě někdo nutí, abys s ním šel kus cesty, jdi s ním dvakrát tak daleko.
040	MAT	005	042	Dej tomu, kdo tě prosí, a neodmítej toho, kdo si chce od tebe vypůjčit.
040	MAT	005	043	A dále bylo řečeno: Miluj přítele a měj v nenávisti svého nepřítele!
040	MAT	005	044	Ale já vám říkám: milujte své nepřátele, modlete se za ty, kteří vás pronásledují. Tak budete dělat čest svému Otci v nebi. On dovoluje, aby slunce svítilo na zlé i dobré, a déšť sesílá na ty, kdo ho ctí, i na ty, kdo jím pohrdají.
040	MAT	005	046	Jakou máte zásluhu, když projevujete lásku těm, kteří vám ji oplácejí? Copak to nedokážou i sobci?
040	MAT	005	047	A chováte-li se přátelsky jen ke svým blízkým, co děláte zvláštního? Na to ještě nemusíte věřit v Boha.
040	MAT	005	048	Nevymlouvejte se na hranice svých možností, ale buďte tak dokonalí v lásce, jako je váš nebeský Otec.
040	MAT	006	001	Dejte si pozor, abyste nedělali dobré skutky okázale před lidmi a nestavěli tím na odiv svoji dobročinnost. Tak rozhodně nezískáte odměnu od nebeského Otce.
040	MAT	006	002	Proto když pomáháš bližnímu, nechtěj, aby o tom všichni věděli. Okatě – v synagogách a na ulicích – prokazují dobro pyšní pokrytci, protože chtějí, aby je lidé chválili. Tak si vlastně vybírají svoji odměnu předem.
040	MAT	006	003	Když ty někomu pomůžeš, udělej to nenápadně. Tvůj nebeský Otec, který vidí všechno, ti to odplatí.
040	MAT	006	005	A podobně je to s modlitbami. Když se modlíš, nebuď jako pokrytci, kteří chtějí okázalou modlitbou dokázat svoji zbožnost. Modlí se pro lidi, a tak nemohou čekat, že je Bůh vyslyší.
040	MAT	006	006	Když se chceš modlit, jdi domů, zavři za sebou dveře a modli se ke svému Otci, který je tam s tebou. A on, který vidí i to, co je skryto, tě vyslyší.
040	MAT	006	007	Neopakujte bezmyšlenkovitě modlitbu jako nerozumní lidé, kteří si myslí, že Boha umluví a on je vyslyší.
040	MAT	006	008	Nenapodobujte je, vždyť váš Otec zná vaše potřeby dříve, než je vyslovíte.
040	MAT	006	009	Dám vám vzor prosté modlitby: Náš nebeský Otče, vzdáváme čest tvému svatému jménu.
040	MAT	006	010	Ujmi se vlády, ať se děje všechno podle tvé vůle jak v nebi, tak na zemi.
040	MAT	006	011	Dej nám chléb i dnes
040	MAT	006	012	a odpusť nám naše provinění, tak jako my odpouštíme těm, kteří nám ublížili.
040	MAT	006	013	Chraň nás před pokušením a vysvoboď nás z moci zlého. Vždyť tobě navždy patří vláda, moc i sláva. Amen.
040	MAT	006	014	Odpustíte-li druhým jejich provinění, i váš nebeský Otec vám odpustí.
040	MAT	006	015	Jestliže jim však neodpustíte, nemůžete ani vy počítat s Božím odpuštěním.
040	MAT	006	016	Jestliže svou modlitbu podepřete postem, nenasazujte si ztrápenou, zbožnou masku jako ti, kteří úmyslně zanedbávají svůj vzhled, aby upozornili okolí na to, že se postí. Tím už dosáhli, co chtěli, a víc nemohou čekat.
040	MAT	006	017	Když se ty postíš, dobře se uprav,
040	MAT	006	018	aby na tobě nikdo nic nepoznal. Ví o tom jen tvůj Otec, který vidí to, co je lidem skryto. Jedině tak ti půst přinese duchovní užitek.
040	MAT	006	019	Nehromaďte si bohatství zde na zemi, kde může zrezivět, padnout napospas molům nebo zlodějům.
040	MAT	006	020	Ukládejte si poklady v nebi, kde nepodlehnou žádné zkáze a ani je žádný zloděj nevykope a neukradne.
040	MAT	006	021	Kde je vaše bohatství, tam je i vaše srdce.
040	MAT	006	022	Světlem těla je oko. Je-li tvé oko čisté, jsi naplněn jasem.
040	MAT	006	023	Je-li však tvé oko zakaleno nečistými myšlenkami, žiješ v duchovní tmě. Nemáš-li jasno v sobě, tápeš v beznadějné temnotě.
040	MAT	006	024	Nikdo nemůže sloužit dvěma pánům. Jednoho bude nenávidět a druhého mít v lásce, nebo jednomu dávat přednost a druhého zanedbávat. Nelze sloužit zároveň Bohu a majetku.
040	MAT	006	025	Radím vám: nezatěžujte se starostmi o jídlo, pití a oděv. Cožpak nemají pokrmy sloužit jen k udržení života a šaty k oblečení těla?
040	MAT	006	026	Podívejte se na ptáky: nesejí ani nesklízejí, neshromažďují obilí do sýpek, ale nebeský Otec je živí. Což vy nejste o mnoho cennější?
040	MAT	006	027	I když se budete starat sebevíc, přece svůj život neprodloužíte ani o jediný okamžik.
040	MAT	006	028	A proč si děláte starosti se svým oblečením? Podívejte se na polní květiny: nepracují ani nepředou,
040	MAT	006	029	a vidíte, ani Šalomoun ve svém královském majestátu nebyl tak oděn jako kterákoliv z nich.
040	MAT	006	030	Jestliže tedy Bůh dává takovou krásu nepatrným polním kvítkům, které nemají dlouhého trvání, nepostará se tím spíše o vás? To mu tak málo důvěřujete?
040	MAT	006	031	A tak se netrapte otázkami: Co budeme jíst? Co budeme pít? Co si vezmeme na sebe?
040	MAT	006	032	Pro lidi bez Boha je to první a poslední. Ale vy máte nebeského Otce a ten dobře ví, co všechno potřebujete.
040	MAT	006	033	Dejte jeho na první místo a žijte tak, jak on si přeje, a on se o vás postará.
040	MAT	006	034	Nezatěžujte se zítřejšími starostmi. Ty patří k zítřku. Každý den má dost svých problémů.
040	MAT	007	001	Nesuďte druhé, abyste nebyli souzeni.
040	MAT	007	002	Podle toho, jak soudíte, budete souzeni i vy a na váš život budou přiložena stejná měřítka, jaká sami používáte.
040	MAT	007	003	Jak to, že vidíš pilinu v oku druhého člověka a poleno ve svém oku přehlížíš?
040	MAT	007	004	Jak můžeš říkat druhému: ‚Dovol, abych ti vyndal smítko z oka,‘ a poleno ti ve vlastním oku nepřekáží?
040	MAT	007	005	Pokrytče! Vyčisti si nejprve svoje oko, a teprve potom jasně uvidíš na to, abys mohl vyjmout pilinu z oka svého bližního.
040	MAT	007	006	Je zbytečné vysvětlovat Boží pravdy těm, kteří jimi pohrdají. To je stejné, jako byste očekávali, že pes ocení vzácný pokrm a vepř krásu perly. Co se stane? Všechno zašlapou a nakonec vás napadnou.
040	MAT	007	007	Proste, a dostanete, hledejte, a najdete. Klepejte, a bude vám otevřeno.
040	MAT	007	008	Protože každý, kdo prosí, dostane, kdo hledá, nalezne a tomu, kdo tluče, bude otevřeno.
040	MAT	007	009	Kdyby kohokoliv z vás poprosilo vlastní dítě o kus chleba, dali byste mu snad kámen?
040	MAT	007	010	A místo ryby byste mu dali hada? Určitě ne!
040	MAT	007	011	Jestliže tedy vy, lidé tvrdého a hříšného srdce, dovedete dávat svým dětem dobré věci, tím spíše je nebeský Otec dá těm, kteří ho prosí.
040	MAT	007	012	Jednejte s druhými tak, jak byste si přáli, aby jednali oni s vámi. Tak se dá shrnout Starý zákon.
040	MAT	007	013	Do Božího království lze vstoupit jen úzkou brankou. Prostorná brána a široká cesta vedou do záhuby a mnoho lidí se tudy ubírá.
040	MAT	007	014	Brána a cesta k životu jsou úzké a je málo těch, kteří je najdou.
040	MAT	007	015	Mějte se na pozoru před falešnými náboženskými učiteli, kteří přicházejí v masce neškodné ovce, ale ve skutečnosti jsou jako lační vlci.
040	MAT	007	016	Poznáte je podle toho, jak žijí a jednají – právě tak jako posuzujete strom podle ovoce, které se na něm rodí. Cožpak se sklízejí hrozny z trnek a fíky z bodláčí?
040	MAT	007	017	Dobrý strom nemůže nést špatné ovoce a zase špatný strom dobré.
040	MAT	007	019	Každý strom, který nedává dobrou úrodu, je poražen a spálen.
040	MAT	007	020	Ovoce – činy člověka, to je spolehlivý rozpoznávací znak.
040	MAT	007	021	Ne každý, kdo mne oslovuje Pane, Pane, přijde do nebeského království. Rozhodující je, zda poslouchá mého Otce.
040	MAT	007	022	V den posledního soudu mi mnozí řeknou: ‚Pane, Pane, cožpak jsme v tvém jménu nemluvili, nebojovali proti zlu a nedokázali mnoho divů?‘
040	MAT	007	023	Já jim však odpovím: ‚Nikdy jste mi nepatřili a neřídili se podle Boží vůle. Jděte pryč!‘
040	MAT	007	024	Kdo slyší tato má slova a jedná podle nich, ten může být přirovnán k prozíravému člověku, který založil svůj dům na skále.
040	MAT	007	025	Přesto, že přišly deště s povodní a vichřice se opírala do jeho zdí, dům vydržel, protože byl postaven na skále.
040	MAT	007	026	Kdo však slyší tato má slova, ale neuvede je do života, jedná jako pošetilý člověk, který založil svůj dům na písku.
040	MAT	007	027	Přišly deště, zaplavily krajinu a prudká vichřice se opřela do zdí domu. Ten se zřítil s velkým rachotem.“
040	MAT	007	028	Když Ježíš domluvil, lidé žasli nad jeho učením.
040	MAT	007	029	Na rozdíl od učitelů, které znali, z Ježíše vyzařovala zvláštní síla.
040	MAT	008	001	Velké zástupy se hrnuly za Ježíšem, když sestupoval s hory.
040	MAT	008	002	Tu se k němu přiblížil malomocný, klekl před ním a řekl: „Pane, budeš-li chtít, můžeš mne uzdravit!“
040	MAT	008	003	Ježíš zvedl ruku, dotkl se toho muže a řekl: „Ano, chci. Ať tvá nemoc zmizí!“ A hned byl ten malomocný zdráv.
040	MAT	008	004	Ježíš mu pak řekl: „Nikomu nic neříkej, ale jdi, ukaž se knězi a vezmi s sebou obětní dar, který ustanovil Mojžíš pro uzdravené od malomocenství. To bude veřejné svědectví o tvém uzdravení.“
040	MAT	008	005	Když Ježíš přicházel do Kafarnaum, přistoupil k němu římský setník s prosbou:
040	MAT	008	006	„Pane, můj služebník leží doma ochrnutý a má velké bolesti.“
040	MAT	008	007	Ježíš mu odpověděl: „Přijdu za ním a uzdravím ho.“
040	MAT	008	008	Setník mu však na to řekl: „Pane, nezasloužím si, aby ses namáhal ke mně domů. Vždyť stačí tvé slovo, a bude uzdraven.
040	MAT	008	009	Já vím, jak to je: sám poslouchám i poroučím. Když vojákovi rozkážu, tak jde, když ho zavolám, přijde. A když uložím svému služebníkovi práci, tak ji vykoná. Takovou moc máš ty i nad nemocemi.“
040	MAT	008	010	Když to Ježíš uslyšel, podivil se a řekl těm, kteří šli s ním: „Řeknu vám, že s tak velikou vírou jsem se nesetkal v celém Izraeli.
040	MAT	008	011	Je to opravdu tak, že mnozí lidé z celého světa budou přijati do Boží věčné říše,
040	MAT	008	012	zatímco mnozí Izraelci, pro které byla připravena, budou z ní vyloučeni; zbyde jim beznaděj, bolest a pláč.“
040	MAT	008	013	Potom se Ježíš obrátil opět k setníkovi: „Jdi domů. Čemu jsi uvěřil, ať se stane.“ V tu chvíli se služebník uzdravil.
040	MAT	008	014	Pak Ježíš navštívil Petra a našel jeho tchyni schvácenou horečkou.
040	MAT	008	015	Dotkl se její ruky, teplota klesla a jí se ulevilo natolik, že vstala a obsloužila hosta.
040	MAT	008	016	Večer k němu přivedli mnoho posedlých, on je pouhým slovem zbavil zlého a všechny nemocné uzdravil.
040	MAT	008	017	Tím se naplnilo, co předpověděl prorok Izajáš: „On na sebe vzal naše slabosti a nesl naše nemoci.“
040	MAT	008	018	Když Ježíš viděl, jak se kolem něj kupí množství lidí, chtěl se na loďce přeplavit na druhou stranu jezera;
040	MAT	008	019	zadržel ho však ještě jeden učitel zákona: „Mistře, chci být stále s tebou.“
040	MAT	008	020	Ježíš mu odpověděl: „Každá liška má svou noru, pták hnízdo, ale já často nemám kde spát.“
040	MAT	008	021	Jeden z jeho žáků mu zase řekl: „Pane, než půjdu s tebou, dovol mi ještě pohřbít mého otce.“
040	MAT	008	022	Ale Ježíš mu odpověděl: „Ty pojď se mnou! Poslední službu mrtvému může poskytnout za tebe i ten, kdo se ještě duchovně neprobudil.“
040	MAT	008	023	Pak vyplul spolu se svými učedníky.
040	MAT	008	024	Nad jezerem se strhla prudká bouře, takže člunu hrozilo potopení ve vlnách. Ježíš však klidně spal.
040	MAT	008	025	Probudili ho: „Pane, zachraň nás. Jde o život!“
040	MAT	008	026	Ale on jim řekl: „Proč se bojíte? Kde je vaše víra?“ Vstal, okřikl vítr i vlny, a nastal klid.
040	MAT	008	027	Kteří to viděli, byli naplněni údivem a říkali si: „Kdo to vlastně je, že ho poslouchají vítr i moře?“
040	MAT	008	028	Když přistáli na druhém břehu jezera poblíž Gadary, narazili na dva muže posedlé démony. Ti žili ve skalních hrobech a byli tak nebezpeční, že se nikdo neodvážil tudy chodit.
040	MAT	008	029	Na Ježíše začali křičet: „Co je ti do nás, Boží Synu? Ještě na nás nemáš právo!“
040	MAT	008	030	Opodál se páslo velké stádo vepřů.
040	MAT	008	031	„Když nám bereš moc nad lidmi, nech nám ji aspoň nad těmi vepři,“ prosili démoni.
040	MAT	008	032	On jim řekl: „Zmizte!“ Démoni opustili muže a zmocnili se zvířat. V tom okamžiku se celé stádo splašilo a hnalo se dolů k jezeru, kde se utopilo.
040	MAT	008	033	Pasáci vepřů utekli do města a všude roznesli, co se stalo.
040	MAT	008	034	Celé město se šlo na Ježíše podívat, ale žádali ho, aby z jejich kraje odešel.
040	MAT	009	001	Ježíš tedy vstoupil opět do člunu, vrátil se na druhý břeh a přišel do Kafarnaum.
040	MAT	009	002	Na nosítkách k němu přinesli ochrnutého člověka. Ježíš viděl jejich víru, a tak řekl nemocnému: „Už se netrap, chlapče! Tvé hříchy jsou ti odpuštěny!“
040	MAT	009	003	Ale někteří z učitelů zákona se nad tím pozastavovali: „To jsou prázdná slova. Na to má právo jen Bůh.“
040	MAT	009	004	Ježíš však prohlédl jejich myšlenky a obrátil se k nim: „Myslíte si, že zůstalo jen při slovech, když jsem mu odpustil hříchy? Dokážu vám, že moje slovo má moc.“ Nato se obrátil k ochrnutému: „Vstaň a odnes svá nosítka domů!“
040	MAT	009	008	Lidé nad tím žasli a děkovali Bohu, že dal člověku takovou moc.
040	MAT	009	009	Cestou odtud uviděl Ježíš muže jménem Matouš, jak vybírá poplatky. „Pojď se mnou a staň se mým učedníkem!“ vyzval ho. Matouš hned vstal a následoval ho.
040	MAT	009	010	Později při hostině v Matoušově domě přišlo také mnoho celníků a lidí pochybné pověsti, aby poznali Ježíše a jeho učedníky.
040	MAT	009	011	Zbožné farizeje to popudilo: „Jak si váš mistr může sednout k jednomu stolu s takovými lidmi?“
040	MAT	009	012	Když to Ježíš uslyšel, řekl jim: „Lékaře potřebují nemocní a ne zdraví.
040	MAT	009	013	Zamyslete se nad tím, co znamená to staré slovo Písma: Nechci vaše oběti a dary, ale chci, abyste byli milosrdní. Nepřišel jsem schvalovat vaši bezúhonnost, ale zvát hříšníky k pokání.“
040	MAT	009	014	Potom přišli za Ježíšem žáci Jana Křtitele s otázkou: „My a farizejové často držíme půst. Proč se tvoji učedníci také nepostí, jak je zvykem zbožných lidí?“
040	MAT	009	015	Ježíš jim odpověděl: „Žádá někdo po svatebčanech, aby byli smutní a odmítali jídlo, dokud je ženich mezi nimi? Kdyby někdo ženicha odvlekl, bude po svatebním veselí. I moji učedníci se jednou postí, až přijde pravý čas. Nový život z Boha se nedá vtěsnat do starých zvyků a forem.
040	MAT	009	016	To je podobné, jako kdyby někdo přišil na staré šaty záplatu z neseprané látky. Co se stane? Záplata vytrhne chatrné tkanivo a díra se ještě zvětší.
040	MAT	009	017	Mladé víno přece také nedáváte do měchů ze staré kůže, jinak by popraskaly a obojí by přišlo nazmar. Nové víno potřebuje nové měchy!“
040	MAT	009	018	Zatímco Ježíš mluvil, přišel jeden z představených místní synagogy a poklonil se mu. „Moje dcera právě zemřela,“ řekl, „ale ty jí můžeš zase vrátit život. Pojď, polož na ni ruku a vrátíš jí život.“
040	MAT	009	019	Ježíš i jeho učedníci šli s ním.
040	MAT	009	020	Vtom však jedna žena, již dvanáct let postižená krvácením, se k Ježíšovi zezadu přiblížila a dotkla se okraje jeho roucha.
040	MAT	009	021	Myslela si: Když se alespoň dotknu jeho šatu, určitě se uzdravím.
040	MAT	009	022	Ježíš se však otočil, podíval se na ni a řekl: „Raduj se, tvá víra tě zachránila.“ A opravdu, v tu chvíli byla žena zbavena svého trápení.
040	MAT	009	023	Pak Ježíš došel k domu onoho představeného synagogy, kde hrála pohřební hudba a naříkal shromážděný dav.
040	MAT	009	024	Řekl jim: „Jděte všichni pryč! Smrt té dívky pomine jako spánek.“ Ale nikdo ho nebral vážně a vysmívali se mu.
040	MAT	009	025	Když byl dům konečně vyklizen, Ježíš vešel, vzal děvčátko za ruku a ono vstalo.
040	MAT	009	026	Zpráva o tom se rychle roznesla po celém kraji.
040	MAT	009	027	Na cestě odtud se k Ježíšovi přidali dva slepci a volali: „Kriste, králi, slituj se nad námi!“
040	MAT	009	028	Šli za ním až do domu. Ježíš se jich zeptal: „Opravdu věříte, že vám mohu vrátit zrak?“
040	MAT	009	029	„Určitě, Pane,“ ujišťovali ho slepci. Dotkl se jejich očí a řekl: „Staň se vám, jak věříte.“
040	MAT	009	030	V tu chvíli prohlédli. Pak jim důrazně přikázal: „Nechte si to pro sebe, ať se nikdo o tom nedoví!“
040	MAT	009	031	Ale oni chodili po celém kraji a všude o něm mluvili.
040	MAT	009	032	Sotva odešli, přivedli k Ježíšovi němého člověka, posedlého zlým duchem.
040	MAT	009	033	Ježíš démona vyhnal a němý začal mluvit. Zástupem proběhla vlna údivu: „Nikdy se v Izraeli nic podobného nedělo!“
040	MAT	009	034	Farizejové to však vysvětlovali: „Vyhání ďábly, protože je ve spojení s jejich vládcem.“
040	MAT	009	035	Potom Ježíš procházel všemi městy i vesnicemi, učil v tamních synagogách a kázal radostnou zvěst o Božím království. A kamkoliv přišel, všude uzdravoval nemoci všeho druhu.
040	MAT	009	036	Když se tak díval na zástupy lidí stojící před ním, bylo mu jich líto, protože nevěděli, na koho se obrátit a kde hledat pomoc. Byli jako ovce bez pastýře.
040	MAT	009	037	Svým učedníkům řekl: „Ti všichni patří Bohu jako úroda svému hospodáři. Je však málo ženců.
040	MAT	009	038	Proto proste Pána, ať pošle pracovníky na své žně.“
040	MAT	010	001	Potom Ježíš svolal svých dvanáct žáků a dal jim moc nad temnými silami, aby je vyháněli a uzdravovali všechny nemoci těla i ducha.
040	MAT	010	002	Jména těch dvanácti, které nazval svými vyslanci – apoštoly, jsou: Šimon, zvaný Petr, Ondřej – Petrův bratr, Jakub – syn Zebedeův a jeho bratr Jan,
040	MAT	010	003	Filip, Bartoloměj, Tomáš, Matouš – bývalý celník, Jakub – syn Alfeův, Tadeáš,
040	MAT	010	004	Šimon Kenaanský a Jidáš Iškariotský, jenž ho nakonec zradil.
040	MAT	010	005	Těchto dvanáct Ježíš vyslal a na cestu jim dal pokyny: „Nechoďte nyní mezi pohany a nevcházejte do samařských měst.
040	MAT	010	006	Raději jděte k těm Izraelcům, kteří se Bohu odcizili, a rozhlašujte, že Boží království je již blízko.
040	MAT	010	008	Uzdravujte nemocné, mrtvé probouzejte k životu, očišťujte malomocné, vyhánějte démony. Co jste zdarma dostali, zdarma rozdávejte.
040	MAT	010	009	Neshánějte žádné peníze,
040	MAT	010	010	neberte si na cestu zavazadlo s náhradními šaty či obuví, ani hůl na obranu. Jako dělník dostává mzdu, tak i ti, kterým sloužíte, by se měli o vás postarat.
040	MAT	010	011	Kdykoliv vstoupíte do města nebo vesnice, ptejte se po bohabojném člověku a v jeho domě pak zůstaňte, dokud se nevydáte na další cestu.
040	MAT	010	012	Když vstoupíte do domu, pozdravte přáním pokoje.
040	MAT	010	013	Jestliže vaše poselství vděčně přijmou, naplní je pokoj, který přinášíte.
040	MAT	010	014	Odmítnou-li, jejich škoda, vám pokoj zůstane. Opusťte každé město nebo dům, kde by vás ani vaše svědectví nepřijali, a nezdržujte se s nimi.
040	MAT	010	015	Říkám vám, že takové město na tom bude v den soudu hůře než Sodoma a Gomora.
040	MAT	010	016	Posílám vás jako ovce mezi vlky. Buďte tedy obezřetní jako hadi a bezelstní jako holubice.
040	MAT	010	017	Mějte se na pozoru před lidmi, protože vás budou vydávat soudům a budou vás bičovat v synagogách,
040	MAT	010	018	vláčet vás před vládce a panovníky kvůli mně. To všechno bude příležitost, abyste jim i celému světu vydali svědectví.
040	MAT	010	019	Až vás postaví před soud, nedělejte si starosti s tím, jak a co budete mluvit, protože vám budou dána pravá slova v pravý čas.
040	MAT	010	020	To nebudete mluvit vy, ale Duch vašeho Otce promluví skrze vás.
040	MAT	010	021	Bratr vydá bratra na smrt, otec syna, děti se vzbouří proti rodičům a zabijí je.
040	MAT	010	022	Všichni vás budou nenávidět, protože jste moji. Ale ten, kdo vytrvá až do konce, bude zachráněn pro věčnost.
040	MAT	010	023	Budou-li vás v některém městě pronásledovat, utečte do jiného. Říkám vám, že nestačíte projít všechna izraelská města dříve, než se prokáže, kdo vlastně jsem.
040	MAT	010	024	Žák nemůže očekávat víc než učitel, ani služebník Boží víc než jeho pán.
040	MAT	010	025	Ať je spokojen s údělem svého učitele a pána. Když mne obvinili, že jsem ve spojení s ďáblem, co si asi vymyslí na vás!
040	MAT	010	026	Ale nebojte se jich. Přijde čas, že pravda vyjde najevo a všechno skryté bude odhaleno.
040	MAT	010	027	Co vám říkám ve tmě, povězte na světle, a co vám šeptám do ucha, rozhlašujte veřejně!
040	MAT	010	028	A nebojte se těch, kteří zabíjejí tělo; věčný život vzít nemohou. Spíše mějte strach z toho, který vás může navěky zahubit.
040	MAT	010	029	Jakoupak cenu má vrabec? A přece ani jeden nespadne na zem bez vědomí vašeho Otce.
040	MAT	010	031	Tak nemějte strach – jste daleko cennější než celé hejno vrabců. Otci záleží na každém vašem vlásku.
040	MAT	010	032	Kdo se ke mně přizná před lidmi, k tomu se i já budu hlásit před svým Otcem v nebi.
040	MAT	010	033	Kdo mne však před lidmi zapře, toho se zřeknu před svým nebeským Otcem.
040	MAT	010	034	Nemyslete si, že můj příchod přinese světu bezprostřední pokoj; můj příchod způsobí i boj a násilí.
040	MAT	010	035	Víra ve mne může rozdělit syna a otce, dceru a matku, snachu a tchyni.
040	MAT	010	036	Nepochopení a zloba vlastní rodiny bývají nejhlubší.
040	MAT	010	037	Kdo má ve svém srdci na prvním místě otce nebo matku, syna nebo dceru, a ne mne, není mne hoden.
040	MAT	010	038	Kdo by chtěl za mnou jít a nevzal by na sebe tyto těžkosti jako kříž, není mne hoden.
040	MAT	010	039	Kdo lpí na svém životě, ztratí ho, kdo však je ochoten pro mne všechno obětovat, ten teprve pravý život získá.
040	MAT	010	040	Kdo přijímá vás, přijímá mne, a kdo přijímá mne, ten přijímá toho, který mne poslal.
040	MAT	010	041	Přijme-li někdo mého svědka s vědomím, že Bůh ho posílá, dostane stejnou odměnu jako on. Kdo se ujme věřícího pro jeho víru ve mne, dostane stejnou odměnu jako ten věřící.
040	MAT	010	042	A kdo by podal třeba jen sklenici studené vody jednomu z nepatrných, protože je můj učedník, ten bude určitě odměněn.“
040	MAT	011	001	Když Ježíš skončil s pokyny pro svých dvanáct učedníků, šel, aby učil a kázal v tamějších městech.
040	MAT	011	002	Jan Křtitel ve vězení uslyšel o Ježíšových činech, poslal za ním své dva žáky a ti se ho zeptali:
040	MAT	011	003	„Jsi opravdu ten zaslíbený Mesiáš, nebo máme čekat jiného?“
040	MAT	011	004	Ježíš jim na to odpověděl: „Vraťte se k Janovi a povězte mu o tom, co jste viděli a slyšeli:
040	MAT	011	005	slepí vidí, chromí chodí, malomocní jsou uzdravováni, hluší slyší, mrtví vstávají k životu a ti, kteří u lidí neznamenají nic, jsou ujišťováni, že Bůh s nimi počítá.
040	MAT	011	006	Šťastný je ten, kdo mne přijímá bez výhrad.“
040	MAT	011	007	Když Janovi žáci odešli, řekl o něm Ježíš zástupu: „Když jste šli za Janem na poušť, jistě jste v něm nenašli slabocha – ‚kam vítr, tam plášť‘;
040	MAT	011	008	ani jste nenašli žádnou vysoce postavenou osobu – takoví chodí pěkně oblečeni a bydlí v palácích.
040	MAT	011	009	Šli jste za ním jako za prorokem a měli jste pravdu. Ujišťuji vás, že on je ještě víc než prorok. Proroci a celý Starý zákon až po Jana vyhlíželi Mesiáše. Chcete-li pochopit to, co míním, Jan je novým Elijášem, o kterém proroci říkali, že má přijít před začátkem království.
040	MAT	011	010	To o něm se píše v Písmu, že půjde přede mnou, ohlásí můj příchod a připraví mi cestu k lidským srdcím.
040	MAT	011	011	Opravdu, mezi všemi lidmi, kteří se kdy narodili, není nikdo, kdo by převyšoval svým posláním Jana Křtitele; a přece i nejskromnější z mých následovníků se dostal dál než on.
040	MAT	011	012	Od doby, kdy Jan Křtitel začal kázat a křtít, Boží vláda se prosazuje, ale násilí jí škodí. Kdo slyšíš, rozuměj!
040	MAT	011	016	K čemu mám přirovnat tuto generaci? Je jako hrající si děti, které sedí na návsi a pokřikují nespokojeně na své kamarády:
040	MAT	011	017	‚Hráli jsme vám a vy jste netancovali, smutně jsme vám zpívali a vy jste neplakali.‘
040	MAT	011	018	Přišel Jan, žil odříkavě a měli ho za fanatika.
040	MAT	011	019	Přišel jsem já, Syn člověka, žiji normálně a říkají, že jsem žrout a pijan vína, přítel celníků a nejhorší lůzy. Ale Boží moudrost prokáže, co je pravda!“
040	MAT	011	020	Tvrdá slova měl Ježíš pro města, která byla svědky mnoha jeho mocných činů, a přece nečinila pokání:
040	MAT	011	021	„Běda ti, Korozaim, běda ti, Betsaido! Kdybych udělal v Týru a Sidónu takové zázraky jako u vás, už dávno by jejich obyvatelé činili pokání a projevili nejhlubší lítost nad svými vinami.
040	MAT	011	022	Proto vám říkám, že Týru a Sidónu bude v den soudu snáze než vám.
040	MAT	011	023	A ty, Kafarnaum, myslíš, že poroste tvá sláva až k nebi? Do propasti věčné záhuby padneš! Kdybych udělal v Sodomě takové zázraky jako u vás, stála by dodnes.
040	MAT	011	024	Znovu vám říkám, že zemi Sodomské bude lehčeji v den soudu než tobě!“
040	MAT	011	025	Potom se Ježíš modlil: „Otče, Pane nebe i země, děkuji ti, že pravdu skrýváš před těmi, kteří se považují za moudré a učené, a odkrýváš ji nepatrným a prostým.
040	MAT	011	026	Je to, Otče, jak sis přál.
040	MAT	011	027	Otec mi svěřil všechno, jenom Otec zná Syna a Otce zná jenom Syn a ti, kterým ho Syn zjeví.
040	MAT	011	028	Pojďte ke mně všichni, kteří pracujete a nesete tíhu břemen, najdete u mne klid a úlevu.
040	MAT	011	029	To, co na vás já vložím, netlačí a není těžké. Učte se ode mne, mám tiché a pokorné srdce. U mne získáte mír a odpočinutí své duše.“
040	MAT	012	001	Jednou v sobotu, sváteční den židů, procházel Ježíš se svými učedníky obilným polem. Učedníci měli hlad, trhali klasy a jedli zrní.
040	MAT	012	002	Farizejové to viděli a žalovali Ježíšovi: „Podívej se, tvoji žáci dělají, co je v sobotu zakázáno!“
040	MAT	012	003	Ježíš na to: „Cožpak jste nečetli, co učinil král David, když on a jeho družina byli hladoví?
040	MAT	012	004	Jak vešli do chrámu a jedli posvátné chleby, které směli jíst jen kněží?
040	MAT	012	005	Nebo jste nečetli v Mojžíšově zákoně, že kněží v chrámu pracují v sobotu? Porušují sobotní klid, a přesto jsou bez hříchu.
040	MAT	012	006	Ale říkám vám, že je tu někdo, kdo je víc než chrám.
040	MAT	012	007	Kdybyste rozuměli biblickému slovu ‚Nejde mi o oběti, ale chci, abyste byli milosrdní!‘ pak byste nikoho neodsuzovali neprávem.
040	MAT	012	008	Kristus je pánem i nad sobotou.“
040	MAT	012	009	Odtud šel do synagogy.
040	MAT	012	010	Tam byl člověk s ochrnutou rukou. Farizejové hledali nějakou záminku, aby mohli Ježíše obžalovat, a proto se ho otázali: „Je dovoleno v sobotu uzdravovat?“
040	MAT	012	011	On jim na to řekl: „Kdyby někdo z vás měl jedinou ovci a ta by spadla v sobotu do rokle, nepodnikli byste vše, abyste ji vytáhli?
040	MAT	012	012	Oč cennější je člověk! Proto je správné dělat dobro i v sobotu.“
040	MAT	012	013	Obrátil se k postiženému a řekl mu: „Natáhni ruku!“ On to udělal a byla zdravá jako ta druhá.
040	MAT	012	014	Farizejové odešli a radili se, jak by Ježíše zneškodnili.
040	MAT	012	015	Ježíš to poznal a odešel odtud. Mnozí ho však následovali a on uzdravil všechny nemocné.
040	MAT	012	016	Ale přikázal jim, aby o něm moc nemluvili.
040	MAT	012	017	Tak se naplnilo Izajášovo proroctví:
040	MAT	012	018	„To je můj služebník, ten, pro kterého jsem se rozhodl, můj milovaný, potěšení mé duše. Dám mu svého Ducha a bude soudit národy.
040	MAT	012	019	Nebude se přít, ani nikoho překřikovat, nebude dělat hluk na ulicích,
040	MAT	012	020	nalomené stéblo nedolomí, doutnající knot neuhasí, dokud všechno nenapraví.
040	MAT	012	021	Stane se nadějí všech národů.“
040	MAT	012	022	Pak přivedli k Ježíšovi slepého a němého člověka. Ježíš ho uzdravil, takže viděl a mluvil.
040	MAT	012	023	Lidé užasli a říkali: „On je snad opravdu Boží král z rodu Davidova!“
040	MAT	012	024	Ale slyšeli to farizejové a namítali: „Vždyť neuzdravuje jinak než s pomocí temných sil!“
040	MAT	012	025	Ježíš však poznal, co si myslí, a proto řekl: „Rozdělené království končí v ruinách a žádné město nebo domov vnitřně rozdvojené neobstojí.
040	MAT	012	026	Tak nemůže satan vyhánět satana. Jak by pak obstálo jeho království?
040	MAT	012	027	Já, podle vás, odstraňuji temnotu ve jménu duchovní tmy. I mezi vámi jsou lidé, kteří bojují proti temným silám. Zeptejte se jich, jakou mocí to činí.
040	MAT	012	028	Jestliže já ovšem vyháním zlo v moci Božího Ducha, pak už k vám přišlo Boží království.
040	MAT	012	029	Když chce někdo ukrást věci z domu silného člověka, musí ho nejdříve svázat, a pak si to může odnést. Tak i ze satanovy moci může vysvobodit jen ten, kdo je silnější než on.
040	MAT	012	030	Kdo není se mnou, je proti mně, kdo se mnou neshromažďuje, rozhazuje.
040	MAT	012	031	Co mluvíte proti mně, to vám může být odpuštěno. Ale pozor – nemluvte proti moci Ducha, který působí skrze mne. To vám Bůh nikdy neodpustí.
040	MAT	012	033	Jaký strom vypěstujete, takové ponese ovoce. Dobrý dobré, planý plané.
040	MAT	012	034	Vy podvodníci! Jak byste mohli mluvit dobré, když jste zlí? Čím srdce oplývá, tím ústa přetékají.
040	MAT	012	035	Dobrý člověk rozdává z dobrého pokladu svého srdce a zlý člověk ze zlého.
040	MAT	012	036	Počítejte s tím, že budete skládat účty z každého neupřímného slova.
040	MAT	012	037	Vaše slova o vás rozhodnou: buď vás ospravedlní, nebo odsoudí.“
040	MAT	012	038	Potom žádali farizejové a učitelé zákona Ježíše, aby se prokázal nějakým zázrakem.
040	MAT	012	039	On jim však odpověděl: „Vězíte v hříchu a zatvrzelosti, a proto vyžadujete další důkazy. Nedostanete je!
040	MAT	012	040	Tak jako věříte, že byl Jonáš tři dny a tři noci v útrobách mořského živočicha, tak budete muset uvěřit, že Syn člověka třetí den vstane z hrobu.
040	MAT	012	041	Lidé z Ninive vystoupí na soudu proti vám a usvědčí vás, protože oni vzali vážně Jonášovu zvěst. A k vám mluví ten, kdo je víc než Jonáš.
040	MAT	012	042	Královna ze Sáby vystoupí na soudu jako další svědek proti vám. Neváhala přijet z daleké země, aby poznala Šalomounovu moudrost. A tady je někdo větší než Šalomoun.
040	MAT	012	043	Když je z člověka vyhnán nečistý duch, hledá, kde jinde by se zabydlel. Ale nechce se snadno vzdát prvního hostitele. Když vidí, že srdce toho člověka je sice vyčištěné a upravené, ale zůstává prázdné, nastěhuje se tam zpět se sedmi společníky horšími, než je sám. Takový člověk je na tom potom hůř než předtím. To nebezpečí hrozí i vám.“
040	MAT	012	046	Ježíš ještě mluvil v přeplněném domě, když přišla jeho matka a bratři. Čekali venku, protože s ním chtěli mluvit.
040	MAT	012	047	Když ho jeden z davu upozornil, že na něho čekají,
040	MAT	012	048	řekl: „Kdo je má matka a moji bratři?“
040	MAT	012	049	Ukázal na své učedníky se slovy: „To je moje rodina.
040	MAT	012	050	Každý, kdo poslouchá mého nebeského Otce, je můj bratr, sestra i matka!“
040	MAT	013	001	Téhož dne vyšel Ježíš z domu a usedl na břehu jezera.
040	MAT	013	002	Zanedlouho se kolem něho shromáždilo tolik lidí, že musel vstoupit do loďky, aby je mohl všechny oslovit.
040	MAT	013	003	Rád vyjadřoval duchovní pravdy obrazně. Tentokrát začal vyprávět:
040	MAT	013	004	„Rolník zaséval na poli obilí. Některá zrna padla na okraj cesty. Slétli se ptáci a sezobali je.
040	MAT	013	005	Jiná zrna dopadla na skalnatou zem, kde bylo málo ornice. Obilí rychle vyhnalo do výšky,
040	MAT	013	006	ale když začalo pálit slunce, uschlo, protože kořínky nešly do hloubky.
040	MAT	013	007	Další část zrna zapadla mezi bodláky. Když vyrostlo bodláčí, udusilo klásky.
040	MAT	013	008	Ostatní zrna padla do dobré ornice. Vyrostlo obilí a přineslo úrodu. Některý klas měl sto zrnek, jiný šedesát a jiný třicet.
040	MAT	013	009	Víte, co tím myslím?“
040	MAT	013	010	Učedníci se ho zeptali: „Proč mluvíš v obrazech?“
040	MAT	013	011	Vysvětlil jim to: „Vám už Bůh odkrývá svoje záměry se světem. Ostatním je to zatím skryto.
040	MAT	013	012	Kdo přijímá ochotně, bude mít stále víc. Kdo je spokojen s tím, co má, přijde nakonec o všechno.
040	MAT	013	013	Používám obrazy, lidé slyší i vidí, a přece nechápou.
040	MAT	013	014	Tak se na nich plní Izajášovo proroctví: ‚Budete poslouchat, ale neporozumíte, budete se dívat, ale neuvidíte.
040	MAT	013	015	Protože srdce tohoto lidu otupělo, jsou hluší a zavřeli oči, aby neviděli, neslyšeli a neporozuměli, aby se neobrátili k Bohu, kde by mohli být uzdraveni.‘
040	MAT	013	016	Jak je dobře, že vaše oči vidí a uši slyší.
040	MAT	013	017	Mnoho proroků toužilo vidět to, co vy vidíte, a slyšet to, co vy slyšíte, ale nebylo jim to dopřáno.
040	MAT	013	018	A teď k tomu příběhu o rozsévači.
040	MAT	013	019	Cesta, kam padla některá zrna, představuje srdce lidí, kteří slyší o Božím království a nezajímá je to. Přichází satan a sebere, co bylo zaseto.
040	MAT	013	020	Skalnatá země představuje srdce člověka, který slyší Boží poselství a přijímá je sice s velkou radostí, ale povrchně a ono v něm nezapustí kořeny. Když pak přijdou těžkosti nebo pronásledování pro víru, jeho nadšení ochabne a to, co bylo zaseto, zmizí.
040	MAT	013	022	Země porostlá bodláčím představuje člověka, který slyší poselství, ale v jehož srdci záležitosti každodenního života a touha po lepším hmotném zajištění slovo udusí.
040	MAT	013	023	Dobrá ornice představuje srdce člověka, který slyší Boží poselství, rozumí mu a nechává působit jeho životodárný vliv. Užitek z toho je mnohonásobný, u někoho větší, u jiného menší.“
040	MAT	013	024	Potom použil dalšího přirovnání. „Bůh je jako dobrý hospodář, který zasel na své pole dobré semeno.
040	MAT	013	025	V noci, když lidé spali, hospodářův nepřítel rozhodil mezi pšenici semeno plevele.
040	MAT	013	026	Když vyrostlo obilí a s ním i plevel, přišli služebníci za hospodářem a řekli mu: ‚Vždyť jsi zasel dobré semeno, kde se tedy vzal plevel?‘
040	MAT	013	028	‚To udělal nepřítel!‘ odpověděl. ‚My půjdeme a vyplejeme to pole,‘ nabídli se.
040	MAT	013	029	Ten jim na to řekl: ‚Ne, to nedělejte. Spolu s plevelem byste mohli snadno vytrhnout i pšenici.
040	MAT	013	030	Necháme obojí vyrůst a při žních řeknu žencům, aby vybrali plevel a spálili ho a pšenici dali do mé stodoly.‘“
040	MAT	013	031	Předložil jim jiný obraz: „S Božím dílem je to jako s hořčičným seménkem, které člověk zasel na poli.
040	MAT	013	032	Je sice drobné, ale vyroste z něho tak mohutná bylina, že i ptáci na ní stavějí hnízda.“
040	MAT	013	033	Dále užil tohoto obrazu: „Boží vliv působí jako kvas. Malé množství prokvasí i velkou dávku těsta.“
040	MAT	013	034	V tomto kázání Ježíš používal výhradně podobenství.
040	MAT	013	035	Tak se naplnilo staré proroctví: „Budu mluvit v obrazech a vypovím, co bylo skryto od stvoření světa.“
040	MAT	013	036	Ježíš pak opustil shromážděné posluchače a šel domů. Obklopili ho jeho učedníci a žádali, aby jim vyložil obraz plevele na poli.
040	MAT	013	037	„Dobře,“ řekl, „já jsem ten hospodář, který seje dobré zrní.
040	MAT	013	038	Pole představuje svět a zrna, to jsou lidé, kteří patří Bohu. Plevel, to jsou lidé propadlí zlému.
040	MAT	013	039	Nepřítel, který ho zasel, je ďábel. Žně představují konec světa a ženci jsou andělé.
040	MAT	013	040	Tak jako v tomto příběhu je plevel oddělen a spálen, tak bude na konci světa.
040	MAT	013	041	Pošlu své anděly a ti vyženou z Boží blízkosti všechny, kteří stáli v cestě Boží věci a páchali zlo.
040	MAT	013	042	Jejich konec bude hrozný. Zbyde jim pláč a zoufalství.
040	MAT	013	043	A tehdy ti, kteří plnili Boží vůli, budou v království nebeského Otce zářit jako slunce. Přemýšlejte o tom!
040	MAT	013	044	Nový život, k němuž vás Bůh volá, je jako poklad zakopaný v poli. Kdo ho najde, zatím o tom nemluví, ale má takovou radost, že prodá všechno, jen aby to pole získal.
040	MAT	013	045	Nebo: je jako drahocenná perla, kterou objeví obchodník s perlami. Vyprodá všechno, co má, a koupí ji.
040	MAT	013	047	Boží království je jako síť spuštěná do moře, ve které uváznou nejrůznější tvorové.
040	MAT	013	048	Když je síť plná, vytáhnou ji rybáři na břeh, do košů vyberou dobré ryby a ostatní vyhodí.
040	MAT	013	049	Tak to bude i na konci světa. Přijdou Boží andělé a oddělí zlé od bohabojných
040	MAT	013	050	a zlé hodí do ohně. Tam bude pláč a zoufalství.
040	MAT	013	051	Porozuměli jste všemu?“ „Ano,“ odpověděli.
040	MAT	013	052	Potom dodal: „Každý vykladač Písma, který pochopil, oč mi jde, je jako hospodář, který ze své zásobárny nabízí nové i staré.“
040	MAT	013	053	Když Ježíš skončil svůj výklad v podobenstvích, vrátil se do svého domovského města. Učil v tamní synagoze. Všichni se divili: „Kde se v něm bere taková moudrost a moc?
040	MAT	013	055	Vždyť to je tesařův syn, jeho matka je přece Marie, a Jakub, Josef, Šimon a Juda to jsou jeho bratři!
040	MAT	013	056	I jeho sestry žijí mezi námi. Odkud to ten člověk má?“
040	MAT	013	057	Nemohli se s tím vyrovnat a pro jejich nedůvěru tam Ježíš nemohl vykonat mnoho zázraků. Vysvětlil to slovy: „Proroka si váží všude víc než v jeho rodném městě a v jeho domově!“
040	MAT	014	001	Tehdy slyšel galilejský vládce Herodes Antipas vyprávění o Ježíšovi
040	MAT	014	002	a řekl svým dvořanům: „To musí být Jan Křtitel! Vstal z mrtvých, a proto dělá takové zázraky!“
040	MAT	014	003	Před časem dal tento Herodes Jana zatknout a uvěznit.
040	MAT	014	004	Jan mu totiž vytýkal, že žije s Herodiadou, manželkou svého bratra Filipa.
040	MAT	014	005	Herodes by se Jana rád zbavil, ale bál se, protože lidé v něm viděli proroka.
040	MAT	014	006	Na oslavě Herodových narozenin tančila dcera Herodiady a okouzlila Heroda tak,
040	MAT	014	007	že jí přísahal splnit každé přání.
040	MAT	014	008	Herodiada navedla svou dceru a ta požádala: „Chci tady na míse hlavu Jana Křtitele.“
040	MAT	014	009	To bylo i na Heroda příliš. Nechtěl se však zostudit před hosty tím, že by zrušil svou přísahu.
040	MAT	014	010	Poručil proto, aby Jana sťali přímo ve vězení.
040	MAT	014	011	Jeho hlavu přinesli na míse tanečnici a ta ji donesla své matce.
040	MAT	014	012	Janovi žáci si vyžádali jeho tělo a pohřbili ho. Pak šli oznámit Ježíšovi, co se stalo.
040	MAT	014	013	Když to Ježíš slyšel, vstoupil do loďky a odplul na osamělé místo. Jakmile však lidé z okolí zjistili, kam jeho loďka míří, shromáždili se tam.
040	MAT	014	014	Když Ježíš vystoupil na břeh, čekaly ho již davy lidí. Měl s nimi soucit a uzdravil jejich nemocné.
040	MAT	014	015	Večer za ním přišli jeho učedníci a řekli: „Už je pozdě a tady v pustině se nedá koupit nic k jídlu. Rozluč se s nimi, ať si mohou po vesnicích něco opatřit.“
040	MAT	014	016	Ježíš jim na to řekl: „Kam by chodili, dejte jim najíst vy!“
040	MAT	014	017	Namítli: „Vždyť tu máme všeho všudy pět chlebů a dvě ryby!“
040	MAT	014	018	„Přineste je sem,“ vybídl je.
040	MAT	014	019	Potom řekl lidem, aby se usadili na trávě. A vzal těch pět chlebů a dvě ryby a poděkoval za ně Bohu. Pak ulamoval, dával učedníkům a ti rozdávali lidem.
040	MAT	014	020	Najedlo se tam dosyta pět tisíc mužů kromě žen a dětí. A ještě nasbírali plných dvanáct košů zbytků.
040	MAT	014	022	Hned potom Ježíš přiměl své učedníky, aby přepluli na druhý břeh, zatímco on propustí shromážděné lidi.
040	MAT	014	023	Když se zástupy rozcházely, vystoupil Ježíš na horu, aby se o samotě modlil. Strávil tam skoro celou noc.
040	MAT	014	024	Loď s učedníky stále nemohla dosáhnout druhého břehu, protože vítr hnal vlny proti ní.
040	MAT	014	025	K ránu se Ježíš přiblížil k lodi po hladině jezera.
040	MAT	014	026	Učedníci ho považovali za přízrak a vyděsili se.
040	MAT	014	027	Ale Ježíš promluvil a uklidnil je: „Vzchopte se, to jsem já, nebojte se!“
040	MAT	014	028	Petr zvolal: „Pane, když máš takovou moc, rozkaž, ať přijdu k tobě po vodě!“
040	MAT	014	029	„Tak pojď!“ řekl Ježíš. A tak Petr opustil loď a šel k Ježíšovi.
040	MAT	014	030	Velké vlny ho však přece poděsily a začal se topit. „Pane, pomoz!“ vykřikl.
040	MAT	014	031	Ježíš ho rychle zachytil a řekl: „Kde je tvoje víra? Proč jsi pochyboval?“
040	MAT	014	032	Vstoupili na loď a vítr se hned utišil.
040	MAT	014	033	Učedníci před Ježíšem poklekli a vyznávali: „Ty jsi určitě Boží Syn!“
040	MAT	014	034	Pak přistáli v genezaretském kraji.
040	MAT	014	035	Jakmile ho tamější lidé poznali, rozneslo se to po širokém okolí a odevšad k němu nosili nemocné.
040	MAT	014	036	Prosili ho, aby se mohli alespoň dotknout lemu jeho šatu. A kdo se dotkl, byl uzdraven.
040	MAT	015	001	Farizejové a učitelé zákona z Jeruzaléma přišli za Ježíšem s otázkou:
040	MAT	015	002	„Proč tvoji žáci nedodržují staré židovské tradice? Vždyť ignorují i obřadní mytí rukou před jídlem!“
040	MAT	015	003	Ježíš jim na to odpověděl: „Proč vy pro své tradice porušujete Boží přikázání?
040	MAT	015	004	Například – Boží příkaz zní: ‚Cti otce i matku; a kdo potupí otce nebo matku, ať zemře.‘
040	MAT	015	005	Ale vy říkáte: ‚Jestliže odkážeš svůj majetek druhému, nesmíš už z něho podporovat své rodiče, i když mají nedostatek.‘ Tak jste svými ustanoveními zrušili přímý Boží příkaz.
040	MAT	015	007	Chytráci! I na vás se vztahují slova proroka Izajáše:
040	MAT	015	008	‚Tento lid říká, že mne ctí, ale jejich srdce je ode mne daleko.
040	MAT	015	009	Jejich uctívání je bezcenné, protože vyučují svým vlastním zákonům místo Božím.‘“
040	MAT	015	010	Pak kolem sebe shromáždil lid a řekl: „Poslouchejte, co vám říkám, a snažte se porozumět:
040	MAT	015	011	Vaše nitro nešpiní to, co vchází do úst, ale co z nich vychází.“
040	MAT	015	012	Učedníci mu pak řekli: „Víš, že se farizejové urazili, když tě slyšeli?“
040	MAT	015	013	On odpověděl: „S příkazy je to jako s rostlinami. Co nezasel můj Otec, je plevel a podle toho s tím bude naloženo.
040	MAT	015	014	Nechte je! Jsou to slepí vůdcové slepých. Když slepý povede slepého, oba spadnou do jámy.“
040	MAT	015	015	Petr se Ježíše zeptal: „Jak’s to myslel s tím, co nás špiní?“
040	MAT	015	016	Ježíš se podivil: „Ani vy tomu nerozumíte?
040	MAT	015	017	Nechápete, že všechno, co jíme, prochází vnitřnostmi a vychází z těla?
040	MAT	015	018	Ale zlá slova vznikají ve zlém srdci, a tak špiní člověka.
040	MAT	015	019	Ze srdce vycházejí špatné myšlenky na vraždu, nevěru, necudnost, krádež, lež a pomluvy.
040	MAT	015	020	To jsou věci, které člověka zbavují vnitřní čistoty. Ale jíst nemytýma rukama, to člověka nepošpiní.“
040	MAT	015	021	Ježíš odešel do týrského a sidónského kraje.
040	MAT	015	022	Jedna obyvatelka těchto pohanských končin za ním přišla a prosila: „Slituj se nade mnou, Pane, ty očekávaný Králi! Moje dcera je posedlá démonem a velmi trpí!“
040	MAT	015	023	Ale on na to nic neříkal. Jeho učedníci na něho naléhali: „Udělej s ní něco, vždyť za námi stále volá!“
040	MAT	015	024	Tu se obrátil k té ženě a řekl jí: „Byl jsem poslán pomoci židům a ne pohanům.“
040	MAT	015	025	Ale ona přišla až k němu, klaněla se mu a prosila: „Pane, pomoz mi!“
040	MAT	015	026	„Není správné brát chléb dětem a házet ho štěňatům!“ řekl.
040	MAT	015	027	Ona odpověděla: „Máš pravdu, ale štěňata dostávají zbytky ze stolů svých pánů.“
040	MAT	015	028	„Ženo,“ řekl jí Ježíš, „máš velikou víru, tvoje přání je splněno!“ A od té chvíle byla její dcera zdravá.
040	MAT	015	029	Pak se Ježíš vrátil a vystoupil na pahorek u jezera.
040	MAT	015	030	Spousta lidí se k němu začala scházet a měli s sebou chromé, zmrzačené, slepé, němé a jinak postižené. Pokládali je před něj a on je uzdravoval.
040	MAT	015	031	Jaký div! Němí mluví, chromí chodí, zmrzačení jsou zdrávi a slepí vidí. Okolostojící nad tím žasli a vzdávali díky Bohu.
040	MAT	015	032	Ježíš zavolal svoje učedníky a řekl jim: „Je mi těch lidí líto, vždyť tu jsou se mnou tři dny a nemají už nic k jídlu. Nechci je nechat odejít hladové, vždyť by ani nedošli domů!“
040	MAT	015	033	Učedníci odpověděli: „Kde v takové pustině vezmeme chléb pro tolik lidí?“
040	MAT	015	034	„Kolik jídla máte s sebou?“ zeptal se Ježíš. „Sedm chlebů a několik ryb,“ odpověděli učedníci.
040	MAT	015	035	Ježíš rozkázal, aby se shromáždění lidé usadili.
040	MAT	015	036	Vzal těch sedm chlebů a ryby, poděkoval za ně Bohu; pak je lámal a dával učedníkům a ti je rozdávali shromážděným.
040	MAT	015	037	Najedlo se tam dosyta čtyři tisíce mužů kromě žen a dětí – a ještě sebrali sedm košíků zbytků.
040	MAT	015	039	Pak se Ježíš s nimi rozloučil, vstoupil do člunu a přeplul do Magdalské krajiny.
040	MAT	016	001	Jednou přišli za Ježíšem farizejové a saducejové a vymáhali na něm důkaz, že má Boží pověření.
040	MAT	016	002	On jim na to odpověděl: „Když jsou večer červánky, říkáte, že bude jasno;
040	MAT	016	003	když jsou červánky ráno, říkáte, že bude špatné počasí. Úkazy na obloze umíte posoudit, a to, co se děje před vašima očima, je vám pořád málo?
040	MAT	016	004	Tento zlý, nevěřící národ se dožaduje zvláštních znamení, ale nakonec si bude muset vzpomenout, co se stalo s prorokem Jonášem,“ a nechal je stát a odešel.
040	MAT	016	005	Znovu se plavili přes jezero a teprve na druhém břehu jeho učedníci zjistili, že s sebou zapomněli vzít chleba.
040	MAT	016	006	Ježíš jim řekl: „Dejte si pozor na farizejský a saducejský kvas!“
040	MAT	016	007	Oni se domnívali, že mluví o skutečném chlebu.
040	MAT	016	008	Ježíš to věděl, a proto jim řekl: „Proč si děláte starosti o jídlo? To máte tak malou víru?
040	MAT	016	009	Ještě nechápete? Cožpak si nevzpomínáte na nasycení pěti tisíc mužů pouhými pěti chleby a na koše posbíraných zbytků?
040	MAT	016	010	Ani na ty čtyři tisíce, které jsem nasytil sedmi chleby a ještě se sebralo tolik zbytků?
040	MAT	016	011	Nechápete, že mi nešlo o skutečný chleba, když jsem vás varoval před kvasem farizejů a saducejů?“
040	MAT	016	012	Teprve potom pochopili, že kvasem mínil pokřivené učení židovských vůdců.
040	MAT	016	013	Když se potom Ježíš přiblížil k Césareji Filipově, zeptal se svých učedníků: „Za koho mne lidé pokládají?“
040	MAT	016	014	Oni odpověděli: „Někteří za Jana Křtitele, druzí za Elijáše, jiní za Jeremjáše nebo jiného z proroků.“
040	MAT	016	015	„A vy?“ chtěl Ježíš vědět.
040	MAT	016	016	Šimon Petr zvolal: „Ty jsi Kristus, Syn živého Boha!“
040	MAT	016	017	„Raduj se, Šimone,“ řekl Ježíš. „To nemáš ze sebe, tu pravdu ti dal poznat sám Bůh.
040	MAT	016	018	Ty jsi Petr a tvé jméno připomíná skálu. Svou církev zbuduji na Skále a žádná ďábelská moc ji nezničí. Kdekoliv se bude zvěstovat pravda, kterou jsi vyznal o mně, otevřou se lidem dveře do Božího království. Těm, kdo ji odmítnou, oznámíš soud, a ty, kdo ji přijmou, ujistíš o Boží milosti. Co se rozhodne zde na zemi, bude platit i v nebi.“
040	MAT	016	020	Svým učedníkům potom přikázal, aby zatím nikomu neříkali, že on je očekávaný Mesiáš.
040	MAT	016	021	Od toho dne začal Ježíš otevřeně mluvit se svými učedníky o tom, že musí jít do Jeruzaléma a co ho tam čeká – mnoho bude trpět od židovských náboženských vůdců, bude zabit, ale třetí den vstane zase k životu.
040	MAT	016	022	Petr ho odvedl stranou a začal mu to rozmlouvat: „Takhle nemluv, nic takového nedopustíme.“
040	MAT	016	023	On se však od Petra odvrátil a řekl: „Jdi mi z cesty, satane! Pokoušíš mne, protože to vidíš jen z lidského hlediska a ne z Božího!“
040	MAT	016	024	Potom řekl učedníkům: „Kdo mě chce následovat, přestaň myslet na sebe, neboj se pro mne trpět a pojď za mnou.
040	MAT	016	025	Každý, kdo by si chtěl život zachovat pro sebe, ztratí ho. Kdo mi odevzdá svůj život, ten ho získá.
040	MAT	016	026	Co člověku prospěje, když získá celý svět a ten skutečný život ztratí? Co může vyvážit hodnotu věčného života?
040	MAT	016	027	Přijdu ve slávě svého Otce se svými anděly a tehdy budu soudit každého člověka podle toho, jak žil.
040	MAT	016	028	Někteří se ještě za svého života stanete svědky slávy a moci mého království.“
040	MAT	017	001	Po šesti dnech vzal s sebou Ježíš pouze Petra, Jakuba a jeho bratra Jana a vyšli na vysokou horu.
040	MAT	017	002	Náhle učedníci zpozorovali, že Ježíšův vzhled se změnil. Tvář mu oslnivě zářila jako slunce a jeho oděv se skvěl bělostí.
040	MAT	017	003	Vtom uviděli Mojžíše a Elijáše, jak s ním rozmlouvají.
040	MAT	017	004	Petr zvolal: „Pane, je nám tu tak dobře! Jestli chceš, postavíme vám tu přístřeší a zůstaňme tady!“
040	MAT	017	005	Než to však dořekl, zahalil je oblak a slyšeli hlas: „Toto je můj milovaný Syn, moje radost, toho poslouchejte!“
040	MAT	017	006	Když to učedníci slyšeli, padli k zemi s uctivou bázní.
040	MAT	017	007	Ježíš k nim přišel, dotkl se jich a řekl: „Vstaňte a nebojte se!“
040	MAT	017	008	Když se rozhlédli, viděli pouze samotného Ježíše.
040	MAT	017	009	Cestou z hory jim Ježíš přikázal: „Nikomu neříkejte, co jste viděli, dokud nevstanu z mrtvých.“
040	MAT	017	010	Učedníci se ho ptali: „Proč učitelé zákona zdůrazňují, že před tebou měl přijít Elijáš?“
040	MAT	017	011	Ježíš jim odpověděl: „Mají pravdu. On má přijít a připravit lidská srdce na Kristův příchod.
040	MAT	017	012	Já vám však říkám, že Elijáš už přišel, ale oni ho neuznali a naložili s ním podle svého. A také pro mne chystají jen utrpení.“
040	MAT	017	013	Učedníci pochopili, že mluví o Janu Křtiteli.
040	MAT	017	014	Na úpatí hory na ně čekal zástup lidí. Nějaký muž klekl před Ježíšem a řekl:
040	MAT	017	015	„Pane, slituj se nad mým synem! Mnoho zkusí, má zlé záchvaty a při nich často spadne do ohně nebo do vody.
040	MAT	017	016	Prosil jsem tvé učedníky, ale nevědí si s ním rady.“
040	MAT	017	017	Ježíš si povzdechl: „Co to s vámi je? Nevěříte a překážíte Boží moci! Nemám to s vámi lehké. Přiveďte mi ho sem!“
040	MAT	017	018	Pak Ježíš přikázal démonu, který byl příčinou nemoci, aby chlapce opustil. A od té chvíle byl chlapec zdráv.
040	MAT	017	019	Když potom byli s Ježíšem sami, zeptali se učedníci: „Proč my jsme nemohli toho chlapce uzdravit?“
040	MAT	017	020	Ježíš jim odpověděl: „Protože málo věříte. Budete-li mít víru alespoň jako semínko hořčice a řeknete této hoře: ‚Posuň se,‘ poslechne vás. Nic pro vás nebude nemožné.
040	MAT	017	021	Takový případ vyžaduje opravdovou modlitbu a půst.“
040	MAT	017	022	Když přišli do Galileje, Ježíš jim řekl: „Mám být vydán do rukou těch,
040	MAT	017	023	kteří mne zabijí. Ale třetího dne zase vstanu k životu.“ Učedníky to velmi zarmoutilo.
040	MAT	017	024	V Kafarnaum přišli k Petrovi výběrčí chrámové daně a zeptali se: „Váš mistr neplatí daň?“
040	MAT	017	025	„Platí,“ odpověděl Petr. Doma ho Ježíš předešel otázkou: „Co myslíš, Petře, od koho vybírají králové a panovníci daně a poplatky? Od synů nebo od cizích?“
040	MAT	017	026	„Od cizích,“ odpověděl Petr.
040	MAT	017	027	„Dobře tedy,“ řekl Ježíš, „synové tedy nejsou vázáni touto povinností! Ale nebudeme Jeruzalém zbytečně dráždit. Jdi k jezeru, nahoď udici a v první rybě, kterou chytneš, najdeš minci. Ta bude stačit na poplatek za nás oba.“
040	MAT	018	001	Tehdy Ježíše obstoupili jeho učedníci a ptali se ho: „Kdo z lidí je v nebeském království nejpřednější?“
040	MAT	018	002	Zavolal malé dítě, postavil je mezi ně
040	MAT	018	003	a řekl: „Dobře mne poslouchejte: Půjde-li vám o přední místa, do Božího království se vůbec nedostanete.
040	MAT	018	004	Ujišťuji vás, že jen s pokornou myslí dítěte tam můžete vejít a něco znamenat.
040	MAT	018	005	Kdo si umí vážit takového nepatrného člověka, prokazuje tím úctu mně.
040	MAT	018	006	Na kom by ztroskotala víra jednoho z těchto maličkých ve mne, tomu by bylo lépe, kdyby ho hodili do moře s mlýnským kamenem na krku.
040	MAT	018	007	Běda světu, že se tu dějí věci, pro které člověk ztrácí víru. Pokušení jsou sice nevyhnutelná, ale běda tomu, kdo je působí. Neváhej odložit všechno, co tě odvádí od Boha.
040	MAT	018	008	I kdyby to měla být tvá ruka nebo noha, raději ji utni a zahoď. Lépe je vkulhat do Božího království než skočit oběma nohama do záhuby.
040	MAT	018	009	A kdyby tě tvé oko svádělo ke zlému, zbav se ho! Je lepší získat věčný život jednooký než přijít s oběma očima do věčného zatracení.
040	MAT	018	010	Dejte pozor, abyste nepohrdli ani tím nejprostším člověkem. Věřte tomu, každý z nich má anděla, který ho stále zastupuje před Bohem.
040	MAT	018	011	Přišel jsem zachránit ztracené.
040	MAT	018	012	Když má někdo sto ovcí a jedna z nich se ztratí, co myslíte, že takový člověk udělá? Nenechá těch devadesát devět na pastvině a nepůjde hledat tu ztracenou?
040	MAT	018	013	A když ji najde, má z ní větší radost než z těch devadesáti devíti, které mu zůstaly.
040	MAT	018	014	A právě tak můj Otec nechce, aby sebenepatrnější člověk zahynul.
040	MAT	018	015	Proviní-li se proti tobě někdo z věřících, vyhledej ho a promluv si s ním mezi čtyřma očima. Přizná-li svoji chybu, udělal sis z nepřítele znovu bratra.
040	MAT	018	016	Bude-li neústupný, přizvi ještě jednoho nebo dva z věřících, aby byli svědky rozhovoru.
040	MAT	018	017	Když si ani tak nedá říci, pověz to shromáždění věřících. Když neuposlechne ani je, ať je vyloučen.
040	MAT	018	018	Mějte přitom na mysli, že co rozhodnete zde na zemi, bude platit i v nebi.
040	MAT	018	019	A také platí: spojí-li se dva z vás k modlitbám za jakoukoliv záležitost, nebeský Otec je vyslyší.
040	MAT	018	020	Tam, kde se už dva nebo tři sejdou, aby jednali podle mé vůle, tam jsem já s nimi.“
040	MAT	018	021	Potom mu Petr položil otázku: „Pane, když se proti mně můj bližní opakovaně prohřešuje, kolikrát mu mám odpustit? Sedmkrát?“
040	MAT	018	022	Ježíš mu odpověděl: „Ne sedmkrát, ale až sedmdesátkrát sedmkrát.
040	MAT	018	023	Pán Bůh s námi jedná jako král, který se rozhodl provést vyúčtování se svými podřízenými.
040	MAT	018	024	Mezi prvními mu přivedli jednoho, který měl u něj miliónový dluh.
040	MAT	018	025	Ten muž však neměl na zaplacení. Král tedy nařídil, aby ho s celou rodinou prodali do otroctví, rozprodali jeho majetek, a tak uhradili dluh.
040	MAT	018	026	On však před králem padl na kolena a prosil ho: ‚Pane, měj se mnou trpělivost a já všechno zaplatím!‘
040	MAT	018	027	Králi bylo líto toho člověka, propustil ho a dokonce mu celý dluh odpustil.
040	MAT	018	028	Sotva však ten muž vyšel od krále, potkal člověka, který mu dlužil nepatrnou částku. Popadl ho a křičel: ‚Hned mi vrať, co jsi dlužen!‘
040	MAT	018	029	Ten chudák si před něj klekl a zoufale ho prosil: ‚Měj strpení a já ti zaplatím!‘
040	MAT	018	030	Ale věřitel stál na svém a dal ho zavřít do vězení, dokud dluh nezaplatí.
040	MAT	018	031	Svědky té události to pobouřilo a šli to oznámit králi.
040	MAT	018	032	Ten si předvolal nemilosrdného věřitele a řekl mu: ‚Ty ničemo! Jak velký dluh jsem ti odpustil, když jsi mne prosil!
040	MAT	018	033	A tys nemohl odpustit svému druhovi tak směšnou částku?‘
040	MAT	018	034	A rozhněvaný král jej potom dal zavřít, dokud svůj dluh do posledního haléře nezaplatí.
040	MAT	018	035	Tak bude jednat můj nebeský Otec s vámi, jestliže nebudete ochotně odpouštět druhým.“
040	MAT	019	001	Po tomto hovoru Ježíš odešel do Judska za Jordánem.
040	MAT	019	002	Mnoho lidí šlo za ním a on uzdravoval nemocné.
040	MAT	019	003	Přišli za ním i farizejové a chtěli ho vyprovokovat k nějakému výroku, který by mohli použít proti němu. „Může se člověk rozvést z jakéhokoliv důvodu?“ zeptali se.
040	MAT	019	004	On odpověděl: „Nečetli jste v Písmu, že když na počátku Bůh stvořil muže a ženu, ustanovil: Muž opustí své rodiče, připojí se ke své ženě a stanou se jednou bytostí? Nikdo nemá právo rozdělit to, co Bůh spojil.“
040	MAT	019	007	Oni však namítali: „Proč tedy Mojžíš řekl, že muž může propustit manželku jednoduše tím, že jí dá rozlukový lístek?“
040	MAT	019	008	Ježíš odpověděl: „Toto ustanovení Mojžíšova zákona je ústupkem vaší tvrdosti a nesnášenlivosti. Původní Boží úmysl to však nikdy nebyl.
040	MAT	019	009	Já vám říkám, že kdo se rozvádí z jiného důvodu, než je cizoložství jeho partnera, a uzavírá nový sňatek, dopouští se sám cizoložství.“
040	MAT	019	010	Učedníci mu řekli: „Když mohou nastat takové těžkosti mezi mužem a ženou, pak je lepší se neženit.“
040	MAT	019	011	On odpověděl: „Tak jednoduché to není. Je zde nutné porozumět Boží vůli.
040	MAT	019	012	Jsou tři důvody proto, aby člověk zůstal svobodný: když je k manželství od narození nezpůsobilý, když mu v uzavření sňatku zabránili lidé, nebo když se manželství zřekne dobrovolně pro plnou službu Boží věci. Rozumíte tomu?“
040	MAT	019	013	Potom k Ježíšovi nosili malé děti, aby jim žehnal a modlil se za ně. Učedníci však domlouvali těm, kteří děti přivedli, aby Ježíše neobtěžovali.
040	MAT	019	014	On jim ale řekl: „Nechte je, ať jdou ke mně, a nebraňte jim. Jejich místo je u mne.“
040	MAT	019	015	Kladl na ně ruce a žehnal jim. Pak odtud odešel.
040	MAT	019	016	Za Ježíšem přišel jeden mladý člověk a ptal se ho: „Mistře, jakými dobrými skutky mohu získat věčný život?“
040	MAT	019	017	Ježíš mu na to řekl: „Snažíš se být dobrý? To se chceš vyrovnat Bohu, který jediný je skutečně dobrý! Plň jeho přikázání a budeš věčně živ.“
040	MAT	019	018	„Která to jsou?“ zeptal se mladý muž. Ježíš odpověděl: „Nezabiješ, nezcizoložíš, nebudeš krást, lhát,
040	MAT	019	019	budeš ctít svoje rodiče, své bližní budeš milovat jako sebe!“
040	MAT	019	020	Mladík na to řekl: „To všechno jsem vždycky dodržoval. Co mi ještě chybí?“
040	MAT	019	021	Ježíš odpověděl: „Chceš-li být dokonalý, jdi a prodej celý svůj majetek a peníze rozdej chudým, a tak budeš mít poklad v nebi. Pak se vrať a staň se mým učedníkem.“
040	MAT	019	022	Mladík zesmutněl a zklamaně odešel. Měl totiž velký majetek.
040	MAT	019	023	Ježíš pak řekl svým učedníkům: „Pro zámožného člověka je velmi nesnadné postavit se na Boží stranu.
040	MAT	019	024	Kdybych to měl k něčemu přirovnat, pak snáze projde velbloud uchem jehly, nežli bohatý branou Božího království.“
040	MAT	019	025	Učedníky to překvapilo a ptali se: „Kdo tedy vůbec může být spasen?“
040	MAT	019	026	Ježíš se na ně zadíval a řekl: „V lidských silách to není, ale Bůh dokáže všechno.“
040	MAT	019	027	Petr se ozval a řekl: „My jsme se vzdali všeho a jdeme za tebou. Co nás čeká?“
040	MAT	019	028	Ježíš odpověděl: „Ujišťuji vás, že až přijdu, abych stvořil nový svět, nad kterým budu panovat v plné slávě, pak vás dvanáct, kteří mne následujete, posadím po svém boku jako soudce celého Izraele.
040	MAT	019	029	A každému, kdo se vzdá domova, bratrů, sester, otce, matky, manželky, dětí nebo majetku proto, aby šel za mnou, všechno mu mnohokrát vynahradím a bude mít podíl na věčném životě.
040	MAT	019	030	Mnozí první budou poslední a poslední budou první.
040	MAT	020	001	Když Bůh dává podíl na věčném životě, jedná jako vi nař, který časně najal dělníky k práci na své vinici
040	MAT	020	002	a dohodl se s nimi na denní mzdě ve výši jednoho stříbrňáku.
040	MAT	020	003	Dopoledne šel opět okolo místa, kde se najímaly pracovní síly, a uviděl tam stát ještě jiné, kteří čekali na práci.
040	MAT	020	004	Řekl jim tedy: ‚Jděte i vy na mou vinici a dostanete mzdu, která vám náleží.‘
040	MAT	020	005	A oni šli. Potom šel znovu na to místo v poledne a opět odpoledne a najal další dělníky.
040	MAT	020	006	K večeru tam uviděl postávat jiné a zeptal se jich: ‚Proč tu tak nečinně stojíte celý den?‘
040	MAT	020	007	‚Nikdo nás nenajal k práci,‘ odpověděli. On jim na to řekl: ‚Jděte také na mou vinici a dostanete spravedlivou mzdu.‘
040	MAT	020	008	Večer potom vinař nařídil svému správci: ‚Zavolej dělníky a zaplať jim za práci. Začni u těch, kteří přišli poslední.‘
040	MAT	020	009	Ti, kteří nastoupili do práce až večer, dostali po stříbrňáku.
040	MAT	020	010	Dělníci, kteří pracovali od rána, si mysleli, že dostanou víc. Dostali však stejnou mzdu.
040	MAT	020	011	Vzali ji, ale protestovali:
040	MAT	020	012	‚Ti, co přišli poslední, pracovali jenom hodinu a dostali stejně jako my, kteří jsme dřeli celý den v slunečním žáru!‘
040	MAT	020	013	Majitel vinice se obrátil k jednomu z nich a řekl: ‚Příteli, nekřivdím ti! Což jsme se předem nedohodli na denní mzdě?
040	MAT	020	014	Dostal jsi svoje, a tak buď spokojený. Když chci zaplatit všem stejně, je to přece moje věc. Nebo chceš závidět, že jsem štědrý?‘
040	MAT	020	016	A tak poslední na tom budou jako první a první jako pos-lední.“
040	MAT	020	017	Během cesty do Jeruzaléma si Ježíš vzal stranou svých dvanáct učedníků a mluvil s nimi o tom, co ho tam čeká:
040	MAT	020	018	„Vstupujeme do Jeruzaléma, kde budu zrazen a vydán do rukou velekněžím a židovským právníkům. Ti mne odsoudí k smrti
040	MAT	020	019	a vydají Římanům, aby mě zesměšnili, zbičovali a ukřižovali. Třetího dne však vstanu opět k životu.“
040	MAT	020	020	K Ježíšovi přišla Zebedeova manželka se svými syny Jakubem a Janem. Po uctivém pozdravu mu přednesla své přání: „Slib mi, že až se ujmeš vlády, dáš mým synům nejčestnější místa po svém boku.“
040	MAT	020	022	Ale Ježíš na to řekl: „Nevíte, co chcete! Můžete pít z kalicha utrpení, který je připraven pro mne?“ Oni odpověděli: „Můžeme!“
040	MAT	020	023	Ježíš jim řekl: „Z mého kalicha pít budete, avšak čestná místa po mé pravici a levici neurčuji já, ale můj Otec.“
040	MAT	020	024	Ostatních deset slyšelo tu rozmluvu a zlobili se na ty dva.
040	MAT	020	025	Ale Ježíš je zavolal všechny k sobě a řekl: „Víte, že panovníci vládnou těm, kteří jsou jim podřízení, a kdo má moc, dává ji pociťovat ostatním.
040	MAT	020	026	Mezi vámi to však musí být jiné. Kdo chce být velký, ať je vaším služebníkem, a kdo chce být mezi vámi první, ať slouží bez nároku všem.
040	MAT	020	028	Ani já jsem nepřišel, abych si dal sloužit, ale abych sloužil a obětoval svůj život jako výkupné za mnohé.“
040	MAT	020	029	Když prošli Jerichem, táhl se za Ježíšem velký dav.
040	MAT	020	030	Tam u cesty seděli dva slepci. Když uslyšeli, kdo jde kolem, začali křičet: „Pane, králi Izraele, smiluj se nad námi!“
040	MAT	020	031	Lidé z davu je okřikovali. Ale oni tím více volali: „Pane, králi Izraele, slituj se nad námi!“
040	MAT	020	032	Ježíš se zastavil zavolal je k sobě a zeptal se jich: „Co chcete, abych pro vás udělal?“
040	MAT	020	033	Oni odpověděli: „Pane, chceme vidět!“
040	MAT	020	034	Ježíšovi jich bylo líto. Dotkl se jejich očí a oni v tom okamžiku prohlédli. Pak šli za Ježíšem.
040	MAT	021	001	Když se blížili k Jeruzalému a přišli do Betfage u Olivové hory, poslal Ježíš dva ze svých učedníků napřed
040	MAT	021	002	a řekl jim: „Jakmile přijdete do vesnice tady před námi, najdete přivázanou oslici s oslátkem. Odvažte je a přiveďte mi je.
040	MAT	021	003	Kdyby se vás někdo ptal, co děláte, řekněte, co předpověděl prorok:
040	MAT	021	005	‚Oznamte Jeruzalému: Tvůj král přichází k tobě, tichý, přijíždí na oslátku.‘“
040	MAT	021	006	Učedníci šli a udělali vše podle Ježíšova příkazu.
040	MAT	021	007	Přivedli oslici i oslátko, místo sedla podložili své pláště a na ně posadili Ježíše.
040	MAT	021	008	Mnozí z davu pokládali své pláště na cestu, jiní osekávali větve ze stromů a zdobili jimi cestu.
040	MAT	021	009	Průvod lidí, který ho obklopoval zepředu i zezadu, volal:
040	MAT	021	010	Když vjel do Jeruzaléma, celé město vřelo a lidé se vzrušeně ptali: „Kdo je to?“
040	MAT	021	011	Z průvodu se ozývalo: „To je Ježíš, ten prorok z galilejského Nazaretu!“
040	MAT	021	012	Ježíš pak vešel do chrámu a vyhnal všechny, kteří tu prodávali a kupovali, zpřevracel stoly směnárníků a prodavačů obětních holubů
040	MAT	021	013	a řekl jim: „Písmo praví: Boží chrám je místem pro modlitbu, ale vy jste z něj udělali zlodějské doupě!“
040	MAT	021	014	Na chrámovém nádvoří se kolem něj shlukli slepí a chromí a on je uzdravoval.
040	MAT	021	015	Když však velekněží a vykladači zákona viděli ty zázraky a slyšeli, jak i malé děti volají v chrámu: „Sláva Davidovu synu!“ velmi je to pobouřilo.
040	MAT	021	016	Vyčítali mu: „Neslyšíš, co volají?“ On jim odpověděl: „Ovšem. Což jste nečetli v Písmu: I křik nemluvňat chválí Boha.“
040	MAT	021	017	Nechal je být a odešel zpět do Betanie, kde zůstal přes noc.
040	MAT	021	018	Když se ráno vracel do Jeruzaléma, dostal hlad.
040	MAT	021	019	Všiml si fíkovníku u cesty. Když však přišel ke stromu, viděl, že na něm nejsou žádné plody, ale jen listí. Řekl: „Už nikdy se na tobě neurodí ovoce!“ A ten fíkovník rázem uschl.
040	MAT	021	020	Když to viděli učedníci, udiveně říkali: „Jak jsi to dokázal, že ten fíkovník tak rychle uschl?“
040	MAT	021	021	Ježíš jim odpověděl: „Skutečně vám říkám, věříte-li bez pochybností, můžete dělat i větší věci než to, co jste nyní viděli. Kdybyste rozkázali této hoře, aby se pohnula a sesula do moře, pak se to stane.
040	MAT	021	022	Všechno je pro vás dosažitelné, zač se s vírou modlíte.“
040	MAT	021	023	Když pak zas učil v chrámu, přišli k němu velekněží a židovští předáci a ptali se ho: „Jakým právem zde takto jednáš? Kdo ti k tomu dal moc?“
040	MAT	021	024	„Řeknu vám to, ale nejprve odpovězte vy na moji otázku: Křtil Jan z pověření Boha nebo lidí?“ Říkali si mezi sebou: „Odpovíme-li, že byl od Boha, namítne nám, proč jsme tedy nevěřili jeho slovům. A jestliže odpovíme záporně, pak abychom se báli davu, protože Jana všichni považují za proroka.“
040	MAT	021	027	Tak nakonec odpověděli: „Nevíme.“ Nato Ježíš: „Ani já vám tedy neřeknu, kdo stojí za mnou.
040	MAT	021	028	Jak byste rozsoudili takový případ? Jeden muž měl dva syny a řekl jednomu z nich: ‚Jdi dnes pracovat na vinici!‘
040	MAT	021	029	On však odpověděl: ‚Nechce se mi!‘ Potom si to ale rozmyslel a šel.
040	MAT	021	030	O totéž požádal druhého syna. Ten řekl: ‚Ano, půjdu,‘ ale nešel.
040	MAT	021	031	Který z těch dvou synů poslechl svého otce?“ Oni odpověděli: „Ten první.“ „Právě tak,“ řekl Ježíš, „vás podvodníci a prostitutky předbíhají do Božího království.
040	MAT	021	032	Jan Křtitel vám ukázal správnou cestu k pokání; vy jste na něj nedali, ale tihle lidé ano. Ani to vás nezahanbilo a stejně jste neposlechli.
040	MAT	021	033	Nyní si poslechněte jiný příběh: Byl jeden hospodář, který založil vinici. Obehnal ji plotem, zřídil v ní lis a postavil věž pro hlídače. Pak vinici pronajal vinařům a odcestoval.
040	MAT	021	034	V době vinobraní poslal k vinařům své zástupce, aby vybrali jeho podíl.
040	MAT	021	035	Vinaři je však popadli, jednoho zbili, druhého utloukli a dalšího ukamenovali. Hospodář tedy poslal další muže; tentokrát jich bylo více. Ale vinaři s nimi naložili stejně.
040	MAT	021	037	Nakonec k nim tedy poslal svého syna. Myslel si, že alespoň před ním budou mít respekt.
040	MAT	021	038	Ale když jej viděli přicházet, řekli si: ‚To je dědic! Zabijme ho a vinice bude naše!‘
040	MAT	021	039	Popadli ho, vyvlekli z vinice ven a zabili.
040	MAT	021	040	Co myslíte, že udělá hospodář s těmi vinaři, až se vrátí?“
040	MAT	021	041	Odpověděli mu: „Ty zločince dá bez milosti popravit a vinici pronajme lidem, kteří mu budou svědomitě odvádět výnosy.“
040	MAT	021	042	Potom se jich Ježíš zeptal, zda znají slova Písma: „Kámen, který stavitelé neustále odkládali, sloužil nakonec jako hlavní svorník klenby. Jaký to div! Jak zvláštní věc Bůh udělal!“
040	MAT	021	043	„Chci tím říci, že vám Bůh odejme správu nad svým královstvím a svěří ji lidem, kteří mu budou odvádět, co mu patří.
040	MAT	021	044	Kdo ten kámen nedá na pravé místo, zakopne o něj, nebo ho kámen rozdrtí.“
040	MAT	021	045	Když velekněží a farizejové slyšeli tyto příměry, pochopili, že mluví o nich.
040	MAT	021	046	Chtěli ho zatknout, ale báli se davu, protože všichni považovali Ježíše za proroka.
040	MAT	022	001	Ježíš jim vyprávěl další příběh:
040	MAT	022	002	„Když Bůh nabízí účast ve svém království, je jako král, který připravil velkou hostinu při svatbě svého syna.
040	MAT	022	003	Pozvaných bylo mnoho, ale když pro ně přišli královi poslové, odmítli pozvání.
040	MAT	022	004	Král k nim poslal ještě jednou se vzkazem: ‚Je pro vás připravena bohatá hostina, přijďte!‘
040	MAT	022	005	Ale pozvaní to vůbec nebrali vážně. Jeden šel za prací na své pole, jiný za obchodem, někteří se dokonce králových poslů zmocnili, ztýrali je a několik jich zabili.
040	MAT	022	007	To krále popudilo, poslal vojsko, dal ty ukrutníky pobít a město vypálit.
040	MAT	022	008	Potom řekl svým poslům: ‚Hostina je připravena, ale svatební hosté jí nebyli hodni.
040	MAT	022	009	Jděte na rozcestí a pozvěte na svatbu každého, koho potkáte.‘
040	MAT	022	010	Poslové tedy šli a přivedli všechny, které našli, ubohé i slušné, takže svatební síň se zaplnila.
040	MAT	022	011	Když vstoupil král, aby hosty přivítal, uviděl jednoho, který nepřijal svatební oděv.
040	MAT	022	012	Řekl mu: ‚Člověče, jak jsi se odvážil vejít bez svatebních šatů?‘ On mlčel.
040	MAT	022	013	Král pak rozkázal sluhům: ‚Svažte ho a vyhoďte ven do tmy, kde bude jen nářek a utrpení.
040	MAT	022	014	Mnoho je pozvaných, ale těch, kteří skutečně vejdou, je málo.‘“
040	MAT	022	015	Farizejové se sešli, aby se domluvili na taktice, jak Ježíše chytit do léčky. Chtěli ho vyprovokovat k slovům, kterých by pak mohli použít k obžalobě.
040	MAT	022	016	Poslali k němu své žáky spolu s Herodovými stoupenci a ti řekli: „Mistře, víme, že jsi čestný a že pravdivě učíš cestě k Bohu, bez ohledu na to, jaké kdo má postavení.
040	MAT	022	017	Řekni nám: Je správné odvádět římské vládě daň?“
040	MAT	022	018	Ježíš však prohlédl jejich zlý úmysl. „Vy pokrytci!“ zvolal. „Proč se mne snažíte nachytat takovými otázkami?
040	MAT	022	019	Ukažte mi minci!“ Oni mu podali denár.
040	MAT	022	020	„Čí obraz a jméno je na něm vyraženo?“
040	MAT	022	021	„Císaře,“ odpověděli. On jim na to řekl: „Co je tedy císařovo, dávejte císaři, a co je Boží, dávejte Bohu.“
040	MAT	022	022	Zaskočeni tou odpovědí, odešli.
040	MAT	022	023	Také za ním přišli saducejové, kteří tvrdí, že vzkříšení z mrtvých je nemožné. Předložili mu nepravděpodobný příběh:
040	MAT	022	024	„Mistře, v Mojžíšově zákoně čteme, že svobodný švagr je povinen vzít si bezdětnou vdovu po svém bratru, aby v dětech zachoval bratrovo jméno.
040	MAT	022	025	U nás se vyskytl tento případ: Bylo sedm bratrů. První z nich se oženil a potom jako bezdětný zemřel, takže jeho žena se stala manželkou druhého bratra.
040	MAT	022	026	Tento bratr také zemřel bez dětí, a tak se opakovalo u druhého, třetího – a nakonec u všech sedmi bratrů.
040	MAT	022	027	Poslední ze všech zemřela i ta žena.
040	MAT	022	028	Kterému z těch bratrů bude patřit po vzkříšení? Byla přece manželkou všech sedmi!“
040	MAT	022	029	Ježíš odpověděl: „Mluvíte nesmysly, protože neznáte ani Písmo ani Boží moc.
040	MAT	022	030	Po vzkříšení zaniknou tělesné vztahy. Lidé nebudou žít v manželství, ale budou tvořit Boží rodinu.
040	MAT	022	031	A pokud jde o vzkříšení z mrtvých, pak čtěte pozorně Písmo. Jak nazývá Bůh sám sebe?
040	MAT	022	032	Bůh Abrahamův, Izákův a Jákobův. On není Bohem mrtvých, ale živých.“
040	MAT	022	033	Tyto Ježíšovy odpovědi udělaly na lidi hluboký dojem.
040	MAT	022	034	Farizejové se doslechli, jak Ježíš umlčel saduceje.
040	MAT	022	035	Pověřili jednoho ze svých vykladačů Písma, aby ho vyzkoušel:
040	MAT	022	036	„Mistře, které přikázání je v zákoně nejvýznamnější?“
040	MAT	022	037	Ježíš mu odpověděl: „‚Miluj Pána, svého Boha, celým srdcem, duší i myslí.‘
040	MAT	022	038	To je první a nejdůležitější přikázání.
040	MAT	022	039	Druhé v pořadí důležitosti je toto: ‚Miluj svého bližního jako sám sebe.‘
040	MAT	022	040	Na těch dvou přikázáních stojí celý Mojžíšův zákon a odkaz proroků.“
040	MAT	022	041	Potom Ježíš, obklopen farizeji, se jich zeptal:
040	MAT	022	042	„Co si myslíte o Kristu? Čí je to syn?“ Odpověděli: „Davidův.“
040	MAT	022	043	On na to řekl: „Jak by mohl David svého vlastního potomka nazývat Pánem? Vždyť o něm z podnětu Ducha svatého píše v žalmu:
040	MAT	022	044	‚Bůh řekl mému Pánu: Seď po mé pravici, dokud ti nepodložím tvé nepřátele k nohám.‘
040	MAT	022	045	Jestliže ho tedy David nazývá svým Pánem, jak může být jeho synem?“
040	MAT	022	046	Na to nikdo nedovedl odpovědět a už se mu neodvážili klást další otázky.
040	MAT	023	001	Ježíš oslovil shromážděné lidi a učedníky:
040	MAT	023	002	„Učitelé a farizejové jsou tu od toho, aby vám vykládali Mojžíšův zákon.
040	MAT	023	003	Poslouchejte všechny jejich příkazy. Avšak neřiďte se příkladem jejich života, protože oni jen mluví, ale v životě to neuplatňují.
040	MAT	023	004	Vkládají na vás těžká břemena svých požadavků, ale svoje vlastní ústupky dovedou omluvit.
040	MAT	023	005	Všechno, co dělají, je jen na efekt. Aby vypadali svatě, pořizují si nápadné odznaky své zbožnosti,
040	MAT	023	006	rádi sedávají na čestných místech na hostinách a mají vyhrazená místa při bohoslužbách.
040	MAT	023	007	Jak mají rádi, když je lidé zdraví na veřejných místech a když je oslovují ‚Mistře‘!
040	MAT	023	008	Ale vy se tak titulovat nedávejte, protože jenom jeden je váš Mistr a vy všichni jste navzájem bratři.
040	MAT	023	009	A nikomu z lidí nedávejte titul Otec, protože máte jediného Otce, a ten je v nebi.
040	MAT	023	010	Ani se nepovažujte za svrchovanou autoritu, protože tou je jedině Kristus.
040	MAT	023	011	Největší mezi vámi je ten, kdo všem slouží.
040	MAT	023	012	Kdo má o sobě příliš dobré mínění, bude zklamán a snížen. Pokorní však budou povýšeni.
040	MAT	023	013	Běda vám, učitelé zákona a farizejové, pokrytci! Zavíráte lidem vstup do Božího království. Sami do něho nevcházíte a těm, kteří by tam chtěli vejít, bráníte.
040	MAT	023	014	Pod pláštíkem dlouhých a okázalých modliteb jste schopni vymámit peníze i od vdov. Těžko vám bude na soudu!
040	MAT	023	015	Běda vám, pokrytci! Kraj světa projdete, abyste obrátili jednoho člověka na víru, ale sotva uvěří, zavalíte ho svými předpisy. Jestliže ho předtím čekalo zatracení, vaším přičiněním ho čeká dvojnásob.
040	MAT	023	016	Běda vám! Chcete vést druhé a sami nevidíte na krok. Stanovili jste: přísaha na chrám nezavazuje, ale teprve přísaha na chrámové zlato platí.
040	MAT	023	017	Není to nesmysl? Co je víc? To zlato nebo chrám, který mu dodává posvátnost?
040	MAT	023	018	A další váš vynález: přísaha na obětní oltář nic neznamená, zatímco přísaha na oběť se musí plnit. Jak jste na to mohli přijít?
040	MAT	023	019	Co je víc? Oběť nebo oltář? Teprve položením na oltář se oběť stává obětí.
040	MAT	023	020	Kdo tedy přísahá při oltáři, přísahá i při všem, co na něm leží.
040	MAT	023	021	Ať tedy přísaháte na chrám, na nebe nebo na Boží trůn, přísaháte ve skutečnosti na Boha, který tomu všemu dává smysl.
040	MAT	023	023	Běda vám, vykladači zákona a farizejové, pokrytci. Do chrámu dáváte desetinu i z úrody máty, kopru a kmínu, ale nedbáte na to, co Bůh považuje za důležité: abyste jednali podle jeho práva, milosrdně a s vírou. Odvádějte desátky, ale nezanedbávejte to nejdůležitější!
040	MAT	023	024	Slepí vůdcové! Dáváte si pozor, abyste nespolkli komára, ale zhltnete velblouda!
040	MAT	023	025	Běda vám, pokrytci! Omýváte nádobí na povrchu a vnitřek plníte tím, co jste ve své chamtivosti nahrabali.
040	MAT	023	026	Slepý farizeji, vyčisti nejdříve vnitřek nádoby, jedině tak bude opravdu čistá.
040	MAT	023	027	Běda vám, vy pokrytci! Podobáte se ozdobeným hrobům: zevnějšek je pěkný, ale uvnitř jsou jen kosti mrtvých a práchnivina.
040	MAT	023	028	Zdáte se být svatí, ale v nitru jste samá přetvářka.
040	MAT	023	029	Běda vám, vy neviňátka! Stavíte náhrobky prorokům, které zabili vaši předkové, zdobíte hroby mučedníků
040	MAT	023	030	a říkáte: ‚Kdybychom my žili v době našich otců, nejednali bychom tak!‘
040	MAT	023	031	Nic si nenamlouvejte, jste pravými potomky těch, kteří zabíjeli proroky.
040	MAT	023	032	Jděte v jejich šlépějích a dovršte jejich dílo!
040	MAT	023	033	Vy si myslíte, že ujdete ohni Božího soudu? Jako jedovatí hadi číháte na proroky, pravé učitele a vykladače Písma, kteří k vám přicházejí z mého pověření. Budete je bičovat ve svých synagogách a pronásledovat od města k městu, některé z nich zavraždíte, jiné ukřižujete.
040	MAT	023	035	Na vás padne vina za všechnu prolitou krev nevinných, počínaje od Ábela až po posledního mučedníka pro Boží věc, kterého připravíte o život.
040	MAT	023	036	Skutečně vám říkám, že to všechno padne na hlavu této generace.
040	MAT	023	037	Jeruzaléme, Jeruzaléme, město, které zabíjíš proroky a kamenuješ ty, kteří jsou k tobě posláni! Jak často jsem toužil shromáždit vás, jako kvočna ukrývá svá kuřátka pod křídla, ale nechtěli jste.
040	MAT	023	038	Proto nyní odcházím z vašeho chrámu
040	MAT	023	039	a se mnou odchází vaše naděje. Teprve až se vrátím, pochopíte a vyznáte: ‚Požehnaný, který přichází ve jménu Božím!‘“
040	MAT	024	001	Pak Ježíš vyšel z chrámu. Učedníci ho dostihli a poukazovali mu na velkolepost staveb v chrámu.
040	MAT	024	002	Ale on jim řekl: „Vidíte to všechno? Pamatujte si, že to bude naprosto zničeno, nezůstane kámen na kameni.“
040	MAT	024	003	„Kdy se to stane?“ vrátili se k Ježíšovým slovům učedníci, když se posadili na Olivové hoře. „Které události ohlásí tvůj příchod a konec světa?“
040	MAT	024	004	Ježíš jim odpověděl: „Mějte se na pozoru, nenechte se někým oklamat.
040	MAT	024	005	Někteří se prohlásí za vykupitele a svedou mnohé tím, že budou tvrdit: ‚Já zachráním svět.‘
040	MAT	024	006	Když uslyšíte o válkách daleko i blízko, nebojte se. Ty musí přijít, ale nebude to ještě konec.
040	MAT	024	007	Národy se znepřátelí a státy se budou vzájemně napadat. Na mnoha místech vypukne hlad, rozšíří se nemoci a nastanou přírodní katastrofy.
040	MAT	024	008	Ale to bude jen počátek hrůz.
040	MAT	024	009	Tehdy budete pro víru ve mne všude nenáviděni, trýzněni i zabíjeni.
040	MAT	024	010	Mnozí toto násilí nevydrží, zradí víru i své spolubratry a navzájem se budou nenávidět.
040	MAT	024	011	Objeví se také nemálo falešných proroků, jimž mnozí podlehnou.
040	MAT	024	012	Na světě se natolik rozmůže zlo, že udusí lásku mnohých.
040	MAT	024	013	Ale ten, kdo vytrvá až do konce, bude zachráněn.
040	MAT	024	014	Než však nastane konec, musejí se lidé všech národů dovědět potěšující zprávu, že Bůh v tomto světě vládne, zve všechny k sobě a plně uplatní svou moc.
040	MAT	024	015	Až uvidíte, že Jeruzalému hrozí zneuctění od pohanů, jak to předpověděl prorok Daniel,
040	MAT	024	016	pak utečte z Judska do hor;
040	MAT	024	017	kdo bude mimo dům nebo při práci, ať se pro nic domů nevrací.
040	MAT	024	019	Zle na tom budou v těch dnech těhotné a kojící ženy.
040	MAT	024	020	Modlete se, aby váš útěk nepřišel v zimním období dešťů nebo v době sobotního klidu.
040	MAT	024	021	Přijde velké utrpení, jaké dosud nebylo a už nebude. Ale kvůli svému lidu Bůh to těžké období zkrátí. Kdyby tak neučinil, žádný by to nepřečkal.
040	MAT	024	023	Uslyšíte-li: ‚Tady je Kristus, nebo tam je,‘ nevěřte.
040	MAT	024	024	Vystoupí totiž falešní Kristové a proroci a předvedou tak ohromující a přitažlivé činy, že by málem na svou stranu získali i moje vyvolené.
040	MAT	024	025	Pamatujte na tato má varování.
040	MAT	024	026	A tak když vám budou říkat, že Kristus je už zde, v pustině nebo v úkrytu, nevěnujte tomu pozornost, ani se nechoďte o tom přesvědčit.
040	MAT	024	027	Skutečný příchod Syna člověka bude viditelný jako blesk, který proletí celou oblohou od východu k západu.
040	MAT	024	028	Znamení jeho příchodu se budou hromadit, tak jako se rozrůstá hejno supů kroužících nad kořistí.
040	MAT	024	029	A hned po tom velkém utrpení se zatmí slunce a měsíc a nastane neobvyklý pohyb nebeských těles.
040	MAT	024	030	Pak se objeví poslední signály mého příchodu na obloze. Všichni lidé budou zděšeni a uvidí mne přicházet s mocí a velkou slávou.
040	MAT	024	031	Pošlu své posly s mohutným zvukem polnice a ti shromáždí mé věrné ze všech světových stran.
040	MAT	024	032	Poučte se z tohoto přirovnání: Když se větve fíkovníku nalévají mízou a nasazují listy, víte, že brzy bude léto.
040	MAT	024	033	Podobně když uvidíte, že se plní, co jsem předpověděl, poznáte, že jsem blízko, ve dveřích.
040	MAT	024	034	Říkám vám, že lidstvo nevyhyne a dočká se splnění všech těchto věcí.
040	MAT	024	035	Nebe a země pominou, ale moje slova budou platit věčně.
040	MAT	024	036	Ten den a hodinu nezná nikdo, ani andělé v nebi. Pouze sám Otec to ví.
040	MAT	024	037	Můj druhý příchod bude připomínat dobu Noeho.
040	MAT	024	038	Lidé tehdy na nic nedbali, starali se jen o jídlo a pití, ženili se, vdávaly se až do dne, kdy Noe vstoupil do korábu.
040	MAT	024	039	Potopa je zachvátila, ačkoliv nevěřili, že by se něco takového mohlo stát. Tak to bude i při mém příchodu.
040	MAT	024	040	Dva budou spolu pracovat na poli, jeden z nich bude vzat, druhý zanechán.
040	MAT	024	041	Dvě ženy budou pracovat v jedné domácnosti, jedna bude vzata, druhá zanechána.
040	MAT	024	042	A tak buďte připraveni, protože nevíte, kdy váš Pán přijde.
040	MAT	024	043	Je jasné, že kdyby hospodář věděl, že v noci přijde zloděj, byl by vzhůru a zabránil by vloupání.
040	MAT	024	044	Stejně i vy musíte být na můj příchod stále připraveni. Přijdu, kdy se toho nenadějete.
040	MAT	024	045	Jak se chová věrný a prozíravý služebník, kterého pán pověřil správou služebnictva?
040	MAT	024	046	Pochválen bude tehdy, když pán při svém návratu shledá, že věrně plnil svěřené povinnosti.
040	MAT	024	047	Takového pak ustanoví správcem celého svého majetku.
040	MAT	024	048	Špatný služebník by si řekl: ‚Pán dlouho nejde,‘
040	MAT	024	049	začal by týrat své druhy a hodovat s opilci.
040	MAT	024	050	Tu se pán neočekávaně vrátí a potrestá ho jako nejhoršího podvodníka. Nezbude mu nic než zoufalství.“
040	MAT	025	001	„Můj druhý příchod se bude v určitém smyslu podobat svatbě. Ti, kteří mne budou očekávat, jsou jako deset družiček, které vyhlížely ženicha, aby ho přivítaly světlem svých lamp.
040	MAT	025	002	Jenom pět z nich bylo prozíravých a vzalo si s sebou nádobky s olejem na doplnění svítilen. Ostatní dívky na to lehkomyslně zapomněly.
040	MAT	025	005	Ženich dlouho nešel, a tak všechny družičky zmohla únava a usnuly.
040	MAT	025	006	O půlnoci je vytrhl ze spánku křik: ‚Ženich jde! Pojďte ho přivítat!‘
040	MAT	025	007	Dívky vyskočily a rychle si upravovaly svítilny. Ty lehkomyslné, které si nevzaly dost oleje, žadonily na ostatních: ‚Dejte nám trochu svého oleje, světlo nám již zhasíná!‘
040	MAT	025	009	Ale ty rozumné jim odpověděly: ‚Když se rozdělíme, nevystačí olej nám ani vám. Zkuste to raději u kupce!‘
040	MAT	025	010	Sotva však odběhly pro olej, přišel ženich a ty dívky, které byly připraveny, šly s ním na svatební hostinu.
040	MAT	025	011	Dalších pět družiček přišlo už k zavřeným dveřím. Volaly: ‚Pane, otevři nám!‘
040	MAT	025	012	Ale on odpověděl: ‚Je pozdě, už vás nemohu přijmout.‘
040	MAT	025	013	A tak buďte vždycky připraveni, protože nevíte, ve které chvíli přijdu.
040	MAT	025	014	Dám vám jiný příklad. Jeden člověk si před odjezdem na dalekou cestu zavolal své zaměstnance a svěřil jim svůj majetek. Každému podle jeho schopností: jednomu pět tisíc, druhému dva a dalšímu jeden. Potom odcestoval.
040	MAT	025	016	Zaměstnanec, který dostal pět tisíc, začal obchodovat a vydělal dalších pět tisíc.
040	MAT	025	017	Ten, který dostal dva tisíce, také sumu zdvojnásobil.
040	MAT	025	018	Ale ten, kterému byl svěřen jeden tisíc, vykopal v zemi jámu a do ní peníze ukryl.
040	MAT	025	019	Po delší době se zaměstnavatel vrátil a chtěl, aby mu podřízení předložili účty.
040	MAT	025	020	První přinesl peníze a řekl: ‚Pane, svěřil jsi mi pět tisíc a tady máš zisk dalších pět tisíc.‘
040	MAT	025	021	Pán ho pochválil za dobrou práci a řekl mu: ‚Osvědčil ses v malém úkolu, proto ti mohu svěřit mnohem víc. A nyní tě zvu na oslavu svého návratu.‘
040	MAT	025	022	Přišel druhý a řekl: ‚Pane, svěřil jsi mi dva tisíce a odevzdávám ti čtyři.‘ –
040	MAT	025	023	‚Velmi dobře!‘ řekl pán, ‚jsi pilný a spolehlivý. Splnil jsi malý úkol, svěřím ti větší. I tebe zvu na hostinu.‘
040	MAT	025	024	Pak skládal účty ten poslední: ‚Pane, vím, že jsi přísný a záleží ti na zisku,
040	MAT	025	025	ale já jsem měl strach, abych neprodělal, a proto jsem raději peníze zakopal a tady ti je v pořádku vracím.‘ –
040	MAT	025	026	Pán zvolal: ‚Ty lenochu! Ty ničemo! Věděl jsi, oč mi jde.
040	MAT	025	027	Měl jsi svěřené peníze uložit a vynesly by mně aspoň úrok!
040	MAT	025	028	Vezměte od něho ty peníze a dejte je prvnímu.
040	MAT	025	029	Protože tomu, kdo dobře využívá, co mu bylo svěřeno, bude ještě přidáno. Kdo se ani trochu nesnaží, přijde o všechno.
040	MAT	025	030	Toho lenocha vyžeňte ven do tmy. Zbyde mu jen pláč a pozdní lítost.‘
040	MAT	025	031	Až přijdu v královském majestátu, v doprovodu všech andělů, zasednu k soudu,
040	MAT	025	032	kam se dostaví všichni lidé. To bude chvíle konečného rozdělení lidstva. Jako pastýř vybírá ze stáda ty, které si ponechá a které vyřadí,
040	MAT	025	034	tak i já řeknu svým věrným po pravici: ‚Pojďte, sám Otec vás zve do království, které je pro vás připraveno od počátku světa.
040	MAT	025	035	Měl jsem hlad, a dali jste mi najíst, žíznil jsem, a dali jste mi pít, neměl jsem střechu nad hlavou, a vy jste mne přijali,
040	MAT	025	036	neměl jsem co na sebe, a vy jste mne oblékli, v nemoci jste o mne pečovali, a když jsem byl ve vězení, přišli jste za mnou.‘
040	MAT	025	037	Ti věrní namítnou: ‚Nevzpomínáme si, že bychom měli někdy příležitost se takto o tebe postarat.‘
040	MAT	025	040	Tehdy jim odpovím: ‚Co dobrého jste udělali pro jednoho z mých nepatrných bratrů, to jste udělali pro mne.‘
040	MAT	025	041	Těm shromážděným po levici řeknu: ‚Pryč ode mne, propadli jste ohni zatracení, který je připraven pro satana a pro jeho pomocníky!
040	MAT	025	042	Vždyť když jsem měl hlad, nedali jste mně najíst, žíznil jsem, a nedali jste mi pít, neměl jsem střechu nad hlavou, a zavřeli jste přede mnou, neměl jsem co na sebe, a neoblékli jste mne, v nemoci jste o mne nepečovali, a když jsem byl ve vězení, nepřišli jste za mnou.‘
040	MAT	025	044	Budou se obhajovat: ‚Pane, jak jsme ti mohli pomoci, když jsme tě nikdy neviděli?‘
040	MAT	025	045	Řeknu jim: ‚Teď už na tom nic nezměníte. Co jste zůstali dlužni tomu nejposlednějšímu, upřeli jste mně.‘
040	MAT	025	046	Ti postavení na levici budou odsouzeni na věky, ale ti na pravici budou žít věčně.“
040	MAT	026	001	Když Ježíš dokončil tento výklad, řekl svým učedníkům:
040	MAT	026	002	„Jak víte, za dva dny budou Velikonoce a já budu zrazen a ukřižován.“
040	MAT	026	003	V tu dobu se sešla židovská velerada v paláci nejvyššího kněze Kaifáše.
040	MAT	026	004	Radili se, jak by se Ježíše nenápadně zmocnili a zprovodili ho ze světa.
040	MAT	026	005	Dohodli se, že by to nemělo být o velikonočních svátcích, aby to nevzbudilo rozruch mezi shromážděnými poutníky.
040	MAT	026	006	Mezitím byl Ježíš pozván v Betanii do domu Šimona, zvaného Malomocný.
040	MAT	026	007	Byli již u stolu, když k Ježíšovi přistoupila žena. Měla alabastrovou nádobku s drahocenným vonným olejem, a ten mu všechen vetřela do vlasů.
040	MAT	026	008	Učedníci tím byli pohoršeni: „Takové plýtvání!
040	MAT	026	009	To se dalo výhodně prodat a peníze mohli dostat chudí!“
040	MAT	026	010	Ježíš to slyšel a řekl: „Proč jí to máte za zlé? Prokázala mi dobrou službu.
040	MAT	026	011	Chudých bude mezi vámi vždy dost, ale já s vámi už dlouho nebudu.
040	MAT	026	012	Tato žena mne pomazala olejem, a tak vlastně připravila mé tělo k pohřbu.
040	MAT	026	013	To, co učinila, neupadne v zapomenutí, ale spolu se zvěstí o mém díle záchrany to bude připomínáno.“
040	MAT	026	014	Jeden z dvanácti Ježíšových učedníků, Jidáš Iškariotský, odešel k velekněžím
040	MAT	026	015	a řekl jim: „Kolik mi zaplatíte, když zradím Ježíše, abyste ho nenápadně dostali do rukou?“ A oni mu dali třicet stříbrňáků.
040	MAT	026	016	Od té chvíle hledal Jidáš vhodnou příležitost, aby provedl svůj záměr.
040	MAT	026	017	První den Velikonoc se učedníci zeptali Ježíše: „Kde máme připravit velikonoční večeři?“
040	MAT	026	018	Poslal je do města a k jednomu člověku se vzkazem: „Nastal můj čas, budu u tebe se svými učedníky jíst velikonočního beránka.“
040	MAT	026	019	Učedníci se podle toho zařídili a připravili tam večeři.
040	MAT	026	020	Když po setmění Ježíš večeřel s dvanácti učedníky, řekl: „Jeden z vás mne zradí.“
040	MAT	026	022	To je velice zarmoutilo a jeden přes druhého se ptali: „To myslíš mne, Pane?“
040	MAT	026	023	On odpověděl: „Je to ten, kdo si bral z mísy současně se mnou.
040	MAT	026	024	Já musím jít cestou, která je mi určena, ale to nijak neospravedlňuje toho, kdo mne zrazuje. Lépe by mu bylo, kdyby se vůbec nenarodil.“
040	MAT	026	025	Jidáš se ho zeptal: „Mistře, jsem to já?“ On odpověděl: „Ano.“
040	MAT	026	026	Když jedli, vzal Ježíš chléb, poděkoval Bohu, rozlamoval ho a podával učedníkům se slovy: „Vezměte a jezte, to je mé tělo.“
040	MAT	026	027	Potom vzal kalich s vínem, vzdal díky Bohu a podal jim ho se slovy: „Pijte z něho všichni,
040	MAT	026	028	to je má krev, prolitá, aby smyla hříchy mnohých. To je nová smlouva Boha s člověkem.
040	MAT	026	029	Já s vámi piji tento nápoj naposled. Příště budeme pít spolu nové víno až v království mého Otce.“
040	MAT	026	030	Potom zazpívali píseň a šli na Olivovou horu.
040	MAT	026	031	Tam Ježíš řekl: „Ještě této noci se stane něco, co vám vezme odvahu. Vždyť Písmo předpovídá: ‚Budu bít pastýře a jeho stádo se rozprchne.‘ –
040	MAT	026	032	Ale až povstanu k životu, sejdeme se spolu v Galileji.“
040	MAT	026	033	Petr rozhorleně protestoval: „Kdyby tě všichni opustili, já tedy ne!“
040	MAT	026	034	Ale Ježíš mu odpověděl: „Říkám ti, že ještě této noci, dřív než zakokrhá kohout, mne třikrát zapřeš.“
040	MAT	026	035	Petr zvolal: „To raději s tebou umřu, než bych tě zapřel!“ A stejně mluvili i ostatní.
040	MAT	026	036	Potom přišli na místo zvané Getsemane a Ježíš řekl svým učedníkům: „Vy se tady posaďte a já se jdu modlit.“
040	MAT	026	037	Vzal s sebou Petra, Jakuba a Jana. Padl na něho smutek a tíseň.
040	MAT	026	038	Řekl jim: „Sevřela mne smrtelná úzkost. Zůstaňte tu a buďte se mnou vzhůru.“
040	MAT	026	039	Poodešel, padl tváří k zemi a modlil se: „Můj Otče! Jestli je to možné, zbav mne toho hrozného údělu! Ale nechci prosazovat svoji vůli. Chci, aby se stalo, co chceš ty.“
040	MAT	026	040	Pak se vrátil k těm třem a oni spali.
040	MAT	026	041	„Petře,“ budil ho, „to jste nemohli ani hodinu být se mnou vzhůru? Bděte a modlete se, abyste obstáli ve zkoušce. Máte dobrou vůli, ale slabé tělo.“
040	MAT	026	042	Opět se vzdálil a modlil se: „Můj Otče! Není-li jiné východisko, ať se stane tvá vůle.“
040	MAT	026	043	Vrátil se zase ke svým učedníkům a oni opět spali. Byli velice unaveni.
040	MAT	026	044	Nechal je spát, odešel potřetí a modlil se podobnými slovy.
040	MAT	026	045	Pak se vrátil k učedníkům a řekl: „Teď už nepotřebuji, abyste se mnou bděli. Nastává chvíle, kdy budu zrazen a vydán do rukou podlých lidí.
040	MAT	026	046	Vstaňte, půjdeme! Tam se blíží můj zrádce.“
040	MAT	026	047	Ještě ani nedomluvil a už přicházel Jidáš. S ním táhl oddíl ozbrojený meči a holemi, poslaný veleradou.
040	MAT	026	048	Měli s Jidášem domluvené znamení: Chopí se toho, koho Jidáš políbí.
040	MAT	026	049	A tak přistoupil Jidáš k Ježíšovi: „Buď zdráv, Mistře!“ řekl a políbil ho.
040	MAT	026	050	Ježíš mu řekl: „Příteli, co to děláš?“ Tu se však Ježíše chopili a zajali ho.
040	MAT	026	051	Jeden z těch, kteří byli s Ježíšem, vytasil meč, ťal po veleknězovu služebníkovi a usekl mu ucho.
040	MAT	026	052	Ježíš řekl svému obránci: „Schovej svůj meč! Kdo čím zachází, tím také schází.
040	MAT	026	053	Cožpak nevíš, že kdybych poprosil svého Otce o ochranu, okamžitě by mi poslal celé nebeské vojsko?
040	MAT	026	054	Ale jak by se pak splnil Boží plán spásy?“
040	MAT	026	055	Pak se obrátil k ozbrojencům: „Přitáhli jste na mne jako na rebela. Proč jste mě nezatkli už v chrámu, kde jsem vám denně kázal? Já vím proč!
040	MAT	026	056	Plníte tak přesně prorocké předpovědi.“ V té chvíli ho všichni jeho učedníci opustili a rozutekli se.
040	MAT	026	057	Zatčeného Ježíše pak odvedli k nejvyššímu knězi Kaifášovi, kde se sešla velerada.
040	MAT	026	058	Petr je z povzdálí následoval až k veleknězovu paláci. Vešel na nádvoří a vmísil se mezi služebnictvo, aby věděl, jak to dopadne.
040	MAT	026	059	Velekněží i celá rada se snažili pomocí křivého svědectví Ježíše obvinit tak, aby ho mohli odsoudit k smrti.
040	MAT	026	060	Ale i když sehnali mnoho falešných svědků, přece se nepodařilo najít vhodnou obžalobu. Nakonec vystoupili dva
040	MAT	026	061	a shodně vypovídali: „Tento muž řekl, že má moc zničit chrám a ve třech dnech ho znovu vystavět.“
040	MAT	026	062	Nato vstal nejvyšší velekněz a řekl Ježíšovi: „Jak se obhájíš proti této obžalobě?“
040	MAT	026	063	Ale Ježíš mlčel. Tu sáhl velekněz k poslednímu prostředku: „Beru tě pod přísahu při živém Bohu: Jsi ten zaslíbený Mesiáš, Boží Syn?“
040	MAT	026	064	Ježíš odpověděl: „Ty sám jsi to řekl. Ale ujišťuji vás, že brzy budete svědky toho, že mne Bůh vyzdvihne, abych seděl po jeho pravici, odkud se vrátím ve svém majestátu.“
040	MAT	026	065	Velekněz si na znamení největšího pohoršení roztrhl své roucho a prohlásil: „To je rouhání! Cožpak potřebujeme ještě svědky? Teď jste to slyšeli na vlastní uši! Jaký vynesete rozsudek?“
040	MAT	026	067	Odpověděli: „Zaslouží si smrt!“ Pak mu někteří plivali do obličeje, bili ho po hlavě a tloukli holí s výsměchem: „Když jsi Mesiáš, hádej, kdo ti teď dal ránu!“
040	MAT	026	069	Petr zatím seděl venku na nádvoří. Tu si ho všimla jedna služka: „Ty jsi také byl s tím Ježíšem z Galileje!“
040	MAT	026	070	Ale Petr přede všemi popřel: „Ani nevím, o čem mluvíš!“
040	MAT	026	071	Pak si to namířil k bráně, kde ho uviděla jiná a upozornila okolostojící: „Tento člověk chodil s Ježíšem z Nazaretu.“
040	MAT	026	072	Petr se však zapřísahal a řekl: „Vůbec toho člověka neznám.“
040	MAT	026	073	Oni se však kolem něj shlukli a doráželi: „Určitě k němu patříš! Je to znát na tvém nářečí!“
040	MAT	026	074	Petr se dušoval a přísahal, že Ježíše opravdu nezná. V tom okamžiku se ozval kohout
040	MAT	026	075	a Petr si vzpomněl na Ježíšova slova: „Dříve než zakokrhá kohout, třikrát mne zapřeš.“ Vyběhl ven a hořce se rozplakal.
040	MAT	027	001	Ráno se opět sešli členové židovské velerady a domlouvali se, jak by přiměli Římany, aby potvrdili rozsudek smrti.
040	MAT	027	002	Potom poslali spoutaného Ježíše k římskému místodržiteli Pilátovi.
040	MAT	027	003	Když Jidáš viděl, že Ježíše odsoudili k smrti, hnulo se v něm svědomí, že ho zradil. Vzal třicet stříbrných, které dostal za zradu, a chtěl je vrátit představitelům velerady:
040	MAT	027	004	„Zhřešil jsem, zradil jsem nevinného člověka!“ Oni však lhostejně odpověděli: „Do toho nám nic není, to je tvoje věc!“
040	MAT	027	005	Jidáš odhodil peníze v chrámu, vyběhl ven a oběsil se.
040	MAT	027	006	Velekněží dali peníze sebrat a řekli si: „Co s nimi? Pro chrámovou pokladnu se nehodí. Lpí na nich krev!“
040	MAT	027	007	Dohodli se tedy, že za ně koupí pozemek, kde si dříve hrnčíři kopali hlínu, a že tam budou pohřbívat cizince, kteří zemřou v Jeruzalémě.
040	MAT	027	008	A tak se tomu místu až dodnes říká „Krvavé pole“.
040	MAT	027	009	Tím se splnilo staré proroctví: „Vzali třicet stříbrňáků – náhradu za život otroka, na kterou ho Izrael ocenil,
040	MAT	027	010	a dali je podle Božího rozkazu za hrnčířovo pole.“
040	MAT	027	011	Ježíš byl předveden před římského místodržitele Piláta. Ten se ho zeptal: „Tak ty jsi židovský král?“ „Když tomu tak říkáš, budiž,“ odpověděl mu Ježíš.
040	MAT	027	012	K dalším žalobám židovské velerady se však nevyjádřil.
040	MAT	027	013	„Neslyšíš, z čeho tě obviňují?“ ptal se Pilát.
040	MAT	027	014	Ale k jeho velkému údivu Ježíš mlčel, nehájil se.
040	MAT	027	015	Bývalo zvykem, že místodržitel o velikonočních svátcích propouštěl jednoho vězně podle přání lidu.
040	MAT	027	016	Tehdy právě Římané měli ve vězení zvlášť pověstného zločince jménem Barabáš.
040	MAT	027	017	Když se lid toho jitra shromáždil před Pilátovým domem, zeptal se jich místodržitel: „Koho vám mám propustit – Barabáše, nebo Ježíše Krista?“
040	MAT	027	018	Věděl, že Ježíše udali velekněží, protože mu záviděli jeho popularitu.
040	MAT	027	019	V té chvíli dostal Pilát na soudcovském křesle vzkaz od své ženy: „Ruce pryč od toho nevinného člověka! Kvůli němu mne v noci pronásledovaly strašné sny.“
040	MAT	027	020	Zástupci velerady zatím přesvědčovali lid, aby žádal svobodu pro Barabáše a pro Ježíše smrt.
040	MAT	027	021	Když se Pilát znovu zeptal, koho z těch dvou má propustit, ozval se pokřik: „Barabáše!“
040	MAT	027	022	„A co mám udělat s Ježíšem Kristem?“ zeptal se Pilát. Dav křičel: „Ukřižuj ho!“
040	MAT	027	023	Pilát ještě namítl: „Vždyť se ničeho zlého nedopustil.“ Ale křik davu se stupňoval: „Na kříž! Na kříž!“
040	MAT	027	024	Pilát viděl, že jeho snaha zachránit Ježíše je marná a že napětí davu roste, umyl si přede všemi ruce a řekl: „Jsem čistý od krve toho člověka. Je nevinný, odpovědnost je na vás!“
040	MAT	027	025	Nato dav volal: „Jeho krev na nás i na naše děti!“
040	MAT	027	026	Barabáše jim tedy propustil, Ježíše nechal zbičovat a svolil, aby byl ukřižován.
040	MAT	027	027	Římští vojáci jej nejprve odvedli do vládní budovy a svolali k němu celou četu.
040	MAT	027	028	Svlékli ho a přes ramena mu přehodili rudý plášť.
040	MAT	027	029	Z trní upletli korunu, narazili mu ji na hlavu a do pravé ruky mu dali prut místo žezla. Pak před ním klekali a posměšně volali: „Ať žije židovský král!“
040	MAT	027	030	Plivali na něj a tím prutem ho bili po hlavě.
040	MAT	027	031	Když se dost pobavili, vyměnili mu zase plášť za jeho šaty a vedli ho na popraviště.
040	MAT	027	032	Cestou popadli jednoho muže a přinutili ho, aby nesl Ježíšův kříž. Byl to Šimon z Kyrény.
040	MAT	027	033	Došli až na pahorek zvaný Golgota – Lebka.
040	MAT	027	034	Tam mu nabídli zkyslé víno s hořkou přísadou. Když ochutnal, odmítl.
040	MAT	027	035	Ukřižovali ho a pak mezi sebou losovali o jeho šaty. Tím se splnilo jedno z proroctví: „Rozebrali si můj oděv, o mé šaty losovali.“
040	MAT	027	036	Pak se posadili a drželi stráž.
040	MAT	027	037	Nad hlavou mu připevnili nápis s označením viny: „Ježíš, král Židů.“
040	MAT	027	038	Současně s ním byli po obou stranách ukřižováni dva zločinci.
040	MAT	027	039	Kolemjdoucí se Ježíšovi pošklebovali
040	MAT	027	040	a vysmívali: „Tak chrám jsi chtěl zbořit a za tři dny znovu postavit. Teď ukaž svou moc a zachraň sám sebe. Když jsi Boží Syn, sestup z kříže!“
040	MAT	027	041	K nim se přidali i členové velerady: „Podívejte se na zachránce! Sám se zachránit neumí. Židovský král – visí na kříži! Sestup dolů a uvěříme ti.
040	MAT	027	043	Dovolával se Boha, říkal, že je Boží Syn. Ať ho tedy Bůh vysvobodí!“
040	MAT	027	044	Podobná slova se ozvala i z vedlejších křížů.
040	MAT	027	045	V poledne se nad celým krajem setmělo a tma trvala až do tří hodin.
040	MAT	027	046	Pak Ježíš hlasitě zvolal: „Eli, Eli, lema sabachtani?“ což znamená: „Bože můj, Bože můj, proč jsi mne opustil?“
040	MAT	027	047	Někteří z těch, co stáli poblíž, se domnívali, že volá proroka Elijáše.
040	MAT	027	048	Jeden z nich běžel pro houbu, namočil ji v tom kyselém nápoji, nastrčil na prut a podával Ježíšovi k ústům.
040	MAT	027	049	Ostatní ho okřikovali: „Jen ho nech, ať vidíme, jestli mu přijde Elijáš na pomoc!“
040	MAT	027	050	Potom Ježíš znovu vykřikl a zemřel.
040	MAT	027	051	V tom okamžiku se v chrámu roztrhla opona, zakrývající vstup do svatyně. Tak bylo naznačeno, že úloha bohoslužeb je Kristovou obětí naplněna a končí. Země se chvěla, skály pukaly
040	MAT	027	052	a hroby se otvíraly. Když pak Ježíš vstal z mrtvých, mnozí v Jeruzalémě dosvědčovali, že viděli vzkříšené z těch hrobů. Byli předzvěstí toho, že Ježíš zvítězil nad smrtí a jednou vzkřísí všechny své věrné.
040	MAT	027	054	Když velitel s popravčí četou viděli zemětřesení a všechno, co se dělo, padla na ně hrůza a říkali: „On to byl opravdu Boží Syn!“
040	MAT	027	055	Z povzdálí přihlíželo také mnoho žen, které přišly s Ježíšem až z Galileje a staraly se o něj a jeho učedníky.
040	MAT	027	056	Mezi nimi byla i Marie Magdaléna, Marie – matka Jakuba a Josefa, a matka Jakuba a Jana Zebedeových.
040	MAT	027	057	Když nastal večer, přišel jeden bohatý muž z Arimatie, jménem Josef, jeden z Ježíšových následovníků.
040	MAT	027	058	Dal se ohlásit u Piláta a prosil, aby mu vydal Ježíšovo tělo. Pilát mu vyhověl.
040	MAT	027	059	Josef zavinul Ježíšovo tělo do čistého plátna
040	MAT	027	060	a uložil do hrobu, který si dal před nedávnem vytesat ve skále. Vchod do hrobky dal po pohřbu uzavřít těžkým balvanem. Pak odešel.
040	MAT	027	061	Dvě Marie – jedna z nich Marie Magdaléna – přihlížely pohřbu.
040	MAT	027	062	Druhý den v sobotu šli velekněží a farizejové k Pilátovi
040	MAT	027	063	a řekli: „Pane, vzpomněli jsme si, že ten podvodník svého času řekl: ‚Třetího dne opět vstanu k životu.‘
040	MAT	027	064	Dej tedy aspoň tři dny hlídat hrob, nebo přijdou jeho učedníci, ukradnou ho a pak budou lidem namlouvat, že vstal z mrtvých. A to by k tomu bludu ještě chybělo!“
040	MAT	027	065	„Dobře,“ řekl Pilát, „postavte tam stráž, jak myslíte.“
040	MAT	027	066	Oni šli, postavili tam stráž a dokonce zapečetili vstupní kámen.
040	MAT	028	001	Na úsvitu neděle se Marie Magdaléna a ta druhá Marie vypravily k hrobu.
040	MAT	028	002	Nastalo silné zemětřesení. Boží anděl sestoupil s nebe, odvalil kámen a sedl si na něj.
040	MAT	028	003	Zářil jako blesk a jeho oděv byl bílý jako sníh.
040	MAT	028	004	Strážci byli tak vyděšeni, že se nemohli ani hnout.
040	MAT	028	005	Anděl promluvil k ženám: „Nebojte se, vím, že hledáte Ježíše, který byl ukřižován.
040	MAT	028	006	Ale on tu již není, vstal opět k životu, jak to předpověděl. Pojďte se podívat do hrobu.
040	MAT	028	007	A teď si pospěšte a řekněte jeho učedníkům, že vstal z mrtvých a jde napřed do Galileje, kde ho uvidíte. To jsem vám měl vyřídit.“
040	MAT	028	008	S bázní, a přece s velkou radostí opustily ženy rychle hrob a běžely to oznámit učedníkům.
040	MAT	028	009	Na cestě se setkaly se samým Ježíšem. Pozdravil je a ony padly na kolena a objímaly jeho nohy.
040	MAT	028	010	Ježíš jim řekl: „Nebojte se, jen jděte za mými bratry a řekněte jim, ať jdou do Galileje a tam se setkáme.“
040	MAT	028	011	Po odchodu žen se někteří strážci odebrali do města, aby ohlásili velekněžím všechno, co se stalo.
040	MAT	028	012	Ti hned svolali poradu s ostatními židovskými představiteli, aby se dohodli, co dělat. Potom štědře podplatili vojáky, aby mluvili shodně s nimi: „V noci jsme usnuli, a zatímco jsme spali, přišli Ježíšovi učedníci a ukradli jeho tělo.“
040	MAT	028	014	Pak vojákům slíbili, že doslechne-li se o tom místodržitel, uchlácholí ho a postarají se, aby z toho vyvázli bez nepříjemností.
040	MAT	028	015	Vojáci si tedy vzali peníze a rozhlašovali, k čemu byli navedeni. Tato verze se mezi židy rozšířila, takže tomu věří dodnes.
040	MAT	028	016	Jedenáct apoštolů šlo do Galileje, na horu, kterou Ježíš určil jako místo setkání.
040	MAT	028	017	Tam ho uviděli, klaněli se mu, ale někteří pochybovali, že to je skutečně on.
040	MAT	028	018	Ježíš jim řekl: „Je mi dána veškerá moc na nebi i na zemi.
040	MAT	028	019	Proto jděte a získávejte mi následovníky ve všech národech, křtěte je ve jméno Otce, Syna i Ducha svatého.
040	MAT	028	020	Veďte tyto nové učedníky k tomu, aby poslouchali všechny příkazy, které jsem vám dal. A spoléhejte na to, že já jsem vždy s vámi až do konce světa.“
#
# BOOK	041	MAR	Mark	Marek
041	MAR	001	001	Zde začíná radostná zpráva o podivuhodném životě Ježíše Krista, Božího Syna.
041	MAR	001	002	Již prostřednictvím dávného proroka Izajáše Bůh promluvil tak, jako by mluvil přímo ke svému Synovi: „Pošlu před tebou zvláštního posla, který připraví svět na tvůj příchod.
041	MAR	001	003	V době duchovně pusté bude volat: ‚Přichází k vám Bůh! Napravte svůj život, odložte všechno, co mu stojí v cestě!‘“
041	MAR	001	004	Tím poslem byl Jan Křtitel. Žil na poušti a vybízel lidi, aby od něho přijali křest a dali tak najevo, že se veřejně přiznávají ke svým proviněním, že jich litují a touží, aby jim Bůh odpustil.
041	MAR	001	005	Lidé z Jeruzaléma a z celého Judska přicházeli, aby mu naslouchali, a když vyznali své viny, Jan je pokřtil v řece Jordánu.
041	MAR	001	006	Jan nosil oděv z velbloudí srsti přepásaný pásem a živil se kobylkami a medem divokých včel.
041	MAR	001	007	Ve svých kázáních stále zdůraz-ňoval: „Záhy po mně přijde někdo daleko mocnější, než jsem já; bude tak vznešený, že nejsem hoden ani jako otrok rozvázat řemínek jeho obuvi.
041	MAR	001	008	Já jsem vás křtil vodou, ale on vás bude křtít Duchem svatým.“
041	MAR	001	009	Jednoho dne přišel Ježíš z galilejského Nazaretu k Janovi a dal se od něho v Jordánu pokřtít.
041	MAR	001	010	Ve chvíli, kdy vystupoval z vody na břeh, viděl, jak se obloha rozevřela a na jeho hlavu se snesl Boží Duch v podobě holubice.
041	MAR	001	011	Současně z nebe promluvil hlas: „Ty jsi můj milovaný Syn, z tebe mám radost.“
041	MAR	001	012	Hned nato Boží Duch vnukl Ježíšovi, aby odešel na poušť do samoty.
041	MAR	001	013	Šel tedy a čtyřicet dní tam strávil sám mezi divokou zvěří, vystaven satanovu pokoušení; potom přišli andělé a pečovali o něho.
041	MAR	001	014	Později, když král Herodes uvěznil Jana Křtitele, vydal se Ježíš do Galileje a hlásal tam radostné poselství od Boha:
041	MAR	001	015	„Konečně přišel čas a přiblížilo se Boží království. Přestaňte myslet jen na pozemské věci, změňte svůj život a uvěřte tomu, co vám Bůh vzkazuje!“
041	MAR	001	016	Jednoho dne šel Ježíš po břehu Galilejského jezera a uviděl Šimona a jeho bratra Ondřeje, jak vrhají do vody síť; byli totiž rybáři.
041	MAR	001	017	Ježíš na ně zavolal: „Pojďte za mnou! Udělám z vás jiné rybáře, budete lovit lidi!“
041	MAR	001	018	Ti dva všeho nechali a šli s ním.
041	MAR	001	019	O něco dále pak spatřil jiné dva rybáře – Jakuba a Jana Zebedeovy. Seděli v lodi a opravovali potrhané sítě.
041	MAR	001	020	I ty Ježíš vyzval. Oba bratři se okamžitě zvedli, opustili svého otce a najaté pomocníky a vykročili za Ježíšem.
041	MAR	001	021	Tak přišli společně do města jménem Kafarnaum; v sobotu navštívili tamější synagogu, ve které se židé scházeli ke společným modlitbám, ke čtení i výkladu Písma. Ježíš tam začal kázat a
041	MAR	001	022	posluchači žasli, protože mluvil s nezvyklou přesvědčivostí. Bylo to úplně něco jiného, než co dosud slýchali od učitelů zákona.
041	MAR	001	023	Byl tam také jeden muž posedlý démonem a ten začal vykřikovat:
041	MAR	001	024	„Co je ti po nás, Ježíši Nazaretský? Chceš nás snad zničit? Vím dobře, že jsi svatý Boží Syn!“
041	MAR	001	025	Ježíš ho rázně okřikl: „Už ani slovo! Vyjdi z něho ven!“
041	MAR	001	026	Posedlý se ještě chvíli zmítal a křičel, než ho démon opustil.
041	MAR	001	027	Lidé byli ohromeni a začali se dohadovat: „Co to je? Nové učení? Odkud bere takovou moc? Vždyť i zlým duchům poroučí a oni ho poslouchají!“
041	MAR	001	028	A zpráva o tom, co Ježíš učinil, se rychle roznesla po celém kraji.
041	MAR	001	029	Když pak Ježíš opustil synagogu, vydal se s Jakubem a Janem do Šimonova a Ondřejova domu.
041	MAR	001	030	Šimonova tchyně právě ležela v horečkách na lůžku, tak o tom pověděli Ježíšovi.
041	MAR	001	031	Ten k ní přistoupil, vzal ji za ruku a pomohl jí, aby si sedla. Horečka hned přestala, žena vstala a začala se starat o hosty.
041	MAR	001	032	Jakmile slunce zmizelo za obzorem (a skončil sobotní klid), sešli se lidé z celého města u Šimonova domu. Přivedli s sebou nemocné a posedlé.
041	MAR	001	034	Toho večera uzdravil Ježíš mnoho lidí a z velkého množství posedlých vyhnal démony. Těm však nedovolil mluvit, protože věděli, že je Mesiáš – svatý Boží Syn.
041	MAR	001	035	Příští ráno vstal Ježíš ještě před svítáním a odešel na osamělé místo, kde se mohl v klidu modlit.
041	MAR	001	036	O něco později jej Šimon se svými druhy začali hledat.
041	MAR	001	037	Když ho našli, řekli mu: „Každý se ptá jenom po tobě!“
041	MAR	001	038	Ježíš jim však pověděl: „Musím jít také do jiných měst, abych i tam oznámil své poselství. Vždyť proto jsem přišel.“
041	MAR	001	039	A tak procházel celou galilejskou zemí, kázal v synagogách a mnohé vysvobozoval z moci démonů.
041	MAR	001	040	Jednou za ním přišel člověk postižený malomocenstvím a na kolenou ho prosil: „Pane, vím, že mne můžeš uzdravit, když budeš chtít.“
041	MAR	001	041	Ježíš, pohnut soucitem, vztáhl ruku, dotkl se ho a řekl: „Chci, abys byl zdráv.“
041	MAR	001	042	V tu chvíli malomocenství zmizelo a muž byl uzdraven.
041	MAR	001	043	Ježíš mu však přísně nařídil: „Jdi a dej si své uzdravení ověřit knězem. Cestou se však nikde nezastavuj a s nikým nemluv. Vezmi s sebou obětní dar, jak to uzdraveným z malomocenství předepsal Mojžíš, aby se všichni přesvědčili, že jsi očištěn.“
041	MAR	001	045	Muž odešel, ale nevydržel mlčet. Každému na potkání radostně vyprávěl, že je uzdraven. A tak Ježíš nemohl veřejně vstoupit do žádného města a zůstával venku na osamělých místech. I tam se však za ním ze všech stran táhly zástupy lidí.
041	MAR	002	001	Po několika dnech se Ježíš opět vrátil do Kafarnaum a hned se rozneslo, že je opět doma.
041	MAR	002	002	Nahrnulo se tam tolik lidí, že zaplnili celý dům, ba dokonce ani přede dveřmi nebylo k hnutí.
041	MAR	002	003	Když jim Ježíš zvěstoval Boží poselství, chtěli se k němu dostat čtyři muži, kteří nesli na nosítkách ochrnutého člověka.
041	MAR	002	004	Protože se k němu nemohli prodrat zástupem, vystoupili po vnějším schodišti na plochou střechu domu, tu rozebrali a spustili lehátko s ochrnutým přímo před Ježíše.
041	MAR	002	005	Když viděl, jak ti muži bezvýhradně věří v jeho pomoc, řekl nemocnému: „Synu, tvé hříchy jsou ti odpuštěny.“
041	MAR	002	006	Sedělo tam také několik učitelů zákona a ti se mezi sebou začali domlouvat:
041	MAR	002	007	„Slyšeli jste, co ten člověk řekl? To je přece rouhání! On si snad o sobě myslí, že je Bohem! Vždyť jedině Bůh může odpouštět hříchy.“
041	MAR	002	008	Ježíš však četl jejich myšlenky a obrátil se k nim: „Proč vás to tak popudilo, co jsem právě řekl?
041	MAR	002	009	Co je snadnější? Oznámit ochrnutému, že se mu odpouštějí hříchy, nebo mu rozkázat, aby se zvedl, sebral svoje lehátko a odešel domů?
041	MAR	002	010	Abyste uvěřili, že mám moc odpouštět lidem hříchy, dívejte se teď dobře.“
041	MAR	002	011	Nato se obrátil k ochrnutému a vyzval ho: „Vstaň a jdi domů, jsi uzdraven.“
041	MAR	002	012	Ten vstal, sebral své lehátko a před očima všech odcházel. Udivení lidé chválili Boha a říkali: „Něco takového jsme ještě neviděli.“
041	MAR	002	013	Jindy vyšel Ježíš k jezeru, aby kázal zástupu, který ho tam očekával.
041	MAR	002	014	Když potom šel dál, uviděl Alfeova syna Leviho, který seděl v celnici a vybíral poplatky od pocestných. „Pojď za mnou a staň se mým učedníkem,“ řekl mu Ježíš. Levi bez váhání vstal a šel s ním.
041	MAR	002	015	Ježíš se svými učedníky pak přijal pozvání do Leviho domu, kde usedli za stůl společně s dalšími celníky a lidmi pochybné pověsti; tyto vyděděnce společnosti Ježíš zvláštním způsobem přitahoval.
041	MAR	002	016	Když však židovští náboženští vůdcové viděli, že Ježíš stoluje s lidmi špatné pověsti, vyptávali se jeho učedníků: „Jak si jen může sednout k jednomu stolu s takovou lůzou?“
041	MAR	002	017	Ježíš to uslyšel a odpověděl jim: „Lékaře nepotřebují zdraví lidé, ale nemocní. Nepřišel jsem proměnit lidi, kteří se považují za dobré, ale ty, kdo znají svou špatnost.“
041	MAR	002	018	Janovi učedníci a židovští předáci měli ve zvyku se postit. Jednou přišli lidé za Ježíšem s otázkou: „Proč se tvoji učedníci také nepostí jako žáci Jana a farizejů?“
041	MAR	002	019	Nato jim Ježíš řekl: „Cožpak ženichovi přátelé odmítají na svatbě jídlo, když je ženich mezi nimi? To se přece radují,
041	MAR	002	020	a teprve až je ženich opustí, budou mít důvod ke smutku a k půstu.
041	MAR	002	021	Nový život z Boha nelze vtěsnat do tradičních náboženských zvyků a forem, jako se na staré šaty nedá přišít záplata z neseprané látky. Vždyť záplata by se srazila, vytrhla by okolní chatrné tkanivo a díra by se ještě zvětšila.
041	MAR	002	022	Nové, bouřlivé víno také nedáváte do měchů ze staré kůže; ty by popraskaly a obojí by přišlo nazmar. Nové víno potřebuje nové, nezpuchřelé měchy.“
041	MAR	002	023	Jednou v sobotu procházel Ježíš se svými učedníky obilným polem. Protože měli hlad, trhali učedníci klasy a jedli zrní.
041	MAR	002	024	Farizejové to uviděli a vytýkali Ježíšovi: „Proč to dělají? Vždyť náš Zákon přece zakazuje v sobotu pracovat, a oni trhají obilí!“
041	MAR	002	025	Ježíš na to odpověděl: „Nikdy jste nečetli, co udělal král David a jeho družina, když měli na útěku hlad? Neslyšeli jste o tom, jak vešli do Božího chrámu – nejvyšším knězem byl tehdy Ebjátar – a jedli posvátné chleby, které směli jíst pouze kněží?“
041	MAR	002	027	A potom ještě dodal: „Sobotní klid má přece sloužit člověku, a ne aby předpisy lidi zotročovaly.
041	MAR	002	028	Já, jako Syn člověka, který přišel z nebe, stojím nade všemi zákony, i nad dodržováním soboty.“
041	MAR	003	001	Když opět přišel Ježíš do synagogy, spatřil tam člověka, který měl bezvládnou ruku. Protože byla právě sobota,
041	MAR	003	002	Ježíšovi nepřátelé napjatě sledovali, co učiní. Jestliže ho uzdraví, bude to vítaná příležitost, jak jej obžalovat z rušení předepsaného svátečního klidu.
041	MAR	003	003	A opravdu, Ježíš vyzval postiženého, aby předstoupil před celé shromáždění,
041	MAR	003	004	a pak položil ostatním otázku: „Co se smí v sobotu? Mohou se konat dobré skutky, nebo se má páchat zlo? Je možné zachránit život, nebo jej zničit?“ Na tyto otázky se nikdo neodvážil odpovědět.
041	MAR	003	005	Jejich mlčení Ježíše naplnilo spravedlivým hněvem, jejich lhostejnost k lidskému utrpení ho roztrpčila. Přeměřil si je přísným pohledem a potom se obrátil k postiženému. „Natáhni tu ruku!“ řekl mu. On to učinil, a ejhle – ruka byla zdravá.
041	MAR	003	006	Farizejové opustili synagogu a šli se domlouvat s přívrženci krále Heroda na tom, jak Ježíše odstranit.
041	MAR	003	007	Ježíš se opět se svými učedníky uchýlil k jezeru. Znovu jej následovaly zástupy lidí z celé Galileje, Judska,
041	MAR	003	008	Jeruzaléma, Idumeje a Zajordání, ba dokonce přišli i lidé z okolních pohanských měst Týru a Sidónu. Široko daleko se roznesly zprávy o jeho zázracích a velmi mnoho lidí se o nich chtělo přesvědčit na vlastní oči.
041	MAR	003	009	Ježíš požádal své učedníky, aby pro něj měli připravenu loďku, na kterou by se mohl uchýlit, kdyby ho dav příliš tísnil.
041	MAR	003	010	Mnoho nemocných už totiž uzdravil a další se k němu přímo vrhali, jen aby se ho mohli dotknout.
041	MAR	003	011	A když ho spatřili ti, kdo byli posedlí démonem, padali před ním na zem a křičeli: „Ty jsi Boží Syn!“
041	MAR	003	012	On je však rázně umlčoval, protože nestál o jejich svědectví.
041	MAR	003	013	Potom k sobě zavolal ty, které si vybral pro zvláštní svědecké poslání, a vystoupil s nimi na horu.
041	MAR	003	014	Z nich pak ustanovil dvanáct, kteří ho měli všude doprovázet a které bude posílat samostatně kázat
041	MAR	003	015	a uzdravovat.
041	MAR	003	016	Byli to: Šimon, kterému přidal jméno Petr,
041	MAR	003	017	Jakub a Jan – synové Zebedeovi, kterým někdy říkával „synové hromu“,
041	MAR	003	018	Ondřej, Filip, Bartoloměj, Matouš, Tomáš, Jakub Alfeův, Tadeáš, Šimon Kenaanský a
041	MAR	003	019	Jidáš Iškariotský, který ho později zradil.
041	MAR	003	020	Když se Ježíš vrátil domů, lidé se k němu začali znovu scházet a brzy jich bylo tolik, že se ani neměl kde najíst.
041	MAR	003	021	Jeho příbuzní uslyšeli, co se děje, a tak se vypravili za ním, aby ho přinutili k návratu domů; domnívali se, že ztratil zdravý rozum.
041	MAR	003	022	Židovští náboženští učitelé, kteří přišli z Jeruzaléma, dokonce tvrdili, že Ježíš je posedlý Belzebubem, králem všech démonů. Jen proto prý ho ďáblové poslouchají, když je vyhání.
041	MAR	003	023	Ježíš je pozval k sobě a vyvracel tyto pomluvy. Aby mu všichni rozuměli, použil příklad: „Jak může satan vyhnat satana?
041	MAR	003	024	Království, které je vnitřně rozdělené, se musí zhroutit.
041	MAR	003	025	Také rodina, kde je svár a nejednota, se nakonec rozpadne.
041	MAR	003	026	A jestliže satan bojuje sám proti sobě, jak může něco dokázat? Nutně musí přijít jeho konec.
041	MAR	003	027	Chce-li někdo vniknout do domu siláka a zmocnit se jeho věcí, musí ho nejprve spoutat. Tak i démony může vyhánět jen ten, kdo přemohl satana.
041	MAR	003	028	Ujišťuji vás o jednom: všechno může být lidem odpuštěno, i když se v nevědomosti Bohu rouhají a hrubě ho urážejí slovy i skutky.
041	MAR	003	029	Když ovšem někdo v zatvrzelosti odmítá Boží zách-rannou moc a přitom ví, co odmítá, takový člověk se rouhá Du-chu svatému. A to je hřích, který nemůže být odpuštěn.“
041	MAR	003	030	To jim Ježíš řekl proto, že jeho činy úmyslně připisovali satanově moci, místo aby přiznali, že uzdravuje mocí Ducha svatého.
041	MAR	003	031	Tehdy přišli k přeplněnému stavení, kde Ježíš učil, také jeho bratři s matkou a vzkázali mu, že s ním potřebují mluvit.
041	MAR	003	032	Sedělo kolem něj plno lidí, když mu kdosi oznámil: „Tvoje matka a tvoji bratři jsou venku a hledají tě.“
041	MAR	003	033	Ježíš věděl, s jakým záměrem rodina přichází, a proto řekl: „Kdo je má matka? A kdo jsou moji bratři?“
041	MAR	003	034	Rozhlédl se po těch, kteří mu dychtivě naslouchali, a řekl: „Hle, tady je má matka a tady jsou moji bratři.
041	MAR	003	035	Každý, kdo jedná podle Boží vůle, je můj bratr, moje sestra i moje matka.“
041	MAR	004	001	Jednou Ježíš opět učil na břehu jezera. A protože se kolem něho znovu shromáždily davy lidí, nastoupil do člunu a odtud mluvil k těm, kteří byli na břehu.
041	MAR	004	002	Ježíš své učení často vkládal do zvláštních obrazů – podobenství. Toto je jedno z nich:
041	MAR	004	003	„Poslouchejte! Jeden rolník se vydal na pole, aby zasel obilí.
041	MAR	004	004	Ne každé zrno však padlo na vhodnou půdu. Některá se dostala na okraj cesty, kde je sezobali ptáci.
041	MAR	004	005	Jiná padla na skálu, kde bylo jen málo půdy.
041	MAR	004	006	Tam sice zrna brzy vyklíčila, ale ve slunečním žáru osení uschlo, protože kořínky v mělké vrstvě země neměly dost vláhy.
041	MAR	004	007	Jiná zrna zapadla mezi bodláčí, které záhy mladé rostlinky udusilo, takže ani nenasadily klasy.
041	MAR	004	008	Ovšem to zrní, které padlo do úrodné půdy, přineslo třicetinásobný, jiné dokonce šedesáti – až stonásobný užitek.“
041	MAR	004	009	„Kdo má uši k naslouchání, ten ať poslouchá a přemýšlí,“ uzavřel Ježíš.
041	MAR	004	010	Později, když byl sám se svými dvanácti učedníky, ptali se ho: „Jak máme tvým podobenstvím rozumět?“
041	MAR	004	011	„Vy, kteří mi býváte nablízku,“ odpověděl, „jste už pochopili mnohé z tajemství Božího království. Ale těm, co jsou ještě opodál, se to snažím vysvětlovat v podobenstvích.
041	MAR	004	012	Je však o nich psáno v proroctví: Dívají se, a nevidí, poslouchají, a přece nerozumějí, a tak nejsou ochotni obrátit se k Bohu, aby jim odpustil jejich viny.
041	MAR	004	013	Jestliže ovšem ani vy nechápete tento jednoduchý obraz, jak potom porozumíte všem dalším, které vám chci vyprávět?
041	MAR	004	014	Zde je tedy výklad: Tím rolníkem, o kterém jsem mluvil, je každý, kdo lidem přináší Boží poselství, aby je zasel do jejich života jako dobrou setbu.
041	MAR	004	015	Srdce některých posluchačů je tvrdé jako ušlapaná cesta. Satan okamžitě přichází a usiluje o to, aby zapomněli, co slyšeli.
041	MAR	004	016	Mělká skalnatá půda představuje srdce nestálých lidí. Boží poselství vyslechnou a radostně přijmou,
041	MAR	004	017	jsou však povrchní a slovo u nich nepronikne do hloubky. I když si zpočátku vedou dobře, odpadají, jakmile mají pro víru trpět.
041	MAR	004	018	Půda zaplevelená bodláčím je obrazem lidí, kteří dobrou Boží zprávu sice vyslechnou a přijmou,
041	MAR	004	019	ale všední starosti, záliba v majetku a touha po blahobytu Boží poselství v srdci udusí, takže zůstane bez užitku.
041	MAR	004	020	Úrodné půdě se podobají ti, kteří bez výhrad přijímají Boží zvěst, a proto mohou přinést bohatou sklizeň – někteří dokonce mimořádnou sklizeň.“
041	MAR	004	021	„Když někdo z vás rozsvítí lampu, zakryje ji snad nádobou nebo ji strčí pod postel, aby zakryl její světlo? Určitě ne! Umístí ji tak, aby svítila.
041	MAR	004	022	Všechno, co je dosud skryto, vyjde najevo a tomu, co je nesrozumitelné, bude porozuměno. Dobře poslouchejte, co vám říkám. Kolik jste ochotni přijmout, tolik dostanete a ještě vám bude přidáno.
041	MAR	004	025	Kdo už něco pochopil, porozumí ještě víc; kdo o to nestojí, přijde o všechno.“
041	MAR	004	026	Dále Ježíš vyprávěl jiné podobenství: „S Božím královstvím je to jako s rolníkem, který oseje pole a odejde.
041	MAR	004	027	Dny plynou, zrno vyklíčí a roste ve dne v noci, aniž by se o ně musel nějak starat nebo mu pomáhat.
041	MAR	004	028	Půda sama dává semenu, co potřebuje k růstu. Nejdříve vzejde klíček, pak vyroste stéblo, potom klas.
041	MAR	004	029	A když v něm nakonec dozraje zrno, přijde rolník a sklidí je.“
041	MAR	004	030	„Jak ještě znázornit Boží království? K čemu ho přirovnat?“ uvažoval Ježíš.
041	MAR	004	031	„Je to s ním jako se seménkem hořčice.
041	MAR	004	032	To sice patří mezi nejmenší semena, ale vyroste z něho největší bylina na poli. Na jejích větvích mohou dokonce hnízdit ptáci.“
041	MAR	004	033	Ještě mnoho podobných obrazů Ježíš použil, aby lidem přiblížil svoje učení.
041	MAR	004	034	Když mluvil veřejně, používal výhradně přirovnání. Když však potom býval se svými učedníky o samotě, všechno jim vysvětloval.
041	MAR	004	035	K večeru toho dne vyzval Ježíš své učedníky: „Přeplavme se na druhou stranu jezera.“
041	MAR	004	036	Odrazili tedy s lodí, ve které seděl, a vzdalovali se od zástupů na břehu. Několik člunů však vyplulo za nimi.
041	MAR	004	037	Zanedlouho se strhla silná větrná bouře. Vysoké vlny dorážely na člun a ten se začal plnit vodou.
041	MAR	004	038	Ježíš však klidně spal na zádi, s poduškou pod hlavou. Učedníci ho probudili: „Mistře, tobě je jedno, že se potápíme?“
041	MAR	004	039	Ježíš vstal, okřikl vítr a poručil vlnám: „Uklidněte se!“ V tu chvíli se vítr utišil a kolem se rozhostil klid.
041	MAR	004	040	Pak se Ježíš obrátil na učedníky: „Proč jste se tolik báli? Copak mi nedůvěřujete?“
041	MAR	004	041	Byli tím vším ohromeni a ptali se jeden druhého: „Kdo to jen může být, že ho poslouchá vítr i voda?“
041	MAR	005	001	Na protějším břehu jezera přistáli v gerasenském kraji.
041	MAR	005	002	Jakmile Ježíš vystoupil ze člunu, přiběhl k němu nějaký člověk. Byl to muž posedlý démony,
041	MAR	005	003	který žil ve starých hrobech vytesaných do skály
041	MAR	005	004	a měl takovou sílu, že když ho spoutali okovy na nohou a řetězy na rukou, pouta vždycky rozlámal a řetězy roztrhal. Nenašel se nikdo tak silný, aby ho mohl zkrotit.
041	MAR	005	005	Ve dne i v noci se skrýval v hrobech a toulal se po okolních pahorcích, skučel a tloukl se kamením.
041	MAR	005	006	Když teď uviděl Ježíše, přiběhl a vrhl se před ním na zem. Ve chvíli, kdy Ježíš přikazoval démonovi, aby posedlého muže opustil, začal onen ubožák křičet: „Co si mne všímáš, Ježíši, Synu Boha nejvyššího? Zapřísahám tě při Bohu, nech mne na pokoji!“
041	MAR	005	009	„Jak se jmenuješ?“ zeptal se Ježíš. „Zástup, protože je nás v tomto těle mnoho,“ zněla odpověď.
041	MAR	005	010	A potom démoni žadonili, aby je neposílal nikam daleko.
041	MAR	005	011	Na stráni nad pobřežím se právě páslo stádo vepřů.
041	MAR	005	012	„Pošli nás do těch prasat,“ volali démoni.
041	MAR	005	013	Ježíš svolil a nečistí duchové vjeli do zvířat. Vzápětí se to velké, asi dvoutisícové stádo splašilo a hnalo se po stráni dolů k jezeru, vběhlo do vody a utopilo se.
041	MAR	005	014	Pasáci těch vepřů utekli do města a cestou všude rozhlašovali, co se stalo. Každý, kdo je uslyšel, spěchal se o tom přesvědčit na vlastní oči.
041	MAR	005	015	A tak se kolem Ježíše shromáždilo mnoho lidí. Když viděli uzdraveného muže, jak sedí oblečený a chová se rozumně, polekali se.
041	MAR	005	016	Ti, kteří byli svědky celé události, jim totiž vyprávěli, co se událo s mužem a kam se poděli vepři.
041	MAR	005	017	A tak začali všichni Ježíše prosit, aby z jejich kraje raději odešel.
041	MAR	005	018	Nastoupil tedy zase do člunu. Uzdravený muž ho prosil, aby mohl jít s ním.
041	MAR	005	019	Ježíš však odmítl: „Jdi domů ke své rodině a řekni všem známým, jaké dobrodiní ti Bůh prokázal a jak se nad tebou slitoval.“
041	MAR	005	020	Ten člověk tedy v celém tom kraji zvaném Desítiměstí vyprávěl, jak velké dobrodiní mu prokázal Ježíš. A každý nad tím žasl.
041	MAR	005	021	Když se Ježíš znovu vrátil na galilejský břeh, sešel se kolem něho zase obrovský zástup lidí.
041	MAR	005	022	Přišel i představený místní synagogy Jairos, klekl před ním
041	MAR	005	023	a úpěnlivě ho prosil: „Moje dceruška umírá. Pojď a zachraň ji, aby žila.“
041	MAR	005	024	Ježíš tedy šel s ním. Také zástup se vydal s nimi a tlačil se na Ježíše ze všech stran.
041	MAR	005	025	V davu byla jedna žena, která už dvanáct let trpěla krvácením.
041	MAR	005	026	Mnoho lékařů na ní zkoušelo své umění. Stálo ji to celé jmění, ale nebylo to nic platné, nemoc se stále zhoršovala.
041	MAR	005	027	Až jednou se doslechla o Ježíšovi a jeho zázračné moci, a tak ho hledala s myšlenkou: „Když si jen sáhnu na jeho plášť, určitě se uzdravím.“
041	MAR	005	029	A opravdu! Jakmile se ho dotkla, krvácení přestalo a žena cítila, že je nadobro zdravá.
041	MAR	005	030	Ježíš ovšem ihned poznal, že z něho vyšla uzdravující síla, otočil se a otázal se: „Kdo se to dotkl mého pláště?“
041	MAR	005	031	Jeho učedníci se divili: „Všichni se na tebe tlačí a ty se ptáš, kdo se tě dotkl?“
041	MAR	005	032	Ale Ježíš se rozhlížel, aby zjistil, kdo to byl.
041	MAR	005	033	Žena, celá rozechvělá tím, co se s ní událo, padla mu k nohám a všechno mu pravdivě pověděla.
041	MAR	005	034	On ji ujistil: „Dcero, tvá víra tě uzdravila. Můžeš klidně jít, protože nemoc tě už nebude trápit.“
041	MAR	005	035	Když s ní ještě mluvil, dorazili poslové z Jairova domu se zprávou, že již je pozdě shánět pomoc. „Tvá dcera právě umřela, už Mistra neobtěžuj,“ oznamovali Jairovi.
041	MAR	005	036	Jako by nic neslyšel, obrátil se Ježíš k Jairovi a řekl mu: „Jen se neboj a důvěřuj mi!“ Do Jairova domu s sebou vzal pouze Petra, Jakuba a jeho bratra Jana. Ostatní požádal, aby zůstali venku.
041	MAR	005	038	Dům byl plný hlasitého pláče a nářku. „K čemu ten pláč a rozruch? Vždyť to děvče není mrtvé, jenom spí!“
041	MAR	005	040	Vysmáli se mu. Vykázal všechny kromě rodičů a svých tří učedníků. Vešli do místnosti, kde dívka ležela.
041	MAR	005	041	Vzal ji za ruku a řekl: „Děvčátko, přikazuji ti, vstaň!“
041	MAR	005	042	Dvanáctiletá dívka vstala a chodila. Přítomní oněměli úžasem.
041	MAR	005	043	Ježíš jim důrazně nařídil, aby nikomu nevypravovali, co se stalo. „Dejte jí najíst,“ připomněl rodičům.
041	MAR	006	001	Pak se Ježíš s učedníky vrátil do svého domovského města Nazaretu.
041	MAR	006	002	Když přišla sobota, kázal v tamější synagoze, kde mu naslouchalo mnoho lidí. Všichni žasli a říkali si: „Kdepak se to naučil? Kde se u něho vzala ta moudrost? A dokonce dělá i zázraky!
041	MAR	006	003	Známe ho přece jako tesaře, syna Marie. Jeho bratři jsou Jakub, Josef, Juda a Šimon. A také jeho sestry žijí mezi námi.“ Nemohli se s tím prostě vyrovnat, dokonce se nad tím pohor-šovali.
041	MAR	006	004	Ježíš jen poznamenal: „Nikde prorok neznamená tak málo, jako ve vlastní obci a rodině.“ Jejich nedůvěra ho zarmoutila
041	MAR	006	005	a nemohl tam učinit žádný zázrak; jen na několik nemocných položil ruku a uzdravil je. Rozhodl se, že se obrátí k lidem v okolních vesnicích.
041	MAR	006	007	Potom svolal svých dvanáct učedníků, vysílal je po dvojicích do okolních vesnic a propůjčil jim schopnost osvobozovat lidi z moci zla.
041	MAR	006	008	Nakázal jim, aby si na cestu kromě hole nic nebrali: žádný chléb, žádná zavazadla, žádné peníze, dokonce ani náhradní obuv nebo šaty.
041	MAR	006	010	„V každé vesnici se ubytujte na jediném místě, a to tam, kde vás nejprve přijmou.
041	MAR	006	011	Když vás někde nebudou chtít přijmout ani vyslechnout, jděte pryč a vyklepejte i ten jejich prach ze svých bot; ať mají, co jim patří.“
041	MAR	006	012	Vydali se tedy na cesty a všude vyzývali, aby lidé zanechali svých zlých činů, litovali jich a začali žít nový život.
041	MAR	006	013	Vyháněli démony, nemocné potírali olejem a uzdravovali je.
041	MAR	006	014	Ježíšův věhlas se šířil a zprávy o něm se donesly až k uším krále Heroda. Někteří lidé říkali, že to ožil Jan Křtitel, proto prý koná takové zázraky.
041	MAR	006	015	Jiní se zase domnívali, že znovu přišel dávný prorok Elijáš, a další byli přesvědčeni, že prostě povstal nový prorok, jak tomu bývalo za starodávna.
041	MAR	006	016	Sám Herodes, když se o Ježíši dozvěděl, se polekal: „Je to Jan, kterého jsem dal popravit. Určitě vstal z mrtvých.“
041	MAR	006	017	Král dal již dříve Jana zatknout a uvěznil ho ve své tvrzi.
041	MAR	006	018	Jan mu totiž vytýkal, že odloudil vlastnímu bratru Filipovi manželku Herodiadu.
041	MAR	006	019	Ta Jana Křtitele za to nenáviděla a ukládala mu o ivot, bez králova souhlasu se však neodvažovala dát ho zavraždit.
041	MAR	006	020	Věděla, že Herodes si ho vážil jako spravedlivého a svatého člověka a držel nad ním ochrannou ruku. Rozhovory s ním ho sice vždycky jaksi znepokojovaly, ale přesto mu rád naslouchal a někdy se podle jeho slov i řídil.
041	MAR	006	021	Herodiadě se naskytla příležitost Jana odstranit, když král na oslavu svých narozenin uspořádal hostinu pro své dvořany, důstojnictvo a vedoucí osobnosti Galileje.
041	MAR	006	022	Dcera Herodiady při banketu tančila před hosty a všem se velice líbila.
041	MAR	006	023	Král byl tak okouzlen, že jí pošetile slíbil splnit jakékoliv přání, i kdyby to měla být polovina království. Dokonce to přede všemi slavnostně odpřisáhl.
041	MAR	006	024	Šla se tedy poradit se svou matkou a ta ji navedla, aby si řekla o hlavu Jana Křtitele.
041	MAR	006	025	Rychle se vrátila ke králi a přednesla mu své přání: „Chci, abys mi hned teď dal přinést mísu s hlavou Jana Křtitele.“
041	MAR	006	026	Král tím byl otřesen, ale neměl odvahu odvolat, co přede všemi hosty tak okázale slíbil.
041	MAR	006	027	Poslal tedy do vězení kata, aby Jana sťal.
041	MAR	006	028	Kat rozkaz splnil a na míse přinesl Janovu hlavu. Děvče ji předalo své matce.
041	MAR	006	029	Když se to doslechli Janovi učedníci, přišli pro jeho tělo a pohřbili ho.
041	MAR	006	030	Apoštolové se vrátili z cest a znovu se sešli u Ježíše. Vyprávěli mu o všem, co dělali a o čem hovořili s lidmi, se kterými se setkali.
041	MAR	006	031	Ježíš jim navrhl: „Pojďme na chvíli někam do ústraní a odpočiňme si.“ Stále totiž měli kolem sebe tolik lidí, že jim sotva zbýval čas na jídlo.
041	MAR	006	032	Odjeli tedy lodí na odlehlé místo.
041	MAR	006	033	Lidé je však viděli odplouvat, nadeběhli si je po břehu, a než loďka přirazila, už tam na ně čekali.
041	MAR	006	034	Když Ježíš vystoupil a uviděl znovu veliký zástup, bylo mu jich líto, protože byli jako ovce bez pastýře. Začal je tedy opět učit.
041	MAR	006	035	Později odpoledne mu jeho učedníci připomínali: „Už bys je měl poslat domů. Tady se široko daleko nedá koupit nic k jídlu a za chvíli bude večer.“
041	MAR	006	037	„Tak jim dejte najíst vy!“ navrhl Ježíš. „Kde bychom vzali tolik jídla,“ namítali, „to by stálo pěkné peníze nakrmit takový zástup.“
041	MAR	006	038	„Kolik tu mají lidé potravin? Jděte a zjistěte to!“ požádal Ježíš. „Všeho všudy jen pět chlebů a dvě ryby,“ hlásili mu, když se vrátili.
041	MAR	006	039	Vyzval je, aby se posadili po padesáti na travnatá místa.
041	MAR	006	040	Vzniklo sto takových skupin.
041	MAR	006	041	Potom vzal těch pět chlebů a dvě ryby a poděkoval za ně Bohu. Lámal je na kusy a předával učedníkům, aby jídlo roznášeli lidem.
041	MAR	006	042	Tak se všichni najedli dosyta
041	MAR	006	043	a ještě se sesbíralo dvanáct plných košů zbytků.
041	MAR	006	044	Těch, kteří se najedli, bylo na pět tisíc.
041	MAR	006	045	Hned nato nařídil Ježíš svým učedníkům, aby nasedli na loď a vyrazili přes jezero do Betsaidy. Sám se rozhodl vydat se na cestu o něco později, protože se chtěl ještě s lidmi rozloučit a poslat je domů. Potom vystoupil na blízkou horu, aby se tam modlil.
041	MAR	006	047	Noc míjela, loď byla někde uprostřed jezera a on sám ještě na hoře.
041	MAR	006	048	Za ranního svítání viděl, že jeho učeníci stále ještě namáhavě veslují proti větru. Vydal se za nimi po hladině jezera. Přiblížil se až k lodi a chtěl kolem nich přejít.
041	MAR	006	049	Když ho spatřili kráčet po vodě, začali křičet hrůzou, protože ho pokládali za přízrak.
041	MAR	006	050	On je však uklidňoval: „Nebojte se, vždyť jsem to já!“
041	MAR	006	051	Pak vstoupil k nim do člunu a vítr hned ustal. Dlouho se z toho nemohli vzpamatovat.
041	MAR	006	052	Nechápali ještě, že když Ježíš může rozmnožit chléb, má moc i nad přírodou.
041	MAR	006	053	Potom přistáli u nejbližšího břehu, v oblasti, která se nazývala stejně jako jezero: Genezaret.
041	MAR	006	054	Sotva vystoupili z lodi, lidé hned Ježíše poznali a po celém okolí se rozkřiklo, že sem připlul.
041	MAR	006	055	Ať Ježíš odešel kamkoliv, z celé té krajiny k němu přinášeli nemocné.
041	MAR	006	056	Všude, kam přišel, ve vesnicích, městech i venku na samotách, kladli na volně přístupná místa nemocné. Prosili ho, aby se mohli dotknout alespoň cípu jeho šatů. A každý, kdo se ho s vírou dotkl, byl uzdraven.
041	MAR	007	001	Jednou za Ježíšem přišli z Jeruzaléma farizejové a učitelé zákona.
041	MAR	007	002	Všimli si, že jeho učedníci nedodržují obřad umývání rukou před jídlem a tak porušují židovskou tradici.
041	MAR	007	003	Židé a zvláště znalci zákona úzkostlivě lpěli na zvycích svých předků a nedotkli se jídla dříve, než si pečlivě umyli ruce.
041	MAR	007	004	A když přišli z trhu, vždy se umyli celí, než se pustili do přípravy pokrmů. Stejně pečliví byli i při omývání číší, džbánů a kuchyňského nádobí. Už po staletí dodržovali mnoho podobných předpisů.
041	MAR	007	005	Teď tedy dotírali na Ježíše: „Proč tvoji učedníci nedodržují zvyky našich předků a jedí neumytýma rukama?“
041	MAR	007	006	„Pokrytci!“ odrazil je. „Pravdivě o vás řekl Izajáš: ‚Ústa mají plná Boha, ale srdce prázdné.
041	MAR	007	007	Jejich obřady jsou k ničemu, jejich učení nic než lidské výmysly.‘
041	MAR	007	008	Opomíjíte skutečné Boží příkazy a nahrazujete je svými předpisy.
041	MAR	007	009	Vždyť vy vlastně rušíte Boží zákon ve jménu svých tradic.
041	MAR	007	010	Tak například Mojžíš vám tlumočil toto přikázání Božího zákona: ‚Měj v úctě svého otce i svou matku.‘ K tomu dodal, že každý, kdo by třeba jen nadával svým rodičům, propadá trestu smrti.
041	MAR	007	011	Vy však připouštíte, aby člověk zanedbával své rodiče, kteří potřebují pomoc, jestliže má výmluvu: ‚Nemohu se o vás postarat, protože to, co z mého výdělku mělo patřit vám, jsem odevzdal jako příspěvek v chrámu.‘
041	MAR	007	013	Tak stavíte svoje názory nad Boží zákon. A to je jenom jeden příklad z mnoha.“
041	MAR	007	014	Pak k sobě přivolal zástup lidí a řekl jim:
041	MAR	007	015	„Poslouchejte mě a snažte se porozumět. To, co sníte, nemůže nijak ublížit vaší duši; ničíte ji však, když se zabýváte nečistými a zlými myšlenkami a šíříte je kolem sebe.“
041	MAR	007	017	Když potom vešel do nějakého domu, aby si odpočinul, začali se ho učedníci vyptávat na význam toho, co právě řekl.
041	MAR	007	018	„Ani vy tomu nerozumíte?“ divil se Ježíš. „Nechápete, že duši člověka nemůže uškodit to, co snědl?
041	MAR	007	019	Vždyť jídlo neznečišťuje nitro; projde jen žaludkem a vychází ven.“
041	MAR	007	020	K tomu připojil: „Člověku škodí to, co pochází z jeho nitra.
041	MAR	007	021	Tam se líhnou zlé myšlenky, necudnost,
041	MAR	007	022	nevěra, krádež, vražda, sobectví, zlost, podlost, sprostota, závist, urážky, pýcha a všelijaké výstřednosti.
041	MAR	007	023	To je to zlo, které vychází z nitra člověka a odděluje ho od Boha.“
041	MAR	007	024	Když opustil Ježíš Galileu, odešel na sever do pohanské Fénicie, kde se ubytoval v jednom domě. Chtěl utajit svou přítomnost, ale bylo to marné; už se o něm vědělo i tam.
041	MAR	007	025	Tak o něm uslyšela i jedna Syroféničanka.
041	MAR	007	026	Přišla a prosila ho na kolenou, aby uzdravil její pomatenou dceru.
041	MAR	007	027	Ježíš jí odpověděl: „Přišel jsem především pro ty, kdo se hlásí k živému Bohu. Nech nejprve najíst děti. Nebylo by správné vzít jim jídlo a hodit je štěňatům.“
041	MAR	007	028	Žena se však nevzdala: „To je pravda, Pane, ale i štěňata sbírají pod stolem, co dětem upadne.“
041	MAR	007	029	„Když to vidíš tak,“ řekl jí, „jdi klidně domů, tvoje dcera je zdravá.“
041	MAR	007	030	Vrátila se tedy domů, kde nalezla dítě, jak klidně spí, beze stopy pomatenosti.
041	MAR	007	031	Z Fénicie se Ježíš vracel velikou oklikou zpět ke Genezaretskému jezeru, až se ocitl na území Desítiměstí.
041	MAR	007	032	Tamější lidé k němu přivedli hluchoněmého člověka a žádali, aby ho uzdravil.
041	MAR	007	033	Ježíš si vzal muže stranou od zástupu. Nasliněným prstem se dotkl jeho jazyka a vložil mu své prsty do uší. (To byla jeho řeč k hluchoněmému.)
041	MAR	007	034	Pak se Ježíš krátce pomodlil a zvolal: „Otevři se!“
041	MAR	007	035	V té chvíli začal muž slyšet a srozumitelně mluvit.
041	MAR	007	036	Pak Ježíš žádal všechny shromážděné, aby se o tom nikomu nezmiňovali; ale čím více jim to zakazoval, tím více o tom mluvili, protože se s něčím podobným ještě nesetkali.
041	MAR	007	037	Lidé žasli a říkali: „To už je schopen napravit všechno, když hluchým vrací sluch a němým řeč.“
041	MAR	008	001	Opět se kolem Ježíše shromáždilo velké množství lidí. Byli s ním tak dlouho, že dojedli své zásoby. Ježíš si svolal učedníky, aby se o tom poradili.
041	MAR	008	002	„Je mi líto těch lidí,“ řekl. „Jsou zde již tři dny a nemají co do úst.
041	MAR	008	003	Když je pošlu domů bez jídla, cesta je vyčerpá. Vždyť někteří bydlí daleko.“
041	MAR	008	004	„Chceš snad, abychom jim tady v té pustině sháněli něco k jídlu?“ ulekli se učedníci.
041	MAR	008	005	„Kolik chlebů máte?“ zeptal se Ježíš. „Sedm,“ odpověděli.
041	MAR	008	006	Nato řekl všem shromážděným, aby se posadili na zem. Vzal těch sedm chlebů, děkoval za ně Bohu, ulamoval z nich a dával svým učedníkům, kteří je rozdělovali všem ostatním.
041	MAR	008	007	Měli ještě několik malých ryb, za které Ježíš také Bohu poděkoval a dal je učedníkům, aby je opět roznesli.
041	MAR	008	008	Všichni se dosyta najedli; bylo jich tentokrát asi čtyři tisíce. Když potom posbírali zbytky nalámaných chlebů, naplnili jimi sedm košů. Pak Ježíš poslal lidi domů
041	MAR	008	010	a sám se svými učedníky nastoupil na loďku a přeplavili se k městečku Magdala.
041	MAR	008	011	Když se o Ježíšově příchodu dověděli tamější farizejové, přišli k němu a začali na něj dotírat: „Udělej nějaký zázrak! Prokaž se nějakým božským znamením, a pak ti uvěříme.“
041	MAR	008	012	„Kolik zázraků a znamení byste ještě chtěli?“ povzdechl si Ježíš. „Stejně byste ani potom neuvěřili.“
041	MAR	008	013	Nechal je, nastoupil s učedníky znovu do loďky a pluli jinam.
041	MAR	008	014	Protože se zapomněli postarat o doplnění zásob, měli s sebou jen jednu chlebovou placku.
041	MAR	008	015	Během plavby jim Ježíš vážně kladl na srdce: „Dejte si pozor na farizejský a herodovský kvas!“
041	MAR	008	016	Tu si uvědomili, že nemají dost chleba. Neřešitelná situace!
041	MAR	008	017	Ježíš zaslechl, co je znepokojuje. „Co se staráte o jídlo? Ještě pořád vám nic nedošlo? To jste tak nechápaví?
041	MAR	008	018	‚Oči mají a nevidí, uši mají a neslyší.‘ Cožpak si nic nepamatujete?
041	MAR	008	019	Co těch pět tisíc, které jsem nasytil pěti chleby? A kolik košů jste nasbírali?“ „Dvanáct,“ odpověděli.
041	MAR	008	020	„A když jsem nasytil čtyři tisíce pouhými sedmi chleby, kolik ještě zbylo? Vzpomínáte si?“ „Sedm plných košů,“ přiznali. „Tak vidíte – ještě vám to nestačí?“
041	MAR	008	022	Když dorazili do Betsaidy, přivedli k němu slepce s prosbou, aby ho svým dotekem uzdravil.
041	MAR	008	023	Ježíš ho vzal za ruku a vyvedl za vesnici. Tam se nasliněnými prsty dotkl očí slepce a zeptal se: „Vidíš něco?“
041	MAR	008	024	Muž se rozhlédl a zvolal: „Ano, vidím lidi, ale nejasně; vypadají jako chodící stromy!“
041	MAR	008	025	Ježíš se ještě jednou dotkl jeho očí. Když se muž znovu podíval kolem sebe, viděl všechno jasně; jeho oči byly uzdraveny.
041	MAR	008	026	Ježíš ho poslal domů se slovy: „Přes vesnici raději nechoď a nikomu to neříkej.“
041	MAR	008	027	Potom Ježíš se svými učedníky opustil Galileu a procházel vesničkami v okolí Césareje Filipovy, na úpatí pohoří Hermonu. Cestou se svých učedníků zeptal: „Za koho mne lidé považují?“
041	MAR	008	028	„Někteří se domnívají, že jsi Jan Křtitel, jiní říkají, že jsi Elijáš nebo jiný velký prorok.“
041	MAR	008	029	„A za koho mne považujete vy?“ otázal se dále. „Ty jsi ten zaslíbený král – Kristus,“ zvolal Petr.
041	MAR	008	030	Nato jim přikázal, aby to nikomu neříkali,
041	MAR	008	031	a začal jim vykládat, co ho čeká, než uskuteční své poslání. Bude muset velmi trpět, velekněží, učitelé zákona i židovští předáci ho odsoudí, bude zabit, ale třetí den vstane z mrtvých.
041	MAR	008	032	Mluvil s nimi naprosto otevřeně. Petr si ho vzal stranou a chtěl mu to rozmluvit.
041	MAR	008	033	Ježíš se však obrátil k učedníkům a před nimi Petra pokáral: „Mlč, pokušiteli! Díváš se na to z lidského hlediska, a ne z Božího.“
041	MAR	008	034	Ke svým učedníkům přizval ještě další lidi a kladl jim na srdce: „Kdo mě chce následovat, musí odložit své vlastní zájmy, nést kříž svých nesnází a utrpení a ve všem následovat můj příklad.
041	MAR	008	035	Kdo si život a jeho radosti chce zachovat za každou cenu, ten přijde o všechno. Kdo se však všeho zřekne pro mne a moji nabídku, najde pravý a věčný život.
041	MAR	008	036	Vždyť co člověku prospěje, získá-li celý svět, a pravý život promarní?
041	MAR	008	037	Dostane snad ještě jednou takovou příležitost?
041	MAR	008	038	Jestli se někdo stydí za mne a za má slova před nevěřícími a hříšnými lidmi, za toho se také já budu stydět, až se vrátím se svatými anděly v slávě svého Otce.
041	MAR	009	001	Někteří z vás, jak tu stojíte, se ještě dočkají mocných projevů Božího království.“
041	MAR	009	002	Po šesti dnech vzal s sebou Ježíš Petra, Jakuba a Jana a vystoupili na vršek hory. Tam, daleko od lidí, se před očima učedníků stala s Ježíšem zvláštní proměna.
041	MAR	009	003	Jeho tvář ozářila nadpozemská sláva a oděv se skvěl oslnivou bělostí, nedosažitelnou lidskými prostředky. Tu uviděli dva muže, jak s Ježíšem rozmlouvají;
041	MAR	009	004	byli to Elijáš a Mojžíš.
041	MAR	009	005	Petr zvolal: „Mistře, jak je dobře, žes nás vzal s sebou! Hned vám třem postavíme přístřeší.“
041	MAR	009	006	Ani si vzrušením neuvědomoval, co říká; tak byli tím viděním vyvedeni z míry.
041	MAR	009	007	Vtom je všechny zahalil oblak a z něho se ozval hlas: „Toto je můj milovaný Syn, toho poslouchejte!“
041	MAR	009	008	Když se mrak rozplynul, učedníci se rozhlédli, ale kromě Ježíše už nikoho neviděli.
041	MAR	009	009	Cestou dolů jim Ježíš přikázal, aby o té události nikomu nevyprávěli dříve, než vstane z mrtvých.
041	MAR	009	010	Slíbili, že o tom zatím budou mlčet, ale vůbec nechápali, co myslel tím, že „vstane z mrtvých“.
041	MAR	009	011	„Proč učitelé zákona říkají, že dříve než Kristus musí znovu přijít prorok Elijáš?“ otázali se Ježíše.
041	MAR	009	012	„Ano, nejprve měl přijít Elijáš, aby dal vše do pořádku. A on také přišel a připravil mi cestu. Ovšem, jak je v Bibli předpověděno, naložili s ním, jak se jim zlíbilo. Ale všimněte si, že Písmo hovoří také o Synu člověka, jak musí velmi trpět a upadnout do opovržení.“
041	MAR	009	014	Když sestoupili k ostatním učedníkům, našli je obklopené množstvím lidí; mezi nimi byli i učitelé zákona, kteří se s učedníky o něčem dohadovali.
041	MAR	009	015	Když však uviděli Ježíše, uctivě ztichli a šli mu naproti, aby ho uvítali.
041	MAR	009	016	„O čem se dohadujete?“ zeptal se jich.
041	MAR	009	017	Z davu vystoupil jeden muž: „Mistře, přivedl jsem k tobě svého syna; je posedlý démonem, který ho připravuje o řeč i sluch.
041	MAR	009	018	Kdykoliv se ho ten duch zmocní, svíjí se v křeči, skřípe zuby, z úst mu jde pěna a upadá do bezvědomí. Žádal jsem tvé učedníky, aby ho od toho osvobodili, ale nedokázali to.“
041	MAR	009	019	„Ach, vy lidé,“ zvolal Ježíš, „jak dlouho bude trvat, než uvěříte? Jak dlouho vás budu ještě snášet a mít s vámi trpělivost? Přiveďte toho hocha ke mně!“
041	MAR	009	020	Šli pro něj. Sotva se s však přiblížil k Ježíšovi, chlapec se svalil na zem a svíjel se s pěnou u úst.
041	MAR	009	021	„Jak dlouho tím trpí?“ otázal se Ježíš otce. „Už od malička.
041	MAR	009	022	Často byl ve smrtelném nebezpečí, protože ten démon jím smýkal do ohně i do vody. Jestliže je to možné, slituj se a pomoz!“
041	MAR	009	023	„Jestli je to možné?“ podivil se Ježíš. „Všechno je možné pro toho, kdo věří.“
041	MAR	009	024	„Věřím, Pane, ale pomoz mi věřit víc!“ zvolal otec se slzami v očích:
041	MAR	009	025	Ježíš si všiml, že se sbíhají další lidé, a tak přikázal: „Duchu, který ovládáš jeho smysly, vyjdi z něho – jednou provždy!“
041	MAR	009	026	Mladík vykřikl, ještě jednou se zkroutil křečí a pak ztichl. Démon ho opustil. Hoch však zůstal ležet bez známek života. Davem proběhl šepot, že je mrtvý.
041	MAR	009	027	Ale Ježíš ho vzal za ruku, zvedl jej a on se postavil.
041	MAR	009	028	Když pak Ježíš vešel do domu a jeho učedníci s ním byli sami, zeptali se ho: „Proč jsme toho démona nemohli vyhnat my?“
041	MAR	009	029	„Zde pomůže jen modlitba a půst,“ odpověděl jim.
041	MAR	009	030	Když se odtamtud vydali na další cestu, procházeli Galileou, ale Ježíš si nepřál, aby se o něm lidé dozvěděli.
041	MAR	009	031	Chtěl mít čas pro své učedníky. Znovu je připravoval na to, že Syn člověka – totiž on sám – bude vydán na pospas lidem, kteří ho zabijí. Ale třetí den po smrti zase vstane k životu.
041	MAR	009	032	Oni tomu sice stále nerozuměli, styděli se však zeptat se ho.
041	MAR	009	033	Potom se vrátili do Ježíšova příbytku v Kafarnaum. Tam se Ježíš zeptal svých učedníků, o čem se to cestou dohadovali.
041	MAR	009	034	Oni však mlčeli. Přeli se totiž, kdo z nich je významnější.
041	MAR	009	035	Ježíš se posadil a shromáždil je kolem sebe. „Kdo chce být na prvním místě u mne, bude u lidí jako ten poslední a všem bude sloužit,“ řekl.
041	MAR	009	036	Pak k sobě zavolal malé děcko a vzal je před nimi do náruče se slovy:
041	MAR	009	037	„Kdo se zastane takového dítěte a přijme ho v mém jménu, přijímá mne. Nepřijímá však jenom mne, ale i toho, který mne poslal.“
041	MAR	009	038	„Mistře,“ hlásil mu Jan, „viděli jsme člověka, který tvým jménem vyhání démony, a nebyl to nikdo z našich. Zakázali jsme mu to, když mezi nás nepatří.“
041	MAR	009	039	„Neměli jste mu bránit,“ odpověděl Ježíš. „Vždyť přece žádný, kdo v mém jménu učiní zázrak, nemůže se hned po tom obrátit proti mně.
041	MAR	009	040	Kdo není proti nám, je s námi.
041	MAR	009	041	A kdyby vám někdo podal sklenici vody jen proto, že jste moji – říkám vám, nepřijde o svou odměnu.
041	MAR	009	042	Kdo by však připravil o víru někoho, kdo mi důvěřuje jako toto dítě, lépe by mu bylo uvázat mlýnský kámen na krk a hodit ho do moře.
041	MAR	009	043	Svádí-li tě tvá ruka k činění zla, utni ji! Je pro tebe rozhodně lépe být bez ruky a mít jistotu, že budeš žít věčně, než mít obě ruce a jít do neuhasitelného ohně, odkud není vysvobození.
041	MAR	009	045	Podobně – svádí-li tě ke zlému tvá noha, zbav se jí. Je lépe být chromý a mít jistý věčný život, než s oběma nohama navěky zahynout.
041	MAR	009	047	A tak i oko: je-li původcem zla ve tvém životě, zbav se ho. Lépe je vejít do Božího království jednooký, než s oběma očima do věčného zahynutí.
041	MAR	009	049	Ke každé oběti patří sůl.
041	MAR	009	050	Sůl je dobrá věc. Ztratí-li však svou chuť a schopnost bránit rozkladu, čím ji nahradíte? Nebraňte se proto zkouškám a držte spolu.“
041	MAR	010	001	Ježíš opustil Kafarnaum a prošel Zajordáním do Judska. I zde ho obklopilo množství lidí a on je začal učit jako obvykle.
041	MAR	010	002	Přišli však za ním farizejové a pokoušeli se ho nachytat: zeptali se ho, zda je dovolen rozvod.
041	MAR	010	003	Místo odpovědi jim dal otázku: „Co řekl o rozvodu Mojžíš?“
041	MAR	010	004	„K tomu, aby manželství bylo zrušeno, podle Mojžíše stačí, když muž napíše ženě rozlukový list.“
041	MAR	010	005	„To byl jen Mojžíšův ústupek tvrdosti lidského srdce,“ řekl na to Ježíš. „Bůh si to tak nikdy nepřál.
041	MAR	010	006	Hned na počátku stvořil člověka jako nerozlučnou dvojici, muže a ženu.
041	MAR	010	007	Proto muž opustí své rodiče a připojí se ke své manželce;
041	MAR	010	008	v tom spojení již nežijí jako dva jedinci, ale stávají se jednou bytostí.
041	MAR	010	009	A proto člověk nemá právo rozdělit, co Bůh spojil.“
041	MAR	010	010	Později se učedníci znovu k té otázce vrátili.
041	MAR	010	011	Vyložil jim to: „Kdo se rozvede se svou ženou a ožení se s jinou, hřeší stejně, jako by měl ženy dvě.
041	MAR	010	012	A právě tak rozvede-li se žena se svým mužem a vdá se za jiného, dopouští se cizoložství.“
041	MAR	010	013	Lidé nosili k Ježíšovi děti, aby jim žehnal. Učedníci jim domlouvali, aby ho neobtěžovali.
041	MAR	010	014	Když to Ježíš slyšel, zlobil se: „Neodhánějte ty děti a nebraňte jim, když chtějí ke mně. I jim přece patří Boží království.
041	MAR	010	015	A říkám vám, že kdo nepřijde k Bohu s dětskou prostotou, nestane se občanem toho království.“
041	MAR	010	016	Bral děti do náruče, hladil je a žehnal jim.
041	MAR	010	017	Když se zase vydali na cestu, dohonil je nějaký muž a padl před Ježíšem na kolena: „Dobrý učiteli, co mám dělat, abych získal věčný život?“
041	MAR	010	018	„Proč mi říkáš dobrý? Vždyť dobrý je jen Bůh,“ odvětil Ježíš.
041	MAR	010	019	„A k tvé otázce – přikázání přece znáš: nebudeš zabíjet, cizoložit, krást, lhát, podvádět, budeš si vážit svých rodičů.“
041	MAR	010	020	„Mistře, všechno jsem dodržoval od mládí.“
041	MAR	010	021	Ježíš ho objal pohledem: „A přece ti něco schází. Jdi a prodej všechno, co máš, peníze rozdej chudým a získáš tak poklad v nebi. Potom se vrať a staň se mým následovníkem.“
041	MAR	010	022	Když to ten člověk vyslechl, zesmutněl a odešel s těžkým srdcem. Byl totiž velmi bohatý.
041	MAR	010	023	Ježíš ho mlčky sledoval očima a pak se otočil k učedníkům: „Jak těžké je pro boháče vejít do Božího království!“
041	MAR	010	024	To je zarazilo. Není snad majetek důkazem Boží přízně? „Přátelé, do Božího království se těžko dostanou ti, pro které jsou peníze a majetek smyslem života.
041	MAR	010	025	Snáze projde velbloud tou uzoučkou brankou, které říkáte jehelné ucho, než bohatý vejde do Božího království.“
041	MAR	010	026	To jim dodalo. „Má vůbec někdo naději, že se tam dostane?“ říkali si mezi sebou.
041	MAR	010	027	Podíval se na ně. „Člověk na to nestačí, ale Bůh je všemocný.“
041	MAR	010	028	Tu promluvil Petr: „Ale my jsme se všeho vzdali a šli za tebou.“
041	MAR	010	029	„Ujišťuji vás,“ odpověděl Ježíš, „že každému, kdo se z lásky ke mně a pro šíření evangelia něčeho vzdá – ať už domova, života se sourozenci, rodiči, manželkou a dětmi, nebo majetku,
041	MAR	010	030	se to vrátí stonásobně už zde na zemi (i když neujde pronásledování) a v budoucnosti ho čeká věčný život.
041	MAR	010	031	Mnozí, kteří u lidí něco znamenají, budou poslední, a těm nejpohrdanějším se tam dostane čestných míst.“
041	MAR	010	032	Když potom byli na cestě do Jeruzaléma, Ježíš šel vpředu a ostatní se drželi za ním. Co jim Ježíš řekl, to je znepokojilo a naplnilo obavami. Zavolal k sobě svých dvanáct učedníků a znovu je připravoval na to, co ho čeká:
041	MAR	010	033	„Musíme do Jeruzaléma a tam Syn člověka padne do rukou velekněží a učitelů zákona a ti ho odsoudí a vydají pohanům.
041	MAR	010	034	Budou se mu veřejně vysmívat, plivat na něj, zbičují a zabijí ho. Ale třetí den vstane z mrtvých.“
041	MAR	010	035	Přihlásili se Zebedeovi synové Jakub a Jan: „Mistře, chtěli bychom tě o něco poprosit.“
041	MAR	010	036	„Co si ode mne přejete?“ vzhlédl Ježíš.
041	MAR	010	037	„Až usedneš na trůn, chtěli bychom ti sedět nejblíže se všech, každý z jedné strany vedle tebe.“
041	MAR	010	038	„Nevíte, oč prosíte. Můžete pít z kalicha hořkosti, ze kterého musím pít já, a projít křtem utrpení, který mě čeká?“
041	MAR	010	039	„Ale jistě,“ přisvědčili. „Dobře, budete pít z mého kalicha a budete pokřtěni stejným křtem.
041	MAR	010	040	Ale není mou věcí určovat vám pořadí v Božím království. To už je stanoveno.“
041	MAR	010	041	Ostatních deset se zlobilo na Jakuba a Jana.
041	MAR	010	042	Ale Ježíš je svolal dohromady a řekl jim: „Víte, že vládcové mají moc nad národy, a kdo vládne, obvykle druhé utlačuje.
041	MAR	010	043	Ale mezi vámi to tak být nemá. Naopak, kdo z vás chce být velký, ať všem pokorně slouží.
041	MAR	010	044	A kdo z vás chce být na předním místě, ať je pomocníkem všech.
041	MAR	010	045	Vždyť já – Syn člověka – jsem nepřišel na svět proto, aby mi ostatní sloužili, ale abych já sloužil jim a abych položil život pro záchranu mnoha lidí.“
041	MAR	010	046	Procházeli také Jerichem, kde se k nim přidal velký zástup. U cesty seděl slepý žebrák Bartimeus – Timeův syn.
041	MAR	010	047	Když uslyšel, že to jde Ježíš Nazaretský, křičel: „Ježíši z rodu krále Davida, slituj se nade mnou!“
041	MAR	010	048	Lidé mu domlouvali, aby mlčel. Ale on volal tím hlasitěji: „Synu Davidův, slituj se nade mnou!“
041	MAR	010	049	Ježíš ho uslyšel, zastavil se a přikázal, aby slepce zavolali. Vrátili se tedy k Bartimeovi se vzkazem: „Máš štěstí, Ježíš tě volá – vstaň!“
041	MAR	010	050	Slepec odhodil svůj starý kabát, vyskočil a klopýtal k Ježíšovi.
041	MAR	010	051	„Co pro tebe mohu udělat?“ dotkl se ho Ježíš. „Mistře, chci vidět!“
041	MAR	010	052	„Staň se, tvá víra tě zachránila.“ V té chvíli se slepci vrátil zrak a on se vydal také za Ježíšem.
041	MAR	011	001	Když se blížili k Jeruzalému a stoupali na Olivovou horu, uviděli Betfage a Betanii. Ježíš poslal dva ze svých učedníků napřed
041	MAR	011	002	a řekl jim: „Jděte do vesnice tamhle před námi. Na kraji vesnice uvidíte u plotu uvázané oslátko, na kterém ještě nikdo nejel. To mi přiveďte.
041	MAR	011	003	A kdyby se vás někdo ptal, co to děláte, odpovězte krátce: Pán ho potřebuje a brzy ho vrátí.“
041	MAR	011	004	Učedníci šli a skutečně našli u jednoho domu přivázané oslátko.
041	MAR	011	005	Když ho odvazovali, někteří z kolemjdoucích se ptali, proč to dělají.
041	MAR	011	006	Odpověděli tak, jak jim poradil Ježíš, a lidé je nechali zvíře odvést.
041	MAR	011	007	Přivedli oslátko k Ježíšovi, přehodili přes ně své pláště, Ježíš se na ně posadil a vydali se na cestu.
041	MAR	011	008	Lidé ze zástupu, který ho provázel, se začali předhánět v pozornostech; prostírali před ním své pláště, jiní lámali větve a zdobili jimi cestu.
041	MAR	011	009	Za ním i před ním se utvořil průvod a všichni volali: „Ať žije král! Sláva!
041	MAR	011	010	Jde v Božím jménu! Ať žije Davidovo království! Nebe jásá s námi!“
041	MAR	011	011	Tak vstoupil Ježíš do Jeruzaléma a vešel do chrámu. Všechno si tam pozorně prohlédl, a protože byl již večer, odešel se svými dvanácti na noc do Betanie.
041	MAR	011	012	Druhý den cestou z Betanie dostal Ježíš hlad.
041	MAR	011	013	Z dálky uviděl fíkovník obalený listím a šel se podívat, zda nemá nějaké ovoce. Když pak přišel až ke stromu, zjistil, že kromě listí na něm nic neroste; první úroda byla pryč a na novou strom ještě nenasadil.
041	MAR	011	014	Učedníci slyšeli, jak říká stromu: „Nikdo už z tebe nebude jíst ovoce!“
041	MAR	011	015	Vrátili se do Jeruzaléma a Ježíš šel do chrámu. Když na nádvoří chrámu uviděl stánky s obětními zvířaty a pulty směnárníků, zpřevracel je a obchodníky vyhnal.
041	MAR	011	016	Nedovolil ani, aby si někdo tamtudy krátil cestu s vodou od studny.
041	MAR	011	017	„Cožpak nevíte,“ horlil, „že je napsáno v Písmu: ‚Můj chrám je určen k tomu, aby se v něm všechny národy modlily?‘ Vy jste však z něho udělali lupičské doupě.“
041	MAR	011	018	Slyšeli to i velekněží a učitelé zákona a přemýšleli, jak by se Ježíše zbavili. Měli z něho strach, protože lid byl jeho učením nadšen.
041	MAR	011	019	Večer Ježíš s učedníky opustil město.
041	MAR	011	020	Když šli ráno zase kolem toho fíkovníku, viděli, že je úplně suchý.
041	MAR	011	021	Petr si vzpomněl na včerejší příhodu. „Mistře, ten fíkovník, který jsi odsoudil, uschl!“
041	MAR	011	022	„To vás překvapuje?“ usmál se Ježíš. „Boží moc je daleko větší.
041	MAR	011	023	Když budete věřit Bohu – a myslím to smrtelně vážně – a řekli byste této hoře: ‚Zvedni se a padni do moře,‘ ta hora to udělá. Musíte jen věřit bez nejmenší pochybnosti.
041	MAR	011	024	Pamatujte si: budete-li za něco prosit ve svých modlitbách s pevnou vírou, že vaše prosba bude naplněna, pak se tak určitě stane.
041	MAR	011	025	Ale když se modlíte, odpusťte nejdříve tomu, proti komu něco máte, aby i váš nebeský Otec mohl odpustit vám.
041	MAR	011	026	Jestliže ve vás zůstane hněv, ani Bůh vám nepromine vaše provinění.“
041	MAR	011	027	Přišli zase do Jeruzaléma. Když Ježíš procházel chrámem, zastavili ho zástupci představenstva chrámu
041	MAR	011	028	„Od koho máš pověření k takovým činům? Kdo tě k tomu zmocnil?“
041	MAR	011	029	„Já se vás také zeptám na jednu věc,“ opáčil Ježíš. „Když mi odpovíte, řeknu i já, od koho mám tu moc.
041	MAR	011	030	Povězte mi: Byl Jan Křtitel skutečně poslán od Boha, nebo si to vymyslel?“
041	MAR	011	031	Dali hlavy dohromady: „Odpovíme-li, že od Boha, pak nám řekne, proč jsme mu tedy neuvěřili.
041	MAR	011	032	A před lidmi zase nemůžeme Jana prohlásit za obyčejného fanatika. Vždyť jsou všichni přesvědčeni, že to byl Boží prorok.“
041	MAR	011	033	A tak odpověděli Ježíšovi: „Nevíme!“ „Ani já vám tedy nepovím, od koho mám pověření,“ odtušil Ježíš.
041	MAR	012	001	Začal pak vyprávět následující příběh: „Jeden člověk založil vinici. Obehnal ji plotem, postavil lis na víno a vystavěl hlídkovou věž. Potom vinici pronajal pachtýřům a sám odcestoval.
041	MAR	012	002	Když přišla doba vinobraní, pověřil jednoho ze svých sluhů, aby od pachtýřů vybral podíl z úrody, který mu náležel.
041	MAR	012	003	Ale pachtýři sluhu ztloukli a vyhodili s prázdnou.
041	MAR	012	004	Majitel tam poslal jiného. Po něm začali házet kamení, těžce ho zranili na hlavě a vyhnali.
041	MAR	012	005	Poslal tam tedy dalšího a toho zabili. Tak majitel vinice postupně vyslal ještě několik svých lidí. Ke všem se chovali surově, některé ztloukli, jiné ubili.
041	MAR	012	006	Nakonec tam vypravil svého jediného milovaného syna. Domníval se, že před ním přece jen budou mít respekt.
041	MAR	012	007	Ale nájemci si řekli: ‚To je jediný dědic. Zabijme ho a vinice bude naše.‘
041	MAR	012	008	A tak se stalo. Syna zavraždili a tělo vyhodili z vinice ven.
041	MAR	012	009	Co si myslíte, že udělá ten majitel, až přijde? Spravedlivě je odsoudí k smrti a vinici pronajme jiným.
041	MAR	012	010	Vzpomeňte si, že v Bibli je psáno: ‚Kámen, kterým stavitelé opovrhli, se nakonec stal kamenem nejdůležitějším – svorníkem klenby.
041	MAR	012	011	Pán Bůh to tak učinil a my stojíme v údivu.‘“
041	MAR	012	012	Židovští vůdci pochopili, že ten příběh platil jim, že oni jsou těmi proradnými pachtýři. Rádi by byli Ježíše zatkli, ale báli se davu. Prozatím od toho museli upustit.
041	MAR	012	013	Poslali však za ním několik farizejů a členů Herodovy strany, aby ho vyprovokovali k nějakému žalovatelnému výroku.
041	MAR	012	014	„Mistře,“ oslovili ho úlisně, „víme, že pravda je ti nade všechno; ať se to komu líbí či nelíbí, učíš pravdě tak, jak ji znáš od Boha. Řekni nám: máme platit Římu daně, nebo nemáme?“
041	MAR	012	015	Ježíš však nastraženou past prohlédl. „Co to na mě zkoušíte, podejte mi peníz!“
041	MAR	012	016	Když mu ho podali, zeptal se: „Čí obraz a jméno je na té minci?“ „Římského císaře,“ řekli.
041	MAR	012	017	„Dávejte tedy císaři, co je císařovo, a co je Boží, dávejte Bohu.“ Tak jim to zase nevyšlo.
041	MAR	012	018	Potom přišli se záludnou otázkou příslušníci skupiny saducejů, kteří nevěřili ve vzkříšení z mrtvých.
041	MAR	012	019	Řekli: „Mistře, v Mojžíšově zákoně je psáno: Zemře-li ženatý muž a nezanechá po sobě žádného dědice, jeho svobodný bratr je povinen oženit se s vdovou a zplodit bratrovi potomka.
041	MAR	012	020	Povíme ti příběh: Bylo sedm bratrů. Nejstarší se oženil, brzo však zemřel a nenechal po sobě žádných dětí.
041	MAR	012	021	Druhý se oženil s vdovou, ale brzy zemřel bezdětný. Tak to stále pokračovalo, až zemřel i poslední. Nikdo z nich nezanechal dědice.
041	MAR	012	022	Nakonec zemřela i ta žena.
041	MAR	012	023	Naše otázka zní: Čí bude ta žena po vzkříšení? Vždyť ji mělo za manželku všech sedm.“
041	MAR	012	024	Ježíš odpověděl: „Vaše chyba je v tom, že neznáte Bibli a nevěříte v Boží moc. Manželství je záležitostí pozemského života.
041	MAR	012	025	Až lidé vstanou z mrtvých, nebudou už mezi nimi tělesné svazky. Přetrvají jen svazky ducha.
041	MAR	012	026	A o vzkříšení samotném vůbec nepochybujte. Cožpak jste nečetli o Mojžíšovi a hořícím keři? Jak se tam Bůh tehdy představil? ‚Já jsem Bůh Abrahámův, Bůh Izákův, Bůh Jákobův.‘ Když o lidech zesnulých před mnoha staletími říká: ‚já JSEM jejich Bůh,‘ pak je jasné, že pro něj nikdy nepřestali existovat. Vidíte, jak jste vedle.“
041	MAR	012	028	Tyto rozhovory sledoval jeden z učitelů zákona. Zdálo se mu, že Ježíš odpovídá znamenitě. A tak mu předložil svůj problém: „Které přikázání je nejdůležitější?“
041	MAR	012	029	Ježíš nezaváhal: „První přikázání zní takto: Slyš Izraeli, Pak Bůh je jediný Pán.
041	MAR	012	030	Miluj ho z celého srdce, celou bytostí a ze všech sil.
041	MAR	012	031	A to druhé: Miluj druhého člověka tak, jako miluješ sebe. Nejsou důležitější přikázání než tato.“
041	MAR	012	032	„Mistře, tys dobře vystihl to podstatné,“ musel uznat tazatel. „Bůh je jen jeden a kromě něho není jiného.
041	MAR	012	033	Milovat ho z celého srdce, celým rozumem a vší silou své vůle a druhé lidi milovat jako sebe – to je víc než všechny oběti zvířat na oltáři.“
041	MAR	012	034	„Ty nejsi daleko od Božího království,“ ocenil jeho postoj Ježíš. Pak už se ho nikdo neodvážil na nic zeptat.
041	MAR	012	035	Později, když Ježíš učil v chrámu, položil otázku: „Z čeho náboženští učitelé usuzují, že Kristus musí být potomkem krále Davida?
041	MAR	012	036	Vždyť sám David napsal, inspirován Duchem svatým: ‚Bůh řekl mému Pánu: Seď po mé pravici, dokud ti tvé nepřátele nepoložím k nohám.‘
041	MAR	012	037	Když ho David nazývá svým Pánem, jak by tedy mohl být Davidovým synem?“ Ježíš měl vždycky mnoho pozorných posluchačů.
041	MAR	012	038	Jednou je varoval: „Dejte si pozor na učitele, kteří se na veřejnosti procházejí v krásných šatech a čekají, že je lidé budou uctivě zdravit a klanět se jim.
041	MAR	012	039	Rádi si zajišťují přední sedadla v modlitebnách a čestná místa na hostinách.
041	MAR	012	040	Vyjídají vdovské domy tím, že si dávají platit za modlitby, které úmyslně protahují. Protože učí jiné a takhle se chovají, Bůh je potrestá tím přísněji.“
041	MAR	012	041	Jednou si Ježíš sedl proti chrámové pokladně a pozoroval lidi. Mnozí bohatí tam vkládali značné částky peněz.
041	MAR	012	042	Přišla také jedna chudá vdova a do pokladny vhodila dvě drobné mince.
041	MAR	012	043	Ježíš si zavolal své učedníky a řekl jim: „Poslyšte, ta chudá vdova vlastně dala víc než boháči.
041	MAR	012	044	Ti dávali jen přebytky, bez kterých se snadno obejdou, ale ta žena dala všechno, co měla na živobytí.“
041	MAR	013	001	Když vycházel z chrámu, řekl mu jeden z jeho učedníků: „Podívej, Mistře, z jakých mohutných kvádrů je chrám vystavěn. Není to krása?“
041	MAR	013	002	„Z téhle krásy,“ zachmuřil se Ježíš, „nezbude nic než rozvaliny. Vše bude rozbořeno.“
041	MAR	013	003	Vyhledal tiché místo na svahu Olivové hory, odkud byl výhled na chrám. Petr, Jakub, Jan a Ondřej se ho ptali,
041	MAR	013	004	kdy ta pohroma nastane a jaké varování ji bude předcházet.
041	MAR	013	005	Ježíš začal hovořit: „Dejte si pozor, aby vás někdo neoklamal.
041	MAR	013	006	Mnozí přijdou a budou tvrdit, že oni spasí svět. A řadu lidí zmatou.
041	MAR	013	007	Na mnohých místech vzplanou války a nepokoje. Neděste se, to bude znamení konce, ale ještě ne konec světa.
041	MAR	013	008	Znepřátelí se národ s národem, stát se státem. Na různých místech budou zemětřesení, nastane hlad. Ale to bude jen počátek porodních bolestí nového věku.
041	MAR	013	009	Nedejte se překvapit. Budou vás vláčet před soudy, bičovat v synagogách, předvedou vás před vlády a krále, protože jste moji následovníci. A to bude vaše příležitost, abyste jim svědčili, že já jsem přišel zachránit svět.
041	MAR	013	010	Dříve, než nastane konec světa, musí se o mně dozvědět lidé všech národů.
041	MAR	013	011	Až vás budou vyslýchat, nestarejte se předem, jak budete odpovídat. Duch svatý vám dá pravá slova.
041	MAR	013	012	Bude to těžká doba; bratr vydá na smrt svého bratra, otec syna. Děti se postaví proti rodičům a zničí je.
041	MAR	013	013	A vy? Vás budou všichni nenávidět, protože jste mi oddáni. Ale kdo se mne přes všechno nezřekne, bude spasen.
041	MAR	013	014	To, co se odehraje zde v Jeruzalémě, bude obrazem událostí na konci světa. Až bude chrám znesvěcen, nečekejte na nic a utečte do hor.
041	MAR	013	015	Budete-li na schodišti, už se nevracejte do domu, abyste si něco vzali s sebou.
041	MAR	013	016	Budete-li pracovat na poli, nechoďte se domů převléknout.
041	MAR	013	017	Zle bude v těchto dnech těhotným ženám a kojícím matkám.
041	MAR	013	018	Proste Boha, abyste nemuseli utíkat v zimě.
041	MAR	013	019	Také na konci věků budou strašné doby, jaké tu od stvoření světa nebyly.
041	MAR	013	020	Kdyby Bůh ty dny nezkrátil, žádný člověk by nebyl zachráněn. Ale zkrátí je pro záchranu svých vyvolených.
041	MAR	013	021	A když vám někdo řekne: Hleďte, tenhle je spasitel nebo tamten – nevěřte!
041	MAR	013	022	Ukáže se mnoho falešných spasitelů a lživých proroků a budou dělat lecjaké zázraky ve snaze obelstít všechny, kteří patří Bohu – kdyby to bylo možné.
041	MAR	013	023	Předem vás varuji, dejte si na ně pozor.
041	MAR	013	024	Po těchto útrapách se slunce zatmí, měsíc přestane svítit,
041	MAR	013	025	hvězdy budou padat a zákony vesmíru budou otřeseny.
041	MAR	013	026	A pak uvidíte mne – skutečného Spasitele, jak přicházím v oblacích s mocí a slávou.
041	MAR	013	027	Vyšlu své posly, aby shromáždili moje vyvolené ze všech koutů světa.
041	MAR	013	028	Posuzujte znamení té doby, jako pozorujete ovocné stromy: Nejprve raší listí, pak stromy nasazují na květ a potom na ovoce; tehdy víte, že brzo přijde sklizeň.
041	MAR	013	029	Až se stanou ty věci, o kterých jsem hovořil, vězte, že konec je blízko, přede dveřmi.
041	MAR	013	030	Již vaše generace se přesvědčí o pravdivosti mých slov.
041	MAR	013	031	Nebe a země zaniknou, ale má slova nepozbudou platnosti.
041	MAR	013	032	Dnes nikdo, ani andělé, ani já, neznáme den a hodinu, kdy se to má stát; jen můj Otec to ví přesně.
041	MAR	013	033	A protože to ani vy nemůžete vědět, buďte bdělí. Čekejte na mne.
041	MAR	013	034	Můj příchod bude jako návrat muže, který odcestoval do ciziny. Svým zaměstnancům uložil práci, kterou mají zatím vykonávat, a vrátnému poručil, aby bděl.
041	MAR	013	035	Buďte ostražití! Vždyť nevíte, kdy se mám vrátit. Může to být večer, v noci, za svítání nebo i za bílého dne.
041	MAR	013	036	Nerad bych vás našel spící. Očekávejte můj návrat.
041	MAR	013	037	Říkám vám i všem po vás: Bděte!“
041	MAR	014	001	Dva dny před židovskými Velikonocemi byl Ježíš v Betanii hostem u Šimona, zvaného Malomocný.
041	MAR	014	002	Právě byli u stolu, když do domu přišla žena s alabastrovou nádobkou drahocenného vonného oleje z pravého nardu. Otevřela ji a olej vylila na Ježíšovu hlavu.
041	MAR	014	003	Některým se to zdálo přehnané a říkali si mezi sebou: „K čemu takové plýtvání? Vždyť ten olej měl cenu přes tři sta denárů. Mohli jsme ho prodat a výtěžek rozdat chudým.“
041	MAR	014	004	Vyčetli to i té ženě. Ale Ježíš se jí ujal: „Nechte ji. Proč jí kazíte radost? Vždyť ona to myslí dobře.
041	MAR	014	005	Chudých bude vždycky dost a budete mít příležitost jim pomáhat, ale já od vás odejdu.
041	MAR	014	006	Udělala, co mohla. Vlastně předem ošetřila moje tělo, jako se to dělá před pohřbem.
041	MAR	014	007	Poslyšte, co vám teď řeknu: Kdekoliv po světě se bude mluvit o mně, tam se také bude připomínat tento její čin.“
041	MAR	014	008	Mezitím se radili velekněží a učitelé zákona, jak by Ježíše nenápadně zatkli a odstranili.
041	MAR	014	009	Usnesli se: „Nesmíme to udělat o svátcích, aby nevznikly nepokoje, když je v Jeruzalémě mnoho poutníků.“
041	MAR	014	010	Jidáš Iškariotský, jeden z dvanácti Ježíšových učedníků, nabídl vedoucím židovským kněžím, že jim Ježíše vydá, až bude na nějakém opuštěném místě.
041	MAR	014	011	To právě potřebovali, a tak mu za to slíbili peněžitou odměnu. Od té chvíle čekal Jidáš na svou příležitost.
041	MAR	014	012	První den svátků, kdy se zabíjel a jedl velikonoční beránek, zeptali se učedníci Ježíše: „Kde máme připravit velikonoční večeři?“
041	MAR	014	013	Ježíš poslal dva z nich do města; měli potkat člověka se džbánem vody
041	MAR	014	014	a sledovat ho až do domu. Majiteli toho domu měli říci: „Mistr prosí, abys nám ukázal místnost, kde máme jíst velikonoční večeři.“
041	MAR	014	015	A on jim měl ukázat velikou jídelnu v patře, zařízenou a připravenou. Tam měli prostřít k jídlu.
041	MAR	014	016	Dva z učedníků šli tedy do města, podle Ježíšova návodu našli dům a připravili velikonočního beránka.
041	MAR	014	017	Večer tam přišel Ježíš s ostatními.
041	MAR	014	018	Při večeři se na ně obrátil: „Poslyšte, co vám řeknu: Jeden z vás, kteří jste se mnou u stolu, mě zradí.“
041	MAR	014	019	Zaraženě na sebe pohlédli: „Koho tím míní? Snad ne mne?“
041	MAR	014	020	Opakoval jim: „Je to jeden z vás dvanácti, který si nabírá ze stejné mísy se mnou.
041	MAR	014	021	Jdu cestou, která je mi určena, ale běda tomu člověku, který se propůjčil ke zradě. Bylo by pro něho lépe, kdyby se byl nenarodil.“
041	MAR	014	022	Na závěr večeře vzdal Ježíš díky Bohu za chléb, lámal ho a podával kousky stolovníkům se slovy: „Jezte, to je moje tělo!“
041	MAR	014	023	Pak se pomodlil nad kalichem vína a podával jim ho všem se slovy:
041	MAR	014	024	„To je moje krev, prolitá za mnohé jako pečeť nové smlouvy mezi Bohem a člověkem.
041	MAR	014	025	A já vám říkám, že už neokusím jiného vína až do té doby, než s vámi zasednu k hostině v Božím království.“
041	MAR	014	026	Nakonec zazpívali píseň a vyšli ven na Olivovou horu.
041	MAR	014	027	Cestou jim Ježíš řekl: „Tuto noc mě všichni opustíte. Prorok o tom napsal: ‚Zabijí pastýře a ovce se rozprchnou.‘
041	MAR	014	028	Ale vstanu z mrtvých a půjdu napřed do Galileje, kde se setkáme.“
041	MAR	014	029	„I kdyby tě všichni zradili, já tě neopustím,“ prohlásil Petr.
041	MAR	014	030	„Poslyš, co ti řeknu,“ odvětil Ježíš. „Dřív než kohout ráno podruhé zakokrhá, třikrát mne zapřeš.“
041	MAR	014	031	„Kdybych měl i zemřít, nezapřu tě,“ zapřísahal se Petr. Ostatní slibovali podobně.
041	MAR	014	032	Přišli do olivového sadu, zvaného Getsemane. „Počkejte tady na mne, než se pomodlím,“ požádal Ježíš učedníky.
041	MAR	014	033	Vzal s sebou jenom Petra, Jakuba a Jana. Ti viděli, že Ježíše se zmocňuje strach a tíseň.
041	MAR	014	034	Netajil se tím: „Je mi těžko až k smrti. Zůstaňte tady a bděte se mnou.“
041	MAR	014	035	Odešel kousek dál, padl na zem a modlil se, aby byl ušetřen nastávajících hodin, kdyby to bylo možné.
041	MAR	014	036	„Otče, Otče,“ volal, „ty máš všechny možnosti. Ušetři mne toho kalicha utrpení. Nehleď však na to, co chci já, podrobím se poslušně tvé vůli.“
041	MAR	014	037	Vrátil se k těm, které vzal s sebou, a viděl, že spí. Probudil Petra: „Šimone, jak můžeš spát? To nedokážeš se mnou bdít ani tu chvíli?
041	MAR	014	038	Probuďte se a modlete se, abyste obstáli v přicházející zkoušce. Odhodlání nestačí, když člověk nemá dost sil.“
041	MAR	014	039	A opět odešel a modlil se jako předtím.
041	MAR	014	040	Když se k nim vrátil podruhé, spali zase, protože byli velmi unaveni. Nevěděli, co říci na svou omluvu.
041	MAR	014	041	Když přišel potřetí, řekl jim: „Ještě spíte? Ještě odpočíváte? Už dost! Přichází chvíle, kdy Syn člověka bude vydán do rukou zlých lidí.
041	MAR	014	042	Vstaňte a pojďte, můj zrádce už je zde.“
041	MAR	014	043	Jen to dořekl, přicházel Jidáš – jeden z dvanácti nejbližších, a s ním velký zástup mužů, ozbrojených meči a obušky. Byla to chrámová stráž, poslaná velekněžími.
041	MAR	014	044	Aby se ve tmě nezmýlili, zrádce si s nimi smluvil toto znamení: „Kterého z nich políbím na pozdrav, to je on. Chyťte ho a dobře držte.“
041	MAR	014	045	Přistoupil tedy k Ježíši a se slovem „Mistře“ ho políbil.
041	MAR	014	046	Ozbrojenci Ježíše popadli a zajali ho.
041	MAR	014	047	Jeden z jeho učedníků vytasil meč a sekl po jednom z útočníků tak, že mu uťal ucho.
041	MAR	014	048	Ježíš se hájil pouze slovy: „Cožpak jsem zločinec, že jste na mne přitáhli jako do boje?
041	MAR	014	049	Každý den jsem přece učíval v chrámu, ale tam jste se na mne neodvážili. Ani nevíte, jak přesně plníte proroctví řečená o mně.“
041	MAR	014	050	Ježíšovi učedníci se rozprchli.
041	MAR	014	051	Pouze jeden chlapec narychlo oblečený sledoval Ježíše z povzdálí. Strážci ho chytili za plášť,
041	MAR	014	052	ale on se z něj vyvlékl a utekl nahý.
041	MAR	014	053	Ježíše odvedli k veleknězi, který ihned svolal nejvyšší židovskou radu.
041	MAR	014	054	Petr se opatrně vydal za nimi, a tak se dostal až na nádvoří veleknězova paláce. Posadil se k ohni strážců a hřál se s nimi.
041	MAR	014	055	Mezitím velekněz a jeho poradní sbor marně hledali člověka, který by dosvědčil, že Ježíš spáchal nějaký hrdelní zločin.
041	MAR	014	056	Měli dost falešných svědků, ale jejich výpovědi si příliš odporovaly.
041	MAR	014	057	Několik se jich shodlo na Ježíšově výroku: „Zbořím tento chrám, postavený rukama. Za tři dny pak postavím jiný a nebude k tomu třeba lidských rukou.“
041	MAR	014	059	Ale ani tato svědectví nebyla jednotná.
041	MAR	014	060	Velekněz se ujal slova a zeptal se Ježíše: „Jak vyvrátíš tato obvinění?“
041	MAR	014	061	Ježíš však mlčel a nijak se nehájil. „Jsi Kristus, Boží Syn?“ dotíral velekněz.
041	MAR	014	062	„Ano, jsem,“ potvrdil Ježíš. „Uvidíte mne, jak sedím po Boží pravici a jak se vracím na zem z nebeských oblaků.“
041	MAR	014	063	Teď velekněz roztrhl svoje vnější roucho na znamení pobouření a vykřikl: „Nač ještě svědky?
041	MAR	014	064	Sami jste slyšeli, jak se rouhá. Co si zaslouží?“ Jednohlasně ho odsoudili k smrti. Někteří se vrhli dopředu,
041	MAR	014	065	plivali na Ježíše, pak mu zavázali oči, políčkovali ho a křičeli: „Hádej, kdo to byl, ty proroku?“ A také strážci ho začali bít obušky.
041	MAR	014	066	Mezitím jedna z veleknězových služek uviděla Petra u ohně, prohlédla si ho a řekla: „Ty jsi také jeden z těch, co chodili s tím Nazaretským Ježíšem!“
041	MAR	014	068	„Nechápu, o čem mluvíš,“ zapíral. Vykradl se z nádvoří a tehdy poprvé zakokrhal kohout.
041	MAR	014	069	Služka ho za chvíli opět zahlédla a začala vykládat okolostojícím: „Je to jeden z jeho přívrženců!“
041	MAR	014	070	Petr to však znovu popřel. Kdosi se na něj osopil: „Určitě k nim patříš, máš taky galilejský přízvuk.“
041	MAR	014	071	Tu se Petr začal dušovat a přísahal: „Neznám vůbec toho člověka, o kterém mluvíte.“
041	MAR	014	072	A právě tehdy zakokrhal kohout podruhé. To připomnělo Petrovi Ježíšova slova, že ho třikrát zapře, než kohout dvakrát zakokrhá. Vyběhl ven a propukl v pláč.
041	MAR	015	001	Brzy ráno velekněží s nejvyšší židovskou radou vynesli nad Ježíšem rozsudek smrti a poslali ho v poutech k římskému místodržiteli Pilátovi.
041	MAR	015	002	„Tak ty jsi ten král Židů?“ ušklíbl se Pilát. „Jak říkáš,“ odpověděl Ježíš.
041	MAR	015	003	Velekněží ho u Piláta obvinili z mnoha zločinů.
041	MAR	015	004	„Co ty na?“ dal mu slovo místodržitel. „Co odpovíš na všechny ty žaloby?“
041	MAR	015	005	Ježíš však už ani nepromluvil, nehájil se. Divný zločinec!
041	MAR	015	006	Vždy o Velikonocích amnestoval místodržitel podle volby lidu jednoho ze židovských vězňů.
041	MAR	015	007	Pro výtržnost a vraždu seděl ve vězení jakýsi Barabáš se svými kumpány.
041	MAR	015	008	Před Pilátovým sídlem se shromáždil dav a začal se dovolávat tradiční amnestie.
041	MAR	015	009	Pilát toho využil a promluvil k nim: „Chcete, abych propustil toho židovského krále?“
041	MAR	015	010	Tušil totiž, že velekněží ho odsoudili k smrti, protože se báli jeho vlivu na lidi.
041	MAR	015	011	Ale velekněžími navedená chátra žádala propuštění Barabáše.
041	MAR	015	012	„Co tedy mám udělat s tím, kterému říkáte židovský král?“
041	MAR	015	013	„Ukřižovat!“ ozvaly se výkřiky.
041	MAR	015	014	„Ale za jaký zločin?“ namítal Pilát. Lůza však skandovala: „Na kříž! Na kříž!“
041	MAR	015	015	Pilát tedy ustoupil nátlaku davu, dal propustit z vězení Barabáše a Ježíše vydal popravčí četě, aby ho zbičovali a ukřižovali.
041	MAR	015	016	Vojáci odvedli Ježíše na nádvoří vládní budovy a svolali celou rotu.
041	MAR	015	017	Oblékli ho do purpurové látky jako do královského pláště, spletli věnec z trní a posadili mu ho na hlavu jako korunu.
041	MAR	015	018	Začali ho výsměšně zdravit a volali: „Ať žije židovský král!“
041	MAR	015	019	Bili jej holí do hlavy, plivali na něj a pak si zase před něj klekali a klaněli se mu.
041	MAR	015	020	Když se dost pobavili, svlékli mu zase purpurový plášť, oblékli mu jeho vlastní šaty a vedli ho na popraviště.
041	MAR	015	021	Ježíš nemohl těžký kříž sám unést. Do města právě přicházel jistý Šimon, rodák z Kyrény, a toho vojáci přinutili, aby mu pomohl. (Šimon je otec pozdějších křesťanů Alexandra a Rufa.)
041	MAR	015	022	Tak přivedli Ježíše až na popraviště, které se jmenovalo Golgota, což znamená Lebka.
041	MAR	015	023	Nabídli mu víno s omamnou příměsí, ale on je odmítl.
041	MAR	015	024	Pak jej přibili na kříž a losovali o jeho šaty.
041	MAR	015	025	Poprava se konala v devět hodin ráno.
041	MAR	015	026	Ježíšovu vinu oznamoval nápis nad jeho hlavou: „Židovský král“.
041	MAR	015	027	Zároveň s ním ukřižovali dva zločince; jednoho po pravé a druhého po levé straně.
041	MAR	015	028	Splnila se tak prorocká předpověď: „Je zahrnut mezi zločince.“
041	MAR	015	029	Kolemjdoucí mu nadávali a vysmívali se mu: „Tak tys nám chtěl zbořit chrám a za tři dny ho zase postavit?
041	MAR	015	030	Když jsi tak mocný, pomoz si sám a sestup z kříže!“
041	MAR	015	031	Mezi posměvači byla i skupina významných kněží a učitelů zákona, kteří si mezi sebou říkali: „Jiným pomáhal a teď je bezmocný.
041	MAR	015	032	Jestli je to opravdu Mesiáš, zaslíbený král Izraele, ať sestoupí z kříže. To nás přesvědčí a uvěříme mu.“ A také zločinci na křížích mu spílali.
041	MAR	015	033	V poledne se náhle setmělo a zlověstné šero trvalo až do tří hodin.
041	MAR	015	034	Ve tři hodiny odpoledne vykřikl Ježíš: „Eloi, Eloi, lema sabachtani?“ Jsou to úvodní slova dvacátého druhého žalmu: „Bože můj, Bože můj, proč jsi mne opustil?“
041	MAR	015	035	Někteří z přihlížejících mu nerozuměli a domnívali se, že volá na pomoc proroka Elijáše.
041	MAR	015	036	Jeden z nich připevnil na hůl houbu nasátou kyselým vínem a přistrčil mu ji ke rtům se slovy: „Počkáme si, zda mu Elijáš přijde na pomoc.“
041	MAR	015	037	Ježíš vykřikl ještě jednou a zemřel.
041	MAR	015	038	V tu chvíli se opona, která zastírala nejsvatější místnost chrámu, roztrhla napůl od shora až dolů.
041	MAR	015	039	Římský setník, který velel popravčí četě a byl svědkem Ježíšových posledních chvil, zvolal: „Ten člověk byl opravdu Boží Syn!“
041	MAR	015	040	Zpovzdálí přihlížely některé ženy, mezi nimi Marie Magdaléna, Marie, matka Jakuba „malého“ a Josefa, a Salome.
041	MAR	015	041	Ty v něho uvěřily už kdysi v Galileji a od té doby mu sloužily. A byly tu i jiné ženy, které s ním přišly do Jeruzaléma.
041	MAR	015	042	Nastával páteční večer, pro židy začátek sobotního svátku.
041	MAR	015	043	Josef z Arimatie, vážený člen velerady, který také vyhlížel Mesiášovu vládu, přišel odvážně k Pilátovi a žádal Ježíšovo tělo.
041	MAR	015	044	Místodržitel se podivil, že by Ježíš tak brzy zemřel. Zavolal si velitele popravčí čety a zeptal se ho na to.
041	MAR	015	045	Když mu to setník potvrdil, přikázal vydat Ježíšovo tělo Josefovi.
041	MAR	015	046	Ten koupil plátno, a když sňali Ježíšovo tělo z kříže, zavinul je a uložil do vlastní hrobky, vytesané ve skále. Před vchod přivalili kamennou desku.
041	MAR	015	047	Marie Magdaléna a Marie Josefova je sledovaly, a věděly tak, kde je Ježíš pohřben.
041	MAR	016	001	V sobotu večer, když skončil svátek, Marie Magdaléna, Jakubova matka Marie a Salome nakoupily vonné masti, aby jimi podle židovského zvyku potřely Ježíšovo tělo.
041	MAR	016	002	Druhý den, již za svítání, šly ke hrobu.
041	MAR	016	003	Cestou hovořily o tom, kdo jim odstraní obrovský kámen, kterým byl vchod zatarasen.
041	MAR	016	004	Když tam došly, pohlédly na hrob a zjistily, že kámen už někdo odvalil. Vchod byl volný.
041	MAR	016	005	Vešly do hrobky a na pravé straně uviděly sedět mladého muže v bílých šatech. Ženy se ho velice lekly,
041	MAR	016	006	ale on jim řekl: „Nebojte se! Hledáte ukřižovaného Ježíše Nazaretského? Není tady, vstal z mrtvých. Podívejte se na místo, kam ho položili; je prázdné.
041	MAR	016	007	Jděte a ohlaste jeho učedníkům i Petrovi, že půjde napřed do Galileje. Tam ho uvidíte, jak vám to před svou smrtí řekl.“
041	MAR	016	008	Ženy vyšly ven a utíkaly pryč, protože se vyděsily. Ze strachu o tom ani nikomu neřekly.
041	MAR	016	009	(note: The most reliable and earliest manuscripts do not include Mark 16:9-20.) Ježíš Kristus vstal z mrtvých časně ráno v neděli. Nejprve se ukázal Marii Magdaléně, ženě, ze které kdysi vyhnal sedm démonů.
041	MAR	016	010	Ta šla a oznámila to Ježíšovým učedníkům, které nalezla plačící a zoufalé.
041	MAR	016	011	Vyprávěla jim, že Ježíš žije a že ho viděla, ale nevěřili.
041	MAR	016	012	Pak se Ježíš za jiných okolností ukázal dalším dvěma, kteří odcházeli z Jeruzaléma.
041	MAR	016	013	Když ho poznali, vrátili se, aby to sdělili ostatním. Ale ani těm neuvěřili.
041	MAR	016	014	Později se ukázal svým jedenácti apoštolům, právě když jedli. Káral je pro jejich nevěru a nechápavost, když odmítali uvěřit, že je živ.
041	MAR	016	015	Pověřil je úkolem: „Jděte do celého světa a neste všem lidem radostnou zprávu:
041	MAR	016	016	Kdo uvěří ve mne a dá se pokřtít, bude zachráněn; kdo však neuvěří, toho Bůh odsoudí.
041	MAR	016	017	Věřící dostanou různé důkazy moci: budou mým jménem vyhánět démony a mluvit novými jazyky.
041	MAR	016	018	Bez nebezpečí budou brát do ruky hady a jedovatý nápoj jim neuškodí. Svým dotykem budou uzdravovat nemocné.“
041	MAR	016	019	Po těchto slovech byl Pán Ježíš vzat do nebe a zaujal své místo po Boží pravici.
041	MAR	016	020	Jeho apoštolové se rozešli do světa a všude zvěstovali radostnou zprávu o Kristu. Pán jim pomáhal a jejich slova potvrzoval mocnými činy.
#
# BOOK	042	LUK	Luke	Lukáš
042	LUK	001	001	Vážený Teofile! Mnozí přede mnou se snažili pravdivě vylíčit život a dílo Ježíše Krista na základě spolehlivých zpráv jeho žáků a jiných očitých svědků.
042	LUK	001	003	Nyní jsem se tedy rozhodl i já důkladně přezkoumat, utřídit a sepsat veškeré dostupné zprávy. Vznikl tento spisek, který ti věnuji,
042	LUK	001	004	abys nabyl jistoty, že to, o čem ses již leccos dověděl, je pravda.
042	LUK	001	005	Začnu tím, co se přihodilo židovskému knězi Zachariášovi, který žil v době vlády judského krále Heroda. Zachariáš byl členem jedné ze čtyřiadvaceti kněžských skupin, jejichž povinností bylo dvakrát do roka, vždy po celý týden, přisluhovat při bohoslužbách v jeruzalémském chrámu. Jeho manželka Alžběta pocházela z kněžského rodu Árónova.
042	LUK	001	006	Oba byli upřímně zbožní a řídili se svědomitě všemi Božími příkazy a předpisy.
042	LUK	001	007	Byli to již starší lidé a zůstali bezdětní, protože Alžběta byla neplodná.
042	LUK	001	008	Jednoho dne šel Zachariáš do chrámu, aby tam splnil svoji kněžskou povinnost.
042	LUK	001	009	Tentokrát byl vylosován, aby vstoupil do svatyně a tam na oltáři pálil kadidlo.
042	LUK	001	010	Zatím se venku shromáždění lidé modlili, jak bylo v té hodině zvykem.
042	LUK	001	011	Tu se knězi po pravé straně oltáře ukázala postava.
042	LUK	001	012	Zachariáš se vyděsil.
042	LUK	001	013	Boží posel ho však uklidňoval: „Neboj se, Zachariáši! Přišel jsem ti oznámit, že Bůh vyslyšel tvé modlitby. Tvoje manželka porodí syna, kterému dáte jméno Jan (Bůh je milostivý).
042	LUK	001	014	Přinese ti mnoho radosti a mnozí budou vděčni, že se narodil.
042	LUK	001	015	Stane se jedním z velkých Božích mužů. Nedotkne se nikdy vína ani opojného nápoje. Duch svatý ho naplní hned od narození.
042	LUK	001	016	Mnohé z židů přivede zpět k Bohu, jejich skutečnému Pánu.
042	LUK	001	017	Svou duchovní mocí a horlivostí bude připomínat proroka Elijáše. Smíří otce se syny a vzpurným otevře oči pro pravdu. Jako královský posel připraví lidi na příchod Božího vládce.“
042	LUK	001	018	Zachariáš namítl: „Jak tomu mohu věřit? Vždyť jsem už starý a moje žena také není mladá.“
042	LUK	001	019	Anděl ho pokáral: „Já jsem Gabriel a přijímám rozkazy přímo od Boha. On sám mě poslal, abych ti vyřídil tyto radostné zprávy.
042	LUK	001	020	Protože jsi však neuvěřil, budeš němý, dokud se má slova ve svůj čas nesplní.“
042	LUK	001	021	Lidé zatím venku čekali na Zachariáše a už jim bylo divné, že tak dlouho nejde.
042	LUK	001	022	Když se konečně objevil, nemohl promluvit. Posunky jim dal najevo, že měl ve svatyni vidění.
042	LUK	001	023	Když skončil týden jeho chrámové služby, vrátil se domů.
042	LUK	001	024	Brzy na to Alžběta otěhotněla, ale tajila to před veřejností až do pátého měsíce.
042	LUK	001	025	Radovala se: „Bůh se nade mnou slitoval a sejmul ze mne pohrdání a neúctu lidí.“
042	LUK	001	026	Asi půl roku po Zachariášově vidění poslal Bůh anděla Gabriela do galilejského městečka Nazaretu
042	LUK	001	027	k dívce jménem Marie. Byla snoubenkou Josefa, který pocházel z Davidova královského rodu.
042	LUK	001	028	Anděl ji oslovil: „Blahopřeji ti, Marie, Bůh ze všech žen vyvolil právě tebe k velikému úkolu!“
042	LUK	001	029	Jeho slova ji znepokojila a nechápala jejich smysl.
042	LUK	001	030	Posel pokračoval. „Neboj se, Marie. Bůh ti chce nevídaně požehnat.
042	LUK	001	031	Narodí se ti syn a dáš mu jméno Ježíš (Bůh vysvobozuje).
042	LUK	001	032	Nebude to obyčejný člověk, ale právem bude nazýván ‚Syn Nejvyššího‘.
042	LUK	001	033	Usedne na trůn Davidův a bude nejen vládce Izraele, ale založí království, které nikdy neskončí.“
042	LUK	001	034	Marie namítla: „Jak se mi může narodit dítě? Vždyť nežiji s mužem!“
042	LUK	001	035	Anděl jí řekl: „Sám Stvořitel na tobě projeví svou moc. Duch svatý to způsobí, a tak tvé dítě bude svatý Boží Syn. U Boha není nic nemožného.
042	LUK	001	036	Vždyť i tvá příbuzná Alžběta, po celý život neplodná, bude mít nyní ve svém stáří syna. Již za tři měsíce se jí narodí.“
042	LUK	001	038	Marie na to řekla: „Chci přijmout, co mi Bůh ukládá. Ať se tedy stane, jak jsi řekl.“ Pak anděl odešel.
042	LUK	001	039	Brzy nato se Marie vydala do judských hor, do města, kde žil Zachariáš s Alžbětou.
042	LUK	001	040	Když k nim vešla a pozdravila, pocítila Alžběta, jak se její dítě živě pohnulo. V tu chvíli Alžbětu nadchl Boží Duch
042	LUK	001	042	a zvolala: „Marie, Bůh tě vyvolil mezi všemi ženami a tvůj syn bude veliký dar lidem.
042	LUK	001	043	Jaká je to pro mne čest, že mne navštívila matka mého Pána!
042	LUK	001	044	Sotva jsem zaslechla tvůj pozdrav, děťátko ve mně radostí poskočilo.
042	LUK	001	045	Jak je dobře, že jsi uvěřila Božím slibům. On je všechny splní.“
042	LUK	001	046	Nato se Marie začala modlit: „Celým srdcem chválím Pána
042	LUK	001	047	a raduji se v Bohu, svém Spasiteli.
042	LUK	001	048	Mne, nepatrné, si povšiml. Lidé ze všech národů si mne budou vděčně připomínat pro velké věci, které mi Bůh prokázal. Je mocný a svatý,
042	LUK	001	050	ale neustále se slitovává nad těmi, kteří ho ctí v kterékoliv době.
042	LUK	001	051	Vztahuje svoji mocnou ruku, aby mařil plány pyšných,
042	LUK	001	052	aby sesazoval mocné z trůnů, pozvedal ponížené,
042	LUK	001	053	sytil hladové dobrými věcmi a bohaté propouštěl s prázdnýma rukama.
042	LUK	001	054	Ujímá se svého lidu, Izraele, protože slíbil našim otcům,
042	LUK	001	055	Abrahamovi i jeho potomkům, že k nim bude na věky milosrdný.“
042	LUK	001	056	Marie pobyla u Alžběty asi tři měsíce a pak se vrátila domů.
042	LUK	001	057	Přišel Alžbětin čas a narodil se jí syn.
042	LUK	001	058	Všichni sousedé a příbuzní se radovali, že ji Bůh tak obšťastnil.
042	LUK	001	059	Sešli se osmého dne, kdy podle zákona bývali chlapci obřezáváni. Všichni předpokládali, že dítě se bude jmenovat po otci Zachariáš.
042	LUK	001	060	Alžběta však chtěla, aby se jmenoval Jan.
042	LUK	001	061	Namítali: „Ale vždyť se tak ve vaší rodině nikdo nejmenoval.“
042	LUK	001	062	Žádali, aby se k tomu vyjádřil otec.
042	LUK	001	063	Ten vzal tabulku a k překvapení všech napsal: „Jeho jméno je Jan.“
042	LUK	001	064	A tehdy se jeho ústa zase otevřela a prvními slovy děkoval Bohu.
042	LUK	001	065	Užaslí sousedé pochopili, že se tu děje něco mimořádného, a zpráva o tom se roznesla po judských horách.
042	LUK	001	066	Kdo ji slyšel, uvažoval, co s tím dítětem Bůh zamýšlí. Všichni viděli, že ho provází Boží moc.
042	LUK	001	067	Duch svatý vnukl Zachariášovi tato prorocká slova:
042	LUK	001	068	„Chvála Pánu, Bohu Izraele, že přichází svému lidu na pomoc a vysvobozuje ho.
042	LUK	001	069	Posílá nám mocného Zachránce z rodu krále Davida,
042	LUK	001	070	kterého již dávno ústy svých proroků ohlašoval.
042	LUK	001	071	Ten nás vytrhne z rukou nepřátel a všech, kteří nás nenávidí.
042	LUK	001	072	Dnes se Bůh láskyplně přiznává k našim otcům a ke své smlouvě s nimi.
042	LUK	001	073	Vždyť se zavázal Abrahamovi, že jednou budeme sloužit Bohu po celý život, zbaveni útlaku a strachu, očištěni a poslušni. A ty, synu, budeš prorokem Nejvyššího. Připravíš cestu Božímu Synu: Lidem budeš ohlašovat, že je přichází zachránit a odpustit jim všechna provinění. V něm k nám přichází Bůh plný slitovné lásky. Slunce spásy již vychází,
042	LUK	001	079	aby zazářilo všem, kdo žijí ve tmách a ve stínu smrti, a osvítilo nám cestu ke smíření s Bohem!“
042	LUK	001	080	Chlapec Jan se dobře rozvíjel tělesně i duševně. Později odešel na poušť, kde žil v ústraní až do chvíle, kdy vystoupil se svým poselstvím před veřejností.
042	LUK	002	001	V té době nařídil císař Augustus, aby bylo provedeno sčítání lidu v celé římské říši.
042	LUK	002	002	Byl to první soupis a prováděl ho římský místodržitel v Sýrii Quirinius.
042	LUK	002	003	Každý byl povinen dát se zapsat v místě, odkud pocházel jeho rod.
042	LUK	002	004	Tak se vydal na cestu i Josef s Marií, která byla již ve vysokém stupni těhotenství. Putovali z galilejského Nazaretu do judského městečka Betléma, rodiště krále Davida; Josef totiž pocházel z jeho rodu.
042	LUK	002	006	Sotva tam došli, naplnil se Mariin čas
042	LUK	002	007	a porodila svého prvorozeného syna. Zabalila ho do plenek a položila do jeslí, protože v hostinci bylo plno a jinde než ve chlévě už na ně nezbylo místo.
042	LUK	002	008	Nedaleko Betléma pásli pastýři ovce. V noci se střídali v hlídkách u svých stád.
042	LUK	002	009	Najednou se před nimi objevil anděl a celá krajina se rozzářila odleskem Boží slávy. Velice se ho ulekli,
042	LUK	002	010	ale anděl je uklidňoval: „Nebojte se, nesu vám dobrou zprávu, ze které se mohou radovat všichni lidé.
042	LUK	002	011	V Betlémě, ze kterého před dávnými časy vyšel David, se vám dnes narodil Kristus, Spasitel poslaný od Boha.
042	LUK	002	012	Jak ho poznáte? Najdete malé dítě v plenkách, položené do jeslí v chlévě.“
042	LUK	002	013	Potom se k andělu připojilo mnoho dalších andělů a všichni provolávali:
042	LUK	002	014	„Sláva Bohu na nebi! Pokoj lidem na zemi! Zjevil lásku všem!“
042	LUK	002	015	Andělé je opustili a pastýři si řekli: „Pojďme do Betléma a přesvědčme se o tom, co nám anděl oznámil.“
042	LUK	002	016	Rychle se vydali na cestu a skutečně našli Marii s Josefem i novorozeňátko položené v jeslích.
042	LUK	002	017	Když je uviděli, začali vyprávět, co jim bylo pověděno o tom dítěti.
042	LUK	002	018	Všichni, kdo je slyšeli, se divili.
042	LUK	002	019	Marie si to zapamatovala a přemýšlela o tom.
042	LUK	002	020	Pastýři se vrátili ke svým stádům, radovali se a děkovali Bohu, že našli všechno tak, jak jim anděl oznámil.
042	LUK	002	021	Osmý den dali Marie s Josefem chlapce obřezat. Dostal jméno Ježíš, jak to anděl určil ještě před jeho narozením.
042	LUK	002	022	Mojžíšův zákon přikazoval, aby každá žena čtyřicátý den po narození chlapce přinesla oběť do chrámu.
042	LUK	002	024	Proto i Marie po této době splnila tuto povinnost. Zároveň s sebou vzali i dítě, aby ho podle jiného Mojžíšova předpisu jako prvorozeného syna zasvětili Bohu.
042	LUK	002	025	V Jeruzalémě žil zbožný stařec jménem Simeon. Řídil se Božími přikázáními a očekával Mesiáše.
042	LUK	002	026	Byl veden Duchem svatým, který ho také ujistil, že nezemře dříve, dokud Mesiáše na vlastní oči neuzří.
042	LUK	002	027	Na pokyn Ducha přišel do chrámu právě ve chvíli, kdy rodiče zasvěcovali Ježíše Bohu.
042	LUK	002	028	Simeon vzal dítě do náruče a modlil se:
042	LUK	002	029	„Pane, děkuji ti, že jsi splnil svůj slib. Nyní mohu klidně zemřít,
042	LUK	002	030	protože jsem na vlastní oči viděl Spasitele,
042	LUK	002	031	kterého dáváš celému světu.
042	LUK	002	032	Pohanům bude světlem a Izraeli slávou.“
042	LUK	002	033	Josef a Marie se podivili tomu, co Simeon pověděl o dítěti.
042	LUK	002	034	Potom jim požehnal a Marii ještě řekl: „Toto dítě bude příčinou pádu jedněch a vyvýšení druhých v Izraeli. On je znamení z nebe, proti kterému se mnozí postaví a tak prozradí svoje nejvnitřnější smýšlení.
042	LUK	002	035	Tvé vlastní srdce pronikne bolest jako meč.“
042	LUK	002	036	Byla tam také prorokyně Anna, dcera Fanuelova z rodu Ašerova. Po sedmiletém manželství ovdověla a nyní jí bylo čtyřiaosmdesát let. Nevycházela už vůbec z chrámu a její dny i noci byly naplněny službou Bohu, modlitbami a častými posty.
042	LUK	002	038	V tu chvíli k nim přistoupila i ona a děkovala za to dítě. Všem, kteří v Jeruzalémě vyhlíželi Spasitele, oznamovala, že očekávaný Mesiáš je již zde.
042	LUK	002	039	A tak Josef s Marií splnili, co přikazoval zákon. Později se vrátili do Nazaretu v Galileji.
042	LUK	002	040	Dítě rostlo, sílilo a bylo velice moudré. Všichni mohli poznat, že ho Bůh miluje.
042	LUK	002	041	Ježíšovi rodiče putovali každý rok do Jeruzaléma slavit velikonoční svátky.
042	LUK	002	042	Když bylo Ježíšovi dvanáct let, vzali ho poprvé s sebou.
042	LUK	002	043	Po slavnosti se všichni vydali na cestu domů, ale Ježíš zůstal bez vědomí rodičů v Jeruzalémě.
042	LUK	002	044	Ti ho zpočátku ani nepohřešovali. Domnívali se, že zůstal někde vzadu mezi poutníky, kteří s nimi měli stejnou cestu. Protože se však celý den neukázal, sháněli ho mezi příbuznými a známými.
042	LUK	002	045	Když ho nenašli, vrátili se do Jeruzaléma a hledali ho tam.
042	LUK	002	046	Po třech dnech ho objevili v chrámu, jak sedí mezi učiteli zákona, naslouchá jim a hovoří k nim.
042	LUK	002	047	Všichni, kdo ho slyšeli, žasli nad moudrostí, se kterou odpovídal na otázky.
042	LUK	002	048	Rodiče tím byli překvapeni a matka mu vyčítala: „Chlapče, proč nám děláš takové starosti? Otec a já jsme tě hledali celí zoufalí.“
042	LUK	002	049	Ježíš jim odpověděl: „Proč jste mne hledali? Cožpak nevíte, že musím být tam, kde se jedná o záležitosti mého Otce?“
042	LUK	002	050	Ale oni nepochopili, co tím mínil.
042	LUK	002	051	Ježíš se pak s rodiči vrátil do Nazaretu a poslouchal je. Jeho matka si všechny takové události dobře zapamatovala.
042	LUK	002	052	S Ježíšovým věkem rostla i jeho moudrost a byl milý Bohu i lidem.
042	LUK	003	001	Z Božího pověření Jan Křtitel procházel údolím řeky Jordánu a kázal: „Zanechejte hříšného života a proste Boha, aby vám odpustil. Já vás pokřtím na znamení vašeho pokání.“ Jana, syna Zachariášova, Bůh vyzval, aby vystoupil z ústraní. Stalo se to v patnáctém roce vlády císaře Tiberia. Tehdy byl římským správcem Judska Pontský Pilát, Herodes byl knížetem v Galileji, jeho bratr Filip v Iturii a Trachonitidě a Lyzaniáš v Abiléně. Velekněžský úřad v Jeruzalémě zastávali Annáš a Kaifáš.
042	LUK	003	004	Tak se splnila dávná předpověď proroka Izajáše: „Z pouště volá hlas: Připravte Pánu cestu a odstraňte mu překážky!
042	LUK	003	005	Zasypejte všechny strže, srovnejte každou horu a pahorek, napřimte křivé stezky a uhlaďte hrbolaté pěšiny, dříve než se zjeví Boží Vysvoboditel všem!“
042	LUK	003	007	Lidé se k Janovi hrnuli v zástupech, aby se od něho dali pokřtít. Často však od něho slýchali ostrá napomenutí: „Vy chytráci! Myslíte, že se vykroutíte z Božího soudu jako hadi?
042	LUK	003	008	Ovoce pokání jsou činy; dokažte jimi, že se opravdu chcete změnit! Domníváte se, že se vám nemůže nic stát, protože máte praotce Abrahama? To vám nepomůže. Vždyť i z nevěrců tvrdých jako kámen si může Bůh stvořit dědice Abrahamovy víry. Dejte si pozor!
042	LUK	003	009	Na kořeny stromů již míří sekera. Každý strom, který neponese dobré ovoce, bude poražen a vhozen do ohně.“
042	LUK	003	010	Lidé se ho ptali: „Tak co máme dělat?“
042	LUK	003	011	Jan jim odpovídal: „Máš dvě košile? Rozděl se s tím, kdo nemá žádnou. Máš co jíst? Rozděl se s tím, kdo hladoví.“
042	LUK	003	012	Přicházeli k němu i výběrčí daní a ptali se ho: „Mistře, co máme dělat my?“
042	LUK	003	013	A on jim řekl: „Nevymáhejte více, než je stanoveno.“
042	LUK	003	014	I vojáci se ptali: „A co my?“ Těm říkal: „Nikoho netýrejte a nevydírejte, spokojte se se svým žoldem.“
042	LUK	003	015	Lidé byli plni očekávání Mesiáše a začali se dohadovat, zdali to není Jan.
042	LUK	003	016	On to však popřel: „Já vás křtím vodou, ale přichází mocnější, než jsem já. Tomu nejsem hoden ani boty zavázat. Ten vás bude křtít Duchem svatým a pročistí vás ohněm soudu.
042	LUK	003	017	Již drží lopatu, aby na mlatu proházel zrno a oddělil je od plev. Pšenici shromáždí do své sýpky, ale plevy spálí neuhasitelným ohněm.“
042	LUK	003	018	A podobným způsobem mluvil Jan k lidem, aby je vyburcoval a vnitřně připravil na příchod Mesiáše.
042	LUK	003	019	I Heroda, vládce Galileje, káral za to, že svému bratru Filipovi přebral manželku Herodiadu, a za všechno další zlo, které napáchal.
042	LUK	003	020	Později dal Herodes Jana uvěznit a tím svoje zločiny dovršil.
042	LUK	003	021	Jednoho dne přišel se zástupem ke křtu také Ježíš. Byl pokřtěn, a když se modlil, otevřelo se nebe,
042	LUK	003	022	Duch svatý na něj sestoupil v podobě holubice a ozval se hlas: „Ty jsi můj milovaný Syn, moje radost.“
042	LUK	003	023	Ježíšovi bylo asi třicet let, když začal veřejně působit. Lidé ho považovali za syna tesaře Josefa.
042	LUK	003	024	V Josefově rodokmenu se setkáváme s některými významnými muži historie. Jsou to například Zerubábel – obnovitel chrámu po babylónském zajetí, král David, praotcové Juda, Jákob, Izák, Abraham, Noeho syn Šém, který byl potomkem Šéta a jeho otce Adama, jehož stvořil Bůh.
042	LUK	004	001	Ježíš se vrátil od Jordánu naplněn Duchem svatým a ten ho nyní vedl do ústraní na poušť.
042	LUK	004	002	Pobyl tam čtyřicet dní a po celou tu dobu nic nejedl. Když už byl vyčerpán hladem, přišel k němu ďábel
042	LUK	004	003	a pokoušel ho: „Jsi-li opravdu Boží Syn, nadělej si chleba z těchto kamenů.“
042	LUK	004	004	Ježíš odpověděl: „Je psáno v zákoně: ‚Člověku nestačí k životu jen chléb, ale Boží slovo potřebuje vždycky.‘“
042	LUK	004	005	Potom ďábel v jediném okamžiku odkryl moc a bohatství všech království světa
042	LUK	004	006	a řekl: „To všechno mi patří a mohu to rozdávat, komu se mi zlíbí.
042	LUK	004	007	Vzdej mi poctu a všechno to bude tvé.“
042	LUK	004	008	Ježíš řekl: „Je psáno, že jedině Boha máme uctívat a jenom jemu se klanět.“
042	LUK	004	009	Nakonec ho ještě ďábel vyvedl na ochoz chrámu a řekl: „Jsi-li Boží Syn, seskoč dolů.
042	LUK	004	010	Vždyť je přece psáno, že Bůh přikáže svým andělům, aby tě ochránili,
042	LUK	004	011	a že tě ponesou na rukou, aby ses nezranil.“
042	LUK	004	012	Ježíš na to odpověděl: „Ale je také psáno, že nemáme Boží sliby zneužívat, ani Boha pokoušet.“
042	LUK	004	013	Po těchto slovech ho ďábel opustil a čekal na svou další příležitost.
042	LUK	004	014	Vyzbrojen mocí Ducha, vrátil se Ježíš do Galileje. Pověst o něm se brzy rozšířila po celém okolí.
042	LUK	004	015	Učil v synagogách, lidé se mu obdivovali a pozorně mu naslouchali.
042	LUK	004	016	Přišel i do Nazaretu, kde vyrůstal. I tam šel podle svého zvyku v sobotu do synagogy. Povstal, aby dal najevo, že chce číst z Písma.
042	LUK	004	017	Podali mu svitek z knihy proroka Izajáše. Rozvinul ho a nalezl místo, kde je psáno:
042	LUK	004	018	„Duch Boží mě vede, protože mne Bůh určil, abych chudým přinesl radostnou zprávu, uzdravil ty, kteří jsou v srdci zraněni, sňal lidem pouta, kterými jsou svázáni, slepým abych vrátil zrak, utlačené osvobodil a ohlásil,
042	LUK	004	019	že teď přichází čas, kdy se Bůh chce nad každým slitovat a zachránit ho.“
042	LUK	004	020	Pak Ježíš stočil svitek, podal ho sluhovi a posadil se. Lidé napjatě čekali na výklad přečteného oddílu.
042	LUK	004	021	Obsahem Ježíšova kázání bylo: „Dnes se uskutečňuje to, co jsem právě četl.“
042	LUK	004	022	Všichni souhlasně přikyvovali a divili se, jak pěkně Ježíš hovořil. Říkali: „A to je syn tesaře Josefa!“
042	LUK	004	023	Ježíš ale pokračoval: „Asi byste mi rádi připomněli přísloví: Lékaři, uzdrav se sám! Proč neuděláš doma stejné zázraky, o jakých slyšíme třeba z Kafarnaum? –
042	LUK	004	024	Víte proč? Protože jako každý prorok nacházím nejméně víry u vás doma.
042	LUK	004	025	Jen si vzpomeňte, jak to bylo v době proroka Elijáše, kdy tři a půl roku nepršelo.
042	LUK	004	026	V Izraeli bylo mnoho vdov, ale Elijáš byl poslán jen k jediné, a to ještě pohanské vdově ze Sarepty v Sidónsku.
042	LUK	004	027	Anebo v době proroka Elíši bylo v Izraeli mnoho malomocných, a nakonec byl uzdraven jen Naamán, pohan ze Sýrie.“
042	LUK	004	028	Po těchto slovech se lidé v synagoze rozzuřili,
042	LUK	004	029	popadli Ježíše a vlekli ho za město na sráz hory, odkud ho chtěli svrhnout dolů.
042	LUK	004	030	On se jim však ztratil v davu a odešel odtud.
042	LUK	004	031	Odešel do Kafarnaum v Galileji a kázal tam v sobotu k lidem.
042	LUK	004	032	Na posluchače udělal hluboký dojem, protože z jeho slov vyzařovala zvláštní moc.
042	LUK	004	033	V synagoze byl také muž posedlý démonem a ten vykřikoval:
042	LUK	004	034	„Co je ti do nás, Ježíši z Nazaretu? Přišel jsi nás zničit? Znám tě, tebe posílá Bůh.“
042	LUK	004	035	Ježíš démona okřikl: „Buď zticha a ven z něho!“ Zlý duch s tím mužem ještě zalomcoval, ale už mu neublížil. Od té chvíle měl ten muž pokoj.
042	LUK	004	036	Lidé se polekali a dohadovali se mezi sebou: „Co je to v jeho slovech? S jakou autoritou poroučí démonům, že ho na slovo poslouchají?“
042	LUK	004	037	A tak se o Ježíši brzy mluvilo po celém okolí.
042	LUK	004	038	Ze synagogy odešel Ježíš do domu rybáře Šimona. Tam ho prosili, aby pomohl Šimonově tchyni, která ležela na lůžku s vysokou horečkou.
042	LUK	004	039	Ježíš se nad nemocnou sklonil a slovem ji uzdravil. Horečka okamžitě klesla, žena vstala a dokonce byla schopna je pohostit.
042	LUK	004	040	Večer přicházeli mnozí k Ježíšovi a přiváděli s sebou svoje blízké postižené nejrůznějšími nemocemi. Kladl na ně ruce a uzdravoval je.
042	LUK	004	041	Osvobodil také mnoho lidí od démonů, kteří hrůzou křičeli: „Ty jsi Boží Syn.“ Ježíš je umlčoval, protože nestál o to, aby právě oni zveřejňovali, že je Mesiáš.
042	LUK	004	042	Časně ráno opustil Ježíš dům a vyhledal si osamělé místo. Lidé ho všude hledali. Chtěli ho zadržet a zabránit mu, aby od nich odešel.
042	LUK	004	043	On jim však řekl: „Musím i v jiných městech hlásat radostnou zprávu o přicházejícím Božím království, vždyť k tomu mne Bůh poslal.“
042	LUK	004	044	A tak kázal v různých synagogách i v Judsku.
042	LUK	005	001	Jednoho dne stál Ježíš u Genezaretského jezera. Lidé se kolem něho tlačili a chtěli slyšet jeho kázání.
042	LUK	005	002	Všiml si, že u břehu jsou dvě lodi. Opodál prali rybáři svoje sítě.
042	LUK	005	003	Posadil se do jedné lodi, která patřila Šimonovi, a požádal ho, aby ho zavezl kousek od břehu. Odtud pak kázal zástupům.
042	LUK	005	004	Když skončil, navrhl Šimonovi: „Zajeď s lodí na hloubku a roztáhněte sítě k lovu.“
042	LUK	005	005	Šimon namítal: „Pane, celou noc jsme se namáhali, ale marně. Když to však říkáš ty, zkusím to ještě jednou.“
042	LUK	005	006	Vypluli a zatáhli takové množství ryb, že se i sítě trhaly.
042	LUK	005	007	Museli si zavolat na pomoc své přátele z druhé lodi. Obě lodi byly nakonec rybami tak naplněny, že se div nepotopily.
042	LUK	005	008	Když to viděl Šimon, padl před Ježíšem na kolena a prosil: „Odejdi Pane, neobstojím v tvé blízkosti, jsem hříšný člověk.“
042	LUK	005	009	Všichni rybáři, kteří u toho byli – mezi nimi také Šimonovi přátelé, Jakub a Jan, synové Zebedeovi, žasli nad tím neobvyklým úlovkem. Ježíš řekl Šimonovi: „Neboj se! Učiním tě rybářem lidí. Budeš je získávat pro mne.“
042	LUK	005	011	Přirazili s loděmi ke břehu, všechno tam nechali a šli s Ježíšem.
042	LUK	005	012	V jednom městečku potkal Ježíš člověka s pokročilým malomocenstvím. Ubožák před ním poklekl a prosil: „Pane, kdybys chtěl, mohl bys mne uzdravit.“
042	LUK	005	013	Ježíš se ho dotkl a řekl: „Ano, chci, buď zdráv!“ V tom okamžiku malomocenství zmizelo.
042	LUK	005	014	Ježíš mu poručil: „Nikomu o tom nevyprávěj, jdi, ukaž se knězi, ať tě prohlásí za zdravého, a pak obětuj předepsanou oběť vděčnosti.“
042	LUK	005	015	Zpráva o Ježíšovi se rychle šířila. Lidé za ním přicházeli v houfech, aby ho slyšeli a aby uzdravoval jejich nemoci.
042	LUK	005	016	On si však vždycky našel čas, aby se v ústraní modlil.
042	LUK	005	017	Jednoho dne se kolem Ježíše shromáždili farizejové a učitelé zákona z různých měst Galileje a Judska a dokonce i z Jeruzaléma. Posadili se kolem něho a naslouchali mu. I zde mu dal Bůh moc k uzdravování.
042	LUK	005	018	Nějací lidé přinesli na nosítkách ochrnutého muže. Chtěli ho vnést dveřmi a položit před Ježíše, ale bylo tam tolik lidí, že nemohli projít. Vystoupili tedy na střechu a otvorem spustili nemocného i s lehátkem přímo před něho. Když
042	LUK	005	020	Ježíš viděl, kolik důvěry v něho mají, řekl: „Příteli, tvoje hříchy jsou ti odpuštěny.“
042	LUK	005	021	Učitelé zákona a farizejové uvažovali: „Jak se může opovážit něco takového říci? To je přece rouhání. Nikdo jiný než Bůh nemůže odpouštět hříchy!“
042	LUK	005	022	Ježíš dobře věděl, co si myslí, a proto řekl: „To vám vadí?
042	LUK	005	023	Co je snazší? Zvěstovat člověku odpuštění jeho hříchů, anebo ho uzdravit?
042	LUK	005	024	Přesvědčím vás, že Syn člověka má na zemi právo odpouštět hříchy.“ Obrátil se k ochrnutému se slovy: „Vstaň, vezmi si svoje lehátko a jdi domů!“
042	LUK	005	025	A tak se stalo: před očima všech muž vstal, sbalil svou rohož, šel domů a cestou hlasitě děkoval Bohu.
042	LUK	005	026	Celé shromáždění bylo vzrušeno a lidé, plni svaté bázně, chválili Boha a říkali: „Dnes jsme viděli neuvěřitelné věci.“
042	LUK	005	027	Ježíš šel dál. Cestou uviděl v celnici výběrčího daní jménem Levi a řekl mu: „Pojď, staň se mým následovníkem!“
042	LUK	005	028	Levi nechal všeho, vstal a šel za Ježíšem.
042	LUK	005	029	Doma pak vystrojil pro Ježíše a jeho žáky hostinu. Na ni pozval i mnoho svých dřívějších kolegů.
042	LUK	005	030	To pohoršilo farizeje a učitele zákona, takže vytýkali učedníkům: „Proč jíte a pijete s lidmi, kterými každý slušný člověk pohrdá?“
042	LUK	005	031	Ježíš na to odpověděl: „Lékaře nepotřebují zdraví, ale nemocní.
042	LUK	005	032	Nepřišel jsem volat k pokání ty, kteří mají o sobě dobré mínění, ale hříšníky.“
042	LUK	005	033	Někteří farizejové Ježíšovi předhazovali: „Janovi učedníci se často s postem modlí a právě tak i naši žáci. Jak to tedy, že tvoji hodují?“
042	LUK	005	034	Ježíš odpověděl: „Je přirozené, aby se svatebčané postili, když je ženich s nimi?
042	LUK	005	035	Však přijde chvíle, kdy ženicha odvedou, a pak bude vhodný čas k půstu.“
042	LUK	005	036	Ještě přidal další přirovnání: „Nikdo si přece nevystřihne kus látky z nových šatů, aby si jím vyspravil starý oděv. Zničil by si tak šaty nové a na starých šatech by se záplata srazila a díra by byla ještě větší.
042	LUK	005	037	Nikdo také nebude nalévat víno do starých kožených měchů, protože kvasící víno by staré měchy roztrhalo, a tak by obojí přišlo nazmar.
042	LUK	005	038	Proto mladé víno patří do nových měchů.
042	LUK	005	039	Vás ovšem znepokojuje moje poselství. Jako mladé víno nesnesou staré měchy, ani ono se nevtěsná do vašich starých tradic a zvyklostí. Jste jako pijáci, kteří si libují ve starém uleželém vínu.“
042	LUK	006	001	Jedné soboty procházel Ježíš a jeho učedníci obilným polem. Učedníci ulamovali klasy, vymílali je a zrní jedli.
042	LUK	006	002	Viděli to farizejové a pohoršovali se: „Co to děláte? Vždyť přece Boží zákon zakazuje v sobotu i takovou práci!“
042	LUK	006	003	Ježíš odpověděl: „Nikdy jste nečetli o tom, co udělal král David se svou družinou, když měli hlad?
042	LUK	006	004	Jak vešel do svatyně, vzal tam posvátné chleby, jedl je a podělil jimi i své druhy? Posvátné chleby přece smějí jíst jen kněží.
042	LUK	006	005	A pak, Syn člověka je i pánem soboty.“
042	LUK	006	006	Jinou sobotu šel Ježíš kázat do synagogy. Byl tam člověk, který měl pravou ruku ochrnutou.
042	LUK	006	007	Farizejové a učitelé zákona čekali, zdali se Ježíš odváží v sobotu toho muže uzdravit. Chtěli mít totiž záminku, aby Ježíše mohli obžalovat.
042	LUK	006	008	On však dobře znal jejich záměry, a přesto toho člověka s ochrnutou rukou vyzval, aby přišel k němu. Muž poslechl.
042	LUK	006	009	Ježíš pak oslovil všechny přítomné: „Ptám se vás, má se podle zákona konat v sobotu dobro, nebo zlo? Má se člověk zachránit, nebo nechat hynout?“
042	LUK	006	010	Když nikdo neodpovídal, řekl nemocnému: „Natáhni tu ruku!“ Muž poslechl a jeho pravice byla zdravá.
042	LUK	006	011	Ježíšovi protivníci, na nejvyšší míru podráždění, se domlouvali, co by se dalo proti Ježíšovi podniknout.
042	LUK	006	012	V těch dnech vystoupil Ježíš na horu, aby se modlil. Celou noc hovořil s Bohem.
042	LUK	006	013	Když se rozednilo, svolal všechny svoje učedníky, které pak nazval apoštoly.
042	LUK	006	014	Byli to: Šimon, kterému dal nové jméno Petr, jeho bratr Ondřej, Jakub, Jan, Filip, Bartoloměj,
042	LUK	006	015	Matouš – původně výběrčí Levi, Tomáš, Jakub – syn Alfeův, Šimon – bývalý příslušník tajné organizace radikálů,
042	LUK	006	016	Juda – syn Jakubův a Jidáš Iškariotský, který později Ježíše zradil.
042	LUK	006	017	Když pak sestoupili na rovné prostranství, očekával je už veliký dav Ježíšových stoupenců i mnoho lidí z Jeruzaléma, z celého Judska i z pobřežních měst Týru a Sidónu.
042	LUK	006	018	Přišli, aby si poslechli jeho kázání a dali se uzdravit. Vyléčil tam celou řadu duševně chorých.
042	LUK	006	019	Lidé se ho chtěli alespoň dotknout, protože z něho vycházela uzdravující moc.
042	LUK	006	020	Ježíš se obrátil na své učedníky a řekl: „Radujte se, vy chudí, protože vám bude patřit Boží království.
042	LUK	006	021	Radujte se, kdo teď hladovíte, protože Bůh vás nasytí. Radujte se i vy, kdo teď pláčete, protože jednou se budete smát.
042	LUK	006	022	Radujte se, když vás budou nenávidět, vyženou jako prašivé a pošpiní vaše jména, protože se hlásíte k Synu člověka.
042	LUK	006	023	Radujte se a prozpěvujte si, protože vás v nebi čeká velká odměna. Stejným způsobem zacházeli jejich předkové s Božími proroky.
042	LUK	006	024	Ale běda vám, bohatí, protože vy už máte svoje potěšení.
042	LUK	006	025	Běda vám, sytí, však budete jednou hladovět. Běda vám, kteří se lehkomyslně smějete, protože jednou budete hořce plakat a naříkat.
042	LUK	006	026	Běda vám, jestliže vás všichni chválí, vždyť tak se za starodávna chovali k falešným prorokům.
042	LUK	006	027	Vám pak, moji posluchači, radím: Milujte své nepřátele, prokazujte dobro těm, kteří vás nenávidí.
042	LUK	006	028	Přejte dobré věci těm, kteří vás proklínají, a modlete se za ty, kteří vám činí bezpráví.
042	LUK	006	029	Tomu, kdo tě uhodí do tváře, nastav i druhou. Tomu, kdo ti bere kabát, přidej i košili.
042	LUK	006	030	Každému, kdo tě o něco prosí, dej, a jestliže tě někdo okradl, nevymáhej to zpátky.
042	LUK	006	031	Jak chcete, aby s vámi lidé jednali, tak s nimi jednejte vy.
042	LUK	006	032	Jakou čekáte od Boha pochvalu, když milujete jen ty, kteří milují vás? To umějí lidé, kteří se na Boha neptají.
042	LUK	006	033	Jestliže jednáte dobře jen s těmi, kteří se k vám chovají slušně, jaké uznání od Boha čekáte?
042	LUK	006	034	A myslíte, že Bůh ocení, když půjčujete jenom těm, kteří vám to vždycky vrátí? Tak to přece na světě chodí, že si lidé půjčují, jenom když mají jistotu, že o nic nepřijdou. Ale vy jednejte jinak.
042	LUK	006	035	Milujte své nepřátele, konejte dobro, půjčujte a nevymáhejte zpět. Vždyť vás čeká bohatá odměna. Budete jednat jako Boží děti.
042	LUK	006	036	Vždyť Bůh je dobrý i k lidem nevděčným a zlým. Buďte tedy velkorysí jako váš Otec.
042	LUK	006	037	Nesuďte nikoho, a Bůh vás také nebude soudit. Nezavrhujte nikoho, a ani Bůh vás nezavrhne, odpouštějte, a Bůh vám také odpustí.
042	LUK	006	038	Dávejte ochotně, a Bůh vás zahrne svými dary. Bůh neskrblí, ale dává vrchovatou míru. Jak tedy odměříte lidem, tak bude odměřeno i vám.“
042	LUK	006	039	Ježíš použil také několika přirovnání: „Slepec přece nepovede slepého, vždyť by oba spadli do jámy.
042	LUK	006	040	Učedník nezná tolik jako mistr; teprve když se vyučí, může se mu podobat.
042	LUK	006	041	Proč se staráš o pilinu v oku svého bližního a polena ve svém oku si nevšímáš?
042	LUK	006	042	Jak můžeš říkat svému bratrovi: ‚Dovol, odstraním ti pilinu z oka,‘ a přehlížet poleno ve svém vlastním oku? Pokrytče, nejprve si vyčisti své vlastní oko, a teprve potom jasně uvidíš, co potřebuje tvůj bratr.
042	LUK	006	043	Štěpovaný strom nerodí plané ovoce a žádný planý strom nenese ušlechtilé ovoce.
042	LUK	006	044	Jakost stromu se pozná podle ovoce, které dává. Z trní se nesklízejí fíky ani z bodláků hrozny.
042	LUK	006	045	Člověk je schopen konat skutečné dobro jen tehdy, je-li jeho srdce plné dobra. Když je však jeho srdce naplněno zlem, šíří jenom zlo. Čím srdce naplněno, tím ústa přetékají.
042	LUK	006	046	Proč mi stále říkáte: Pane, Pane, a neděláte, co vám říkám?
042	LUK	006	047	Každý, kdo ke mně přichází a naslouchá tomu, co říkám, a řídí se podle toho, podobá se člověku, který začal stavět dům a vykopal základy hluboko ve skále. Když se přihnala povodeň, dům se ani nepohnul, protože měl dobré základy.
042	LUK	006	049	Každý, kdo mě slyší, ale neřídí se podle toho, podobá se člověku, který si vystavěl dům bez základů: dům smetla povodeň.“
042	LUK	007	001	Když Ježíš skončil kázání k lidem, šel do Kafarnaum.
042	LUK	007	002	Tam žil jeden římský důstojník, který vlastnil otroka. Velice si ho cenil, a proto těžce nesl, když otrok smrtelně onemocněl.
042	LUK	007	003	Důstojník se doslechl o Ježíšovi a poslal k němu židovské starší s prosbou, aby přišel a otroka zachránil.
042	LUK	007	004	Ti se vydali za Ježíšem a naléhali: „Ten muž si zaslouží tvou pomoc.
042	LUK	007	005	Má rád náš národ a dokonce nám dal postavit synagogu.“
042	LUK	007	006	Ježíš s nimi šel. Když už byli nedaleko jeho domu, poslal k němu důstojník své přátele se vzkazem: „Pane, neobtěžuj se tolik, nezasloužím si, abys mne poctil svou návštěvou.
042	LUK	007	007	Jako pohan jsem se ani neodvážil jít za tebou osobně. Stačí, když řekneš slovo, a můj otrok se určitě uzdraví.
042	LUK	007	008	Vždyť i já musím splnit rozkaz svých nadřízených a moji podřízení se musí zase podrobit mým povelům. Řeknu-li vojákovi: ‚Jdi!‘ tak jde, a řeknu-li druhému: ‚Přijď!‘ tak přijde. Poručím-li svému otrokovi: ‚Udělej toto!‘ tedy to udělá.“
042	LUK	007	009	Ježíš byl těmi slovy velmi udiven a řekl svým průvodcům: „S tak velkou vírou jsem se nesetkal u žádného Žida.“
042	LUK	007	010	Když se poslové vrátili do domu římského důstojníka, byl již otrok zdráv.
042	LUK	007	011	Brzy nato se Ježíš odebral do města Naim. Jeho žáci a mnozí další lidé ho doprovázeli.
042	LUK	007	012	V blízkosti městské brány potkali pohřební průvod. Jedna vdova pochovávala svého jediného syna. K pohřbu se sešlo hodně lidí.
042	LUK	007	013	Když Ježíš spatřil tu vdovu, bylo mu jí velice líto a řekl: „Neplač!“
042	LUK	007	014	Pak přistoupil blíže, dotkl se már a zastavil průvod. „Mládenče, vstaň!“ zvolal.
042	LUK	007	015	Tu se mrtvý posadil a promluvil. Tak Ježíš vrátil matce syna.
042	LUK	007	016	Počáteční zděšení okolostojících vystřídala radost a začali chválit Boha: „Velký prorok přišel mezi nás! Bůh navštívil svůj lid.“
042	LUK	007	017	Zpráva o této události se rozšířila po celém Judsku a okolí.
042	LUK	007	018	O tom všem vyprávěli učedníci Jana Křtitele svému učiteli.
042	LUK	007	019	Jan poslal dva z nich za Ježíšem, aby se zeptali: „Jsi Mesiáš, anebo máme čekat ještě někoho jiného!“
042	LUK	007	020	Když přišli s tou otázkou, Ježíš právě uzdravoval nemocné, všelijak postižené, osvobozoval spoutané duševními nemocemi, mnohým slepým vracel zrak.
042	LUK	007	022	Poslům odpověděl: „Jděte zpět k Janovi a řekněte mu, co jste viděli a slyšeli: slepí vidí, chromí chodí, hluší slyší, mrtví ožívají a těm, kteří nic nemají, nabízí Bůh podíl ve svém království.
042	LUK	007	023	Šťasten je každý, kdo mne neodmítne.“
042	LUK	007	024	Když poslové odešli, začal Ježíš mluvit ke shromážděným lidem o Janu Křtiteli: „Když jste chodili za mužem, který strávil život v pustinách, koho jste očekávali? Rákos, který se otočí podle větru?
042	LUK	007	025	Nebo jste chtěli vidět člověka v přepychových šatech? Takoví jsou jen v palácích.
042	LUK	007	026	Chtěli jste slyšet proroka? Ano, poznali jste někoho ještě většího než proroka.
042	LUK	007	027	Jan je ten, o němž je napsáno: ‚Posílám svého posla před tebou, aby ti připravil cestu.‘
042	LUK	007	028	Jan dostal nejvyšší úkol ze všech lidí: oznámit, že Kristus přichází! A přece i ten nejnepatrnější, kdo se dočkal a uvěřil, byl poctěn více než Jan.
042	LUK	007	029	Víte, že Janovi posluchači – a byli mezi nimi i lidé s všelijakou pověstí – přijali Jana jako Božího posla a dali se proto od něho pokřtít.
042	LUK	007	030	Farizejové a znalci zákona však Janův křest odmítli, protože nepochopili, že i oni potřebují Boží odpuštění.“
042	LUK	007	031	Ježíš pokračoval: „Komu se tak podobají?
042	LUK	007	032	Jsou nespokojení a náladoví jako děti, které si hrají na návsi chvíli na svatbu, chvíli na pohřeb a vzájemně si vyčítají: ‚Pískali jsme vám, a vy jste netancovali. A pak jsme vám zase smutně zpívali, a vy jste neplakali.‘
042	LUK	007	033	Když se Jan Křtitel postil a nepil víno, říkali jste, že je fanatik,
042	LUK	007	034	a když Syn člověka jí a pije, říkáte pohrdlivě: ‚Podívejte se na toho žrouta a pijana, který se přátelí i se zrádci národa a s kdejakou sebrankou.‘
042	LUK	007	035	Ale kdo přijme Boží moudrost, ten tomu porozumí.“
042	LUK	007	036	Jeden farizej pozval Ježíše na oběd. Ten přišel a stoloval s ním.
042	LUK	007	037	V tom městě žila také žena, která měla špatnou pověst. Když slyšela, že Ježíš je na návštěvě u farizeje Šimona, vzala alabastrovou nádobku s drahocenným vonným olejem a šla tam.
042	LUK	007	038	Poklekla k Ježíšovým nohám, smáčela mu je slzami, utírala svými vlasy, líbala je a potírala vonným olejem.
042	LUK	007	039	Když to viděl farizej, který Ježíše pozval, myslel si: „Kdyby to byl prorok, věděl by, co je to za ženu, a nedovolil by, aby se ho taková hříšnice vůbec dotkla.“
042	LUK	007	040	Tu ho Ježíš oslovil: „Rád bych se tě, Šimone, na něco zeptal.“ „Prosím, jen mluv,“ řekl Šimon.
042	LUK	007	041	„Jeden věřitel měl dva dlužníky. První mu byl dlužen pět set stříbrných, druhý padesát.
042	LUK	007	042	Když však ani jeden z nich nemohl zaplatit, věřitel odpustil dluh oběma. Co myslíš, který z nich ho bude mít víc rád?“
042	LUK	007	043	Šimon odpověděl: „Mám za to, že ten, kterému více prominul.“ „Správně,“ řekl Ježíš.
042	LUK	007	044	Pak ukázal na ženu u svých nohou a pověděl Šimonovi: „Podívej se na tu ženu. Přišel jsem do tvého domu a ty jsi mi nedal umýt nohy, jak je zvykem; tato žena mi je umyla svými slzami a vytřela svými vlasy.
042	LUK	007	045	Na uvítanou jsi mne jako hostitel nepolíbil, ale tato žena mi nepřestává líbat nohy.
042	LUK	007	046	Nepotřel jsi mi hlavu olejem, ale tato žena nelitovala drahocenného oleje na mé nohy.
042	LUK	007	047	Je to jako s těmi dlužníky: velký hřích je jí odpuštěn a to se projevuje na lásce, kterou mi prokazuje. Kdo si myslí, že odpuštění nepotřebuje, pak málo miluje.“
042	LUK	007	048	Potom se obrátil k ženě: „Tvoje hříchy jsou ti odpuštěny.“
042	LUK	007	049	Když si ostatní hosté říkali mezi sebou: „Co je to za člověka, že si troufá odpouštět hříchy?“
042	LUK	007	050	uklidnil ji: „Tvoje víra tě zachránila, jdi pokojně domů.“
042	LUK	008	001	Potom Ježíš chodil od města k městu, od vesnice k vesnici a všude kázal radostnou zvěst, že Boží království přichází. Doprovázelo ho jeho dvanáct učedníků
042	LUK	008	002	a některé ženy, které zbavil démonů a uzdravil z různých nemocí. Byly to: Marie Magdaléna, kterou osvobodil od naprosté posedlosti,
042	LUK	008	003	Jana – žena Herodova správce Chuzy, Zuzana a mnohé jiné, které je ze svých prostředků podporovaly.
042	LUK	008	004	Jednou se okolo Ježíše shromáždilo mnoho lidí ze všech koutů. Vyprávěl jim toto podobenství:
042	LUK	008	005	„Vyšel rolník na pole, aby rozséval. Jak rozséval, padlo některé zrno na cestu, kde je buď zašlapali lidé, nebo sezobali ptáci.
042	LUK	008	006	Jiné padlo na skalnatou půdu. Vyklíčilo sice, ale pro nedostatek vláhy uschlo.
042	LUK	008	007	I do trní některé zapadlo, trní je však přerostlo a udusilo.
042	LUK	008	008	Pouze v připravené půdě se zrno trvale uchytilo a vyhnalo do plných klasů, v jakých bývá i na sto zrnek.“ Když dovyprávěl, řekl: „Slyšeli jste – přemýšlejte!“
042	LUK	008	009	Později se ho učedníci ptali, co to podobenství znamená.
042	LUK	008	010	Ježíš odpověděl: „Bůh vám dopřává, abyste porozuměli jeho záměrům se světem. Ostatním jsou dána podobenství: vidí, a přece mnozí nic nepoznají, slyší, a nakonec většinou nepochopí nic.
042	LUK	008	011	Tomu podobenství je třeba rozumět takto: Zrno je Boží řeč k lidem.
042	LUK	008	012	U mnohých se mu daří tak jako zrnu, které padlo na cestu. Ti Boží slovo vyslechnou, a pak přichází ďábel a to, co slyšeli, jim ze srdce sebere, jen aby neuvěřili a nebyli zachráněni.
042	LUK	008	013	U těch druhých se daří slovu jako zrnu, které padlo na skalnatou půdu. Ti Boží slovo vyslechnou, radostně je přijmou, ale nedovolí, aby v jejich životě zapustilo kořeny. Nějakou dobu vydrží věřit, ale když přijdou zkoušky, odpadnou.
042	LUK	008	014	U jiných je to jako se zrnem, které padlo do trní. Ti rozumějí Božímu slovu, ale nedozraje v nich a nepřinese užitek; každodenní starosti, snaha něco vlastnit a honba za požitky je udusí.
042	LUK	008	015	A konečně u některých je to jako se zrnem, které padlo do úrodné půdy. Ti slyší rádi Boží slovo, opatrují je v připraveném srdci a upřímně mu věří. Ti pak přinášejí trvalý užitek.
042	LUK	008	016	Nikdo nerozsvěcuje svíci proto, aby ji přikryl nádobou nebo strčil pod postel, ale proto, aby ji postavil na svícen. Jenom tak posvítí na cestu těm, kdo vcházejí.
042	LUK	008	017	Všechno, co je skryté, bude jednou vyneseno na světlo a vše, co se úzkostlivě tají, vyjde najevo.
042	LUK	008	018	Zamyslete se nad tím, jak nasloucháte Božímu slovu! Kdo je bere vážně, porozumí víc a víc, ale kdo je bere na lehkou váhu, přijde nakonec i o to, co si myslí, že má!“
042	LUK	008	019	Ježíšova matka a jeho bratři pro něj přišli, ale nemohli se k němu dostat pro nával lidí.
042	LUK	008	020	Lidé mu oznámili: „Tvoje matka a tvoji bratři stojí venku a chtějí ti něco říci.“
042	LUK	008	021	Ježíš jim odpověděl: „Moje matka a moji bratři jsou ti, kteří slyší Boží slovo a řídí se podle něho.“
042	LUK	008	022	Jednoho dne nastoupil Ježíš se svými učedníky na loď a řekl jim: „Přeplavíme se na druhý břeh jezera.“
042	LUK	008	023	Cestou usnul. Vtom se na jezero přihnala větrná bouře. Vlny se vysoko zvedaly, loď se plnila vodou a hrozilo, že se potopí.
042	LUK	008	024	Učedníci Ježíše vzbudili a volali: „Pane, Pane, utopíme se!“ Ježíš vstal, poručil větru a utišil vlny.
042	LUK	008	025	V nastalém tichu se zeptal učedníků: „Kde zůstala vaše víra?“ Byli celí vyděšení a udivení a říkali si mezi sebou: „Kdo to jen může být, že ho i vítr a vlny poslouchají?“
042	LUK	008	026	Plavili se dále do gerasenského kraje, který leží na protějším břehu než Galilea.
042	LUK	008	027	Sotva Ježíš vystoupil na břeh, přiběhl k němu muž z Gerasy, posedlý démony. Již delší dobu pobíhal nahý, potloukal se bez domova a přespával v prázdných skalních hrobech.
042	LUK	008	028	Když uviděl Ježíše, zaječel, vrhl se před ním na zem a křičel: „Co ode mne chceš, Ježíši, synu Nejvyššího Boha? Nech mne na pokoji!“
042	LUK	008	029	Ježíš přikázal démonu, aby toho muže opustil; záchvaty jej totiž týraly už dlouhou dobu. Lidé ho svazovali na rukou řetězy, na nohy mu nasazovali okovy, ale on měl takovou sílu, že všechno zpřetrhal. Pak se skrýval v pustinách.
042	LUK	008	030	Ježíš se ho zeptal: „Kdo vlastně jsi?“ On odpověděl: „Nás je spousta.“ Byl totiž posedlý mnoha démony.
042	LUK	008	031	Nešťastník teď za ně prosil Ježíše, aby je úplně nezničil.
042	LUK	008	032	Vybrali si stádo vepřů, které se páslo nedaleko na stráni. Když Ježíš dovolil,
042	LUK	008	033	démoni opustili muže a zmocnili se vepřů. Stádo se splašilo a hnalo se po srázu rovnou do jezera, kde utonulo.
042	LUK	008	034	Když to viděli pasáci vepřů, utekli a ve městě i na vesnicích vyprávěli, co se stalo.
042	LUK	008	035	Lidé se chtěli na vlastní oči přesvědčit a přišli k Ježíši. U jeho nohou seděl onen muž uzdravený a oblečený, Bylo na něm jasně znát, že má zdravý rozum. Nejvíce lidmi otřáslo vyprávění očitých svědků, jakým způsobem byl ten člověk uzdraven.
042	LUK	008	037	Zmocnil se jich takový strach, že prosili Ježíše, aby jejich krajinu opustil. A tak vstoupil na loď a plavil se zpět.
042	LUK	008	038	Muž, kterého Ježíš uzdravil, prosil, aby ho vzal s sebou. Ježíš odmítl a rozloučil se s ním se slovy:
042	LUK	008	039	„Jdi domů a vypravuj, jak veliké věci s tebou Bůh učinil.“ Muž poslechl, odešel a všude vyprávěl, jaké dobrodiní mu Ježíš prokázal.
042	LUK	008	040	Na druhém břehu zatím čekal na Ježíšův návrat zástup lidí.
042	LUK	008	041	Byl mezi nimi také představený synagogy Jairus. Padl Ježíšovi k nohám a prosil, aby šel k němu,
042	LUK	008	042	že jeho jediná, dvanáctiletá dcerka umírá. Cestou se na Ježíše tlačili lidé ze všech stran.
042	LUK	008	043	Byla tam i jedna žena, která již dvanáct let trpěla krvácením, a ačkoliv nechala u lékařů již celé své jmění, nikomu se nepodařilo ji uzdravit.
042	LUK	008	044	Ta se zezadu dotkla třásní Ježíšova pláště a hned ucítila, že její nemoc přestala.
042	LUK	008	045	Ježíš se zeptal: „Kdo se mne to dotkl?“ Nikdo se nepřiznával a Petr řekl: „Pane, vždyť je kolem tebe tolik lidí a ti se na tebe tlačí.“
042	LUK	008	046	Ježíš na tom však trval: „Někdo se mne úmyslně dotkl, pocítil jsem, že ze mne vyšla síla.“
042	LUK	008	047	Když žena viděla, že se to nedá tajit, přišla celá rozechvělá k Ježíši a padla na kolena. Přede všemi lidmi mu vyprávěla, proč se ho dotkla a že se v tom okamžiku uzdravila.
042	LUK	008	048	Ježíš jí řekl: „Tvoje víra tě uzdravila. Jdi pokojně domů.“
042	LUK	008	049	Zatímco Ježíš mluvil, přišel kdosi k Jairovi a sděloval mu: „Tvoje dcera zemřela, už Ježíše neobtěžuj.“
042	LUK	008	050	Ježíš to slyšel a řekl: „Neboj se, jen věř a tvoje dcerka bude zachráněna.“
042	LUK	008	051	Když došli k Jairovu domu, vzal s sebou Ježíš dovnitř jen Petra, Jana, Jakuba a rodiče dívenky.
042	LUK	008	052	Tam už nad ní všichni plakali a naříkali. Ježíš řekl: „Neplačte, vždyť neumřela, ale spí.“
042	LUK	008	053	Hořce se mu vysmáli, protože věděli, že dívka skutečně zemřela. Ježíš všechny poslal ven,
042	LUK	008	054	vzal ji za ruku a zvolal: „Dítě, vstaň!“
042	LUK	008	055	A ona hned začala dýchat a vstala. Nařídil, aby jí dali něco k jídlu.
042	LUK	008	056	Rodičů se zmocnil úžas a radost. Ježíš jim však nařídil, aby nikomu nevyprávěli, co se stalo.
042	LUK	009	001	Ježíš svolal svých dvanáct učedníků a dal jim moc nad všemi démony a nemocemi.
042	LUK	009	002	Poslal je, aby uzdravovali a oznamovali, že Boží království je zde.
042	LUK	009	003	Řekl jim: „Nic si s sebou na cestu neberte, ani hůl, ani mošnu, ani chléb, ani peníze, ani náhradní šaty.
042	LUK	009	004	Kde vám poskytnou přístřeší, tam nějakou dobu zůstaňte a odtamtud vycházejte ke svým úkolům.
042	LUK	009	005	Jestliže vás někde nepřijmou, nevnucujte se, odejděte a setřeste před nimi i prach se svých opánků, abyste je tak varovali před Božím hněvem.“
042	LUK	009	006	Učedníci se vypravili na cestu a chodili od vesnice k vesnici. Všude kázali radostnou zvěst o spáse a uzdravovali.
042	LUK	009	007	Všechno, co Ježíš kázal a činil, se doneslo až k vladaři Galileje Herodovi. Nevěděl dobře, co si o tom má myslet. Někteří tvrdili, že to Jan Křtitel, kterého dal Herodes popravit, vstal z mrtvých.
042	LUK	009	008	Jiní se domnívali, že se znovu ukázal prorok Elijáš, další usuzovali, že vstal z mrtvých některý ze starých proroků.
042	LUK	009	009	Herodes říkal: „Jana Křtitele jsem přece dal popravit, kdo je tedy ten muž, o kterém slyším tak zvláštní věci?“ Proto si velice přál Ježíše poznat.
042	LUK	009	010	Učedníci se vrátili k Ježíšovi a vypravovali mu o všem, co vykonali. Odebral se s nimi na odlehlé místo v okolí města Betsaidy.
042	LUK	009	011	Jakmile se však lidé dozvěděli, kam šel, vypravili se za ním. Ježíš je neodmítl, ale znovu kázal o Božím království a uzdravoval ty, kteří to potřebovali.
042	LUK	009	012	Začalo se stmívat. Učedníci za ním přišli a říkali: „Propusť už lidi, ať se mohou rozejít do okolních vesnic a dvorců, aby si sehnali něco k jídlu a mohli tam přenocovat; tady v té pustině nic neseženou.“
042	LUK	009	013	Ježíš jim řekl: „Tak jim dejte najíst vy.“ Podivili se: „My? Vždyť máme jen pět chlebů a dvě ryby a jen mužů je tu asi pět tisíc. Ledaže bychom my sami šli a něco pro ně nakoupili.“ Ježíš nato řekl svým učedníkům: „Rozsaďte je do skupin asi po padesáti.“
042	LUK	009	015	Tak se stalo.
042	LUK	009	016	Potom vzal Ježíš těch pět chlebů a ty dvě ryby a poděkoval za ně Bohu. Pak lámal ty pokrmy a podával svým učedníkům, aby je předkládali lidem.
042	LUK	009	017	Všichni se dosyta najedli. Nakonec učedníci ještě sesbírali dvanáct košů zbytků.
042	LUK	009	018	Jednou se Ježíš odebral se svými učedníky na odlehlé místo k modlitbám. Otázal se jich: „Za koho mě vlastně lidé považují?“
042	LUK	009	019	Odpověděli mu: „Někteří za Jana Křtitele, jiní za Elijáše, anebo za některého z dávných proroků, který vstal z mrtvých.“
042	LUK	009	020	A tu jim Ježíš položil přímou otázku. „A za koho mě máte vy?“ Petr odpověděl: „Ty jsi ten Boží Syn, Mesiáš.“
042	LUK	009	021	Ježíš svým učedníkům kladl na srdce, aby o tom zatím nehovořili.
042	LUK	009	022	A dodal: „Syn člověka musí ještě mnoho vytrpět. Starší, přední kněží a učitelé zákona ho odsoudí, bude zabit, ale třetí den vstane z mrtvých.“
042	LUK	009	023	Všem pak řekl: „Kdo chceš jít za mnou, přestaň myslet na sebe, den za dnem nes svůj kříž a následuj mne.
042	LUK	009	024	Kdo chce žít podle sebe, promarní svůj život, ale kdo mi svěří celý svůj život, zachrání ho pro věčnost.
042	LUK	009	025	Co by z toho člověk měl, kdyby získal třeba celý svět, ale prohrál věčnost?
042	LUK	009	026	Kdo se ke mně nezná a za má slova se stydí, za toho se budu jednou stydět i já, až znovu přijdu v plné slávě Boha Otce a v doprovodu andělů.
042	LUK	009	027	Můžete se spolehnout, že někteří z vás nezemřou dříve, dokud neuvidí rozmach Božího království na zemi.“
042	LUK	009	028	Asi za týden po této rozmluvě vystoupil Ježíš s Petrem, Jakubem a Janem na jednu horu, aby se tam modlil.
042	LUK	009	029	Během modlitby se proměnil výraz Ježíšovy tváře a také jeho šat oslnivě zbělel.
042	LUK	009	030	Pojednou se tam objevili dva muži nadzemského vzhledu – byl to Mojžíš a Elijáš. Hovořili s Ježíšem o událostech, které ho čekají v Jeruzalémě – o závěru jeho pozemského života a jeho odchodu k Otci.
042	LUK	009	032	Petra a jeho druhy však přemohl spánek. Když procitli, uviděli Ježíše zářícího nebeským jasem a ty dva muže vedle něho.
042	LUK	009	033	Když se pak proroci chtěli vzdálit, řekl Petr Ježíšovi: „Jak je nám tu dobře, Pane! Co kdybychom tu postavili tři přístřešky: jeden tobě, jeden Mojžíšovi a jeden Elijášovi?“ Nevěděl dobře, co mluví.
042	LUK	009	034	Ještě to ani nedořekl, když je zahalil oblak. To je naplnilo bázní.
042	LUK	009	035	Z oblaku se ozval hlas: „Toto je můj vyvolený Syn, toho poslouchejte!“
042	LUK	009	036	Po tom všem zůstal na hoře Ježíš zase jen se svými učedníky. O tom, co zde učedníci prožili, zatím nikomu nevyprávěli.
042	LUK	009	037	Když příštího dne sestupovali z hory, vyšel jim naproti velký zástup lidí.
042	LUK	009	038	Z davu začal na Ježíše volat jeden muž: „Pane, prosím tě, ujmi se mého syna. Mám jen jeho.
042	LUK	009	039	Zmocňuje se ho démon, můj syn pak křičí, u úst má pěnu a je celý zkroucený. Ten záchvat trvá dlouho a nesnadno ho přechází, strašně ho to týrá.
042	LUK	009	040	Prosil jsem tvoje učedníky, aby mi syna uzdravili, ale nepodařilo se jim to.“
042	LUK	009	041	Ježíš na to řekl: „Vy ale napínáte moji trpělivost. Jak dlouho vám to bude ještě trvat než uvěříte? Přiveď sem svého syna!“
042	LUK	009	042	Než však k němu chlapec došel, padl k zemi v novém záchvatu. Ježíš démona vyhnal, chlapce uzdravil a předal ho otci.
042	LUK	009	043	Všichni byli tím jasným projevem Boží moci ohromeni. Lidé se ještě obdivovali Ježíšovu skutku, ale on se obrátil na své učedníky:
042	LUK	009	044	„Teď mne obdivují, ale uvidíte, co se mnou jednou provedou.“
042	LUK	009	045	To ovšem učedníci tenkrát nechápali, ale neodvážili se ho zeptat.
042	LUK	009	046	Jednou se učedníci začali dohadovat, kdo z nich je nejvýznamnější.
042	LUK	009	047	Ježíš to postřehl, postavil před ně dítě a
042	LUK	009	048	řekl: „Podle toho, jak se chováte k nejmenším, se dá usoudit, jaký vztah máte ke mně, a tak ukazujete svůj postoj k Bohu, který mne poslal. Ten nejpokornější mezi vámi je v Božích očích největší.“
042	LUK	009	049	Ještě se ozval Jan: „Pane, viděli jsme člověka, který ve tvém jménu vyháněl démony. Snažili jsme se mu v tom zabránit, protože s námi nechodí.“
042	LUK	009	050	Ježíš odpověděl: „Jen ho nechte, kdo není proti nám, je s námi.“
042	LUK	009	051	Přiblížil se čas, kdy měl Ježíš zemřít, a tak nastoupit cestu vzhůru k Bohu. Uvědomil si, že proto musí do Jeruzaléma.
042	LUK	009	052	Na cestě přes samařské území poslal napřed učedníky, aby vyjednali nocleh v jedné vesnici.
042	LUK	009	053	Tamní obyvatelé však Židy a Jeruzalém nenáviděli a nepřijali tedy Ježíše.
042	LUK	009	054	Jakuba a Jana to rozhněvalo a řekli: „Pane, nemáme na ně svolat oheň z nebe, jako to kdysi udělal Elijáš? Ať ta vesnice shoří!“
042	LUK	009	055	Ježíš to rozhodně odmítl: „Jak vás může něco takového napadnout? Jako byste ani nebyli moji učedníci.
042	LUK	009	056	Syn člověka přece nepřišel lidské životy mařit, ale zachraňovat.“ Šli tedy do jiné vesnice.
042	LUK	009	057	Cestou mu řekl jeden muž: „Pane, jsem připraven tě kamkoliv následovat.“
042	LUK	009	058	Ježíš ho však upozornil: „Lišky mají své nory, ptáci hnízda, ale já často nevím, kam se večer uložím.“
042	LUK	009	059	Jiného muže vyzval: „Pojď se mnou!“ Ale on váhal a vymlouval se: „Dovol mi nejprve pochovat mého otce.“
042	LUK	009	060	Ježíš řekl: „Poslední službu mrtvým může vykonat kdokoliv, ale ty neotálej a kaž o Božím království, o záchraně člověka pro věčnost.“
042	LUK	009	061	A ještě jiný řekl Ježíši: „Chci jít s tebou, ale dovol, abych se nejprve doma pořádně rozloučil.“
042	LUK	009	062	Ježíš mu řekl: „Chce-li oráč vyorat rovnou brázdu, nemůže se ohlížet nazpátek. Kdo není ochoten jít hned, není způsobilý pro Boží království.“
042	LUK	010	001	Ježíš vybral ještě jiných sedmdesát svých následovníků a poslal je ve dvojicích napřed do míst, která chtěl později sám navštívit.
042	LUK	010	002	Řekl jim: „Úroda je bohatá, ale ženců je málo. Proste Boha, ať pošle dělníky na svoji sklizeň.
042	LUK	010	003	Jděte! Posílám vás jako ovce mezi vlky.
042	LUK	010	004	Neberte s sebou žádnou peněženku, ani mošnu, ani náhradní obuv. Nemarněte čas zbytečným povídáním.
042	LUK	010	005	Do kteréhokoliv domu vejdete, pozdravte je přáním pokoje.
042	LUK	010	006	Přijmou-li vás přátelsky, usídlí se skutečně v tom domě pokoj, který jste jim přáli. Odmítnou-li vás, vám pokoj zůstane, a oni ho budou postrádat.
042	LUK	010	007	Tam, kde vás přijmou, zůstaňte potřebnou dobu a nerozpakujte se přijmout jejich pohostinnost, protože dělník má právo na svou mzdu.
042	LUK	010	009	V tom místě uzdravujte nemocné a hlásejte, že docela nablízku je Boží moc a milosrdenství, že Kristus je zde.
042	LUK	010	010	Tam, kde vás nepřijmou, vyjděte do ulic a řekněte:
042	LUK	010	011	‚Nechceme od vás nic, i ten váš prach setřásáme ze svých nohou. Vezměte však na vědomí, že i k vám přichází Kristus, a protože ho odmítáte, čeká vás Boží soud.
042	LUK	010	012	Budete na tom hůř než lidé ze Sodomy, kteří neměli takovou příležitost jako vy.‘“
042	LUK	010	013	Pak Ježíš začal hovořit o galilejských městech, kde mu tak mnozí neuvěřili: „Běda ti, Korozaim, běda ti, Betsaido!
042	LUK	010	014	Kdyby se v pohanských městech Týru a Sidónu děly takové zázraky jako u vás, dávno by činili pokání ze všeho zlého, kterého se kdy dopustili. A tak Týru a Sidónu bude v den posledního soudu snesitelněji než vám.
042	LUK	010	015	Poroste až do nebe tvá pýcha, Kafarnaum? Tvůj pád bude veliký!“
042	LUK	010	016	Potom učedníkům ještě dodal: „Kdo vám bude naslouchat, naslouchá mně, kdo vámi pohrdne, pohrdá i mnou. A kdo mne odmítne, odmítne toho, který mne poslal – samého Boha!“
042	LUK	010	017	Později se těch sedmdesát učedníků vrátilo s radostnými zprávami: „Pane, dařilo se nám vyhnat i démony, když jsme vyslovili tvé jméno.“
042	LUK	010	018	Ježíš řekl: „Mám před očima satanovu konečnou porážku.
042	LUK	010	019	Už teď vám dávám moc zašlapávat síly tohoto nepřítele, jako když člověk hubí jedovaté hady a štíry. Nebojte se jich, neuškodí vám.
042	LUK	010	020	Z toho se však neradujte, že se vám mocnosti zla podrobují, ale radujte se, že vaše jména jsou zapsána v nebi.“
042	LUK	010	021	Boží Duch naplnil Ježíše v té chvíli velkou radostí, takže se modlil: „Děkuji ti, Otče, Pane nebe i země, že jsi skryl před učenými a rozumáři tyto skutečnosti a odkrýváš je dětsky prostým lidem. Ano, Otče, tak se ti to líbí.
042	LUK	010	022	Všechno jsi mi svěřil; jen ty víš, kdo jsem já, a já vím, kdo jsi ty. Nikdo není schopen tě pochopit, pokud mu to neobjasním.“
042	LUK	010	023	Pak se obrátil na své učedníky a řekl jim: „Radujte se, že to všechno smíte vidět na vlastní oči.
042	LUK	010	024	Mnozí proroci a králové si přáli vidět a slyšet, co vy teď spoluprožíváte, ale nebylo jim to dáno.“
042	LUK	010	025	Jeden z učitelů zákona chtěl přivést Ježíše do úzkých a zeptal se ho: „Mistře, co mám dělat, abych si zajistil věčný život?“
042	LUK	010	026	Ježíš mu odpověděl otázkou: „Co o tom říká Mojžíšův zákon? Co tam čteš?“
042	LUK	010	027	Muž na to uvedl slova ze zákona: „Miluj Pána Boha z celého srdce, z celé duše, vší silou a celým rozumem a svého bližního miluj tak, jako miluješ sebe.“
042	LUK	010	028	„Správně,“ řekl Ježíš, „řiď se podle toho a přijdeš do nebe.“
042	LUK	010	029	Učitel zákona se však nechtěl tak lehce vzdát, a proto se ještě zeptal. „Ale kdo je můj bližní?“
042	LUK	010	030	Na to mu Ježíš vyprávěl následující příběh: „Jeden muž se vydal z Jeruzaléma do Jericha. Cestou ho přepadli lupiči, okradli, zbili a polomrtvého nechali ležet.
042	LUK	010	031	Šel kolem kněz, uviděl zraněného, ale vyhnul se mu.
042	LUK	010	032	I jeden chrámový sluha šel okolo, ale ani ten mu neposkytl pomoc.
042	LUK	010	033	Nakonec přišel jeden muž ze Samaří. Když uviděl zraněného, bylo mu ho líto.
042	LUK	010	034	Zapomněl na starou nenávist mezi Židy a Samařany, ošetřil přepadeného a ovázal mu rány. Pak ho posadil na svého mezka, zavezl do hostince a tam o něho pečoval.
042	LUK	010	035	Druhého dne dal hostinskému dva stříbrňáky s prosbou: ‚Věnuj mu potřebnou péči, a kdyby tě to stálo víc, než jsem ti dal, vyrovnám se s tebou, až pojedu zpátky.‘“
042	LUK	010	036	„Co myslíš,“ zeptal se Ježíš, „který z těch tří se zachoval k tomu přepadenému jako bližní?“
042	LUK	010	037	Učitel zákona odpověděl: „Ten, který mu pomohl.“ Ježíš na to řekl: „Jdi a jednej také tak.“
042	LUK	010	038	Ježíš s učedníky pokračoval v cestě. V jedné vesnici je do svého domu pozvala žena jménem Marta.
042	LUK	010	039	Její sestra Marie se posadila a pozorně naslouchala Ježíšovým slovům.
042	LUK	010	040	Marta měla zatím plné ruce práce s pohoštěním. Za chvíli přišla k Ježíšovi s výčitkou: „Pane, nevidíš, co mám práce, a že Marie si jen tak sedí? Pošli ji, ať mi pomůže!“
042	LUK	010	041	Ježíš jí odpověděl: „Milá Marto, ty se moc staráš a příliš se namáháš pro věci, které za to nestojí.
042	LUK	010	042	Člověk potřebuje jen málo. Doopravdy vlastně jen jedno. Marie to pochopila a to jí nikdo nevezme.“
042	LUK	011	001	Jednou se Ježíš opět modlil o samotě. Když skončil, požádal ho jeden z učedníků: „Pane, nauč nás, jak se máme modlit. Jan Křtitel tomu své učedníky také učil.“
042	LUK	011	002	Ježíš mu vyhověl: „Když se modlíte, říkejte: Náš nebeský Otče, vzdáváme čest tvému svatému jménu. Ujmi se vlády, ať se děje všechno podle tvé vůle jak v nebi, tak i na zemi.
042	LUK	011	003	Dej nám chléb i dnes
042	LUK	011	004	a odpusť nám naše provinění, tak jako my odpouštíme těm, kteří nám ubližují. Chraň nás před pokušením a vysvoboď nás z moci zlého. Amen.“
042	LUK	011	005	Dále řekl svým učedníkům: „Představte si, že někdo z vás má přítele a o půlnoci u něj zaklepe se žádostí: ‚Prosím tě, půjč mi tři chleby,
042	LUK	011	006	dostal jsem nenadálou návštěvu a nemám jí co podat k jídlu.‘
042	LUK	011	007	Přítel neotevře a nevlídně odpoví: ‚Dej mi pokoj! Nevidíš, že je zamčeno, všichni jsme v posteli a děti spí? Teď ti přece nebudu něco dávat!‘
042	LUK	011	008	Napřed odmítá, ale nakonec určitě vyhoví, když se žádající nenechá odradit, ale buší a vytrvale prosí.
042	LUK	011	009	Podobně je tomu i s modlitbami. Proste vytrvale, a bude vám dáno, hledejte bez přestání, a naleznete, tlucte znovu a znovu, a bude vám otevřeno.
042	LUK	011	010	Protože, kdo prosí, obdrží; kdo hledá, nalezne; kdo klepe, bude mu otevřeno.
042	LUK	011	011	Je snad mezi vámi takový otec, který by dal svému synovi kámen, kdyby prosil o chléb, nebo by mu dal hada, kdyby prosil o rybu,
042	LUK	011	012	či snad jedovatého štíra místo vajec?
042	LUK	011	013	Vy, hříšní lidé, nikdy nedáte dětem, co by jim uškodilo. Tím spíše váš nebeský Otec vyslyší vaše vytrvalé modlitby. Usměrní vaše přání a dá to, co vám skutečně prospívá.“
042	LUK	011	014	Jednou Ježíš vysvobodil člověka ze zajetí němoty. Když lidé slyšeli, že němý mluví, divili se.
042	LUK	011	015	Někteří však říkali: „To máte tak: Zlí duchové ho poslouchají, protože mu kníže démonů propůjčil moc.“
042	LUK	011	016	Jiní ho chtěli vyzkoušet a žádali ho, aby nějak prokázal svoje spojení s Bohem.
042	LUK	011	017	Ježíš však věděl, oč jim jde, a proto řekl: „Stát, v němž zuří občanská válka, je v nebezpečí zániku, a jsou-li v rodině neustálé hádky, nemá daleko k rozpadu.
042	LUK	011	018	Podle vás tedy bojuje satan sám proti sobě.
042	LUK	011	019	Říkáte, že vyháním démony mocí satana. Ale co vaši léčitelé? Jakou mocí oni přemáhají nemoci? Na nich si ověřte, jak mne nesmyslně obviňujete.
042	LUK	011	020	Jestliže však skrze mne pracuje Boží ruka, buďte si jisti, že k vám už přišlo Boží království.
042	LUK	011	021	Střeží-li nějaký statný, dobře ozbrojený muž svůj majetek, nemůže se mu nic stát,
042	LUK	011	022	ledaže by přišel někdo silnější, odzbrojil ho a majetku se zmocnil.
042	LUK	011	023	Kdo není se mnou, je proti mně. Kdo mi nepomáhá, maří moji práci.
042	LUK	011	024	Když se člověk rozhodne skončit se špatným životem, opouští ho vlastně duch nečistoty. Ten hledá jiný předmět svého zájmu. Když se mu to nedaří, vrací se k člověku, kterého musel opustit.
042	LUK	011	025	Vidí-li, že dům – srdce toho člověka – je sice čistý, vyzdobený, ale prázdný,
042	LUK	011	026	pozve si sedm jiných společníků, horších než je sám, a usídlí se tam. S takovým člověkem je to pak horší než na začátku.“
042	LUK	011	027	Když domluvil, jedna žena zvolala: „Šťastná ta žena, která tě porodila a odkojila.“
042	LUK	011	028	Ježíš na to řekl: „Šťastnější jsou ti, kteří slyší Boží slovo a žijí podle něho.“
042	LUK	011	029	Lidé se scházeli u Ježíše a on k nim začal mluvit: „Jak jsou dnešní lidé zaslepení! Domáhají se na Bohu nějakého důkazu, ale nedostanou ho.
042	LUK	011	030	Ninivští neviděli od Jonáše žádné zázraky, ale uvěřili, že jeho ústy mluví Bůh. Tak i já mám být pro vás dostatečným důkazem.
042	LUK	011	031	Královna ze Sáby neváhala podniknout dalekou cestu, aby poznala Šalomounovu moudrost. A proto ona bude jednou soudit tuto generaci pro lhostejnost, se kterou se staví k moudrosti, jež převyšuje moudrost Šalomounovu.
042	LUK	011	032	A tak v den posledního soudu obyvatele Ninive obviní lidi dnešní doby, protože oni tenkrát litovali svých zlých činů, když jim Jonáš kázal, a tady je přece kdosi větší, než byl Jonáš.
042	LUK	011	033	Žádný nerozsvítí lampu proto, aby ji strčil do kouta anebo pod kbelík, ale postaví ji tak, aby všem, kdo chtějí vejít, svítila.
042	LUK	011	034	Světlo vstupuje do člověka okem. Je-li oko zdravé a čisté, pronikne světlo do celé bytosti; je-li zalepené špínou, je celý člověk ve tmě.
042	LUK	011	035	Dej tedy pozor, aby to světlo, které jsi už obdržel, nebylo zastíněno.
042	LUK	011	036	Budeš-li naplněn vnitřním světlem a nebude-li v tobě žádného tmavého koutu, pak celý tvůj život bude svítit, jako bys stál v plné záři lampy.“
042	LUK	011	037	Když Ježíš domluvil, pozval ho jeden farizej k sobě na oběd. Ježíš přišel a posadil se za stůl. Vynechal obřadné omytí rukou a to nemile překvapilo hostitele.
042	LUK	011	039	Ježíš mu řekl: „Vy, farizejové, omýváte nádobí jen zvenku a vnitřku si nehledíte. A právě tak přes všechno obřadné mytí je vaše nitro plné hrabivosti a špatnosti.
042	LUK	011	040	Vy zaslepenci! Bohu Stvořiteli patříme se vším, co jsme i co máme.
042	LUK	011	041	Chudým dejte všechno, co máte v mísách, a pak i na vás bude všechno čisté.
042	LUK	011	042	Běda vám, farizejové! Pečlivě odvádíte desátý díl ze všeho, i z máty, heřmánku a každého koření, ale nejednáte spravedlivě a podle lásky k Bohu. Je pěkné, že odvádíte desátky, ale to hlavní byste neměli zanedbávat.
042	LUK	011	043	Běda vám, farizejové! Vyhledáváte čestná místa v synagogách a vyžadujete, aby vás lidé na ulicích uctivě zdravili.
042	LUK	011	044	Jste jako místo, kde je tajně zakopaná mrtvola. Lidé tam klidně chodí a nevědí, jak nakažlivá hniloba se tam skrývá.“
042	LUK	011	045	Ozval se jeden z učitelů zákona: „Mistře, to, co tu říkáš, uráží i nás.“
042	LUK	011	046	Ježíš odpověděl: „Však ani s vámi zákoníky to není lepší. Nakládáte lidem víc, než mohou unést, ale sami s tím nehnete ani prstem.
042	LUK	011	047	Běda vám! Stavíte sice pomníky prorokům, které zabili vaši otcové, ale od svých předků se nijak nelišíte. Bůh ve své prozřetelnosti věděl, že budete pronásledovat a zabíjet jeho proroky a posly.
042	LUK	011	050	Na hlavu této generace padne vina za prolitou krev všech Božích mužů od Ábela až po posledního mučedníka pro Boží věc. Říkám vám, že vaše generace na sebe svolá trest.
042	LUK	011	052	Běda vám, učitelům zákona! Skryli jste klíč, kterým lze otevřít dveře pravého poznání. Sami jste nevešli a překážíte těm, kdo by vejít chtěli.“
042	LUK	011	053	Když domluvil, začali na něj farizejové a učitelé zákona zle dotírat a kladli mu záludné otázky,
042	LUK	011	054	aby ho pro nějaký výrok mohli obžalovat.
042	LUK	012	001	Mezitím se shromáždily tisíce lidí. Bylo jich tolik, že se málem ušlapali. Ježíš však nejprve promluvil ke svým učedníkům: „Varujte se pokrytectví farizejů. Je jako kvas, který snadno pronikne těsto.
042	LUK	012	002	Nic se nedá navždy zatajit.
042	LUK	012	003	Všechno, co jste si řekli za tmy, bude jednou řečeno na denním světle. A co jste si šeptali za zavřenými dveřmi, bude voláno ze střech.
042	LUK	012	004	Jako přátelům vám radím: nebojte se těch, kteří mohou zabít jen tělo, ale víc vám udělat nemohou.
042	LUK	012	005	Jen toho se bojte, kdo má moc ukončit nejen časný život, ale rozhodnout i o vaší věčnosti: Boha mějte v úctě!
042	LUK	012	006	Jakou cenu má vrabec na vašem trhu? Pár haléřů. Vidíte, a ani na jednoho z nich Bůh nezapomene. Jak by tedy mohl zapomenout na vás?
042	LUK	012	007	On ví i to, kolik máte vlasů na hlavě. Proto se nebojte, vás si Bůh váží daleko víc než mnoha vrabců dohromady.
042	LUK	012	008	Říkám vám, kdo se ke mně hlásí před lidmi, toho jako Syn člověka zastoupím na posledním soudu.
042	LUK	012	009	Kdo mě však před lidmi zapře, k tomu se hlásit nebudu.
042	LUK	012	010	Kdo urazí Syna člověka, tomu může být odpuštěno. Ale kdo uráží Ducha svatého, který působí skrze mne, tomu odpuštěno nebude.
042	LUK	012	011	Až vás budou vyslýchat před úřady a soudy, nestarejte se, co a jak byste měli mluvit,
042	LUK	012	012	protože Duch svatý vám to v té chvíli vnukne.“
042	LUK	012	013	Jeden ze zástupu ho požádal: „Pane, řekni mému bratrovi, ať se se mnou spravedlivě rozdělí o dědictví.“
042	LUK	012	014	Ježíš mu odpověděl: „Nejsem tu na to, abych rozsuzoval vaše spory.“
042	LUK	012	015	Všem potom řekl: „Varujte se chamtivosti. Vždyť smysl života není v tom, aby člověk hromadil.“
042	LUK	012	016	A pověděl jim k tomu příběh: „Když jeden člověk sklidil z polí velkou úrodu,
042	LUK	012	017	přemýšlel, kam ji uložit.
042	LUK	012	018	Rozhodl se, že dá zbořit staré stodoly a postaví prostornější, kam si všechno uskladní.
042	LUK	012	019	Těšil se, že bude mít na léta po starosti a v klidu a pohodě si bude všeho užívat.
042	LUK	012	020	Ale promluvil k němu Bůh: ‚Blázne, dnes v noci zemřeš, a komu připadne, co sis nahromadil?‘“
042	LUK	012	021	Ježíš uzavřel: „Tak se stane každému, kdo hromadí majetek a nestará se o to, co má věčnou hodnotu v Božích očích.“
042	LUK	012	022	Pak ještě řekl svým učedníkům: „Týká se to i Vás: Nedělejte si starosti, co budete jíst, pít a jaké šaty si pořídíte.
042	LUK	012	023	Život je víc než pokrm a nápoj a tělo je důležitější než šaty.
042	LUK	012	024	Podívejte se na havrany! Nesejí, nežnou, nemají spíže ani stodoly a Bůh je živí. Pro něho máte větší cenu než ptáci!
042	LUK	012	025	Kdyby se někdo z vás sebevíc snažil, může povyrůst třeba jen o jediný centimetr?
042	LUK	012	026	Když ani taková maličkost není ve vaší moci, proč se trápíte starostmi o to ostatní?
042	LUK	012	027	Podívejte se, jak rostou květiny na louce. Nepředou, netkají, a přece ani Šalomoun v celé své nádheře nebyl tak skvostně oblečen jako kterákoliv z nich.
042	LUK	012	028	Když tedy Bůh tak pěkně odívá rostlinu, která jeden den kvete a druhý den uvadá, jak by se tím spíše nepostaral o vás, vy malověrní.
042	LUK	012	029	A tak se tolik nepachtěte po tom, co byste jedli nebo pili, a netrapte se tím.
042	LUK	012	030	To bývá hlavní zájem lidí, kteří Boha neznají. Váš Otec ví, že i ty věci potřebujete.
042	LUK	012	031	Hledejte především Boží království a on vás opatří vším, co k životu potřebujete.
042	LUK	012	032	Nebojte se, ač je vás jen malá hrstka; jste občany Božího království.
042	LUK	012	033	Nelpěte na tom, co máte, ale dávejte to do služby a rozdávejte potřebným. To je to nejlepší, co můžete s pomíjivým majetkem udělat. Promění se v nevyčerpatelný poklad u Boha, kde ho žádný zloděj nemůže ukrást a mol rozežrat.
042	LUK	012	034	Člověk totiž přilne k tomu, na čem mu opravdu záleží.
042	LUK	012	035	Buďte připraveni a udržujte své lampy rozsvícené.
042	LUK	012	036	Buďte jako sluhové, kteří čekají na svého pána, až se vrátí ze svatby, aby mu otevřeli na první zaklepání.
042	LUK	012	037	Pochválí ty, kteří budou při jeho příchodu vzhůru. Dokonce je posadí za stůl, sám si vezme zástěru a bude je obsluhovat.
042	LUK	012	038	Dobře bude těm, které jejich pán najde bdělé, i kdyby přišel o půlnoci nebo až k ránu.
042	LUK	012	039	Je přece jasné: Kdyby hospodář věděl, v kterou dobu přijde zloděj, jistě by se na něj přichystal.
042	LUK	012	040	Proto buďte připravení vždycky, protože Syn člověka přijde ve chvíli, kdy se toho nenadějete.“
042	LUK	012	041	Petr se zeptal: „Pane, to, co říkáš, platí jenom nám, anebo všem lidem?“
042	LUK	012	042	Ježíš odpověděl: „Vy máte být jako dobrý správce, kterému pán dal na starost ostatní pracovníky, aby jim pravidelně rozděloval pokrm.
042	LUK	012	043	Pán bude spokojen s takovým správcem, kterého zastihne, že to tak poctivě dělá.
042	LUK	012	044	Takovému pak svěří do správy celý svůj majetek.
042	LUK	012	045	Ale běda tomu správci, který by si říkal: ‚Můj pán se hned tak nevrátí‘ a začal by špatně nakládat s těmi, kdo by mu byli svěřeni, a sám by hodoval a opíjel se.
042	LUK	012	046	Když jeho pán nenadále přijde, potrestá ho a vyhodí.
042	LUK	012	047	Kdo zná vůli svého pána, ale neřídí se podle ní, bude tvrdě potrestán;
042	LUK	012	048	kdo ji nezná a udělá něco, co zasluhuje trestu, nedopadne tak zle. Od toho, komu bylo mnoho svěřeno, bude mnoho očekáváno, a kdo dostal jasné pokyny, od toho bude mnoho vyžadováno.
042	LUK	012	049	Zvěst o spáse, kterou jsem přinesl na zem, se bude šířit jako oheň; a jak si přeji, aby už vzplál!
042	LUK	012	050	Předtím ovšem musím projít křtem utrpení. Jak je mi úzko, než se dokoná.
042	LUK	012	051	Myslíte si, že jsem přišel, aby zůstalo všechno při starém? S tím nepočítejte! Zvěst o mně každého zneklidní a dokonce postaví i lidi proti sobě navzájem.
042	LUK	012	052	I leckterá rodina se rozdělí do dvou táborů:
042	LUK	012	053	otec se postaví proti synovi a syn proti otci, matka proti dceři, dcera proti matce, tchyně proti snaše a snacha proti tchyni.“
042	LUK	012	054	Pak Ježíš řekl zástupům: „Když vidíte, že se od západu zatahuje, čekáte déšť a míváte pravdu.
042	LUK	012	055	Když vane jižní vítr, očekáváte horko a bývá horko.
042	LUK	012	056	Chytráci! Úkazy na nebi i na zemi posuzujete a umíte z nich vyvodit závěry. Jak to, že nedovedete posoudit znamení této doby?
042	LUK	012	057	Jestliže je tu chvíle rozhodnutí, proč otálíte dát věci do pořádku?
042	LUK	012	058	Je to tak, jako když tě věřitel už vede k soudu. Snažíš se s ním ještě cestou vyrovnat. Jinak tě předá soudu a skončíš ve vězení.
042	LUK	012	059	Odtamtud se nedostaneš dříve, dokud svůj dluh do posledního haléře nezaplatíš.“
042	LUK	013	001	V té době lidé přinesli Ježíšovi zprávu, že Pilát dal pobít galilejské poutníky, zrovna když obětovali.
042	LUK	013	002	Ježíš na to řekl: „Myslíte si, že ti, které zavraždili, byli horšími hříšníky než ostatní obyvatelé Galileje?
042	LUK	013	003	Ne, nebyli. Ať je vám to výstrahou: Smrt čeká na každého z vás a potom bude pozdě litovat svých hříchů.
042	LUK	013	004	Anebo těch osmnáct, na které se zřítila věž v Siloe; ti také nebyli horší než druzí lidé v Jeruzalémě.
042	LUK	013	005	Když však nebudete litovat svých zlých činů, i vás čeká Boží soud.“
042	LUK	013	006	Ježíš pak vyprávěl toto podobenství. „Jeden muž si vypěstoval na své vinici fíkovník. Když přišel čas sklizně, hledal na něm ovoce, avšak marně.
042	LUK	013	007	Řekl vinaři: ‚Podívej, už třetí rok čekám na ovoce z tohoto fíkovníku, ale nic nerodí. Poraž ho, jenom tu překáží.‘
042	LUK	013	008	Vinař se přimlouval: ‚Pane ponech ho ještě jeden rok. Zkypřím mu a pohnojím půdu, snad přece bude rodit.
042	LUK	013	009	Když na něm ani příští rok nic nebude, dáš ho porazit.‘“
042	LUK	013	010	Jednou v sobotu kázal Ježíš v synagoze.
042	LUK	013	011	Mezi posluchači byla také žena postižená již osmnáct let nemocí, která ji tak pokřivila, že se nemohla napřímit.
042	LUK	013	012	Když ji Ježíš uviděl, zavolal ji k sobě a řekl: „Ženo, tvé trápení končí.“ Dotkl se jí
042	LUK	013	013	a v tom okamžiku se žena narovnala a srdečně děkovala Bohu.
042	LUK	013	014	Představený synagogy však byl pobouřen, že Ježíš uzdravoval v sobotu a napomínal zástup: „Šest dní se má pracovat! Nechte se uzdravit jindy a ne v sobotu, kdy dodržujeme klid.“
042	LUK	013	015	Ježíš na to řekl: „Pokrytci! Kdo z vás neodvazuje dobytek, aby ho zavedl k napajedlu?
042	LUK	013	016	A tato žena, která je potomkem Abrahamovým, neměla být v sobotu zbavena toho, co ji osmnáct let svazovalo?“
042	LUK	013	017	Jeho odpůrci se zastyděli, ale ostatní lidé se upřímně radovali z podivuhodných činů, které konal.
042	LUK	013	018	Ježíš řekl: „K čemu mám přirovnat Boží království?
042	LUK	013	019	Je jako nepatrné hořčičné semeno, které si člověk zaseje do zahrady. Ono vyklíčí a vyroste z něho tak mohutná bylina, že na ní mohou hnízdit ptáci.
042	LUK	013	020	Boží království se dá také přirovnat ke kvasu, který žena zadělá do těsta. I když mouky bude hodně, postačí jen trochu kvasu, aby celé těsto nakynulo.“
042	LUK	013	022	Ježíš pokračoval na své cestě do Jeruzaléma. Chodil od města k městu, od vesnice k vesnici a všude kázal.
042	LUK	013	023	Kdosi se ho zeptal: „Pane, je asi málo těch, kteří budou zachráněni, že?“
042	LUK	013	024	Ježíš odpověděl: „Do Božího království vedou úzké dveře a těmi se snažte za každou cenu vejít.
042	LUK	013	025	Jakmile totiž jednou Pán domu přijde, zamkne a pak už bude pozdě. Mnozí by potom ještě rádi vešli, ale už to nepůjde. Marně byste tloukli na dveře a volali: ‚Pane, Pane, otevři nám!‘ Zůstanete venku a Pán vám odpoví: ‚Nevím, kdo jste a odkud jste.‘
042	LUK	013	026	A i kdybyste říkali: ‚Sedávali jsme s tebou u stolu a učil jsi v našich ulicích,‘ ani to vám nepomůže.
042	LUK	013	027	Jen byste znovu slyšeli: ‚Neznám vás a nevím, odkud jste. Promarnili jste svůj život v hříchu, pryč s vámi.‘
042	LUK	013	028	Bude pozdě na nářek, až uvidíte Abrahama, Izáka, Jákoba a všechny proroky v Božím království a vy budete odmítnuti.
042	LUK	013	029	Ze všech světových stran budou proudit lidé, aby v něm zaujali svá místa.
042	LUK	013	030	Mnozí, kteří dnes platí mezi lidmi za poslední, budou první a mnozí, kteří jsou dnes vysoce ceněni, se octnou mezi posledními.“
042	LUK	013	031	Za Ježíšem přišlo několik farizejů a varovali ho: „Měl bys utéci z Galileje, Herodes tě chce zabít.“
042	LUK	013	032	On jim řekl: „Jděte a řekněte tomu lišákovi: Ještě po nějaký čas budu uzdravovat, zbavovat lidi trápení na těle i na duchu.
042	LUK	013	033	Ale přijde chvíle, kdy odtud odejdu do Jeruzaléma a tam všechno dokonám. Vždyť je nesmyslné, aby prorok zemřel jinde než tam.
042	LUK	013	034	Jeruzaléme, Jeruzaléme, zabíjíš proroky a kamenuješ ty, které ti Bůh posílá. Jak často jsem toužil shromáždit svoje děti jako kvočna kuřátka pod ochranná křídla, ale nechtěli jste.
042	LUK	013	035	I váš slavný chrám bude Bohem opuštěn. Říkám vám, že mne neuvidíte do chvíle, kdy budete volat: ‚Sláva tobě, který přicházíš ve jménu Božím.‘“
042	LUK	014	001	Jednou v sobotu pozval významný farizej Ježíše do svého domu, aby s ním pojedl. Všichni přítomní pozorně sledovali, zda Ježíš dodrží všechny předpisy zákona.
042	LUK	014	002	V blízkosti Ježíšově se objevil muž postižený těžkou vodnatelností.
042	LUK	014	003	Ježíš se na farizeje a vykladače zákona obrátil s otázkou: „Je dovoleno v sobotu uzdravovat, nebo ne?“
042	LUK	014	004	To jim zavřelo ústa. Ježíš se muže dotkl, uzdravil ho a poslal pryč.
042	LUK	014	005	Pak jim ještě řekl: „Kdyby někomu z vás spadlo dítě nebo dobytče do jámy, nevytáhli byste ho, i kdyby byla sobota?“
042	LUK	014	006	A zase nevěděli, co na to odpovědět.
042	LUK	014	007	Všiml si, jak se někteří hosté snaží zaujmout čestná místa u stolu, a řekl jim:
042	LUK	014	008	„Pozve-li vás někdo na svatbu, nesedejte si na přední místa. Mohlo by se totiž stát, že by přišel někdo váženější než vy a bylo by trapné, kdybyste mu se zahanbením museli ustoupit. Není lépe posadit se skromně stranou a nechat hostitele říci: ‚Pojď, příteli, posaď se blíž?‘ To ti bude v očích druhých ke cti.
042	LUK	014	011	Protože každý, kdo vynáší sám sebe, bude pokořen, ale kdo se umí pokořit, ten bude povýšen.“
042	LUK	014	012	A hostiteli řekl: „Dáváš-li oběd nebo večeři, nezvi své přátele, sourozence, příbuzné či vlivné známé. Oni by zase na oplátku pozvali tebe, aby nezůstali nic dlužni.
042	LUK	014	013	Raději pozvi chudé, zmrzačené, kulhavé a slepé.
042	LUK	014	014	Ti nemají, čím by ti to vynahradili, ale ty budeš mít radost. Takový čin nebude zapomenut ani na věčnosti.“
042	LUK	014	015	Jeden z hostů ho slyšel a řekl: „Jaká pocta pro každého, kdo bude pozván ke stolu v Božím království.“
042	LUK	014	016	Na to mu vyprávěl Ježíš podobenství: „Jeden muž připravoval velkou hostinu a pozval na ni mnoho lidí.
042	LUK	014	017	Když se už přiblížil ten slavnostní den, poslal svého sluhu k pozvaným se vzkazem: ‚Přijďte, vše je uchystáno!‘
042	LUK	014	018	Ale pozvaní se začali svorně vymlouvat. Jeden řekl: ‚Koupil jsem pole a musím ho jít obhlédnout. Prosím tě, omluv mě u svého pána.‘
042	LUK	014	019	Druhý řekl: ‚Koupil jsem pět volských spřežení a chci je vyzkoušet. Prosím tě, omluv mě.‘
042	LUK	014	020	Jiný řekl: ‚Právě jsem se oženil. Uznáš, že teď nemohu přijít.‘
042	LUK	014	021	Když se sluha vrátil a sdělil vše svému pánovi, ten se rozhněval a nařídil mu: ‚Vyjdi rychle do ulic a na náměstí a pozvi chudé, zmrzačené, slepé a chromé.‘
042	LUK	014	022	Když se tak stalo, oznámil sluha pánovi: ‚Splnil jsem tvůj příkaz a ještě zbývá místo.‘
042	LUK	014	023	Pán mu řekl: ‚Prohledej ohrady a příkopy a přiveď všechny tuláky a pobudy, ať se můj dům naplní. Přemluv i ty, kteří by si sami netroufali.
042	LUK	014	024	Ale to vám říkám, žádný z těch pozvaných nevděčníků neokusí nic z mé hostiny.‘“
042	LUK	014	025	Když se Ježíš zase vydal na cestu, doprovázely ho davy lidí. Obrátil se k nim a řekl:
042	LUK	014	026	„Kdo se chce ke mně připojit a nemiluje mne víc než svého otce, matku, ženu, děti, bratry a sestry a dokonce víc než sám sebe, nemůže se stát mým učedníkem.
042	LUK	014	027	Kdo není ochoten vzít na sebe těžkosti, které mu nastanou, když mne bude následovat, nemůže být mým učedníkem.
042	LUK	014	028	Kdo chce stavět dům, musí si nejprve udělat rozpočet a odhadnout, bude-li mít dost prostředků na to, aby stavbu dokončil.
042	LUK	014	029	Když tak neučiní, stavbu začne, ale nedokončí ji. Všichni se mu vysmějí a řeknou:
042	LUK	014	030	‚Podívejte se, chtěl stavět, ale nemá na to.‘
042	LUK	014	031	A když panovníkovi hrozí válka, neporadí se nejprve, zda se může se svými deseti tisíci vojáky postavit proti dvaceti tisícům?
042	LUK	014	032	Nepošle raději mírové poselstvo dříve, než ho nepřítel napadne?
042	LUK	014	033	A tak každý, kdo se chce stát mým učedníkem, ať si dobře rozváží, čeho by se pro mne musel vzdát.
042	LUK	014	034	Sůl je dobrá věc, ale k čemu bude, ztratí-li svou chuť a schopnost bránit hnilobě?
042	LUK	014	035	Ani k hnojení se nehodí, musí se vyhodit. Snažte se pochopit, co vám říkám.“
042	LUK	015	001	Za Ježíšem přicházeli výběrčí daní a jiní lidé se stejně špatnou pověstí, aby si ho poslechli.
042	LUK	015	002	Farizejové a učitelé zákona se nad tím pohoršovali a říkali: „S takovou sebrankou se přátelí a sedá s nimi za jedním stolem!“
042	LUK	015	003	Ježíš na to odpověděl podobenstvím:
042	LUK	015	004	„Kdyby někdo z vás měl sto ovcí a jedna z nich by se mu zaběhla, nepokusil by se ji nalézt? Těch devadesát devět ponechá na pastvě a půjde za tou ztracenou tak dlouho, dokud ji nenalezne.
042	LUK	015	005	Když ji najde, vezme ji na ramena
042	LUK	015	006	a s radostí ji ponese domů. Svolá své přátele a sousedy a vybídne je: ‚Radujte se se mnou, našel jsem svou ztracenou ovečku.‘
042	LUK	015	007	Říkám vám, že v nebi je daleko větší radost nad jedním ztraceným člověkem, který lituje svých hříchů, než nad devadesáti devíti takovými, kteří si myslí, že pokání nepotřebují.
042	LUK	015	008	Nebo si představte ženu, která má deset stříbrných mincí a jedna se jí doma někam zakutálí. Nerozsvítí světlo, nevymete kouty a nebude hledat tak dlouho, až peníz najde?
042	LUK	015	009	Určitě pak svolá přítelkyně a sousedky a řekne jim: ‚Radujte se se mnou, našla jsem svůj ztracený peníz.‘
042	LUK	015	010	Říkám vám: Zrovna takovou radost mají v nebi andělé nad jedním ztraceným člověkem, který lituje svých hříchů.“
042	LUK	015	011	Ježíš dále vyprávěl: „Jeden muž měl dva syny.
042	LUK	015	012	Mladší přišel za otcem a řekl: ‚Otče, dej mi už teď podíl z dědictví, které nám chceš jednou odkázat.‘ A tak otec rozdělil svůj majetek mezi oba syny.
042	LUK	015	013	Po několika dnech zpeněžil ten mladší svůj podíl a odešel daleko od domova. Tam prohýřil všechno, co měl.
042	LUK	015	014	A nejenže všechno utratil; v té krajině vypukl hlad, a tak neměl co do úst.
042	LUK	015	015	Konečně si našel práci u jednoho sedláka. Ten ho poslal na pole pást vepře.
042	LUK	015	016	Byl by se rád dosyta najedl alespoň sladkých lusků, kterými krmili vepře, ale nikdo mu nic nedal.
042	LUK	015	017	A tak šel do sebe a uvažoval: ‚Dělníci mého otce mají jídla více, než mohou spotřebovat, a já tu umírám hlady.
042	LUK	015	018	Půjdu za ním a řeknu mu: Otče, zhřešil jsem proti Bohu i proti tobě
042	LUK	015	019	a dobře vím, že si nezasloužím, abys mne ještě nazýval svým synem. Najmi mne, prosím, jako dělníka.‘
042	LUK	015	020	A tak se vydal na cestu k domovu. Otec ho už z dálky uviděl a plný soucitné lásky mu vyběhl naproti, objal ho a políbil.
042	LUK	015	021	‚Otče,‘ řekl syn, ‚zhřešil jsem proti Bohu a proti tobě, nejsem hoden, abych byl ještě tvým synem.‘
042	LUK	015	022	Ale otec nařídil služebníkům: ‚Rychle přineste nejlepší šaty, navlékněte mu synovský prsten a obujte ho!
042	LUK	015	023	Poražte vykrmené tele a připravte hostinu. Oslavíme společně návrat mého syna.
042	LUK	015	024	Vždyť je to, jako by umřel, a zase oživl. Byl ztracen, a je nalezen.‘ A tak oslavovali jeho návrat.
042	LUK	015	025	Starší syn se vracel z pole a uslyšel hluk hostiny.
042	LUK	015	026	Zavolal si jednoho sluhu a zeptal se, co se děje.
042	LUK	015	027	Sluha řekl: ‚Tvůj bratr přišel domů a otec dal porazit pěkné tele z radosti, že se mu syn vrátil zdráv.‘
042	LUK	015	028	Starší bratr se rozhněval a vůbec nechtěl jít dovnitř. Otec vyšel ven a domlouval mu.
042	LUK	015	029	Ale syn mu vyčítal: ‚Tolik let jsem pro tebe dřel, ve všem tě poslechl a co z toho mám? Nikdy jsi mi nedal ani kůzle, abych se poveselil se svými přáteli.
042	LUK	015	030	A teď, když se vrátil tenhle tvůj synáček, který všechno prohýřil s děvkami, ještě mu vystrojíš hostinu.‘
042	LUK	015	031	‚Hochu,‘ řekl otec, ‚my jsme tu přece vždycky byli spolu a ty víš, že všechno, co mám, je tvoje.
042	LUK	015	032	Ale teď nemůžeme dělat nic jiného než se radovat. Vždyť tvůj bratr, kterého jsme považovali za mrtvého, žije, ztratil se a je nalezen.‘“
042	LUK	016	001	Ježíš vyprávěl svým učedníkům: „Jeden boháč měl správce a ten byl obviněn ze zpronevěry.
042	LUK	016	002	Pán si ho dal zavolat a řekl mu: ‚Co to o tobě slyším? Předlož mi všechny účty, a jestli jsi mě podváděl, dám ti výpověď.‘
042	LUK	016	003	Správce přemýšlel: ‚Co teď? Krumpáčem se neuživím, žebrat se stydím.
042	LUK	016	004	Mám nápad, jak si získat přátele; snad mi pak nabídnou slušné místo, až budu propuštěn!‘
042	LUK	016	005	Dal si zavolat dva dlužníky svého pána, ale s každým mluvil zvlášť. Zeptal se prvního: ‚Kolik jsi dlužen mému pánovi?‘ Muž odpověděl: ‚Sto džbánů olivového oleje.‘
042	LUK	016	006	Správce řekl: ‚Tady máš svůj dlužní úpis, sedni si a napiš nový na padesát.‘
042	LUK	016	007	Zeptal se pak toho druhého: ‚Co dlužíš mému pánovi?‘ On odpověděl: ‚Sto pytlů pšenice.‘ I řekl mu správce: ‚Vezmi si dlužní úpis a napiš jiný na osmdesát.‘
042	LUK	016	008	Pán nakonec vychytralého správce pochválil, že si uměl v nouzi poradit. Nutno přiznat, že lidé, kterým jde o hmotný zisk, bývají ve svých záležitostech prozíravější než věřící,
042	LUK	016	009	když jde o zajištění věčného života. Říkám vám: Na penězích lpí hodně špíny a jednou úplně ztratí hodnotu. Jestliže však jimi někomu pomůžete, proměníte je na lásku, se kterou se sejdete na věčnosti.“
042	LUK	016	010	Ježíš pokračoval: „Kdo je spolehlivý v drobnostech, je spolehlivý i v podstatných věcech. A ten, kdo je nečestný v maličkostech, selhává i ve věcech závažných.
042	LUK	016	011	Jste-li nepoctiví v záležitostech tohoto života, kdo může důvěřovat vaší víře v Boha? Neumíte-li správně zacházet s mizernými penězi, jak vám může Bůh svěřit věčné bohatství?
042	LUK	016	013	Žádný nemůže sloužit dvěma pánům. Vždycky bude jednoho nenávidět a druhého milovat. Jednomu dá přednost a druhým bude pohrdat. Nemůžete tedy sloužit Bohu a zároveň otročit majetku.“
042	LUK	016	014	Slyšeli to farizejové, kteří byli chtiví peněz a vysmáli se mu.
042	LUK	016	015	On jim však řekl: „Chcete dělat dobrý dojem na lidi svou zbožností, ale Bůh do vás vidí. Vnějším úspěchem, kterému se obdivují lidé, Bůh pohrdá.
042	LUK	016	016	Období zákona a proroků skončilo Janem Křtitelem. Teď slyšíte radostnou zprávu, že přišlo Boží království a kdekdo si dělá nárok na vstup do něho.
042	LUK	016	017	Ale nepleťte se, spíše pomine nebe a země, než by jediný z požadavků Božího zákona ztratil svou platnost.
042	LUK	016	018	Například, kdo se rozvádí se svou ženou a bere si jinou, proviňuje se proti přikázání ‚nezcizoložíš‘; a kdo se žení s rozvedenou, také cizoloží.
042	LUK	016	019	Byl jednou jeden bohatý muž, který se nákladně oblékal a každý den u něj bylo veselo a bohatě prostřeno.
042	LUK	016	020	U vrat jeho domu sedával žebrák Lazar. Jeho tělo bylo samý vřed.
042	LUK	016	021	Aby utišil hlad, čekával na zbytky ze stolu toho boháče. Psi přibíhali a olizovali mu rány.
042	LUK	016	022	Lazar zemřel a andělé ho přenesli k Abrahamovi. Krátce nato zemřel i boháč a pohřbili ho.
042	LUK	016	023	V ohnivých mukách pozdvihl oči a uviděl v dálce Abrahama s Lazarem
042	LUK	016	024	a prosil: ‚Otče Abrahame, smiluj se nade mnou a pošli Lazara, ať namočí alespoň špičku prstu ve vodě a svlaží mi rty, hrozně tu v tom žáru trpím.‘
042	LUK	016	025	Abraham však řekl: ‚Vzpomeň si, jak se ti vedlo na zemi. Tobě se vždycky dařilo dobře, ale na Lazara zbylo jen to nejhorší. Nyní se má dobře on, a ty trpíš.
042	LUK	016	026	Kromě toho je mezi námi taková propast, že ji nikdo nemůže překonat, i kdyby se snažil.‘
042	LUK	016	027	Boháč se ještě přimlouval: ‚Otče Abrahame, pošli ho tedy do mého rodného domu.
042	LUK	016	028	Mám pět bratrů, ať je někdo varuje, aby nedopadli jako já.‘
042	LUK	016	029	Abraham odpověděl: ‚Mají přece Bibli, ať se podle ní řídí.‘
042	LUK	016	030	Boháč však odporoval: ‚Kdepak, otče Abrahame, Písmo na ně nestačí, ale kdyby tak někdo vstal z mrtvých, to by na všechno hleděli jinak.‘
042	LUK	016	031	Abraham odpověděl: ‚Když nedají na Mojžíšův zákon a proroky, neuvěří nikomu, i kdyby vstal z mrtvých.‘“
042	LUK	017	001	Ježíš řekl svým učedníkům: „Vždycky se setkáte s někým, kdo svádí ke zlému, ale běda tomu, kdo to dělá.
042	LUK	017	002	Pro takového by bylo lépe, kdyby mu uvázali na krk mlýnský kámen a hodili ho do moře, než aby svedl ke zlému jednoho z těch nejposlednějších.
042	LUK	017	003	Buďte na to opatrní! Jestliže se proti tobě někdo proviní, domluv mu, a když toho bude litovat, odpusť mu.
042	LUK	017	004	A i kdyby tě prosil o odpuštění sedmkrát za den a upřímně litoval svých činů, vždy mu znovu odpusť.“
042	LUK	017	005	Učedníci prosili Ježíše: „Dej nám mocnou víru!“
042	LUK	017	006	On odpověděl: „Kdybyste měli víru aspoň jako zrnko hořčice a řekli tomuto stromu: ‚Vyrvi se i s kořeny a přesaď se do moře,‘ stalo by se to.
042	LUK	017	007	A ještě něco: Když se nějaký otrok vrátí po celodenní práci na poli, není zbaven domácích povinností. Nebo jste snad slyšeli, že by si sedl ke stolu a že by ho pán obsluhoval
042	LUK	017	009	a děkoval mu za vyplněný úkol?
042	LUK	017	010	Podobně je to i s vámi. Když uděláte všechno, co vám Bůh ukládá, řekněte: ‚Jsme jen služebníci, vykonali jsme pouze svou povinnost.‘“
042	LUK	017	011	Na cestě do Jeruzaléma procházel Ježíš pomezím Samařska a Galileje.
042	LUK	017	012	U jedné vesnice se s ním potkalo deset malomocných. Zastavili se opodál
042	LUK	017	013	a volali: „Ježíši, Pane, slituj se nad námi.“
042	LUK	017	014	Podíval se na ně a řekl: „Jděte a ukažte se kněžím, ať vám potvrdí, že jste zdrávi.“ Poslechli a cestou byli své nemoci zbaveni.
042	LUK	017	015	Jeden z nich, když zjistil, že je zdráv, vrátil se a hlasitě chválil Boha.
042	LUK	017	016	Padl Ježíšovi k nohám a z celého srdce mu děkoval. Ten muž byl Samařan.
042	LUK	017	017	Ježíš se ho zeptal: „Nebylo vás uzdraveno deset? Kde je devět ostatních?
042	LUK	017	018	Proč se také nevrátili, aby Bohu poděkovali jako tento cizinec?“
042	LUK	017	019	A tomu muži řekl: „Vstaň a jdi, tvá víra tě zachránila.“
042	LUK	017	020	Farizejové se Ježíše ptali, kdy přijde Boží království. Odpověděl jim: „Boží království nenajdete na určitém místě,
042	LUK	017	021	abyste mohli říci: Je tady nebo tam. Ono už je mezi vámi.“
042	LUK	017	022	Svým učedníkům řekl: „Přijde doba, kdy si budete toužebně přát, abych se vrátil a viditelně se ujal vlády. Ale ještě to nebude tak hned.
042	LUK	017	023	Nedejte se mýlit, když vám budou říkat: ‚Kristus je tamhle‘ nebo ‚je tady!‘ Nechoďte nikam a nikoho takového nenásledujte.
042	LUK	017	024	Jako když oslňující blesk protne oblohu a je dobře viditelný z mnoha míst země, tak náhlý a zřetelný bude můj návrat.
042	LUK	017	025	Napřed však musím mnoho vytrpět a tato nevěřící generace mne zavrhne.
042	LUK	017	026	V den, kdy znovu přijdu, bude to s lidmi stejné jako za dnů Noeho.
042	LUK	017	027	I tehdy se lidé zajímali jen o jídlo, pití a sex až do chvíle, kdy přišla potopa a všechny zahubila. Jen Noe se svou rodinou se zachránil v korábu.
042	LUK	017	028	Stejně tomu bylo s Lotem. Obyvatelé Sodomy jedli, pili, kupovali, prodávali, sázeli i stavěli
042	LUK	017	029	až do dne, kdy Bůh Lota vyvedl z města. Tehdy nastala zkáza a celá Sodoma zahynula v ohni.
042	LUK	017	030	Tak překvapivý a zřejmý bude i můj příchod.
042	LUK	017	031	Ať v té chvíli budete kdekoliv, nevracejte se už pro nic domů.
042	LUK	017	032	Vzpomeňte si na Lotovu ženu. Jediné ohlédnutí po Sodomě ji stálo život.
042	LUK	017	033	Kdo lpí jenom na svém pozemském životě, ztratí všechno, ale kdo ho odevzdá Bohu, bude zachráněn.
042	LUK	017	034	Říkám vám: V tu noc budou dva na jednom lůžku, jednoho vezmu k sobě, druhý bude zanechán.
042	LUK	017	035	Dvě ženy budou spolu pracovat v kuchyni, jedna bude zachráněna, druhá zanechána.
042	LUK	017	036	Dva muži budou spolu dělat na jednom poli, jeden bude zachráněn, druhý zanechán.“
042	LUK	017	037	Učedníci se ho zeptali: „Kde se to všechno stane?“ Odpověděl jim: „Tak jako supi bezpečně najdou každé mrtvé tělo, tak také nikdo na žádném místě neunikne Božímu soudu.“
042	LUK	018	001	Ježíš ještě připojil podobenství o tom, jak je zapotřebí vytrvale se modlit:
042	LUK	018	002	„V jednom městě žil soudce, který na Boha nedal a na lidi se neohlížel.
042	LUK	018	003	Byla tam také jedna vdova a ta za ním neustále chodila, aby jí dopomohl v právu proti člověku, který jí ublížil.
042	LUK	018	004	Soudce ji dlouho odbýval, ale nakonec si řekl: ‚Je mi sice jedno, co si Bůh nebo lidé o té věci myslí,
042	LUK	018	005	ale když je tak neodbytná, vyhovím jí. Jinak bude stále za mnou chodit, až mne umoří.‘
042	LUK	018	006	Vidíte, neodbytné prosebnici nakonec vyhoví i tak špatný soudce.
042	LUK	018	007	Jak by Bůh nepřišel na pomoc těm, kteří k němu volají dnem i nocí.
042	LUK	018	008	I když jim okamžitě nevyhoví, přesto jim trpělivě naslouchá a nakonec pomůže v pravý čas. Ale až znovu přijdu, naleznu lidi s tak vytrvalou vírou?“
042	LUK	018	009	Těm, kteří si myslí, že jsou bez chyby, a dívají se na druhé spatra, vyprávěl Ježíš toto podobenství:
042	LUK	018	010	„Dva muži přišli do chrámu, aby se pomodlili; jeden farizej a druhý publikán.
042	LUK	018	011	Farizej si stoupl dopředu a modlil se: ‚Bože, děkuji ti, že nejsem tak chamtivý, nečestný nebo rozbíječ rodiny jako ostatní lidé, třeba jako tady ten výběrčí daní.
042	LUK	018	012	Dvakrát týdně se postím a dávám ti desetinu ze všech svých příjmů.‘
042	LUK	018	013	Ten výběrčí stál úplně vzadu, hlavu měl skloněnou, ani se neodvážil pohlédnout vzhůru. Na znamení lítosti se bil do prsou a modlil se: ‚Bože, slituj se nade mnou, jsem velký hříšník.‘“
042	LUK	018	014	Ježíš uzavřel: „Publikán nebyl v chrámu nadarmo; Bůh ho vzal na milost, ale toho farizeje si ani nevšiml. Každý, kdo vynáší sám sebe, bude pokořen, a kdo se před Bohem koří, bude povýšen.“
042	LUK	018	015	Lidé přinášeli k Ježíšovi i malé děti, aby jim žehnal. Když to učedníci viděli, odháněli je.
042	LUK	018	016	Ježíš však zavolal rodiče s dětmi k sobě a řekl: „Nebraňte dětem v přístupu ke mně, neodhánějte je. Boží království je právě pro takové, jako jsou ony;
042	LUK	018	017	kdo neuvěří tak prostě jako dítě, nevejde do něho.“
042	LUK	018	018	Jeden vznešený muž se Ježíše zeptal: „Svatý učiteli, co musím dělat, abych získal věčný život?“
042	LUK	018	019	Ježíš mu řekl: „Co tě vede k tomu, že mě nazýváš svatým? Vždyť svatý je pouze Bůh!
042	LUK	018	020	Znáš jeho přikázání: Nezcizoložíš, nezabiješ, nikoho neokradeš, nepomluvíš a nenařkneš nikoho křivě, budeš si vážit svých rodičů.“
042	LUK	018	021	Muž odpověděl: „Tato přikázání se snažím dodržovat už od svého mládí.“
042	LUK	018	022	Ježíš mu řekl: „A přece ti ještě něco chybí. Prodej všechno, co máš, rozdej to chudým, a budeš mít poklad v nebi. Pak přijď a následuj mne.“
042	LUK	018	023	Jak to muž uslyšel, zesmutněl a odešel, protože byl velice bohatý.
042	LUK	018	024	Když to Ježíš uviděl, řekl: „Jak nesnadno přicházejí lidé k Bohu.
042	LUK	018	025	To spíš projde velbloud uchem jehly než boháč do Božího království.“
042	LUK	018	026	Lidé, kteří to slyšeli, se ptali: „Kdo tedy vůbec může být spasen?“
042	LUK	018	027	On odpověděl: „Na co člověk nestačí, to může učinit Bůh.“
042	LUK	018	028	Na to řekl Petr: „Ty víš, že jsme pro tebe opustili všechno a šli za tebou.“
042	LUK	018	029	Ježíš odpověděl: „Žádný, kdo se musel pro Boží království něčeho vzdát – domova, manželky, sourozenců, rodičů nebo dětí, nezůstane bez odměny.
042	LUK	018	030	Již v tomto světě získá mnohem více a v budoucím obdrží život věčný.“
042	LUK	018	031	Ježíš si vzal stranou svých dvanáct učedníků a řekl jim: „Jdeme teď do Jeruzaléma a tam se vyplní všechno, co napsali starodávní proroci o Synu člověka.
042	LUK	018	032	Budu vydán do rukou pohanů, budou se mi vysmívat, budou mne týrat a plivat na mě.
042	LUK	018	033	Pak mne zbičují a zabijí, ale třetího dne vstanu z mrtvých.“
042	LUK	018	034	Učedníci to vůbec nechápali a jeho slova jim byla záhadou.
042	LUK	018	035	Když se blížili k Jerichu, seděl u cesty slepec a žebral.
042	LUK	018	036	Slyšel, že kolem proudí davy lidí a ptal se, co to má znamenat.
042	LUK	018	037	Řekli mu, že tudy jde Ježíš z Nazaretu.
042	LUK	018	038	Začal volat: „Ježíši, Davidův potomku, slituj se nade mnou.“
042	LUK	018	039	Lidé, kteří Ježíše provázeli, slepce okřikovali, ale on volal tím víc: „Králi z Davidova rodu, slituj se nade mnou.“
042	LUK	018	040	Ježíš se zastavil a zavolal slepce k sobě.
042	LUK	018	041	Když ho k němu přivedli, zeptal se Ježíš: „Co pro tebe mám udělat?“ Slepec odpověděl: „Pane, ať vidím!“
042	LUK	018	042	Ježíš řekl: „Prohlédni! Tvá víra tě zachránila.“
042	LUK	018	043	V tom okamžiku slepec nabyl zrak, děkoval Bohu a šel za Ježíšem. A všichni, kteří toho byli svědky, chválili Boha.
042	LUK	019	001	Potom Ježíš vešel do Jericha.
042	LUK	019	002	Žil tam vrchní výběrčí daní Zacheus, velký boháč.
042	LUK	019	003	Chtěl za každou cenu vidět Ježíše, ale protože sám byl malé postavy a okolo Ježíše se tísnily davy lidí,
042	LUK	019	004	předběhl průvod a vylezl na strom; odtamtud ho vyhlížel.
042	LUK	019	005	Když Ježíš došel až k tomu místu, podíval se vzhůru a řekl: „Zachee, pojď rychle dolů, chci dnes být tvým hostem.“
042	LUK	019	006	Zacheus slezl, jak nejrychleji uměl a plný radosti si odváděl Ježíše domů.
042	LUK	019	007	Lidé se posmívali: „Jde na návštěvu k takovému hříšníkovi!“
042	LUK	019	008	Tu se Zacheus zastavil a obrátil na Ježíše: „Pane, polovinu svého majetku rozdám chudým a koho jsem okradl, tomu to čtyřnásobně vynahradím.“
042	LUK	019	009	Nato Ježíš řekl: „Dnes se pro tohoto muže a jeho rodinu všechno mění. Teď plným právem patří k Božímu lidu.
042	LUK	019	010	Přišel jsem hledat a zachránit právě ty ztracené.“
042	LUK	019	011	Tyto události a to, že měl Ježíš namířeno do Jeruzaléma, vedlo lidi k domněnce, že se nyní ujme své vlády.
042	LUK	019	012	Jak to doopravdy bude, jim Ježíš naznačil následujícím vyprávěním: „Jeden vznešený muž odešel daleko za hranice své vlasti, aby se tam dal korunovat a vrátil se zpět jako král.
042	LUK	019	013	Předtím si však zavolal svých deset úředníků, dal každému z nich určitý obnos a řekl: ‚Nenechte je ležet ladem a snažte se jimi něco získat.‘
042	LUK	019	014	Někteří občané ho však nenáviděli, a proto žádali: ‚Nechceme, aby byl naším králem.‘
042	LUK	019	015	Vladař se však přesto vrátil s královskou hodností. Ihned si dal předvolat úředníky, kterým svěřil peníze, aby zjistil, jak hospodařili.
042	LUK	019	016	Přišel první a řekl: ‚Pane, získal jsem desetkrát tolik, než jsi mi svěřil.‘
042	LUK	019	017	Král ho pochválil: ‚Výborně, jsi dobrý hospodář. Nešlo o mnoho a obstál jsi. Svěřuji ti proto vládu nad deseti městy.‘
042	LUK	019	018	Přišel druhý úředník, aby vykázal zisk: ‚Pane, mám pro tebe pětkrát tolik, než jsi mi svěřil.‘
042	LUK	019	019	I toho král pochválil a svěřil mu správu nad pěti městy.
042	LUK	019	020	Pak přišel další a řekl: ‚Pane, vím, že jsi přísný,
042	LUK	019	021	a tak jsem se bál o tvůj majetek. Dobře jsem ho ukryl a tady ti ho vracím nedotčený.‘
042	LUK	019	022	Král mu řekl: ‚Tvá vlastní slova tě soudí, lenochu. Věděl jsi, co jsem nařídil, a nesplnil jsi to.
042	LUK	019	023	Proč jsi moje peníze alespoň neuložil na úrok?‘
042	LUK	019	024	Pak řekl okolostojícím: ‚Vezměte ty peníze od něho a dejte je tomu, kdo získal desetinásobek.‘
042	LUK	019	025	Namítali: ‚Pane, vždyť ten už má dost.‘
042	LUK	019	026	Král odpověděl: ‚Každému, kdo se osvědčí, bude ještě přidáno, ale ten, kdo se neosvědčí, přijde o všechno.
042	LUK	019	027	A mé nepřátele, kteří mne nechtěli za panovníka, popravte!‘“
042	LUK	019	028	Když skončil svoje vypravování, pokračoval v cestě do Jeruzaléma.
042	LUK	019	029	V blízkosti dvora Betfage u Betanie pod Olivovou horou vyzval dva své učedníky: „Jděte naproti do městečka. Najdete tam uvázané oslátko, na kterém dosud nikdo neseděl. Odvažte ho a přiveďte.
042	LUK	019	031	Kdyby se vás někdo ptal, proč to děláte, řekněte: ‚Pán ho potřebuje.‘“
042	LUK	019	032	Ti dva šli a nalezli všechno tak, jak Ježíš řekl.
042	LUK	019	033	Když oslátko odvazovali, přišli majitelé a ptali se, proč to dělají.
042	LUK	019	034	Odpověděli: „Pán ho potřebuje.“
042	LUK	019	035	Přivedli oslíka, pokryli mu hřbet svými plášti a posadili na něj Ježíše.
042	LUK	019	036	Ostatní lidé stlali dokonce své pláště na cestu, kudy jel.
042	LUK	019	037	Když začali sestupovat z Olivové hory, zmocnilo se zástupu nadšení; děkovali Bohu za všechny divy, které na vlastní oči viděli.
042	LUK	019	038	Provolávali: „Sláva králi, Bůh ho posílá! Nebe je smířeno, sláva!“
042	LUK	019	039	Byli tam také někteří farizejové a ti mu domlouvali: „Pokárej své učedníky, aby se takhle nerouhali.“
042	LUK	019	040	Ježíš odpověděl: „Jestliže oni zmlknou, bude volat kamení.“
042	LUK	019	041	Když se před Ježíšem otevřel pohled na Jeruzalém, vstoupily mu slzy do očí a plný smutku
042	LUK	019	042	řekl: „Město, kéž bys alespoň dnes pochopilo, co ti může přinést pokoj. Ty však nic nechápeš,
042	LUK	019	043	a tak přijde den, kdy tě obklíčí nepřátelé a oblehnou tě.
042	LUK	019	044	Nakonec tě srovnají se zemí a tvé syny pobijí, protože jsi nerozeznalo čas, kdy k tobě přichází Bůh.“
042	LUK	019	045	V Jeruzalémě vešel do chrámu a hned za branou narazil na ty, kdo tam prodávali. Začal je vyhánět
042	LUK	019	046	se slovy: „Je psáno, že tento chrám je svaté místo pro modlitby, a vy jste z něho udělali tržiště.“
042	LUK	019	047	Po několik dní se Ježíš vracel do chrámu a učil tam. Velekněží a vykladači zákona se ho chtěli za podpory předních občanů Jeruzaléma zmocnit a připravit ho o život,
042	LUK	019	048	ale nevěděli, jak to udělat, protože lid ho miloval a rád mu naslouchal.
042	LUK	020	001	Jednoho dne, když Ježíš mluvil k lidem shromážděným v chrámu a ukazoval jim, jak se k nim Bůh přiblížil, přišli za ním velekněží, učitelé zákona a židovští představitelé s otázkou:
042	LUK	020	002	„Kdo tě pověřil, od koho máš takovou pravomoc?“
042	LUK	020	003	Řekl jim: „Než odpovím, chci slyšet od vás:
042	LUK	020	004	Kdo pověřil Jana Křtitele jeho posláním? Bůh nebo lidé?“
042	LUK	020	005	Tou otázkou je zaskočil a oni se mezi sebou dohadovali: „Řekneme-li Bůh, pak se nás zeptá, proč jsme mu tedy neuvěřili,
042	LUK	020	006	a řekneme-li, že lidé, mohl by nás lid kamenovat, protože oni věří, že Jan Křtitel byl prorok.“
042	LUK	020	007	Nakonec odpověděli: „Nevíme, kdo poslal Jana.“
042	LUK	020	008	Nato Ježíš řekl: „Pak nemá význam, abych vám pověděl, kdo pověřil mne.“
042	LUK	020	009	Pak se obrátil k okolostojícím a vyprávěl jim obrazný příběh: „Jeden člověk založil vinici. Pronajal ji vinařům a na dlouhou dobu odcestoval.
042	LUK	020	010	Když přišla doba sklizně, poslal k vinařům svého sluhu, aby mu odevzdali podíl z úrody. Ti však posla zmrskali a vyhnali s prázdnou.
042	LUK	020	011	Majitel vinice tam poslal jiného sluhu, ale i toho zbili, vysmáli se mu a nic mu nedali.
042	LUK	020	012	Ještě třetího sluhu tam pán poslal. Toho dokonce zranili a vyhnali.
042	LUK	020	013	Majitel vinice si řekl: ‚Co mám dělat? Zkusím to ještě s nimi. Pošlu tam svého syna, před ním budou mít respekt.‘
042	LUK	020	014	Ale když vinaři uviděli majitelova syna, dohodli se mezi sebou: ‚To je dědic, zabijeme ho, a vinice bude naše.‘
042	LUK	020	015	A tak se stalo. Vyvlekli ho ven z vinice a zabili ho.
042	LUK	020	016	Co myslíte, že udělá majitel s těmi proradnými nájemci? Přijde, podle zásluhy je ztrestá a vinici svěří jiným.“ Posluchači pochopili, kam tím Ježíš míří, a namítali: „Co si to o nás myslíš? Tak hluboko jsme neklesli.“
042	LUK	020	017	Ježíš se na ně podíval a řekl: „Přemýšlejte o tom, co znamenají slova napsaná v Bibli: ‚Kámen, který stavitelé odhodili jako nepotřebný, se ukázal jako nejdůležitější – svorník stavby.‘
042	LUK	020	018	Každý, kdo ten kámen přehlíží, o něj dříve nebo později klopýtne a potluče se. Kdo ho dává jinam, než kámen skutečně patří, vystavuje se nebezpečí, že se mu celá stavba zřítí a ten kámen ho rozdrtí.“
042	LUK	020	019	Velekněží a učitelé zákona mu v té chvíli v duchu podepisovali rozsudek smrti, ale nic nepodnikli, protože se báli lidu. Dobře totiž pochopili, že to podobenství platilo jim.
042	LUK	020	020	Hledali tedy vhodnou příležitost a poslali za ním své lidi. Měli předstírat upřímný zájem o jeho kázání a vyprovokovat ho k nějakému výroku, pro který by mohl být obžalován před římskou správou.
042	LUK	020	021	Zeptali se ho tedy: „Mistře, my víme, že tvoje učení je správné, neděláš mezi lidmi rozdíl a hlásáš Boží pravdu, padni komu padni.
042	LUK	020	022	Řekni nám, máme platit daně římskému císaři, nebo nemáme?“
042	LUK	020	023	On však prohlédl jejich lest a vyzval je:
042	LUK	020	024	„Podejte mi peníz! Čí obraz a jméno jsou na něm vyraženy?“ Odpověděli: „Císaře.“
042	LUK	020	025	On jim na to řekl: „Dávejte tedy, co je císařovo, císaři, a co je Boží, dávejte Bohu.“
042	LUK	020	026	A tak se jim nepodařilo Ježíše nachytat a zmlkli, překvapeni jeho odpovědí.
042	LUK	020	027	Pak přišli k Ježíšovi saducejové. Ti chtěli být moderní, a tak popírali i vzkříšení z mrtvých a věčný život. Předložili mu vymyšlený problém:
042	LUK	020	028	„Mistře, Mojžíš napsal ve svém zákoně: Zemře-li ženatý muž bezdětný, jeho bratr je povinen oženit se s vdovou.
042	LUK	020	029	Představ si rodinu, kde bylo sedm bratrů. Nejstarší se oženil a zemřel, aniž by zanechal potomka.
042	LUK	020	030	S vdovou se oženil druhý bratr, ale také zemřel bez dětí.
042	LUK	020	031	Tak tomu bylo i s třetím a dalšími, až se s tou ženou oženilo postupně všech sedm a všichni zůstali bezdětní.
042	LUK	020	032	Nakonec zemřela i ona.
042	LUK	020	033	Komu bude při vzkříšení náležet, když měla sedm manželů?“
042	LUK	020	034	Ježíš odpověděl: „Manželství a rodina jsou záležitostí pozemského života.
042	LUK	020	035	Avšak pro ty, které Bůh vzkřísí a přijme do věčného života, ztratí manželství svůj pozemský smysl.
042	LUK	020	036	Budou všichni tvořit Boží rodinu, podobně jako jeho andělé.
042	LUK	020	037	A že bude vzkříšení z mrtvých, to poznal již Mojžíš, na kterého se tak rádi odvoláváte. Když k němu Bůh mluvil z hořícího keře, představil se mu jako Bůh Abrahamův, Bůh Izákův a Bůh Jákobův. Ti přece dávno před tím zemřeli.
042	LUK	020	038	A tak Bůh není Bohem mrtvých, ale živých; on nabízí život všem, kdo mu uvěří.“
042	LUK	020	039	Několik učitelů zákona řeklo: „Mistře, to jsi jim dobře odpověděl.“
042	LUK	020	040	Pak se už nikdo neodvážil na něco se ho zeptat.
042	LUK	020	041	Položil jim tedy otázku: „Jak to, že někteří z vás nazýváte Mesiáše synem Davidovým?
042	LUK	020	042	Vždyť sám David o něm píše v knize Žalmů: ‚Bůh říká mému Pánu: Seď po mé pravici a vládni se mnou,
042	LUK	020	043	dokud ti neodevzdám moc nade všemi lidmi.‘
042	LUK	020	044	Jak by tedy mohl být Mesiáš Davidovým potomkem, když ten ho nazývá svým Pánem?“
042	LUK	020	045	Učedníkům pak řekl přede všemi lidmi:
042	LUK	020	046	„Varujte se takových znalců zákona, kteří se rádi ukazují v honosných talárech a čekají, že je lidé budou na ulici uctivě zdravit. Při bohoslužbách sedají v předních řadách a vyhrazují si čestná místa na hostinách. Dlouze se modlí, aby udělali dobrý dojem. Ve skutečnosti jsou to pokrytci, kteří se nestydí vyjídat domácnosti vdov. Ti budou jednou zvlášť přísně potrestáni.“
042	LUK	021	001	Ježíš pozoroval, jak zámožní lidé vhazují peníze do chrámové pokladny.
042	LUK	021	002	Přišla také jedna chudá vdova a vhodila tam dvě nepatrné mince.
042	LUK	021	003	Ježíš k tomu poznamenal: „Tato chudá vdova dala vlastně více než kterýkoliv z těch boháčů.
042	LUK	021	004	Ti darovali jen to, co mohli snadno postrádat, ale ta žena obětovala všechny své peníze, vše, co měla na živobytí.“
042	LUK	021	005	Někteří se obdivovali, z jakého pěkného kamene je chrám vystavěn a jak je nádherně vyzdoben. Ježíš ale řekl:
042	LUK	021	006	„Přijdou dny, kdy ze všeho, čemu se teď obdivujete, nezůstane kámen na kameni, všechno to bude rozbořeno.“
042	LUK	021	007	Zeptali se ho: „Mistře, kdy se to stane? Budou tomu předcházet nějaká znamení?“
042	LUK	021	008	Odpověděl: „Nedejte se nikým svést. Mnozí přijdou a budou se prohlašovat za Mesiáše. Budou říkat: ‚Čas se naplnil.‘ Ale nevěřte jim.
042	LUK	021	009	Až uslyšíte o různých válkách a povstáních, neděste se. To vše musí přijít, ale ještě to nebude konec světa.“
042	LUK	021	010	A dodal: „Znepřátelí se národy i státy.
042	LUK	021	011	Budou velká zemětřesení a z různých stran přijdou zprávy o hladu, nakažlivých nemocech, hrůzách a nezvyklých úkazech na obloze.
042	LUK	021	012	Ale než k tomu dojde, nastane ještě doba velkého pronásledování. Budou vás vláčet před soudy, vodit před krále a vladaře, uvrhnou vás do vězení, a to všechno proto, že jste uvěřili ve mne.
042	LUK	021	013	To bude vaše příležitost, abyste se ke mně přiznali.
042	LUK	021	014	Nepřipravujte si předem svoji obhajobu.
042	LUK	021	015	Já vám v té chvíli vnuknu pravá slova i vhodné argumenty, které vaše protivníky umlčí.
042	LUK	021	016	Někdy vás zradí i vlastní rodiče, sourozenci, příbuzní a přátelé. A některé z vás dokonce vydají i na smrt.
042	LUK	021	017	Budete v nenávisti, protože se ke mně hlásíte.
042	LUK	021	018	Ale nebojte se, ani jeden vlas z hlavy neztratíte zbytečně.
042	LUK	021	019	Jen vydržte, získáte život!
042	LUK	021	020	Až uvidíte, že se kolem Jeruzaléma stahují vojska, pak přišla chvíle, kdy bude zpustošen.
042	LUK	021	021	Koho to zastihne v Judsku, ať uprchne do hor. Kdo bude v Jeruzalémě, ať se pokusí rychle z něho utéci, a kdo bude mimo, ať se do něho nevrací.
042	LUK	021	022	To budou dny trestu a splní se vše, co o tom napsali proroci.
042	LUK	021	023	Zle bude v těch dnech těhotným ženám a kojícím matkám. Velké strádání čeká tento národ, protože Boží hněv je namířen proti němu.
042	LUK	021	024	Mnozí budou zabiti, mnozí odvlečeni do otroctví po celé říši; v Jeruzalémě se budou roztahovat pohané, ale i na ně nakonec dojde.
042	LUK	021	025	Na konci času vyměřeného lidstvu se objeví na slunci, měsíci i hvězdách zvláštní úkazy.
042	LUK	021	026	Lidé na zemi budou prožívat velikou úzkost a události se na ně budou valit jako vzedmuté moře. Smrtelný strach zachvátí celý svět. I stálost řádů ve vesmíru bude narušena.
042	LUK	021	027	A tehdy uvidí přicházet Syna člověka v oblaku s královskou mocí a slávou.
042	LUK	021	028	Až se to všechno začne dít, vzmužte se a hleďte vzhůru, protože vaše konečné vysvobození bude již blízko.“
042	LUK	021	029	Ještě jim to zdůraznil přirovnáním: „Všimněte si fíkovníku nebo kteréhokoliv jiného stromu.
042	LUK	021	030	Když vyraší listí, sami dobře víte, že se blíží léto.
042	LUK	021	031	Zrovna tak, až uvidíte všechna znamení, o kterých jsem s vámi mluvil, poznáte, že se blíží Boží království ve své plné moci.
042	LUK	021	032	Říkám vám, že ještě tato generace uvidí, jak se má slova začínají plnit.
042	LUK	021	033	Nebe i země jednou skončí, ale má slova nikdy neztratí svou platnost.
042	LUK	021	034	Dejte si na sebe pozor! Nedopusťte, aby vaše mysl byla otupena nestřídmostí, opilstvím a starostmi o živobytí. Pak by vás ten den zastihl jako past, ze které nikdo nepřipravený neunikne.
042	LUK	021	036	Buďte proto na stráži, modlete se, abyste unikli hrůzám, které mají přijít, a mohli nakonec obstát před Synem člověka.“
042	LUK	021	037	Ve dne učil Ježíš v chrámu a večer odcházel na Olivovou horu a zůstával tam přes noc.
042	LUK	021	038	Už časně ráno přicházeli lidé do chrámu, aby mu naslouchali.
042	LUK	022	001	Přiblížily se Velikonoce.
042	LUK	022	002	Velekněží a učitelé zákona hledali vhodný způsob, jak Ježíše zprovodit ze světa. Báli se však lidí, kteří se v Jeruzalémě shromažďovali k velikonočním svátkům.
042	LUK	022	003	Jidáš Iškariotský – jeden z dvanácti Ježíšových učedníků – podlehl satanskému pokušení,
042	LUK	022	004	odešel za veleknězi a veliteli chrámové stráže a nabídl jim pomoc při Ježíšově zatčení.
042	LUK	022	005	Ti se samozřejmě zaradovali a slíbili mu odměnu.
042	LUK	022	006	Jidáš souhlasil a od té chvíle čekal na vhodnou příležitost, kdy by Ježíš mohl být nenápadně, bez mnoha svědků, zatčen.
042	LUK	022	007	Židé se o Velikonocích scházeli k večeři, při níž jedli nekvašený chléb a předepsaným způsobem připraveného beránka.
042	LUK	022	008	Proto Ježíš uložil Petrovi a Janovi, aby tuto večeři uchystali pro něj a ostatní učedníky.
042	LUK	022	009	Zeptali se: „Kde chceš, abychom ji udělali?“
042	LUK	022	010	Odpověděl: „Když přijdete do města, potkáte muže, který ponese džbán vody. Jděte za ním do domu, kam vejde. Majiteli domu řekněte:
042	LUK	022	011	‚Mistr tě žádá abys nám ukázal místnost, ve které by se mohl se svými učedníky sejít k velikonoční večeři.‘
042	LUK	022	012	Zavede vás do velké jídelny v horním patře. Tam všechno nachystejte.“
042	LUK	022	013	Odešli a našli všechno přesně tak, jak jim Ježíš řekl, a připravili velikonočního beránka.
042	LUK	022	014	Ve stanovenou hodinu zaujal Ježíš se svými dvanácti apoštoly místo u stolu.
042	LUK	022	015	Řekl jim: „Velice jsem si přál ještě jíst s vámi beránka, dříve než budu trpět.
042	LUK	022	016	Je to naposledy, co ho takto jíme. Záhy se totiž stane to, co vám Bůh oběťmi velikonočního beránka naznačoval.“
042	LUK	022	017	Když jim po modlitbě podával kalich s vínem,
042	LUK	022	018	řekl, že už ho s nimi nebude pít, dokud se nesejdou k hostině v nebi.
042	LUK	022	019	Pak vzal chléb, poděkoval Bohu, rozlámal ho a podával svým učedníkům se slovy: „To je moje tělo, které se za vás obětuje. Tímto způsobem si mne vždycky znovu připomínejte.“
042	LUK	022	020	Po večeři jim podal opět víno a řekl: „Tento kalich je znamením nové smlouvy Boha s člověkem, zpečetěné krví, kterou za vás proliji.
042	LUK	022	021	Zde u stolu sedí člověk, který se tváří jako přítel, ale je odhodlán mne zradit.
042	LUK	022	022	Vím, že musím zemřít, ale běda zrádci.“
042	LUK	022	023	Po těchto slovech se začali mezi sebou dohadovat, kdo z nich by byl schopen něčeho takového.
042	LUK	022	024	Nakonec mezi nimi vznikl spor, kdo z nich je přednější.
042	LUK	022	025	Ježíš jim řekl: „Vládci panují nad svými poddanými a dávají si říkat dobrodinci.
042	LUK	022	026	U vás ať je tomu naopak. Nechtějte panovat, ale sloužit. Kdo je mezi vámi nejvyšší, ať jedná, jako by byl nejnižší, kdo je vůdčí osobností, ať slouží druhým.
042	LUK	022	027	Kdo je přednější? Ten, kdo sedí za stolem a dá se obsluhovat, nebo ten, kdo obsluhuje? Obecně platí, že ten, kdo se dá obsluhovat. Vidíte, a já jsem mezi vámi jako ten, kdo slouží.
042	LUK	022	028	Až dosud jste mi v mých zkouškách stáli věrně po boku.
042	LUK	022	029	Můj Otec mi dal království a já vám uděluji právo,
042	LUK	022	030	abyste v tom království jedli a pili u mého stolu. Však také usednete na soudné stolice a budete soudit dvanáct izraelských rodů.“
042	LUK	022	031	Pak oslovil Šimona Petra: „Satan si vyžádal, aby vás mohl prosívat jako obilí,
042	LUK	022	032	ale já jsem se za tebe přimlouval, aby tvoje víra vydržela. A až se pak obrátíš, utvrzuj ve víře své bratry.“
042	LUK	022	033	Šimon odpověděl: „Pane, s tebou jsem odhodlán jít do vězení i na smrt.“
042	LUK	022	034	Ježíš mu řekl: „Říkám ti, Petře, že dříve než dnes zakokrhá první kohout, třikrát popřeš, žes mne znal.“
042	LUK	022	035	Pak jim ještě řekl: „Posílal jsem vás za lidmi bez peněz, bez zásob a bosé. Můžete říci, že jste měli v něčem nedostatek?“ Oni odpověděli: „Ne, ani v nejmenším.“
042	LUK	022	036	Ježíš pokračoval. „Teď se situace mění, přijde pro vás těžká doba. Dobře se na ni vybavte a vyzbrojte.
042	LUK	022	037	Brzy budu souzen jako zločinec, jak to bylo předpověděno. Prorocká slova o mně se plní.“
042	LUK	022	038	Řekli: „Pane, máme tu dva meče.“ Ježíš odpověděl: „To stačí.“
042	LUK	022	039	Pak se jako obvykle vydal na Olivovu horu a jeho učedníci ho provázeli.
042	LUK	022	040	Když došli na místo, řekl jim: „Modlete se, abyste obstáli v těžkých zkouškách, které vás čekají.“
042	LUK	022	041	Sám se pak vzdálil, co by kamenem dohodil, poklekl a modlil se:
042	LUK	022	042	„Otče, kdybys mne mohl ušetřit tohoto kalicha utrpení, ale ať se vyplní tvoje vůle, ne moje.“
042	LUK	022	043	Tu při něm stál anděl a dodával mu sílu.
042	LUK	022	044	Ježíš se modlil v smrtelné úzkosti. Pot jako krvavé kapky mu stékal na zem.
042	LUK	022	045	Když skončil modlitbu, šel ke svým učedníkům a shledal, že pod tíhou událostí usnuli.
042	LUK	022	046	Probudil je: „Jak můžete spát? Vstaňte a modlete se, abyste obstáli ve zkouškách, které jsou před vámi.“
042	LUK	022	047	Ještě to ani nedořekl a objevil se houf lidí s Jidášem v čele. Ten přistoupil k Ježíšovi, aby ho políbil.
042	LUK	022	048	Ježíš mu řekl: „Jidáši, polibkem mne zrazuješ?“
042	LUK	022	049	Když ostatní učedníci pochopili, co se děje, volali: „Pane, máme tě bránit?“
042	LUK	022	050	A jeden z nich skutečně vytasil meč a uťal pravé ucho jednomu muži z chrámové stráže.
042	LUK	022	051	Ježíš však řekl: „Dost! Nechte toho!“ Dotkl se ucha zraněného a uzdravil ho.
042	LUK	022	052	Pak Ježíš oslovil stráž, jejich velitele a kněze, kteří je vedli: „Přišli jste si pro mne s meči a klacky jako pro lotra.
042	LUK	022	053	A přitom jsem s vámi denně býval v chrámu a ruku jste na mne nevztáhli. Ale já vím, přišla vaše chvíle a tma teď nabývá vrchu.“
042	LUK	022	054	Tu se ho zmocnili a odvedli do veleknězova paláce. Petr je zpovzdálí sledoval.
042	LUK	022	055	Vojáci rozdělali uprostřed nádvoří oheň a sesedli se okolo. Petr se přišel mezi ně také ohřát.
042	LUK	022	056	Jak mu plamen osvěcoval tvář, všimla si ho jedna služka, prohlédla si ho a řekla: „Podívejte se, ten s ním také chodil.“
042	LUK	022	057	Petr se bránil: „Ženo, vždyť já ho vůbec neznám.“
042	LUK	022	058	Za chvíli si ho všiml někdo jiný: „Ty k nim taky patříš.“ Petr řekl: „To se mýlíte.“
042	LUK	022	059	Asi za hodinu zase někdo jiný začal tvrdit: „Tenhle s ním určitě byl také, je to Galilejec.“
042	LUK	022	060	Petr to popřel: „Člověče, vůbec nevím, o čem mluvíš.“ Než to dořekl, zakokrhal kohout.
042	LUK	022	061	A tu se Ježíš otočil a podíval se na Petra a ten si vzpomněl, že mu Pán řekl: „Dříve než kohout zakokrhá, třikrát mne zapřeš.“
042	LUK	022	062	Vyběhl z nádvoří a venku se hořce rozplakal.
042	LUK	022	063	Stráž se začala Ježíšovi vysmívat.
042	LUK	022	064	Zavázali mu oči, bili ho do tváře a říkali: „Jsi přece prorok, tak hádej, kdo tě uhodil.“
042	LUK	022	065	A předháněli se v tom, kdo ho víc poníží.
042	LUK	022	066	Když se rozednilo, sešla se nejvyšší rada, kterou tvořili představitelé lidu, velekněží a učitelé zákona. Dali si Ježíše předvést a naléhali na něho: „Jsi Mesiáš? Řekni nám to!“
042	LUK	022	067	On odpověděl: „I kdybych vám to řekl, stejně tomu neuvěříte.
042	LUK	022	068	A kdybych se já vás na něco zeptal, neodpovíte mi.
042	LUK	022	069	Řeknu vám jenom to: Již záhy usedne Syn člověka po Boží pravici.“
042	LUK	022	070	Všichni začali volat: „Ty jsi tedy Boží Syn?“ Ježíš odpověděl: „Vaše vlastní slova to potvrzují.“
042	LUK	022	071	Tu křičeli jeden přes druhého: „To nám stačí, už žádné další svědectví nepotřebujeme, usvědčil se sám!“
042	LUK	023	001	Celé shromáždění velerady povstalo a odvedli Ježíše k římskému místodržiteli Pilátovi.
042	LUK	023	002	Tam ho začali obviňovat: „Tento člověk rozvrací náš národ, nabádá, aby se neplatily daně císaři, a sám se vydává za krále poslaného od Boha.“
042	LUK	023	003	Pilát se Ježíše zeptal: „Ty jsi židovský král?“ Ježíš řekl: „Chceš-li mne tak nazvat…“
042	LUK	023	004	Pilát namítl žalobcům: „Nezdá se mi, že by se ten člověk provinil něčím závažným.“
042	LUK	023	005	Ale oni naléhali: „Jeho učení působí nepokoje v celém Judsku. Nejdříve to začalo v Galileji, ale už je toho i tady plno.“
042	LUK	023	006	Když to Pilát uslyšel, zeptal se, zda je Ježíš Galilejec.
042	LUK	023	007	Přisvědčili; Pilát se toho chopil a poslal Ježíše k Herodovi, vládci Galileje, který byl právě o svátcích v Jeruzalémě.
042	LUK	023	008	Herodes tím byl nadšen, protože si už dávno přál Ježíše vidět. Mnoho o něm slyšel a doufal, že mu Ježíš předvede nějaký zázrak.
042	LUK	023	009	Kladl mu řadu otázek, ale Ježíš na ně neodpovídal.
042	LUK	023	010	Zato přítomní kněží a zákoníci se předháněli v obviňování.
042	LUK	023	011	Herodes se od Ježíše pohrdavě odvrátil. Domluvil se se svými dvořany, že Ježíše zesměšní: dal ho obléci do bílého korunovačního roucha a tak ho poslal zpět k Pilátovi.
042	LUK	023	012	Tehdy se Herodes a Pilát spřátelili, ačkoliv předtím si nemohli přijít na jméno.
042	LUK	023	013	Pilát svolal přední kněze, členy velerady i lid
042	LUK	023	014	a řekl jim: „Přivedli jste mi tohoto člověka s obviněním, že pobuřuje lid proti Římu. Byli jste při tom, když jsem ho vyslýchal, a musíte mi dát za pravdu, že jsem ho neusvědčil ze žádného zločinu.
042	LUK	023	015	Stejně jste dopadli se svou žalobou u Heroda, jinak by mi ho neposlal zpět. Nespáchal žádný hrdelní zločin,
042	LUK	023	016	a tak, abyste neřekli, dám ho zbičovat a pak ho propustím.
042	LUK	023	017	Vždyť víte, že každý rok o Velikonocích uděluji milost jednomu vězni. Tentokrát propustím Ježíše.“
042	LUK	023	018	Ale dav křičel: „Pryč s ním, propusť Barabáše!“
042	LUK	023	019	Barabáš byl odsouzen k smrti pro pokus o povstání a pro vraždu.
042	LUK	023	020	Pilát se znovu pokusil přesvědčit dav o Ježíšově nevině, aby ho mohl propustit.
042	LUK	023	021	Ale lidé ho přehlušili: „Ukřižovat, ukřižovat!“
042	LUK	023	022	Zkusil to ještě do třetice: „Ale čím se provinil? Nedokázal jsem mu přece nic, za co je podle zákona trest smrti. Dám ho zbičovat a propustím ho.“
042	LUK	023	023	Volání davu, aby byl Ježíš ukřižován, se však stále stupňovalo,
042	LUK	023	024	a tak jim Pilát nakonec vyhověl.
042	LUK	023	025	Propustil Barabáše a Ježíše poslal na popravu, jak žádali.
042	LUK	023	026	Když vojáci Ježíše odváděli, přinutili cestou jednoho muže, aby nesl Ježíšův kříž. Byl to Šimon z Kyrény, který právě přicházel z pole.
042	LUK	023	027	Odsouzeného sledoval zástup lidí a mnohé ženy nad ním plakaly a naříkaly.
042	LUK	023	028	Ježíš se k nim otočil a řekl: „Ženy, nade mnou neplačte, ale nad sebou a svými dětmi.
042	LUK	023	029	Jednou budete litovat, že jste do tohoto světa přivedly děti.
042	LUK	023	030	Lidé budou prosit hory, aby se na ně sesuly a pohřbily je.
042	LUK	023	031	Jestliže se takto nakládá se zeleným stromem, jak to může dopadnout se suchým? Když jdu na smrt já, co můžete čekat vy?“
042	LUK	023	032	Spolu s Ježíšem byli vedeni na popraviště ještě dva zločinci.
042	LUK	023	033	Když je dovedli na místo, kterému se říká Golgota – Lebka, ukřižovali tam Ježíše i ty dva zločince; jednoho po Ježíšově pravici, druhého po levici.
042	LUK	023	034	Ježíš se modlil za své nepřátele: „Otče, odpusť jim, vždyť nevědí, co dělají!“ Vojáci losovali o jeho šaty.
042	LUK	023	035	Kolem stál a přihlížel dav. Ozval se i posměch, který podněcovali přítomní členové nejvyšší rady: „Pomáhal jiným, ať pomůže teď sobě. Mesiáš poslaný od Boha by to dokázal!“
042	LUK	023	036	Také vojáci se přidali k posměchu. Nabízeli mu svoje kyselé víno a říkali:
042	LUK	023	037	„Jsi-li skutečně židovský král, zachraň se sám!“
042	LUK	023	038	Nad jeho hlavou byl upevněn nápis v řečtině, latině a hebrejštině: „Král Židů.“
042	LUK	023	039	Také jeden z ukřižovaných zločinců se Ježíšovi posmíval: „Co jsi za Mesiáše, když nepomůžeš sobě ani nám!“
042	LUK	023	040	Ale ten druhý ho okřikl. „Ani ve chvíli smrti se nebojíš Boha?
042	LUK	023	041	My si to všechno zasloužíme, ale tenhle člověk určitě nespáchal nic špatného a trpí nevinně.“
042	LUK	023	042	Pak se obrátil k Ježíšovi a řekl: „Pane, vzpomeň si na mne, až přijdeš do svého království.“
042	LUK	023	043	Ježíš mu odpověděl: „Slibuji ti, dnes budeš se mnou v ráji.“
042	LUK	023	044	Kolem poledne se najednou setmělo a tma trvala do tří hodin.
042	LUK	023	045	Chrámová opona, která oddělovala svatyni od nejsvatějšího místa, se v tu chvíli roztrhla od shora až dolů.
042	LUK	023	046	Ježíš hlasitě zvolal: „Otče, odevzdávám svého ducha do tvých rukou!“ A s těmi slovy na rtech zemřel.
042	LUK	023	047	Když důstojník velící popravě viděl, co se stalo, vzdal čest Bohu a řekl: „Je jasné, že tenhle člověk byl nevinný.“
042	LUK	023	048	Také v přihlížejícím davu se probudilo svědomí a lidé odcházeli otřesení.
042	LUK	023	049	Nakonec tam zůstali v povzdálí jen Ježíšovi přátelé a ženy, které ho doprovázely z Galileje a všechno to viděly.
042	LUK	023	050	Jeden z členů velerady, Josef z Arimatie, čestný a ušlechtilý člověk,
042	LUK	023	051	nesouhlasil s postupem a rozsudkem ostatních. Patřil k těm, kdo uvěřili zvěsti o Božím království.
042	LUK	023	052	Ten teď navštívil Piláta a vyžádal si tělo mrtvého Ježíše.
042	LUK	023	053	Sňal je z kříže, zavinul do plátna a uložil do hrobky vytesané ve skále, kde ještě nikdo nebyl pochován.
042	LUK	023	054	To bylo v pátek večer, právě před začátkem soboty.
042	LUK	023	055	Ženy, které provázely Ježíše z Galileje, se připojily k pohřbu. Viděly hrobku i způsob, jakým bylo tělo uloženo.
042	LUK	023	056	Chtěly je ještě potřít vonnými oleji a mastmi, ale musely to odložit, aby neporušily zákon o sobotě.
042	LUK	024	001	V neděli brzy ráno se ženy vydaly ke hrobu a nesly s sebou vonné masti a oleje.
042	LUK	024	002	Kámen, který zakrýval vchod do hrobu ve skále, byl však odvalen stranou.
042	LUK	024	003	Ženy vešly dovnitř, ale tělo Pána Ježíše tam nenašly.
042	LUK	024	004	Bezradně se rozhlížely a vtom u nich stáli dva muži v oslnivě bílých oděvech.
042	LUK	024	005	Ženy se jich velice lekly a sklopily oči. Oni jim řekli: „Proč hledáte živého tam, kde jsou jen mrtví?
042	LUK	024	006	Ježíš tady není, je živ! Vzpomeňte si, jak vám ještě v Galileji říkal,
042	LUK	024	007	že bude jako Syn člověka vydán do rukou zlých lidí, ukřižován, ale třetí den vstane z mrtvých.“
042	LUK	024	008	Ženy si na to skutečně vzpomněly.
042	LUK	024	009	Vrátily se od hrobu a všechno vyprávěly jedenácti apoštolům a všem ostatním Ježíšovým žákům, které našly.
042	LUK	024	010	Svědkyně vzkříšení byly: Marie z Magdaly, Jana, Marie Jakubova a ještě další.
042	LUK	024	011	Učedníci jim však nevěřili a považovali jejich zprávu za výplod fantazie.
042	LUK	024	012	Petr se však přece jen rozběhl ke hrobu, nahlédl dovnitř a uviděl jen odložená plátna. Vrátil se a nemohl pochopit, co se stalo.
042	LUK	024	013	Jiní dva Ježíšovi učedníci šli toho dne do městečka Emauzy, nedaleko Jeruzaléma.
042	LUK	024	014	Cestou spolu hovořili o událostech posledních dnů.
042	LUK	024	015	Byli zabráni do rozhovoru, takže skoro ani nezpozorovali, že se k nim někdo přidal; byl to Ježíš.
042	LUK	024	016	Ale oni, jako by měli mlhu před očima, nepoznali ho,
042	LUK	024	017	ani když se s nimi dal do řeči: „O čem to mluvíte, že jste tak smutní?“ Zastavili se
042	LUK	024	018	a jeden z nich, Kleofáš, mu řekl: „Jdeš z Jeruzaléma a nevíš, co se tam teď o svátcích stalo?“
042	LUK	024	019	Ježíš chtěl, aby mu to vyprávěli, a tak pokračovali: „Cožpak jsi nic neslyšel o Ježíši z Nazaretu? O tom prorokovi, který tak mocně kázal a dělal zázraky? Bůh stál při něm a lidé ho měli v úctě.
042	LUK	024	020	A toho muže velerada odsoudila k smrti a byl ukřižován!
042	LUK	024	021	My jsme doufali, že on je ten očekávaný Mesiáš a že vysvobodí Izrael. Stalo se to předevčírem.
042	LUK	024	022	Dnes nás některé ženy překvapily zprávou: byly časně ráno u hrobu
042	LUK	024	023	a nenašly jeho tělo. Dokonce prý viděly anděly, kteří jim řekli, že Ježíš žije.
042	LUK	024	024	Někteří z našich si ověřili, že hrob je prázdný, ale jeho neviděli. A tak nevíme, co si o tom všem máme myslet.“
042	LUK	024	025	Ježíš jim na to řekl: „Proč jste tak nechápaví a proč váháte uvěřit tomu, co předpovídali už dávní proroci?
042	LUK	024	026	Mesiáš to musí přece všechno vytrpět, než nastolí své království.“
042	LUK	024	027	A začal jim vykládat všechna slova, která o něm byla napsána od Mojžíše až po proroky.
042	LUK	024	028	Když došli do Emauz, cíle jejich cesty, Ježíš jako by chtěl jít dál.
042	LUK	024	029	Oni ho však přemlouvali: „Zůstaň s námi, vždyť je již pozdě a stmívá se. Kam bys šel?“ Dal se tedy pozvat a vešel s nimi do domu.
042	LUK	024	030	Když zasedli k večeři, vzal Ježíš do rukou chléb, poděkoval Bohu, rozlomil ho a podával jim.
042	LUK	024	031	A v tu chvíli konečně prohlédli a poznali ho. Ale v tom okamžiku jim Ježíš zmizel.
042	LUK	024	032	Říkali si vzrušeně: „A proto nám bylo tak dobře u srdce, když s námi na cestě mluvil a vykládal nám smysl proroctví.“
042	LUK	024	033	Už nehleděli na to, že je večer a hned se vydali zpátky do Jeruzaléma. Našli jedenáct učedníků pohromadě s ostatními.
042	LUK	024	034	Apoštolové jim řekli: „Pán opravdu vstal z mrtvých! Ukázal se Petrovi!“
042	LUK	024	035	A oni zase vypravovali, co se jim přihodilo na cestě a jak poznali Ježíše podle způsobu lámání chleba.
042	LUK	024	036	Ještě neskončili svoje vyprávění a tu sám Ježíš stál mezi nimi a pozdravil je: „Pokoj vám!“
042	LUK	024	037	Velice se lekli; domnívali se, že se jim zjevil nějaký duch.
042	LUK	024	038	Avšak on je pokáral: „Co se lekáte a proč si vymýšlíte takové věci?
042	LUK	024	039	Podívejte se na moje ruce a nohy, jsem to opravdu já. Můžete si na mne sáhnout, nejsem duch, ten nemá tělo z masa a kostí.“
042	LUK	024	040	Při těch slovech jim ukázal rány po hřebech na rukou i na nohou.
042	LUK	024	041	Jeho žáci tomu stále nemohli uvěřit, připadalo jim to příliš krásné, než aby to mohla být pravda. Požádal je tedy: „Máte tu něco k jídlu?“
042	LUK	024	042	Podali mu pečenou rybu a plástev medu
042	LUK	024	043	a on to s nimi snědl.
042	LUK	024	044	Pak jim řekl: „Vzpomeňte si! Když jsem býval s vámi, často jsem vám připomínal, že se musí naplnit všechno, co je o mně předpověděno u Mojžíše, Proroků a v Žalmech.“
042	LUK	024	045	A tak je dovedl k tomu, že konečně porozuměli slovům Bible, která o něm hovořila.
042	LUK	024	046	Pak pokračoval: „To všechno ukazovalo k tomu, že předpověděný Mesiáš musí mnoho vytrpět, zemřít a třetího dne vstát z mrtvých.
042	LUK	024	047	A nyní se lidé všech národů musí dovědět, že on má právo odpouštět hříchy a moc změnit jejich život. Začne se to rozhlašovat nejprve v Jeruzalémě.
042	LUK	024	048	Vy budete dosvědčovat všechno, co se událo a čeho jste byli svědky.
042	LUK	024	049	A já vám pošlu Ducha svatého, kterého vám slíbil můj Otec. Čekejte v Jeruzalémě, pokud vás Bůh nevybaví touto mocí.“
042	LUK	024	050	Pak je vedl známou cestou z Jeruzaléma do Betanie. Zastavili se a Ježíš zvedl ruce, aby učedníkům požehnal.
042	LUK	024	051	Když jim žehnal, vzdaloval se vzhůru, až jim zmizel v oblacích.
042	LUK	024	052	Uctivě se mu poklonili a pak se radostně vrátili do Jeruzaléma.
042	LUK	024	053	Dobu čekání trávili v chrámu, kde chválili Boha.
#
# BOOK	043	JOH	John	Jan
043	JOH	001	001	Kristus existoval od věčnosti, byl stále s Bohem Otcem a byl to Bůh sám. On byl tvořícím Božím Slovem, kterým vše vzniklo a trvá.
043	JOH	001	004	Je zdrojem všeho života a pro lidi světlem na cestě k Bohu.
043	JOH	001	005	To světlo přemáhá temnotu světa, ale ta ho nikdy nepřekoná.
043	JOH	001	006	Bůh pověřil muže, který se jmenoval Jan (zvaný Křtitel),
043	JOH	001	007	aby svědčil o Ježíši a vedl lidi k víře, že Ježíš je tím světlem.
043	JOH	001	008	Jan nikdy ani nenaznačil, že by jím byl on sám.
043	JOH	001	009	Ježíš je to pravé světlo, které září vstříc každému člověku.
043	JOH	001	010	Přišel na zem, kterou stvořil a k lidem, které miloval, ale oni ho nepřijali.
043	JOH	001	012	Těm však, kteří ho přece přijali a uvěřili v něho, otevřel přístup do Boží rodiny.
043	JOH	001	013	Nestali se jejími členy rodem ani lidským úsilím, ale Božím působením.
043	JOH	001	014	A věčné Slovo se stalo člověkem, který žil mezi námi. Viděli jsme jeho vznešenost, vznešenost vlastní jedinému Božímu Synu. Poznali jsme jej plného lásky a pravdy.
043	JOH	001	015	Také Jan Křtitel o něm vydával jasné svědectví: „To je ten, který jde sice za mnou, ale je mnohem významnější a byl dávno přede mnou.“
043	JOH	001	016	Z jeho bohatství jsme přijímali dar za darem.
043	JOH	001	017	Mojžíšovým prostřednictvím nám Bůh sdělil požadavky svého zákona, ale v Ježíši Kristu jsme se setkali s Božím milosrdenstvím a pravdou.
043	JOH	001	018	Boha nikdo z lidí neviděl; jenom ten, který má k němu blízko jako jediný Syn k Otci, nám o něm sdělil pravdu.
043	JOH	001	019	Z Jeruzaléma přišla za Janem Křtitelem delegace židovských kněží s otázkou, zda je očekávaný Mesiáš – Boží Syn, izraelský král.
043	JOH	001	020	„Ne, nejsem Mesiáš,“ řekl jim Jan otevřeně. „Kdo tedy jsi?“ zeptali se ho znovu. „Jsi prorok Elijáš?“ „Nejsem.“
043	JOH	001	022	„Tak řekni, kdo jsi. Musíme o tobě podat zprávu těm, kteří nás poslali. Jsi tedy jiný Mesiášův předchůdce?“
043	JOH	001	023	„Nedávejte mi žádný titul. Jsem hlas, který na poušti volá: Upravte cestu pro Pána. Tak to předpověděl prorok Izajáš.“
043	JOH	001	024	Protože Janovu odpověď nepochopili, ptali se dál: „Když tedy nejsi Mesiáš, ani jeho předchůdce, proč křtíš?“
043	JOH	001	026	Jan odpověděl: „Divíte se, že křtím. Ale co budete říkat tomu muži, který přichází za mnou? Ještě ho neznáte, ale je už mezi vámi. Jemu nejsem hoden ani obuv rozvázat.“
043	JOH	001	028	To se stalo v Betanii u Jordánu, kde Jan křtil.
043	JOH	001	029	Druhého dne spatřil Jan Ježíše, jak k němu přichází. Ukázal na něho a řekl: „Beránek Boží, který bere na sebe hříchy celého světa.
043	JOH	001	030	To o něm jsem vám včera řekl, že za mnou jde mnohem významnější muž, který byl dávno přede mnou.
043	JOH	001	031	Když jsem byl pověřen, abych křtil a připravoval izraelský lid na příchod Mesiáše, ještě jsem nevěděl, kdo to je.
043	JOH	001	032	Bůh mi však řekl: ‚Dávej pozor, na koho při křtu sestoupí můj Duch a zůstane na něm. To je ten, kdo bude křtít Duchem svatým.‘ Pak jsem viděl, jak se Boží Duch v podobě holubice snáší z nebe na Ježíše. Do té chvíle jsem ho neznal, ale protože se to na něm vyplnilo, vydávám svědectví, že je Boží Syn.“
043	JOH	001	035	Příštího dne, asi ve čtyři hodiny odpoledne, stál Jan se dvěma svými učedníky.
043	JOH	001	036	Opět spatřil Ježíše, jak jde okolo a zvolal: „Podívejte se, to je Boží Beránek!“
043	JOH	001	037	Když to Janovi učedníci uslyšeli, vydali se za Ježíšem.
043	JOH	001	038	Ten se po chvíli ohlédl a viděl, že ho oba následují. Zeptal se jich: „Přejete si něco?“ „Mistře,“ odpověděli, „kde bydlíš?“
043	JOH	001	039	„Pojďte se mnou!“ řekl Ježíš. Přijali to pozvání a zůstali ten den u něho.
043	JOH	001	040	Jeden z těch učedníků se jmenoval Ondřej a měl bratra Šimona.
043	JOH	001	041	Po návštěvě u Ježíše vyhledal Ondřej svého bratra a řekl mu: „Nalezli jsme Mesiáše – Krista.“
043	JOH	001	042	Pak ho přivedl k Ježíšovi. Ten se na něj zahleděl a řekl: „Ty jsi Šimon, Janův syn. Ode dneška se však budeš jmenovat Petr.“
043	JOH	001	043	Příštího dne se Ježíš rozhodl, že půjde do Galileje. Setkal se s Filipem a vyzval ho, aby ho následoval.
043	JOH	001	044	Stejně jako Ondřej a Petr pocházel i Filip z Betsaidy.
043	JOH	001	045	Filip pak vyhledal Natanaela a řekl mu: „Nalezli jsme toho, o kterém hovořil Mojžíš a kterého předpověděli proroci. Jmenuje se Ježíš a je to syn Josefa z Nazaretu.“
043	JOH	001	046	„Může být z Nazaretu něco dobrého?“ zapochyboval Natanael. „Pojď a přesvědč se sám!“ řekl Filip.
043	JOH	001	047	Když Ježíš spatřil Natanaela, řekl: „To je pravý a bezelstný Izraelec.“
043	JOH	001	048	„Odkud mne znáš?“ zeptal se ho překvapeně Natanael. „Viděl jsem tě pod fíkovým stromem dříve, než tě našel Filip,“ odpověděl Ježíš.
043	JOH	001	049	Natanael s údivem zvolal: „Mistře, ty jsi Boží Syn a izraelský král.“
043	JOH	001	050	Ježíš mu na to řekl: „Ty mi věříš proto, že jsem ti pověděl, jak jsem tě viděl pod fíkovníkem.
043	JOH	001	051	Uvidíš větší věci a uvěříš, že jsem v neustálém spojení s nebem.“
043	JOH	002	001	V galilejské vesnici Káně se za tři dny konala svatba a byla tam Ježíšova matka Marie.
043	JOH	002	002	Mezi svatebními hosty byl Ježíš a jeho učedníci.
043	JOH	002	003	Docházelo jim víno a Marie o tom řekla Ježíšovi.
043	JOH	002	004	„Proč mi to říkáš?“ odpověděl Ježíš. „Moje chvíle ještě nepřišla.“
043	JOH	002	005	Marie vyzvala obsluhující: „Udělejte všechno, co vám můj syn přikáže.“
043	JOH	002	006	Na chodbě stálo šest kamenných – asi hektolitrových – nádob, kterých se používalo k obřadnímu umývání.
043	JOH	002	007	Ježíš poručil sloužícím, aby je naplnili vodou.
043	JOH	002	008	Když to udělali, vyzval je: „Dejte z toho ochutnat správci hostiny.“
043	JOH	002	009	Nic netušící správce ochutnal vodu, kterou Ježíš proměnil ve víno, zavolal ženicha
043	JOH	002	010	a řekl mu: „To víno je vynikající. Obvykle se začíná lepším a končí horším. Ale tobě vydrželo dobré víno až do konce.“
043	JOH	002	011	Zázrakem v Káni Ježíš poprvé projevil svou božskou moc. A jeho učedníci v něho uvěřili.
043	JOH	002	012	Potom Ježíš se svou matkou, bratry a učedníky strávil několik dní v Kafarnaum.
043	JOH	002	013	Blížily se židovské velikonoční svátky, a tak se Ježíš vydal na cestu do Jeruzaléma.
043	JOH	002	014	Na nádvoří Jeruzalémského chrámu našel směnárníky peněz, prodavače obětních býčků, ovcí a holubů.
043	JOH	002	015	Upletl si z provázků důtky a z chrámového nádvoří prodavače i s dobytkem vyhnal. Směnárníkům zpřevracel stoly a rozházel peníze.
043	JOH	002	016	„Pryč s tím odtud. Nedělejte z domu mého Otce tržiště!“ volal za nimi.
043	JOH	002	017	V té chvíli si učedníci vzpomněli na starozákonní proroctví: „Stravuje mne horlivost pro Boží dům.“
043	JOH	002	018	Židé se ho hněvivě ptali: „Jak si můžeš dovolit takto jednat? Máš-li pověření od Boha, dokaž je nějakým zázrakem!“
043	JOH	002	019	„Dobře,“ odpověděl Ježíš, „zbořte tento chrám, a já ho ve třech dnech znovu postavím.“
043	JOH	002	020	„Co je to za nesmysl?“ posmívali se mu Židé. „Vždyť chrám stavěli plných čtyřicet šest let, a ty bys ho chtěl vystavět ve třech dnech?“
043	JOH	002	021	Židé Ježíšova slova nepochopili. Nemluvil totiž o chrámu, ale o svém těle.
043	JOH	002	022	I učedníci tomu porozuměli až po jeho zmrtvýchvstání.
043	JOH	002	023	Během Velikonoc vykonal Ježíš v Jeruzalémě řadu zázraků, a tak v něj mnozí uvěřili.
043	JOH	002	024	Věděl o každém všechno, nepotřeboval se na nikoho vyptávat. Sám však zůstával pro mnohé hádankou.
043	JOH	003	001	Jedním z předních Židů byl Nikodém, člen nejvyšší židovské rady. Patřil do skupiny farizejů, kteří přísně dodržovali všechny náboženské předpisy.
043	JOH	003	002	Ten jedné noci vyhledal Ježíše a řekl mu: „Mistře, víme, že jsi učitel poslaný od Boha. Kdyby za tebou nestál sám Bůh, nemohl bys dělat takové zázraky, jaké jsi nám ukázal.“
043	JOH	003	003	Ježíš mu řekl: „Víš, na čem záleží? Na tom, aby se člověk znovu narodil, protože jinak se nestane občanem Božího království.“
043	JOH	003	004	„Znovu se narodit v mém věku?“ podivil se Nikodém. „Cožpak se někdo může vrátit do matčina těla a narodit se podruhé?“
043	JOH	003	005	Ježíš vysvětloval: „Jestliže se s člověkem nestane zásadní proměna a není na něm patrný nový život z Ducha a jestliže není na znamení toho pokřtěn, nemůže vstoupit do Božího království.
043	JOH	003	006	Život zrozený z člověka je tělesný. Teprve Boží Duch v člověku probouzí duchovní život.
043	JOH	003	007	Nediv se mým slovům, že se musíte znovu narodit.
043	JOH	003	008	Ovšem s Duchem svatým je to jako s větrem: Nemůžeš ho ovládat, ale pozoruješ jeho účinky. Tak se člověk znovu narodí z Ducha.“
043	JOH	003	009	Nikodém se zeptal: „Jak toho všeho dosáhnu?“
043	JOH	003	010	„Jsi učitelem Božího národa a toto nevíš?“ podivil se Ježíš.
043	JOH	003	011	„Věř mi, že mluvím o tom, co vím, a svědčím o tom, co jsem viděl. Vy ovšem moje slova neberete vážně.
043	JOH	003	012	Když nechápete to, co se týká člověka, jak porozumíte tomu, co se týká Boha?
043	JOH	003	013	Nikdo z lidí vám nemůže podat svědectví jako já, vždyť jsem přišel od Boha.
043	JOH	003	014	Vzpomínáš si, co Izraelcům zachránilo život na poušti, kde je ohrožovali jedovatí hadi? Jak Mojžíš vyzvedl na sloup bronzového hada, a kdo na něj pohlédl s vírou, zachránil si život? Tak i já musím být vyzdvižen na kříž.
043	JOH	003	015	Každý, kdo ve mne uvěří, ujde smrti a narodí se pro věčnost.
043	JOH	003	016	Vždyť Bůh tak miloval svět, že dal svého jediného Syna, aby každý, kdo v něho uvěří, unikl záhubě a získal věčný život.
043	JOH	003	017	Bůh svého Syna neposlal proto, aby svět odsoudil, ale zachránil.
043	JOH	003	018	Kdo v něho věří, unikne odsouzení. Kdo však v něho nevěří, odsuzuje sám sebe, protože odmítá milost nabízenou samým Bohem.
043	JOH	003	019	Pro takové lidi je osudné, že na svět přišlo světlo, ale oni se nechtějí vzdát tmy, protože doufají, že ta zakryje jejich viny.
043	JOH	003	020	Zlé činy dělá člověk potmě, aby to nikdo nevěděl. Bojí se světla, aby nebyl odhalen.
043	JOH	003	021	Kdo se však řídí Boží pravdou, tíhne ke světlu, aby věděl, zda jsou jeho činy v souladu s Boží vůlí.“
043	JOH	003	022	Potom Ježíš odešel se svými učedníky na judský venkov, aby tam s nimi mohl v klidu pobývat a aby křtil.
043	JOH	003	023	Také Jan Křtitel, který byl v té době ještě na svobodě, křtil v Ainonu nedaleko Salimu, kde bylo mnoho vody. Četní lidé se tam dali od Jana pokřtít.
043	JOH	003	025	Někteří Židé se dohadovali s Janovými učedníky, kdo má právo křtít.
043	JOH	003	026	Ti se obrátili na svého učitele: „Mistře, ten, kterého jsi označil za Mesiáše, také křtí a všichni teď chodí k němu.“
043	JOH	003	027	Jan jim řekl: „Člověk sám si nemůže přisvojit žádnou duchovní moc, pokud mu není dána od Boha.
043	JOH	003	028	Vy sami jste svědky, že jsem prohlásil: ‚On je Bohem poslaný Mesiáš a já mu jen připravuji cestu.‘
043	JOH	003	029	Nevěsta přece patří ženichovi. Jeho přítel je také na svatbě, ale raduje se z ženichova štěstí. To je právě moje radost. Jeho hvězda vychází a já chci, aby jasně zářila, a nechci jí zaclánět.
043	JOH	003	031	Protože Ježíš přišel z nebe, převyšuje nás všechny. My lidé mluvíme jen o tom, co jsme prožili na zemi.
043	JOH	003	032	On svědčí o tom, co viděl v nebi, a přece ho tak málo lidí přijímá.
043	JOH	003	033	Kdo mu uvěří, dává za pravdu Bohu. Ježíš totiž mluví Boží slova z Božího pověření.
043	JOH	003	034	Bůh jej k tomu také plně uschopnil svým Duchem.
043	JOH	003	035	Vždyť Otec miluje Syna a svěřuje mu všechno.
043	JOH	003	036	Proto, kdo věří Synu, má věčný život. Kdo mu nedůvěřuje, místo života ho stíhá Boží hněv.“
043	JOH	004	001	Stále více lidí se připojovalo k Ježíšovi a jeho učedníci je křtili.
043	JOH	004	003	Aby zabránil případnému střetnutí s náboženskými vůdci, opustil Ježíš Judsko a vrátil se do Galileje.
043	JOH	004	004	Šel skrze Samařsko.
043	JOH	004	005	Kolem poledne přišel k Jákobově studni u městečka Sychar.
043	JOH	004	007	Jeho učedníci odešli do města nakoupit něco k jídlu. Ježíš si chtěl u studny odpočinout. Sotva usedl, jedna z místních žen přišla pro vodu. „Prosím tě, dej mi napít,“ obrátil se na ni Ježíš.
043	JOH	004	009	„Jak to, že žádáš službu od Samařanky, když jsi Žid?“ (Mezi Židy a Samařany vládlo totiž napětí.)
043	JOH	004	010	Ježíš jí odpověděl: „Kdybys věděla, kdo jsem a co ti nabízím, prosila bys ty mne, abych ti dal napít té životodárné vody.“
043	JOH	004	011	„Vždyť nemáš žádnou nádobu! Jak chceš nabrat vodu z tak hluboké studny?“ namítla žena.
043	JOH	004	012	„Jsi snad mocnější, než byl náš praotec Jákob, který ji vyhloubil? Čerpal z ní vodu pro sebe, svou rodinu i svůj dobytek.“
043	JOH	004	013	Nato jí Ježíš odpověděl:
043	JOH	004	014	„Voda, kterou nabízím já, uhašuje žízeň navždy a naplňuje touhu po věčnosti.“
043	JOH	004	015	„Pane, tu vodu mi dej ať už sem nemusím chodit,“ prosila ho žena.
043	JOH	004	016	„Jdi a přiveď svého muže,“ přikázal jí Ježíš.
043	JOH	004	017	„Nemám muže,“ odpověděla žena. „To máš pravdu,“ řekl jí Ježíš.
043	JOH	004	018	„Vystřídala jsi jich pět a ani ten, se kterým žiješ nyní, není tvůj muž.“
043	JOH	004	019	„Pane, vidím, že jsi prorok,“ vyhrkla s údivem.
043	JOH	004	020	„To bys mi mohl odpovědět, proč vy Židé považujete jen Jeruzalém za místo vhodné k uctívání Boha. Naši předkové se od nepaměti modlili na této hoře.“
043	JOH	004	021	Ježíš jí odpověděl: „Věř mi, blíží se doba, kdy lidé nebudou uctívat Boha ani v Jeruzalémě, ani na této hoře.
043	JOH	004	022	My známe smysl naší bohoslužby, ale vy ho neznáte, protože Mesiáš vyjde ze Židů.
043	JOH	004	023	Nastává však doba, kdy nebude záležet na tom, kde se kdo modlí, ale jak se modlí. Skuteční vyznavači budou ctít Otce upřímně a neformálně. O takové vyznavače Otci jde.
043	JOH	004	024	Bůh je duchovní bytost a ti, kdo ho vzývají, mají tak činit opravdově a pod vedením Ducha svatého.“
043	JOH	004	025	„Vím, že přijde Mesiáš,“ pravila žena, „ten nám všechno vysvětlí.“
043	JOH	004	026	„Ten Mesiáš jsem já,“ řekl jí nato Ježíš.
043	JOH	004	027	V té chvíli se učedníci vrátili z města a byli překvapeni, když Ježíše zastihli v rozhovoru se ženou. Neodvážili se však zeptat, proč s ní mluví.
043	JOH	004	028	Žena nechala své vědro ležet u studny a spěchala do města, kde řekla lidem:
043	JOH	004	029	„Pojďte se podívat na člověka, s nímž jsem se dosud nesetkala, a přesto o mně všechno ví. Není to snad Mesiáš?“
043	JOH	004	030	Lidé z města se tedy vydali za Ježíšem.
043	JOH	004	031	Učedníci ho zatím pobízeli, aby se najedl.
043	JOH	004	032	On však odmítl: „Nebudu jíst. Mám jiný pokrm, který neznáte.“
043	JOH	004	033	„Kdo mu přinesl jídlo?“ říkali si.
043	JOH	004	034	Ježíš je hned vyvedl z nejistoty: „Sytím se tím, že konám Boží vůli. Dokončit jeho dílo – to je můj pokrm.
043	JOH	004	035	Obilí bude zralé za čtyři měsíce, ale lidé jsou již zralí ke žni.
043	JOH	004	036	Ten, kdo bude sklízet a shromažďovat tuto úrodu pro věčnost, dostane za svou práci odměnu. A ten, kdo rozséval, bude se radovat spolu s ním.
043	JOH	004	037	Neříká se nadarmo, že jeden zasévá a druhý žne.
043	JOH	004	038	Já vás posílám sklízet pole, které jste neosévali. Jiní se před vámi lopotili a vy sbíráte výsledky jejich práce.“
043	JOH	004	039	Na základě svědectví té ženy uvěřilo v Ježíše mnoho Samařanů ze Sychar.
043	JOH	004	040	Prosili ho, aby u nich zůstal. Zdržel se tam dva dny, mluvil k nim a jejich víra rostla.
043	JOH	004	042	Ženě řekli: „Teď už věříme ne pro to, co jsi o něm pověděla, ale slyšeli jsme ho a víme, že je opravdu Spasitel světa.“
043	JOH	004	043	Po dvou dnech pokračoval Ježíš v cestě do Galileje.
043	JOH	004	044	I když doma nebývá nikdo ve vážnosti, přijali ho Galilejští velmi srdečně. I oni byli totiž o Velikonocích v Jeruzalémě a stali se tam svědky některých jeho zázraků.
043	JOH	004	046	Když Ježíš procházel Galileou, zastavil se také v Káni, kde před nedávnem při svatbě proměnil vodu ve víno. Nedaleko odtud leželo město Kafarnaum. Zde žil jeden královský úředník, jehož syn těžce onemocněl.
043	JOH	004	047	Jakmile se dověděl o Ježíšově návratu, hned ho vyhledal a prosil o pomoc. Žádal ho, aby s ním šel domů a vrátil zdraví umírajícímu synovi.
043	JOH	004	048	Ježíš mu odpověděl: „Cožpak mi neuvěříte, pokud neuvidíte zázraky?“
043	JOH	004	049	Královský úředník úpěnlivě prosil: „Pane, pojď hned se mnou, vždyť mi doma umírá syn.“
043	JOH	004	050	Ježíš mu však jen krátce řekl: „Vrať se domů. Tvůj syn je zdráv.“ Úředník jeho slovům uvěřil a rychle spěchal domů.
043	JOH	004	051	Již cestou potkal své sluhy, kteří mu běželi naproti se zprávou o synově uzdravení.
043	JOH	004	052	Ten se jich dychtivě zeptal, v kterou dobu se jeho syn uzdravil. „Včera v jednu hodinu odpoledne mu přestala horečka,“ odpověděli.
043	JOH	004	053	Radostí naplněný otec si uvědomil, že právě v tu chvíli mu Ježíš řekl: „Tvůj syn je zdráv.“ Po této události královský úředník uvěřil, že Ježíš je pravý Mesiáš. A uvěřila tomu i jeho rodina a všechno služebnictvo.
043	JOH	004	054	Tak Ježíš učinil druhý zázrak v Galileji po svém návratu z Judska.
043	JOH	005	001	O dalším židovském svátku se Ježíš zase vracel do Jeruzaléma.
043	JOH	005	002	Ve městě nedaleko Ovčí brány je rybník zvaný Bethesda.
043	JOH	005	003	Podél jeho břehů leželi pod pěti podloubími nemocní, slepí a ochrnutí. Toužebně čekali na okamžik, kdy se hladina vody zčeří. Čas od času se to stávalo a lidé věřili, že kdo první vstoupí do vřídla, bude uzdraven, ať už trpí čímkoliv.
043	JOH	005	005	Mezi postiženými ležel muž nemocný už třicet osm let.
043	JOH	005	006	Když ho Ježíš uviděl a zjistil, že je už dlouho nemocen, zeptal se ho: „Chceš být zdráv?“
043	JOH	005	007	„Chci, Pane, ale nemohu,“ odpověděl mu ubohý muž. „Sám se špatně pohybuji a nemám nikoho, kdo by mi pomohl v pravý čas do vřídla. Ať se namáhám, jak chci, pokaždé mě někdo předběhne.“
043	JOH	005	008	Ježíš mu řekl: „Vstaň, vezmi si své lehátko a choď.“
043	JOH	005	009	Muž se zvedl, sebral svoje věci a šel. Po nemoci nebylo ani památky.
043	JOH	005	010	Protože se to stalo v sobotu, Židé napomínali uzdraveného: „Nesluší se, abys dnes něco nosil.“
043	JOH	005	011	„Vím,“ odpověděl. „Ale poručil mi to člověk, který mne uzdravil.“
043	JOH	005	012	„A kdo to byl?“ ptali se rozhořčeně Židé.
043	JOH	005	013	To ovšem uzdravený nevěděl, protože se mu Ježíš ztratil v davu.
043	JOH	005	014	Později se setkali v chrámu. Ježíš mu řekl: „Važ si toho, že jsi zdráv. Už nehřeš, aby tě nepotkalo něco mnohem horšího.“
043	JOH	005	015	Muž běžel za Židy a oznámil jim, že ho uzdravil Ježíš.
043	JOH	005	016	Židé začali na Ježíše dotírat, že ruší sobotní řád.
043	JOH	005	017	Ježíš jim však řekl: „Můj Otec stále pracuje ve prospěch stvoření, proto ani já nemohu odpočívat.“
043	JOH	005	018	Ta slova Židé považovali za rouhání a rozhodli se, že Ježíše zabijí.
043	JOH	005	019	Ježíš na jejich hrozby odpověděl: „Syn může opravdu dělat jen to, co vidí, že dělá jeho Otec. A činí to právě tak jako on. Vždyť
043	JOH	005	020	Otec miluje svého Syna a ukazuje mu všechno, co sám koná. Budete žasnout nad ještě většími skutky.
043	JOH	005	021	Tak jako Otec má moc nad životem a smrtí, tak i Syn vzkřísí k životu ty, které bude chtít.
043	JOH	005	022	Vždyť ani Otec sám nikoho nesoudí, ale všechen soud předal Synovi,
043	JOH	005	023	aby si ho všichni vážili a ctili ho stejně jako Otce. Kdo si neváží Syna, nemá úctu ani k Otci, který ho poslal.
043	JOH	005	024	Ujišťuji vás, že každý, kdo přijímá moje slovo jako slovo Boha, má věčný život a unikl smrti při soudu.
043	JOH	005	025	Říkám vám podle pravdy, že začíná doba, kdy lidé uslyší hlas Božího Syna a kdo ho poslechne, bude žít,
043	JOH	005	026	protože jako Otec je dárce života, tak i Syna pověřil, aby dával život.
043	JOH	005	027	A také jedině jemu dal právo konat soud.
043	JOH	005	028	Jednou však k údivu všech budou muset všichni poslechnout jeho hlas
043	JOH	005	029	a povstat ze svých hrobů: ti, kteří uvěřili Synu, vstanou k věčnému životu, ti kteří ho za vrhli, vstanou k odsouzení.
043	JOH	005	030	Já osobně nemohu udělat nic. Má vůle je totožná s vůlí Otce. Jak mi radí, tak soudím. Proto je můj soud spravedlivý.
043	JOH	005	031	Jistě by nepůsobilo věrohodně, kdybych sám dokazoval, že jsem Boží Syn.
043	JOH	005	032	Já mám někoho, kdo by pro mne svědčil.
043	JOH	005	033	Sami jste poslali k Janu Křtiteli a on vydal pravdivé svědectví.
043	JOH	005	034	Nemusím však stavět na lidském svědectví, ale připomínám to pro vaši záchranu.
043	JOH	005	035	Jan Křtitel zářil jako pochodeň a vy jste se radovali z jeho světla. Ale bylo to jen na čas.
043	JOH	005	036	Je tu ještě závažnější svědectví, a to jsou moje skutky.
043	JOH	005	037	Otec mi je uložil, abych je vykonal. Vydal o mně svědectví i můj Otec, který mne poslal.
043	JOH	005	038	Ale vy jste jeho hlas nikdy neslyšeli a nemáte o něm ani zdá ní. Jeho slovo ve vás neutkvělo a tomu, kterého poslal, nevěříte.
043	JOH	005	039	Zkoumáte Písmo a domníváte se, že jeho plněním získáte věčný život. Ale i ono svědčí o mně.
043	JOH	005	040	Vy mne odmítáte a tak zavrhujete život.
043	JOH	005	041	Nechci, abyste mi děkovali nebo mne chválili,
043	JOH	005	042	vždyť já vás dobře znám a poznal jsem, že nemáte pravý vztah k Bohu.
043	JOH	005	043	Přišel jsem k vám v Božím pověření a to vás dráždí. Kdybych přišel se svým vlastním programem, přijali byste mne s nadšením.
043	JOH	005	044	Jak byste mi mohli uvěřit, když se chcete líbit lidem a ne Bohu.
043	JOH	005	045	Nemyslete si, já na vás nebudu Otci žalovat. Na to stačí Mojžíšův zákon, na jehož plnění tolik spoléháte.
043	JOH	005	046	Kdybyste opravdu věřili Mojžíšovi, věřili byste i mně, protože on o mně psal.
043	JOH	005	047	Když nevěříte jemu, jak byste mohli věřit mně.“
043	JOH	006	001	Ježíš se vydal na druhou stranu Galilejského jezera, jinak zvaného Tiberiadské.
043	JOH	006	002	Lidé viděli, že mnohé uzdravil, a hrnuli se za ním v zástupech.
043	JOH	006	003	Ježíš vystoupil na jednu horu a tam se posadil se svými učedníky.
043	JOH	006	004	Bylo krátce před velikonočními svátky
043	JOH	006	005	a Ježíš ze svého vyvýšeného místa viděl, že se mnoho poutníků připojuje k zástupu jeho posluchačů. Obrátil se na Filipa s otázkou: „Kde nakoupíme tolik chleba, aby se všichni ti lidé najedli?“
043	JOH	006	006	(Ježíš chtěl tou otázkou vyzkoušet Filipovu víru; sám již věděl, jak tu situaci vyřeší.)
043	JOH	006	007	Filip mu odpověděl: „Pane, i kdybychom měli chleba za deset tisíc, stále by to pro ně bylo málo, i kdyby každý jen ochutnal.“
043	JOH	006	008	Jeden z učedníků, Šimonův bratr Ondřej, Ježíše upozornil:
043	JOH	006	009	„Je tu jeden chlapec, který má s sebou pět ječných chlebů a dvě ryby. Ale to je jako kapka do moře!“
043	JOH	006	010	„Zařiďte, ať se všichni lidé posadí,“ přikázal Ježíš učedníkům. Rozsadili se tedy pohodlně po travnatém úbočí; jen mužů tam bylo asi pět tisíc.
043	JOH	006	011	Ježíš vzal těch pět chlebů, poděkoval za ně Bohu, rozlamoval je a učedníci je roznášeli sedícím. Stejně tak učinil i s rybami a každý dostal, kolik chtěl.
043	JOH	006	012	Když se všichni najedli, přikázal Ježíš učedníkům: „Seberte všechny zbytky, ať nic nepřijde nazmar.“
043	JOH	006	013	Nasbírali dvanáct košů zbytků.
043	JOH	006	014	Lidé si uvědomili, jak velký zázrak Ježíš udělal, a s úžasem říkali: „To je jistě ten prorok, na kterého už tak dlouho čekáme.“ A chtěli ho provolat králem, třeba proti jeho vůli. Ježíš to však poznal, a proto se vrátil sám do hor.
043	JOH	006	016	Když nastal večer, odešli učedníci dolů k jezeru.
043	JOH	006	017	Tma houstla, Ježíš stále nepřicházel, a tak učedníci nasedli do člunu a plavili se do Kafarnaum.
043	JOH	006	018	Začal vát prudký vítr a jezero se vzdulo silným vlnobitím.
043	JOH	006	019	Když učedníci urazili pět šest kilometrů od břehu, uviděli Ježíše, jak k nim přichází po vodě. Protože ho hned nepoznali, zmocnil se jich strach.
043	JOH	006	020	Ježíš je však uklidnil: „Nebojte se, to jsem já!“
043	JOH	006	021	Tak ho pozvali s radostí k sobě do člunu a brzy byli u břehu.
043	JOH	006	022	Zástupy na protějším břehu čekaly na Ježíše až do rána. Věděly totiž, že učedníci odpluli do Kafarnaum bez něho na jediném člunu, který měli.
043	JOH	006	023	K místu, kde Ježíš nasytil zástup, připlulo příštího dne několik člunů z Tiberiady.
043	JOH	006	024	Když lidé poznali, že se nedočkají ani Ježíše, ani učedníků, nasedli někteří do těch lodí, přeplavili se do Kafarnaum a tam Ježíše skutečně nalezli. Ptali se ho: „Mistře, jak jsi se sem dostal?“
043	JOH	006	026	Ježíš jim místo odpovědi řekl: „Stále ještě nechápete pravý smysl mých činů. Hledáte mne teď jen proto, že jsem vás včera nasytil.
043	JOH	006	027	Proč se staráte pořád o tak pomíjivé věci, o jídlo a pití? Usilujte o duchovní pokrm, kterým byste rostli pro věčný život. Nabízím vám ho, protože mne k tomu pověřil Bůh, můj Otec.“
043	JOH	006	028	„A co bychom měli dělat, abychom se Bohu líbili?“ ptali se.
043	JOH	006	029	„Bůh od vás žádá jenom jedno,“ odpověděl. „Věřte v jeho Syna, kterého poslal!“
043	JOH	006	030	„Jak nám dokážeš, že jsi Bohem poslaný Mesiáš?“ namítli někteří. „Ty jsi sice nasytil několika chleby zástup,
043	JOH	006	031	ale Mojžíš dělal pro naše předky na poušti větší zázraky. Je přece o něm psáno: ‚Sytil je manou – chlebem z nebe.‘“
043	JOH	006	032	„Ten chléb jim nedával Mojžíš, ale můj Otec,“ řekl na to Ježíš. „On vám nabízí pravý chléb a tím i život věčný.“
043	JOH	006	034	„Pane,“ prosili ho lidé, „dávej nám ten chléb pořád!“
043	JOH	006	035	„Já jsem ten životodárný chléb. Kdo přijde ke mně, nebude už nikdy hladovět,
043	JOH	006	036	a kdo ve mne uvěří, nebude nikdy žíznit,“ odpověděl jim Ježíš a pokračoval: „Slyšeli jste má slova, viděli jste mé činy, a přece mi nevěříte.
043	JOH	006	037	Každý, koho mi Bůh dává, přichází ke mně a já ho neodmítám.
043	JOH	006	038	Přišel jsem z nebe ne proto, abych dělal, co chci, ale abych plnil vůli nebeského Otce.
043	JOH	006	039	A ten si přeje, abych nikoho z těch, které mi svěřil, neztratil, ale vzkřísil je v den svého druhého příchodu k věčnému životu.
043	JOH	006	040	Boží vůle je, aby každý, kdo se rozhodne pro Syna a uvěří v něho, získal věčný život. Já ho vzkřísím v onen den.“
043	JOH	006	041	Židy pobouřilo, že se přirovnal ke chlebu přicházejícímu z nebe.
043	JOH	006	042	„Je to přece Ježíš, Josefův syn! Dobře známe jeho rodiče. A to se nám odvažuje tvrdit, že pochází z nebe?“ volali rozhořčeně.
043	JOH	006	043	„Nevzpírejte se tomu,“ řekl Ježíš.
043	JOH	006	044	„Sám Bůh mne poslal k vám a vás přivádí ke mně, abyste ve mne uvěřili a já vás vzkřísil k věčnému životu.
043	JOH	006	045	Proroci přece předpověděli, že Bůh ke každému člověku promluví. Kdo dbá na tento Otcův hlas, přijde určitě ke mně.
043	JOH	006	046	To ovšem neznamená, že pozná o Bohu všechno – jenom já jsem Otce viděl a znám ho.
043	JOH	006	047	Znovu vám opakuji, že každý, kdo mi uvěří, získává věčný život.
043	JOH	006	048	Já jsem ten životodárný chléb.
043	JOH	006	049	Vaši předkové jedli na poušti manu, a přesto zemřeli.
043	JOH	006	050	Kdo však okusí skutečný nebeský chléb – a to jsem já, nezemře.
043	JOH	006	051	Kdo se mnou sytí, bude věčně žít. Tím chlebem je mé tělo a já je obětuji, aby svět mohl žít.“
043	JOH	006	052	To vyvolalo mezi posluchači nový rozruch: „Jak si to představuje, cožpak můžeme jíst jeho tělo?“
043	JOH	006	053	Na to jim Ježíš řekl: „Je to tak. Žádný z vás sám o sobě nebude žít věčně. Chcete-li mít věčný život, musíte se sytit mým tělem a krví.
043	JOH	006	054	Jedině ten, kdo přijme moji oběť, bude žít na věky a já ho vzkřísím v poslední den.
043	JOH	006	055	Moje oběť je váš pravý duchovní pokrm a nápoj.
043	JOH	006	056	Kdo ji přijme, ten je se mnou nerozlučně spojen.
043	JOH	006	057	Já mu budu zdrojem života, který vyvěrá z Otce.
043	JOH	006	058	Proto je moje oběť ten pravý nebeský chléb. Vaši předkové jedli manu, a přece zemřeli. Jestliže vy přijmete mne jako svůj chléb, budete žít věčně.“
043	JOH	006	059	To Ježíš prohlásil v kafarnaumské synagoze.
043	JOH	006	060	Mnozí z jeho dosavadních přívrženců teď říkali: „Co je to za nesmysly, to se nedá poslouchat!“
043	JOH	006	061	Ježíš uslyšel, že se je ho posluchači rozhořčují, a zeptal se jich: „To je vám kamenem úrazu?
043	JOH	006	062	A co řeknete, až uvidíte, jak vystupuji tam, odkud jsem přišel?
043	JOH	006	063	Mluvil jsem o duchovních skutečnostech, ale vy chápete moje výroky hmotně. Váš rozum na to nestačí, jenom Duch vám pomůže, abyste pochopili a získali tak život.
043	JOH	006	064	Ale někteří mi nevěříte.“ Ježíš totiž hned poznal, kdo k němu přistupoval s nedůvěrou a kdo ho zradí.
043	JOH	006	065	Pak dodal: „Proto jsem vám řekl, že vám ke mně může otevřít cestu jedině Bůh.“
043	JOH	006	066	Tehdy Ježíše opustilo mnoho dosavadních přívrženců.
043	JOH	006	067	Obrátil se tedy ke svým dvanácti nejbližším s otázkou: „Co vy, chcete mě také opustit?“
043	JOH	006	068	Šimon Petr odpověděl za všechny: „Pane, ke komu bychom šli? Tvoje slova pro nás znamenají věčný život.
043	JOH	006	069	Uvěřili jsme a poznali, že jsi Kristus, Boží Syn.“
043	JOH	006	070	Ježíš na to řekl: „Vás dvanáct jsem si vyvolil, a přece i v jednom z vás je ďábel.“
043	JOH	006	071	Myslel tím Jidáše, syna Šimona Iškariotského. Věděl, že ten ho zradí, třebaže byl jedním z jeho dvanácti učedníků.
043	JOH	007	001	Pak Ježíš chodil po Galileji, v Judsku mu ukládali o život.
043	JOH	007	002	Když se blížily židovské svátky díkůvzdání,
043	JOH	007	003	Ježíšovi bratři naléhali: „Jdi do Judska, ať lidé vidí tvoje činy!
043	JOH	007	004	Neskrývej se v ústraní, ale snaž se prosadit na veřejnosti.“
043	JOH	007	005	Oni ho totiž nechápali.
043	JOH	007	006	Ježíš jim řekl: „Půjdu, až přijde můj čas. Vy můžete jít kdykoliv,
043	JOH	007	007	protože vás lidé nebudou nenávidět tak jako mne. Neradi slyší, když je obviňuji z jejich zlých činů.
043	JOH	007	008	Jděte klidně sami a já přijdu, až bude vhodná chvíle.“
043	JOH	007	009	Ježíš zůstal v Galileji, ale brzy po odchodu svých bratrů se tajně vydal na cestu. Chtěl totiž dojít do Jeruzaléma nepoznán.
043	JOH	007	011	O svátcích ho tam lidé hledali a všude se o něm hovořilo. Někteří ho chválili, jiní zase říkali, že plete lidem hlavu.
043	JOH	007	013	Ale to se jen šeptalo, protože mluvit o něm na veřejnosti bylo nebezpečné.
043	JOH	007	014	Uprostřed oslav se Ježíš objevil v chrámu a začal kázat.
043	JOH	007	015	Překvapení Židé se divili: „Jak to, že se tak vyzná v Písmu, když na to nemá školy?“
043	JOH	007	016	Ježíš jim odpověděl: „Nepředkládám vám své vlastní názory. Tlumočím jen to, co vám chce sdělit Bůh.
043	JOH	007	017	Jste-li ochotni plnit Boží vůli, jistě poznáte, že to nejsou má vlastní slova.
043	JOH	007	018	Kdo přináší světu jen vlastní myšlenky, ten touží po slávě a lidské chvále. Ale ten je upřímný a pravdomluvný, kdo svou řečí oslavuje Boha.
043	JOH	007	019	Mojžíš vám dal zákon, ale nikdo z vás ho neplní. Jakým právem mne osočujete? Proč mi ukládáte o život?“
043	JOH	007	020	„Ty ses snad pomátl na rozumu! Copak tě chce někdo zabít?“ ozvalo se z davu.
043	JOH	007	021	Ježíš jim řekl: „Uzdravil jsem v sobotu nemocného člověka, a vyvedlo vás to z míry.
043	JOH	007	022	Přitom vy sami nepovažujete za porušení, když připadne na sobotu povinnost udělat obřízku, a klidně ji vykonáte. Proč vás tedy tak rozčiluje, že jsem v sobotu vrátil člověku zdraví?
043	JOH	007	024	Neulpívejte na povrchu, ale pronikejte k jádru věci.“
043	JOH	007	025	Někteří z jeruzalémských občanů povstali: „Je to opravdu ten, kterého chtějí zabít?
043	JOH	007	026	Veřejně káže v chrámu, a oni ho nechají. Že by ho přece uznali za Mesiáše? To se nám nezdá. O Mesiáši prý nikdo nebude vědět, odkud přišel, ale Ježíšův původ známe.“
043	JOH	007	028	„Znáte mne a víte, odkud pocházím,“ zvolal Ježíš. „Ale neznáte toho, který mne poslal.
043	JOH	007	029	Já ho znám dobře a vím, že si zaslouží naši důvěru. On za mnou stojí, neprosazuji svou vlastní věc.“
043	JOH	007	030	Chtěli ho zatknout, ale nikdo se k tomu neodhodlal, protože ještě nepřišla chvíle, kdy se to mělo stát. Mnozí z posluchačů v Ježíše uvěřili.
043	JOH	007	031	Řekli si: „Mesiáš by určitě nedělal více zázraků než on!“
043	JOH	007	032	Když se to doneslo farizejům a velekněžím, poslali chrámovou stráž, aby ho zatkla.
043	JOH	007	033	Ježíš pokračoval: „Zůstanu s vámi ještě nějaký čas a pak se vrátím k tomu, který mne poslal.
043	JOH	007	034	Až odejdu, budete mne marně hledat, ale za mnou se nedostanete.“
043	JOH	007	035	Židé se překvapeně ptali: „Kam chce odejít, že se za ním nedostaneme? Chce snad jít mezi pohany a učit je?“
043	JOH	007	037	Poslední den svátků, když kněží v průvodu nesli vodu do chrámu, stál tam Ježíš a volal: „Kdo má žízeň, pojď se ke mně napít. Písmo říká, že nitro každého, kdo ve mne uvěří, vydá životodárný pramen.“
043	JOH	007	039	Mluvil o Božím Duchu, který měl být seslán až po dovršení Ježíšova díla na zemi. Měl ho dostat každý, kdo v Ježíše uvěří.
043	JOH	007	040	Ze zástupu se ozvaly dohady: „To je asi Mesiáš.“
043	JOH	007	041	Někteří však namítali: „Ne, to může být nanejvýš jeho předchůdce. Pochází přece z Galileje!
043	JOH	007	042	A Písmo říká, že Mesiáš se narodí v Betlémě a že bude potomkem krále Davida.“
043	JOH	007	043	Nakonec se pohádali.
043	JOH	007	044	Chrámová stráž se neodvážila Ježíše zatknout. Vrátili se ke kněžím a farizejům, kteří se na ně obořili: „Kde ho máte? Proč jste ho nepřivedli?“
043	JOH	007	046	„Nemohli jsme, takového člověka jsme ještě neslyšeli.“
043	JOH	007	047	„Tak i vy jste se nechali svést?“ zlobili se farizejové.
043	JOH	007	048	„Uvěřil mu snad někdo z velerady nebo z nás?
043	JOH	007	049	Co se dá čekat od nevzdělaného davu! Nevyznají se v Bibli a takhle to dopadá.“
043	JOH	007	050	Jeden z farizejů – Nikodém, který před časem Ježíše navštívil, namítl:
043	JOH	007	051	„Jak můžete odsoudit člověka, kterého jste nevyslechli? Odpovídá to našemu zákonu?“
043	JOH	007	052	„Nejsi snad jeho krajan?“ zeptali se ho. „Ukaž nám v Bibli, že má přijít prorok z Galileje.“
043	JOH	007	053	A s tím se rozešli.
043	JOH	008	001	Ježíš odešel na Olivovou horu.
043	JOH	008	002	Brzy ráno se do chrámu vrátil, sedl si tam a začal učit shromážděný dav.
043	JOH	008	003	Za chvíli k němu znalci zákona a farizejové přivedli jednu ženu přistiženou při nevěře.
043	JOH	008	004	„Mistře,“ oslovili Ježíše, „tuto ženu jsme přistihli při cizoložství.
043	JOH	008	005	Mojžíšův zákon je přísný. Odsuzuje ji k smrti ukamenováním. Co ty tomu říkáš?“
043	JOH	008	006	Čekali, že jim Ježíšova odpověď poskytne záminku k jeho odsouzení. Ježíš však mlčel, sklonil se k zemi a psal něco prstem v prachu.
043	JOH	008	007	Žalobci stále dotírali, aby odpověděl. Ježíš se vzpřímil a řekl: „Kdo z vás je bez hříchu, ať po ní hodí první kamenem!“
043	JOH	008	008	Pak se znovu sklonil a psal po zemi.
043	JOH	008	009	Jeho slovy byli zahanbeni. Ozvalo se v nich svědomí, a tak jeden po druhém odcházeli – ti nejváženější jako první. Nakonec zůstal Ježíš s provinilou ženou sám.
043	JOH	008	010	Znovu se vzpřímila zeptal se ženy: „Kam se poděli tvoji žalobci? Žádný z nich tě neodsoudil?“
043	JOH	008	011	„Ne, Pane,“ odpověděla žena. „Já tě také neodsuzuji,“ řekl Ježíš. „Jdi, ale už nehřeš!“
043	JOH	008	012	Jindy Ježíš řekl: „Já jsem světlo světa, kdo mne následuje, nebude tápat ve tmě, ale bude mít světlo na cestu života.“
043	JOH	008	013	Nato mu farizejové řekli: „Mluvíš stále jen sám o sobě. Kdo to potvrdí?“
043	JOH	008	014	Ježíš jim odpověděl: „Říkám jen pravdu, i když se týká mne samotného. Já vím, odkud jsem přišel a kam jdu, ale vy to nevíte.
043	JOH	008	015	Vy mne posuzujete nesprávně – jen podle svého zdání. Já tak nesoudím.
043	JOH	008	016	Můj úsudek odpovídá skutečnosti, protože není jen můj, ale i Boží.
043	JOH	008	017	A když se dva svědci shodnou ve výpovědi, vaše zákony považují takové svědectví za platné.
043	JOH	008	018	Nemluvím tedy o sobě jen sám, ale svědčí o mně i Otec, který mne poslal.“
043	JOH	008	019	„A kde je ten tvůj Otec?“ ptali se farizejové. Řekl jim: „Když neznáte mne, nemůžete znát ani mého Otce. Kdybyste znali mne, znali byste i jeho.“
043	JOH	008	020	Tato slova Ježíš řekl v blízkosti chrámových pokladen, kde byla stráž. Přesto ho nezatkli, protože ještě nepřišel čas, kdy se to mělo stát.
043	JOH	008	021	„Opustím vás,“ pokračoval Ježíš. „Budete mne hledat, ale bude pro vás pozdě. Zemřete v zajetí svých hříchů a tam, kam jdu, nebudete moci přijít.“
043	JOH	008	022	„Chce snad spáchat sebevraždu?“ ptali se mezi sebou. „Proč by jinak říkal, že za ním nemůžeme přijít tam, kam jde?“
043	JOH	008	023	Ježíš jim řekl: „Já jsem od Boha, vy jste ze světa, který je Bohu odcizen.
043	JOH	008	024	Proto zemřete v hříchu, když mi neuvěříte.“
043	JOH	008	025	„Tak nám tedy řekni, kdo vlastně jsi!“ naléhali na Ježíše.
043	JOH	008	026	„Už jsem vám to jasně řekl. Jsem ten, za koho se od začátku prohlašuji,“ odpověděl. „Ale o vás bych mohl říci mnoho, co vás odsuzuje. A není to můj úsudek. Každé mé slovo pochází od toho, který mne poslal. On je pravda sama.“
043	JOH	008	027	Nikdo v té chvíli nepochopil, že Ježíš mluví o Bohu.
043	JOH	008	028	Proto na vysvětlenou dodal: „Poznáte mne, až mne přibijete na kříž, teprve pak si uvědomíte, že všechno, co jsem vám říkal a co jsem udělal, nebylo ode mne, ale od mého Otce. To on mne naučil všemu, co jsem vám řekl.
043	JOH	008	029	Je stále se mnou. Neopouští mne, protože dělám jen to, co mu je milé.“
043	JOH	008	030	Po těch slovech mnozí v něho uvěřili.
043	JOH	008	031	Těm Ježíš řekl: „Držte se mých slov a budete opravdu mými učedníky.
043	JOH	008	032	Poznáte pravdu a pravda vás osvobodí.“
043	JOH	008	033	„Jsme potomci Abrahama,“ ozvali se. „Nikdy jsme nebyli otroky, proč tedy říkáš, že budeme osvobozeni?“
043	JOH	008	034	Ježíš jim řekl: „Nemyslete si, že jako potomci Abrahamovi to máte u Boha jisté. Každý člověk je otrokem hříchu
043	JOH	008	035	a otrok nemá právo na nic.
043	JOH	008	036	Musíte se stát svobodnými členy Boží rodiny, a to vám může darovat jedině Syn. Nabízím vám takový dar, ale vy ho odmítáte a chcete se mne zbavit. Nedorozumění mezi námi je v tom, že nemáme stejného Otce.“
043	JOH	008	039	„Naším otcem je Abraham,“ řekli jednomyslně Židé. „Byl by vaším otcem,“ odpověděl jim Ježíš, „kdybyste ho svými životy následovali.
043	JOH	008	040	Chcete mne zabít, přestože vám říkám pravdu, kterou mi sdělil Bůh. Abraham by tak nejednal.
043	JOH	008	041	Projevujete se jako děti svého skutečného otce.“ To je rozhněvalo a jízlivě mu odsekli: „Nenarodili jsme se ze smilstva jako ty. Kdo myslíš, že je naším otcem? Kdo jiný, než Abrahamův Bůh! Nezpronevěřili jsme se mu.“
043	JOH	008	042	Ježíš však namítl: „Kdyby Abrahamův Bůh byl opravdu vaším otcem, milovali byste mne. V něm je můj původ. Nepřicházím sám od sebe, ale on mne k vám posílá.
043	JOH	008	043	Proč nechápete, co říkám?
043	JOH	008	044	Protože váš otec je ďábel a vy děláte, co vám našeptává. Jeho lži od počátku přinášejí smrt a nic jiného, protože v něm není ani trochu pravdy. Nemůže si pomoci, lhaní je jeho přirozenost. A je původcem každé lži.
043	JOH	008	045	Kdo z vás mne může usvědčit z hříchu? Nikdo! Proč mi tedy nevěříte, když říkám pravdu?
043	JOH	008	047	Kdo je opravdu Božím dítětem, ten rád přijímá Boží slovo. Vy je odmítáte, a to dokazuje, že z Boha nepocházíte.“
043	JOH	008	048	„Vždyť to říkáme, jsi odrodilec a blázen,“ křičeli na něj Židé.
043	JOH	008	049	„Nejsem,“ odpověděl jim Ježíš klidně. „Já Otci vzdávám čest, ale vy mu ji upíráte, když mne nepřijímáte.
043	JOH	008	050	Nemyslete si, že toužím po slávě a velikosti. Mne chce oslavit Bůh. Odsoudí každého, kdo mne odmítne.
043	JOH	008	051	Budete-li žít podle mého slova, nemusíte se bát smrti.“
043	JOH	008	052	„Teď se ukázalo, jaký jsi blázen!“ posmívali se. „Abraham zemřel, proroci zemřeli, a ty tvrdíš, že kdo dá na tebe, unikne smrti.
043	JOH	008	053	Myslíš si snad, že jsi významnější než náš otec Abraham a větší než proroci? Co to ze sebe děláš? Vždyť ti všichni zem-řeli!“
043	JOH	008	054	Ježíš jim odpověděl: „Kdybych se chválil sám, má slova by neměla žádnou váhu, ale chválí mne můj Otec, kterého uznáváte za svého Boha.
043	JOH	008	055	Nikdy jste ho však nepoznali, ale já ho znám dobře. Kdybych to zapřel, byl bych stejný lhář jako vy. Opravdu ho dobře znám a ve všem ho poslouchám.
043	JOH	008	056	Jakou radost by měl váš otec Abraham, kdyby se dočkal mého příchodu. Už tehdy věděl, že přijdu, a jak se z toho radoval.“
043	JOH	008	057	„Teď jsi se projevil. Není ti ani padesát, a pamatuješ Abrahama?“ smáli se Židé.
043	JOH	008	058	Ježíš odpověděl: „Žil jsem dávno před tím, než se narodil Abraham.“
043	JOH	008	059	To rozpálilo jejich hněv a chtěli ho ukamenovat. V rozruchu, který nastal, se Ježíš vytratil z chrámu.
043	JOH	009	001	Cestou Ježíš potkal člověka, který byl od narození slepý.
043	JOH	009	002	„Mistře,“ ptali se Ježíše učedníci, „proč se narodil slepý? Zhřešil on, nebo jeho rodiče?“
043	JOH	009	003	„Nehledejte vinu ani u něho, ani u jeho rodičů,“ odpověděl Ježíš. „Jeho slepota dovolí Bohu, aby ukázal svoje dílo pro člověka.
043	JOH	009	004	Dílo spásy musí být vykonáno, pokud je k němu příležitost. Člověk pracuje ve dne, v noci jsme všichni jako slepí.
043	JOH	009	005	Dokud prosvětluji temnotu světa, je čas k Božímu dílu.“
043	JOH	009	006	Pak Ježíš plivl na zem, ze sliny udělal bláto, potřel jím slepcovy oči
043	JOH	009	007	a přikázal: „Běž se umýt do rybníka Siloe.“ Slepý Ježíše poslechl. Umyl si v rybníku obličej a pak si promnul oči. Náhle zjistil, že vidí.
043	JOH	009	008	Ti, kdo ho znali jako slepého, se divili:
043	JOH	009	009	„Je to ten slepý žebrák, nebo ne?“ Někteří si mysleli, že je to on, jiní, že je to jeho dvojník. Ale on řekl: „Jsem to já!“
043	JOH	009	010	„A jak to, že teď vidíš?“ ptali se ho.
043	JOH	009	011	Pověděl jim, jak se to stalo: „Nějaký Ježíš mi potřel oči blátem a řekl mi, abych se umyl v rybníku Siloe. Udělal jsem to a od té chvíle vidím.“
043	JOH	009	012	„Nevíš, kde bychom ho našli?“ ptali se zvědavě. „To nevím,“ odpověděl.
043	JOH	009	013	Slepec byl uzdraven v sobotu, a proto ho odvedli k farizejům a tam musel znovu vyprávět, jak se to přihodilo.
043	JOH	009	016	Některým z nich se to nelíbilo: „Ten člověk neuzdravuje z Božího pověření. Vždyť nezachovává sobotu.“ Jiní ho zase bránili: „Takové zázraky přece nemůže dělat hříšný člověk.“ A už byli v sobě.
043	JOH	009	017	Znovu se tedy obrátili na uzdraveného: „Co ty si o něm myslíš?“ „Určitě je to Boží posel,“ odpověděl jim.
043	JOH	009	018	Farizejové začali pochybovat o tom, že býval slepý. Zavolali si jeho rodiče
043	JOH	009	019	a zeptali se jich: „Je to váš slepý syn, který od narození neviděl?“
043	JOH	009	020	Rodiče odpověděli: „Je to náš syn a býval vždycky slepý.
043	JOH	009	021	Ovšem nevíme, kdo ho uzdravil. Konečně, je už dospělý, ať vám to řekne sám.“
043	JOH	009	022	Farizejové hrozili vyloučením z židovské obce každému, kdo by Ježíše prohlásil za Mesiáše.
043	JOH	009	023	Odpověděli vyhýbavě, protože se báli.
043	JOH	009	024	A tak si znovu zavolali toho bývalého slepce a přikázali mu: „Řekni pravdu! Bůh tě slyší! Víme, že Ježíš je špatný člověk.“
043	JOH	009	025	„Nevím, co je to za člověka,“ odpověděl uzdravený, „ale vím, že jsem byl slepý a teď vidím!“
043	JOH	009	026	„Jak tě uzdravil, co s tebou dělal?“ ptali se ho znovu.
043	JOH	009	027	„Už jsem vám to řekl jednou,“ odpověděl, „proč se mne na to znovu ptáte? Chcete se snad stát jeho učedníky?“
043	JOH	009	028	Farizejové mu spílali a osopili se na něj: „Ty jsi jeho učedník, my jsme učedníci Mojžíšovi.
043	JOH	009	029	Víme, že Bůh mluvil k Mojžíšovi, ale o tomto člověku nevíme vůbec nic.“
043	JOH	009	030	„To je ale divné! Vy nevíte, kdo to je, a otevřel mi oči,“ řekl uzdravený.
043	JOH	009	031	„Bůh by jistě nevyslyšel prosbu zlého člověka! Slyší jen toho, kdo ho poslouchá a ctí.
043	JOH	009	032	Ještě jsem neslyšel, že by někdo uzdravil slepého od narození.
043	JOH	009	033	Proto si myslím, že by Ježíš nedokázal něco podobného, kdyby ho neposlal Bůh.“
043	JOH	009	034	„Ty mrzáku, ty nás budeš poučovat?“ křičeli na něho farizejové a vyhodili ho.
043	JOH	009	035	Když se Ježíš dověděl, co se mu přihodilo, vyhledal ho a zeptal se: „Věříš v Božího Syna?“
043	JOH	009	036	Uzdravený odpověděl: „Rád bych v něho věřil, ale neznám ho.“
043	JOH	009	037	Ježíš řekl: „Vidíš ho a právě s tebou mluví.“
043	JOH	009	038	„Věřím, Pane!“ vydechl a padl před Ježíšem na kolena.
043	JOH	009	039	Ježíš dodal: „Přišel jsem na svět proto, abych uvedl věci na pravou míru: slepí prohlédnou a ti, kdo vidí, oslepnou.“
043	JOH	009	040	Zaslechli to někteří farizejové a zeptali se: „Jsme my ti slepí?“
043	JOH	009	041	„Kdybyste byli opravdu slepí, byla by to polehčující okolnost pro váš hřích,“ odpověděl jim Ježíš. „Vaše vina však zůstává, protože říkáte, že vidíte, a to znamená, že víte, co děláte.“
043	JOH	010	001	„Každý ví, že kdo nevchází do ovčince dveřmi, ale přelézá ohradu, není pastýř, ale zloděj.
043	JOH	010	002	Pastýř vchází do ovčince zásadně dveřmi.
043	JOH	010	003	Hlídač otevírá jenom jemu a ovce svého pána poznávají už po hlase. Pastýř na ně volá jménem a ony k němu běží, protože vědí, že je vyvede na pastvu.
043	JOH	010	004	Vodí své stádo a ovce ho následují, protože znají jeho hlas.
043	JOH	010	005	Cizího člověka neposlechnou a nejdou za ním, protože jeho hlas neznají.“
043	JOH	010	006	Posluchači nepochopili toto Ježíšovo srovnání,
043	JOH	010	007	a tak je vysvětlil: „Já jsem pastýř, který střeží vchod do ovčince.
043	JOH	010	008	Všichni, kdo se tam dobývají jinudy, jsou zloději a lupiči a ovce je neposlouchají.
043	JOH	010	009	Já jsem vchod. Kdo mnou vejde, bude zachráněn. A kdo se mnou bude vcházet i vycházet, nebude mít nedostatek.
043	JOH	010	010	Zloděj ovce krade a zabíjí, já jim však přináším život plný hojnosti.
043	JOH	010	011	Já jsem dobrý pastýř, který za ovce i život obětuje.
043	JOH	010	012	Námezdný pastevec nemá k ovcím vztah, a když se blíží vlk, uteče. Ovce nejsou jeho, a tak mu na nich nezáleží. Ať je vlk třeba rozežene nebo roztrhá.
043	JOH	010	014	Já jsem však dobrý pastýř a mám rád své ovce a ony mne.
043	JOH	010	015	Podobně mne miluje Otec a já zas Otce. Za ovce položím i život.
043	JOH	010	016	Mám ještě jiné ovce, mimo vyvolený národ. I ty svolám, přivedu je a bude jeden ovčinec a jeden pastýř.
043	JOH	010	017	Protože dávám svůj život, Otec mne miluje a z lásky mi ho zase vrátí.
043	JOH	010	018	Nikdo mne nemůže zabít bez mé vůle. Je v mé moci, abych se života vzdal a opět ho získal. Činím to z pověření svého Otce.“
043	JOH	010	019	Ježíšova slova opět vyvolala mezi posluchači roztržku.
043	JOH	010	020	Mnozí říkali: „Je posedlý démonem a dočista se zbláznil. Vůbec ho neposlouchejte.“
043	JOH	010	021	Jiní však mínili: „To není řeč posedlého. Což může zlá moc uzdravit slepého?“
043	JOH	010	022	V Jeruzalémě se právě konala výroční slavnost zasvěcení chrámu. Bylo to v zimním období dešťů,
043	JOH	010	023	a tak se Ježíš procházel chrámovým podloubím.
043	JOH	010	024	Židé ho obklopili a ptali se ho: „Jak dlouho nás necháš ještě v nejistotě? Proč nám otevřeně neřekneš, jsi-li opravdu Mesiáš?“
043	JOH	010	025	„Vždyť jsem vám to již nejednou řekl, ale vy jste to nikdy nevzali vážně,“ odpověděl jim Ježíš. „Mé činy vydávají svědectví o tom, že jsem Mesiáš. Vždyť je konám z Otcova pověření.
043	JOH	010	026	Nevěříte mi, protože nepatříte do mého stáda.
043	JOH	010	027	Moje ovce slyší můj hlas a následují mne; já je miluji
043	JOH	010	028	a dávám jim věčný život. Vysvobodím je ze smrti, nikdo a nic mi je z ruky nevyrve.
043	JOH	010	029	Já a Otec jsme jedno, a koho Bůh uchopil, toho se nikdy nevzdá. Kdo je větší než Bůh?“
043	JOH	010	031	To Židy tak popudilo, že začali sbírat kameny a chtěli Ježíše zabít.
043	JOH	010	032	Ježíš se hájil: „Ve všech mých činech jste mohli vidět Boží lásku. Pro který z nich mne chcete ukamenovat?“
043	JOH	010	033	„Nechceme tě ztrestat pro tvé činy, ale protože se rouháš,“ vyjeli na něho Židé. „Jsi člověk a děláš ze sebe Boha.“
043	JOH	010	034	Ježíš se hájil slovem Písma, kde sám Bůh propůjčuje určitým lidem titul bohové. „Písmo berete za neměnnou autoritu. Proč vám najednou vadí, když se Božím Synem nazývám já, zplnomocněný Boží vyslanec? Prokázal jsem přece, že mne Bůh poslal a zplnomocnil.
043	JOH	010	037	Jestliže jsem nekonal Otcovy skutky, nevěřte mi.
043	JOH	010	038	Jestliže jsem je konal, nechte se jimi přesvědčit. Dokazují důvěrnou jednotu mezi mnou a jím.“
043	JOH	010	039	Židé se chtěli Ježíše znovu zmocnit, ale on jim unikl.
043	JOH	010	040	Odešel za Jordán a zdržoval se na místě, kde předtím Jan křtil.
043	JOH	010	041	Mnozí z těch, kteří za Ježíšem přicházeli, si říkali: „Jan sice nedělal zázraky, ale všechno, co o tomto muži řekl, se plní.“
043	JOH	010	042	Mnozí tam v Ježíše uvěřili.
043	JOH	011	001	Ježíšův přítel Lazar těžce onemocněl. Žil se svými sestrami Marií a Martou ve vesnici Betanii.
043	JOH	011	002	(Marie byla ta žena, která pomazala vzácnou mastí Ježíšovy nohy, jak se ještě dovíme.)
043	JOH	011	003	Bály se o bratrův život, a tak poslaly Ježíšovi vzkaz: „Pane, tvůj milovaný přítel je vážně nemocný.“
043	JOH	011	004	Když se to Ježíš dověděl, řekl: „Nebojte se, Bůh nechce Lazarovu smrt, chce jen oslavit svého Syna.“
043	JOH	011	005	Měl velmi rád obě sestry i Lazara,
043	JOH	011	006	ale přesto se ještě dva dny zdržel na místě, kde ho zastihla zpráva o Lazarově nemoci.
043	JOH	011	007	Teprve pak řekl svým učedníkům: „Pojďme tedy do Betanie!“
043	JOH	011	008	Ale ti namítali: „Mistře, ty chceš do Judska? Vždyť tě tam chtěli nedávno zabít, a ty se tam chceš vrátit?“
043	JOH	011	009	„Proč se bojíte, jako by už nastávala noc,“ řekl jim Ježíš. „Můj den ještě neskončil.
043	JOH	011	010	Kdo chodí ve dne, nemusí se bát úrazu, protože dobře vidí na cestu. Teprve cesta za tmy je nebezpečná.“
043	JOH	011	011	Potom dodal: „Náš přítel Lazar usnul a já ho jdu probudit.“
043	JOH	011	012	Učedníci se zaradovali: „Tak on spí? To mu udělá dobře.“
043	JOH	011	013	Ježíš však nemluvil o uzdravujícím spánku, ale o Lazarově smrti.
043	JOH	011	014	Řekl jim tedy otevřeně: „Lazar zemřel
043	JOH	011	015	a já jsem rád, že jsem k němu nepřišel před jeho smrtí. Mohu vám tak podat nový důkaz o své moci, abyste mi uvěřili. Pojďme tam.“
043	JOH	011	016	Tomáš, kterému říkali Dvojče, rezignovaně povzdechl: „Pojďme, ať třeba umřeme s ním!“
043	JOH	011	017	Do Betanie přišli čtyři dny po Lazarově pohřbu.
043	JOH	011	018	Z Jeru-zaléma bylo do Betanie jen asi tři kilometry,
043	JOH	011	019	a tak mnozí známí z města přicházeli těšit Lazarovy sestry v jejich žalu.
043	JOH	011	020	Ty se dověděly, že Ježíš přichází. Marie zůstala doma,
043	JOH	011	021	ale Marta mu běžela vstříc se slovy: „Pane, kdybys tu byl, bratr by jistě neumřel.
043	JOH	011	022	Ale já vím, že ani teď Bůh neodmítne žádnou tvoji prosbu.“
043	JOH	011	023	„Neboj se,“ odpověděl jí Ježíš, „tvůj bratr bude zase žít.“
043	JOH	011	025	Ježíš jí řekl: „To já přináším vzkříšení a život. Ti, kdo ve mne uvěřili, ať zemřeli nebo ještě žijí,
043	JOH	011	026	v žádném případě nezemřou navždy. Věříš tomu, Marto?“
043	JOH	011	027	„Věřím, že jsi Boží Syn. Jsi Mesiáš, který měl přijít na svět,“ odpověděla.
043	JOH	011	028	Marta se pak vrátila domů a pošeptala své sestře: „Přišel Mistr a chce s tebou mluvit.“
043	JOH	011	029	Sotva to Marie uslyšela, vstala a spěchala k němu.
043	JOH	011	030	Ježíš se zatím zdržoval na místě, kde se setkal s Martou.
043	JOH	011	031	Židé, kteří Marii utěšovali, se domnívali, že se jde vyplakat k Lazarovu hrobu, proto šli za ní.
043	JOH	011	032	Jakmile Marie našla Ježíše, poklekla před ním na zem a naříkala: „Pane, kdybys byl zastihl Lazara živého, jistě bys ho nenechal zemřít.“
043	JOH	011	033	Mariin pláč Ježíše rozrušil a okázalý nářek Židů se ho nemile dotkl.
043	JOH	011	034	Zeptal se: „Kam jste Lazara pohřbili?“ „Pojď, Pane, ukážeme ti,“ odpověděli.
043	JOH	011	035	Teď vyhrkly slzy i Ježíšovi.
043	JOH	011	036	„Podívejte, jak ho měl rád,“ šeptali někteří mezi sebou.
043	JOH	011	037	Jiní však namítali: „Proč nechal Lazara zemřít? Vždyť před tím uzdravil slepce. Nemohl ho zachránit?“
043	JOH	011	038	To Ježíše popudilo a vykročil k hrobu. Byla to jeskyně zavalená balvanem.
043	JOH	011	039	„Odvalte ten kámen!“ přikázal Ježíš. „Pane, bratr zde leží už čtyři dny a jeho tělo je jistě v rozkladu,“ namítla Marta.
043	JOH	011	040	„Kde zůstala tvoje víra, že se Bůh oslaví?“ podivil se Ježíš.
043	JOH	011	041	Otevřeli hrob, Ježíš pohlédl k nebi a modlil se: „Otče, děkuji ti, že mne vyslyšíš.
043	JOH	011	042	Já vím, že vždycky slyšíš, ale říkám to nahlas, aby tito lidé uvěřili, že jsi mne poslal.“
043	JOH	011	043	Pak zvolal: „Lazare, pojď ven!“
043	JOH	011	044	A Lazar vyšel. Ruce a nohy měl ovinuté plátnem, tvář zahalenou šátkem. „Sundejte mu to,“ přikázal Ježíš, „ať může chodit.“
043	JOH	011	045	Tehdy mnoho z přihlížejících Židů Ježíšovi uvěřilo, protože se stali svědky tohoto zázraku.
043	JOH	011	046	Někteří z nich však zprávu o této události donesli farizejům.
043	JOH	011	047	Ti se sešli k poradě s předními židovskými kněžími: „Co si s ním počneme? Ten člověk dělá skutečné divy!
043	JOH	011	048	Bude-li ve své činnosti pokračovat, všichni mu uvěří a provolají ho králem. Římané zakročí a je konec s naší vládou, chrámem i národem.“
043	JOH	011	049	Úřadující velekněz Kaifáš řekl: „Vezměte rozum do hrsti!
043	JOH	011	050	Proč by měl být zničen celý národ, ať zemře jeden za všechny.“
043	JOH	011	051	Když Kaifáš navrhoval tento úklad proti Ježíšovi, netušil, že pověděl slova, která se naplní. Jako velekněz prohlásil, že Ježíš má být obětován za svůj lid.
043	JOH	011	052	Jeho výrok se nevztahoval jen na Židy, ale na lidi ze všech národů, ze kterých bude vytvořena Kristova církev.
043	JOH	011	053	Od této chvíle usilovali židovští kněží a farizejové o Ježíšův život.
043	JOH	011	054	Ježíš přestal veřejně vystupovat mezi Židy a usadil se se svými učedníky v Efrajimu, na okraji pouště.
043	JOH	011	055	Přiblížily se opět Velikonoce. Do Jeruzaléma přišlo mnoho poutníků, aby se ještě před hlavními svátky očistili od hříchů.
043	JOH	011	056	Ptali se po Ježíši a říkali si mezi sebou: „Co si myslíte o tom, že tu není?“
043	JOH	011	057	Kněží a farizejové veřejně vyhlásili, že každý, kdo by o Ježíši věděl, musí to ihned oznámit, aby ho mohli zatknout.
043	JOH	012	001	Asi týden před Velikonocemi se Ježíš vrátil do Betanie, kde žil vzkříšený Lazar.
043	JOH	012	002	Na Ježíšovu počest připravili večeři. Marta obsluhovala a u stolu seděl i Lazar.
043	JOH	012	003	Marie vzala nádobku s drahým olejem, který byl vyroben z pravého nardu. Pomazala jím Ježíšovy nohy a utřela mu je svými vlasy. Vůně nardu naplnila celý dům.
043	JOH	012	004	Jeden z Ježíšových učedníků – Jidáš Iškariotský, který ho pak zradil, nesouhlasil s počínáním Marie. Řekl jí:
043	JOH	012	005	„Proč tak vzácný olej raději neprodáš? Vždyť by na něj musel dělník pracovat celý rok. Utržené peníze se mohly rozdat chudým.“
043	JOH	012	006	Jidáš to neřekl ze soucitu s chudými, ale proto, že byl zloděj. Staral se o společnou pokladnu, avšak často si z ní něco přisvojil.
043	JOH	012	007	Ježíš mu k tomu řekl: „Nech ji, připravila mne tím na můj pohřeb.
043	JOH	012	008	Chudé budete mít mezi sebou stále, ale já už tu s vámi dlouho nebudu.“
043	JOH	012	009	Poutníci v Jeruzalémě se brzo dověděli o Ježíšově pobytu v Betanii. Ve velkých zástupech se za ním vypravili. Nepřitahoval je však jenom Ježíš, ale chtěli spatřit i vzkříšeného Lazara.
043	JOH	012	010	Přední židovští kněží se proto usnesli, že odstraní i Lazara,
043	JOH	012	011	protože byl přesvědčivým dokladem Ježíšovy moci. Mnoho lidí kvůli němu věřilo.
043	JOH	012	012	Příštího dne se po Jeruzalémě rozkřiklo, že do města přichází Ježíš. Shromáždil se velký dav lidí a šli ho vítat.
043	JOH	012	013	Natrhali palmové ratolesti a nadšeně volali: „Sláva Ježíši! Ať žije Mesiáš! Ať žije náš Král!“
043	JOH	012	014	Ježíš k nim přijel na oslátku a tak se naplnila předpověď dávného izraelského proroka:
043	JOH	012	015	„Neboj se, Jeruzaléme. Tvůj král se blíží, přijíždí na oslátku.“ (Ježíšovi učedníci si tehdy tuto souvislost neuvědomili.
043	JOH	012	016	Teprve po Ježíšově vzkříšení pochopili, že se tenkrát naplnilo proroctví.)
043	JOH	012	017	Ježíše doprovázelo mnoho svědků Lazarova vzkříšení. Všem o tomto divu vyprávěli,
043	JOH	012	018	a tím zástup narůstal.
043	JOH	012	019	Farizejů se zmocnila panika: „Jsme ztraceni! Všichni se k němu přidávají.“
043	JOH	012	020	V Jeruzalémě bylo i několik Řeků, kteří přišli oslavit velikonoční svátky spolu s Židy. Chtěli Ježíše poznat,
043	JOH	012	021	a tak poprosili o pomoc Ježíšova učedníka Filipa: „Pane, rádi bychom se setkali s tvým učitelem.“
043	JOH	012	022	Filip vyrozuměl o jejich prosbě Ondřeje a společně to sdělili Ježíšovi.
043	JOH	012	023	Ježíš jim na to řekl: „Blíží se chvíle, kdy dílo Božího Syna bude dovršeno.
043	JOH	012	024	Pšeničné zrno, které není zaseto do země, se sice zachová, ale zůstane samo a bez užitku. Zaseté zrno odumírá, aby mohlo vzklíčit a přinést hojný užitek.
043	JOH	012	025	Ten, kdo hledá jen vlastní prospěch, prohraje všechno, kdo mi však dá svůj život k dispozici, bude zachráněn pro věčnost.
043	JOH	012	026	Svěřit mi svůj život znamená následovat důsledně mého příkladu. To znamená jít cestou radosti i utrpení. Takového služebníka si i můj Otec váží.
043	JOH	012	027	Nyní mne svírá úzkost. Mám říci: Otče, uchraň mne toho, co se na mne valí? Ne, tím bych zradil svoje poslání.
043	JOH	012	028	Otče, proveď svůj plán záchrany, ukaž lidem svoji slávu!“ Vzápětí se z nebe ozval hlas: „Již jsem to učinil a ještě učiním.“
043	JOH	012	029	Ježíš v té chvíli stál uprostřed velkého davu lidí. Někteří z nich tvrdili, že zahřmělo. Jiní mínili: „To k němu mluvil anděl.“
043	JOH	012	030	„Hlas, který jste slyšeli, nepromluvil kvůli mně, ale kvůli vám,“ vysvětloval Ježíš.
043	JOH	012	031	„Teď se rozhoduje o tomto světě. Satanova nadvláda nad lidmi bude zlomena.
043	JOH	012	032	Tím, že za lidi zemřu, vysvobodím je z jeho tyranie a vezmu je pod svoji ochranu.“
043	JOH	012	034	„Mluvíš o smrti?“ ozvalo se ze zástupu. „Vždyť Písmo říká o Mesiáši, že bude žít navždy. O kom to tedy vlastně mluvíš?“
043	JOH	012	035	Ježíš jim odpověděl: „Světlo vám zůstane už jen krátce. Važte si ho, dokud svítí. Jděte za světlem, jinak se ocitnete ve tmě. A beze světla ztratíte cestu.
043	JOH	012	036	Uvěřte tomu světlu a nechte se jím naplnit, aby z vás svítilo dál, až tu nebude.“ Po těchto slovech se Ježíš vzdálil a skryl se.
043	JOH	012	037	I když Ježíš učinil mnoho zázraků, lidé mu stejně neuvěřili
043	JOH	012	038	a tak se potvrdila slova proroka Izajáše: „Pane, kdo uvěřil našim slovům? Kdo poznal Boží moc?“
043	JOH	012	039	Prorok Izajáš dále ukazuje, jaký důsledek Bůh vyvodil z jejich nevíry.
043	JOH	012	040	„Zaslepil jejich oči a zatvrdil srdce, takže nevidí a nechápou. Neobrátí se k Bohu, aby jim mohl pomoci.“
043	JOH	012	041	Prorok zde mluví o Mesiáši a jeho majestátu.
043	JOH	012	042	V Ježíše uvěřilo sice mnoho významných mužů, ale veřejně se k němu nepřiznali, protože se báli o své postavení.
043	JOH	012	043	Záleželo jim více na lidském než na Božím hodnocení.
043	JOH	012	044	Ježíš mluvil naléhavě k lidem: „Kdo mně věří, věří Bohu, který mne poslal.
043	JOH	012	045	Kdo mne vidí, vidí také toho, z jehož vůle přicházím.
043	JOH	012	046	Přišel jsem na svět jako světlo, a kdo ve mne uvěří, nezůstane ve tmě.
043	JOH	012	047	Kdo slyší má slova a nedbá na ně, toho nesoudím. Nepřišel jsem svět soudit, ale zachránit.
043	JOH	012	048	Kdo mne odmítá a má slova nepřijímá, ten má již svého soudce: moje slova ho budou soudit v poslední den.
043	JOH	012	049	Říkám jen to, čím mne Otec pověřil,
043	JOH	012	050	a moje poselství přináší věčný život. To, co vám říkám, jsou Otcova slova.“
043	JOH	013	001	Ježíš věděl, že nastávající Velikonoce jsou posledními dny jeho života na zemi, než se vrátí k Otci. Miloval ty, mezi nimiž žil, a prokazoval jim lásku až do konce.
043	JOH	013	002	V předvečer svátků večeřel Ježíš společně se svými učedníky. To už Jidáš pojal ďábelský záměr zradit svého Mistra.
043	JOH	013	003	Ježíš si byl vědom velikosti svého poslání a moci jako ten, kdo byl a bude rovný Bohu. Když viděl, že se nikdo z učedníků nechtěl snížit k službě, kterou obvykle konali otroci, vstal od stolu,
043	JOH	013	004	odložil svrchní oděv a opásal se ručníkem.
043	JOH	013	005	Nalil vodu do umývadla a začal učedníkům umývat a utírat zaprášené nohy.
043	JOH	013	006	Když došlo na Petra, ten se začal bránit: „Pane, ty mi přece nebudeš mýt nohy!“
043	JOH	013	007	Ježíš odpověděl: „Jestliže tě neočistím, ztratíš se mnou spojení a odcizíš se mi.“
043	JOH	013	008	A tak Petr najednou obrátil: „Když je to tak, Pane, umyj mne celého.“
043	JOH	013	010	Ježíš mu na to řekl: „Koho Bůh už jednou očistil, ten se potřebuje zbavovat jen každodenní špíny a vy jste čistí, ale ne všichni.“ Tím myslel na svého zrádce.
043	JOH	013	012	Když umyl nohy poslednímu, oblékl se, vrátil se ke stolu a zeptal se jich: „Pochopili jste, proč jsem to udělal?
043	JOH	013	013	Jestliže jsem vám umyl nohy já, váš Pán a Mistr, i vy si máte navzájem sloužit v pokorné lásce.
043	JOH	013	015	Dal jsem vám příklad. A vy se jím řiďte a jednejte jako já.
043	JOH	013	016	Je nepochybné, že sluha není větší než jeho pán a vyslanec není významnější než hlava státu.
043	JOH	013	017	Tak teď to víte, a když se podle toho budete řídit, přinese vám to radost.
043	JOH	013	018	Na jedno se můžete spolehnout: kdo přijímá moje posly, přijímá mne, a tím i Otce. To, co jsem řekl, netýká se všech. Vím, koho jsem vyvolil. Plní se výrok Písma: ‚Ten, kdo se mnou jídal, podrazil mi nohy.‘ Až se to stane, pochopíte, že to byla řeč o mně a mém zrádci.“
043	JOH	013	021	Když to Ježíš řekl, teprve to na něj v plné síle dolehlo a dodal otevřeně: „Je to tak, jeden z vás mne zradí.“
043	JOH	013	022	Učedníci se tázavě dívali jeden na druhého, o kom to vlastně mluví.
043	JOH	013	023	Petr se naklonil k učedníkovi, který byl u stolu Ježíšovi nejblíže, a naznačil mu, aby se zeptal. Ten se obrátil k Mistrovi: „Pane, kdo to je?“
043	JOH	013	026	„Ten, kterému podám chléb,“ odpověděl Ježíš. Namočil kousek chleba do omáčky a podával ho Jidášovi.
043	JOH	013	027	V tu chvíli naplnil Jidáše hněv. Ježíš mu řekl: „Neotálej a proveď rychle, co chceš.“
043	JOH	013	028	Učedníci nechápali, o čem je řeč. Někteří si dokonce mysleli, že Jidáš má nakoupit nějaké jídlo na svátky nebo že má rozdat peníze chudým;
043	JOH	013	029	byl totiž jejich pokladníkem.
043	JOH	013	030	Jidáš přijal podávaný chléb, zvedl se a odešel. Byla noc.
043	JOH	013	031	Po Jidášově odchodu Ježíš řekl: „Je rozhodnuto, půjdu poslušně cestou, která se líbí Bohu, cestou Božího vítězství. Moji milí, už s vámi dlouho nebudu. Marně mne budete hledat. Na mojí cestě mne nemůžete doprovodit.
043	JOH	013	034	Odkazuji vám, abyste se navzájem milovali, jako jsem já miloval vás.
043	JOH	013	035	Vaše vzájemná láska dokáže světu, že jste mými žáky.“
043	JOH	013	036	„Mistře, kam chceš odejít?“ zeptal se Petr. „Teď se mnou nemůžeš jít,“ odpověděl mu Ježíš, „budeš mne následovat později.“
043	JOH	013	037	„Proč s tebou nemohu jít už teď?“ ptal se znovu Petr. „Jsem ochoten dát za tebe život!“
043	JOH	013	038	„Život za mne chceš dát?“ zeptal se Ježíš. „Uvidíš, že mne třikrát zapřeš, než ráno zakokrhá kohout.“
043	JOH	014	001	„Nebuďte smutní, věříte v Boha, věřte i ve mne.
043	JOH	014	002	U mého Otce je domov pro všechny. Odcházím, abych vám připravil místo.
043	JOH	014	003	Až ho připravím, přijdu, vezmu si vás k sobě a zůstanete se mnou. Kdyby to nebyla pravda, já bych vám to neřekl.
043	JOH	014	004	Znáte cíl i cestu.“
043	JOH	014	005	„Pane, nevíme, kam jdeš,“ namítl Tomáš, „jak bychom mohli znát cestu?“
043	JOH	014	006	Ježíš mu na to řekl: „Já jsem cesta k Bohu, pravda o Bohu a život s Bohem. Proto k mému Otci můžete přijít jen skrze mne.
043	JOH	014	007	Kdo zná mne, zná i Otce a vidí ho.“
043	JOH	014	008	„Ukaž nám Otce a budeme spokojeni,“ řekl Filip.
043	JOH	014	009	Ježíš ho pokáral: „Filipe, tak dlouho s vámi žiji a ty jsi mne ještě nepoznal? Jak se tak můžeš ptát? Kdo vidí mne, vidí Otce. Proč mne tedy žádáš, abych ti ho ukázal?
043	JOH	014	010	Nevěříš, že mezi mnou a Otcem je dokonalá jednota? Vždyť všechno, co říkám a dělám, pochází z mého Otce.
043	JOH	014	012	V těch, kteří mi uvěří, bude moje dílo pokračovat a rozmáhat se, protože já odcházím k Otci.
043	JOH	014	013	Tam se postarám o to, aby vaše modlitby v zájmu mého díla došly naplnění. Tak bude oslaven Otec i Syn.
043	JOH	014	015	Milujte mne a nebude vám zatěžko mne poslouchat.
043	JOH	014	016	Přimluvím se u Otce, aby vám seslal za mne Zástupce, který by s vámi navždy zůstal.
043	JOH	014	017	Bude to Boží Duch, který vás povede k pravdě. Lidem, kteří dají jen na své smysly a pocity, zůstane skryt. Vám nebude cizí, protože bude s vámi a ve vás.
043	JOH	014	018	Vrátím se k vám a nenechám vás opuštěné.
043	JOH	014	019	Zanedlouho mne svět ztratí z očí, ale vy mne budete vidět očima víry a budete mít podíl na mém životě.
043	JOH	014	020	Pak budete prožívat skutečnou jednotu se mnou.
043	JOH	014	021	Svou lásku mi dokážete tím, že mne budete poslouchat. A kdo mne miluje, zachová si Otcovu lásku. I já ho budu milovat a dám se mu poznat.“
043	JOH	014	022	„Pane, proč tě smíme poznat jen my a ostatní ne?“ zeptal se Juda.
043	JOH	014	023	„Kdo mne miluje oddanou láskou, také můj Otec mu vyjde vstříc; přijdeme k němu a budeme u něho.
043	JOH	014	024	Kdo mě nemiluje, nedbá na moje slova a pohrdá Bohem.
043	JOH	014	025	Řekl jsem vám vše, co jsem vám tu na zemi měl říci.
043	JOH	014	026	Až odejdu, Otec vám pošle Ducha svatého, který mne zastoupí. Ten vás všemu naučí a bude vám připomínat, co jsem vám kdy řekl.
043	JOH	014	027	Odkazuji vám svůj pokoj. Dávám jiný pokoj, než slibuje svět, a tak se nebojte a nedejte se zastrašit.
043	JOH	014	028	Vždyť jsem řekl: odcházím a zase přijdu. Milujete-li mne, pak se z mého odchodu budete radovat spolu se mnou. Vždyť odcházím k Otci, který je větší než já.
043	JOH	014	029	Odhalil jsem vám to, co se stane, abyste uvěřili, až se mé předpovědi splní.
043	JOH	014	030	Nezbývá už mnoho času k rozmluvě, protože přichází zlý vládce tohoto světa. Proti mně však nic nezmůže, protože se podřizuji Otcově vůli. Činím to z lásky k Otci a na svědectví světu. Pojďme, přátelé!“
043	JOH	015	001	„Jsem kmen vinné révy a můj Otec je vinařem.
043	JOH	015	002	Odřezává plané výhonky a plodné očišťuje, aby nesly větší úrodu.
043	JOH	015	003	I vás očistil, a to mým poselstvím.
043	JOH	015	004	Zůstaňte ve spojení se mnou. Vždyť výhonek oddělený od kmene nemůže nést žádné ovoce; právě tak je to i s vámi.
043	JOH	015	005	Já jsem vinný kmen a vy jste výhonky. Proto jen v těsném spojení se mnou prožijete plodný život. Beze mne to nedokážete.
043	JOH	015	006	Kdo žije beze mne, bude jako planý výhonek odříznut, uschne a bude spálen.
043	JOH	015	007	Zůstanete-li se mnou spojeni a nepřestane-li na vás působit mé poselství, pak dostanete všechno, o co v modlitbě požádáte.
043	JOH	015	008	Když povedete plodný život jako moji učedníci, vzdáte tím čest Bohu.
043	JOH	015	009	Miluji vás tak, jako mne miluje Otec.
043	JOH	015	010	Jste-li se mnou spojeni poslušností mých příkazů, proudí do vás Boží láska jako životodárná míza. Právě tak jsem já spojen poslušností s Otcem a naplněn jeho láskou.
043	JOH	015	011	Raduji se z toho a chci, abyste se i vy mohli vždycky plně radovat.
043	JOH	015	012	Přikazuji vám, abyste se vzájemně milovali tak, jako jsem já miloval vás.
043	JOH	015	013	Největší lásku přátelům prokáže ten, kdo za ně položí vlastní život.
043	JOH	015	014	Zůstanete mými přáteli, budete-li jednat v souladu se mnou.
043	JOH	015	015	Nejste už mými sluhy, protože sluha se nevyzná v úmyslu svého pána. Řekl jsem vám s důvěrou vše, co vím od Otce, a proto jste se stali mými přáteli.
043	JOH	015	016	Já jsem si vybral vás, ne vy mne. Vybavil jsem vás k tomu, abyste žili plodný život, který by před Bohem obstál. Proste a Otec vám to dá.
043	JOH	015	017	Usilujte především o vzájemnou lásku.
043	JOH	015	018	Lidé vás budou nenávidět, ale vzpomeňte si, že mne nenáviděli dříve než vás.
043	JOH	015	019	Milovali by vás, kdybyste se přizpůsobili. Vy mezi ně ale nepatříte, protože já jsem si vás vyvolil. Vyvedl jsem vás ze světa a oni vás za to nenávidí.
043	JOH	015	020	Připomeňte si slova, která jsem vám už jednou řekl: sluha není větší než jeho pán. Jestliže pronásledují mne, jak by nepronásledovali vás! Když chytali za slovo mne, budou číhat i na vás.
043	JOH	015	021	To všechno vám budou dělat proto, že nevěří, že za mnou i za vámi stojí Bůh.
043	JOH	015	022	Kdybych byl nepřišel a nemluvil k nim, byli by bez viny. Teď jsou však bez výmluvy.
043	JOH	015	023	Ti, kdo mnou pohrdají, pohrdají Bohem.
043	JOH	015	024	Usvědčuje je moje dílo, které nemá obdoby. Mají je před očima, a přece se zatvrdili proti mně i Otci. Však je o nich psáno v Písmu: ‚Nenáviděli mne bez důvodu.‘
043	JOH	015	026	Pošlu vám zastánce od Otce – Ducha pravdy, který pochází z Otce. Ten dosvědčí, co vám říkám.
043	JOH	015	027	Ale i vy budete mými svědky, protože mne všude provázíte.
043	JOH	016	001	Těmito slovy jsem vás chtěl varovat, abyste nepodlehli zmatku z budoucích událostí.
043	JOH	016	002	Nejdříve vás vyženou ze synagog. Pak vás budou dokonce zabíjet v domnění, že tím slouží Bohu.
043	JOH	016	003	Budou to dělat, protože nepoznali Otce ani mne.
043	JOH	016	004	Říkám to proto, abyste se na má slova rozpomněli, až se naplní. Zatím jsem o tom nemluvil, protože jsem byl s vámi.
043	JOH	016	005	Můj čas se však naplnil a já brzy odejdu k tomu, který mne poslal. Vidím však, že nechápete, kam jdu. Místo abyste se radovali, jste stísněni smutkem a starostmi.
043	JOH	016	007	Věřte mi, že pro vás bude lepší, když odejdu. Kdybych zůstal, Zastánce by k vám nepřišel. Odejdu-li, pošlu ho k vám.
043	JOH	016	008	Až přijde, ukáže lidem, v čem spočívá hřích, zda existuje spravedlnost a koho je třeba soudit.
043	JOH	016	009	Hřích je v tom, že lidé ve mne nevěří.
043	JOH	016	010	Spravedlnost je v tom, že Bůh potrestal Krista jako zástupce hříšníků, vzkřísil ho a přijal do své slávy.
043	JOH	016	011	A soud znamená, že uchvatitel tohoto světa je již odsouzen.
043	JOH	016	012	Je toho ještě mnoho, co bych vám chtěl říci, ale vy to nemůžete v této chvíli pochopit.
043	JOH	016	013	Teprve až přijde Duch svatý, odkryje vám plnou pravdu.
043	JOH	016	014	On bude jejím věrným tlumočníkem. Oznámí vám i to, co má přijít.
043	JOH	016	015	Nebude zdůrazňovat sebe, ale vyvyšovat mne, protože mně Otec svěřil všechno. A tak co vám sdělí Duch, bude ukazovat vždycky ke mně.
043	JOH	016	016	Zanedlouho již mezi vámi nebudu, ale brzy potom mě znovu uvidíte. Pak půjdu zase k Otci.“
043	JOH	016	017	„O čem to jen mluví?“ ptali se učedníci jeden druhého. „Kde bude zanedlouho? Kdy ho zase uvidíme? Co to znamená, že půjde k Otci? Tomu nerozumíme.“
043	JOH	016	019	Ježíš poznal, že si učedníci s jeho slovy nevědí rady. „Vysvětlím vám to,“ řekl.
043	JOH	016	020	„Brzy se svět bude radovat z mého utrpení, zatímco vy budete plakat. Ale váš pláč se záhy promění v radost, protože mne opět uvidíte.
043	JOH	016	021	Vaše radost se bude podobat radosti ženy, která zapomněla na všechnu úzkost a porodní bolesti, protože se jí narodilo dítě.
043	JOH	016	022	Nyní jste smutní, ale budete se zase radovat, až se setkáme. O tuto radost vás nikdo nepřipraví. Pak všechno pochopíte.
043	JOH	016	024	Znovu vás vyzývám, abyste se ve svých modlitbách k Otci na mne odvolávali a on vás vyslyší. Proste, Bůh vás obdaruje a vaše radost bude plná.
043	JOH	016	025	Dosud jsem o těchto věcech mluvil v podobenstvích, ale brzy budu o Otci hovořit otevřeně.
043	JOH	016	026	Nespoléhejte se na to, že já budu prosit Otce za vás, ale vy se modlete a odvolávejte na mne.
043	JOH	016	027	Vždyť vás Otec miluje pro vaši lásku ke mně a pro víru, se kterou jste mne přijali jako Božího Syna.
043	JOH	016	028	Pravda je nejen to, že jsem od Otce přišel, ale i to, že se k němu opět vrátím.“
043	JOH	016	029	„Teď už ti rozumíme,“ přisvědčili učedníci. „Co jsi dříve říkal v náznacích, pověděl jsi teď jasně.
043	JOH	016	030	Pochopili jsme, že víš všechno a rozumíš už napřed našim otázkám. Teď opravdu věříme, že jsi přišel od Boha.“
043	JOH	016	031	„Opravdu tomu věříte?“ otázal se jich Ježíš.
043	JOH	016	032	„Nastane čas, vlastně už nastal, kdy se rozprchnete do svých domovů a necháte mne samotného. Já však nebudu sám, protože Otec je se mnou.
043	JOH	016	033	Toto všechno jsem vám řekl proto, abyste ve spojení se mnou našli jistotu a klid. Svět vám připraví mnoho těžkostí, ale neztrácejte odvahu. Já jsem nad ním zvítězil.“
043	JOH	017	001	Když Ježíš domluvil, pohlédl vzhůru k nebi a řekl: „Otče, přichází můj čas. Přiznej se ke mně a dovol, abych prokázal tvoji velikost.
043	JOH	017	002	Svěřil jsi mi přece moc nade všemi, abych ty, které mi dáváš, uvedl do věčného života.
043	JOH	017	003	Kdo chce věčně žít, musí poznat tebe jako jediného pravého Boha a mne jako toho, kterého jsi poslal.
043	JOH	017	004	Vykonal jsem vše, co jsi mi uložil, a tím jsem dokázal, v čem je tvoje velikost.
043	JOH	017	005	Otče, navrať mi nyní moc a čest, kterou jsem měl u tebe dřív, než byl svět.
043	JOH	017	006	Lidé tě nechápou, ale těm, které jsi mi dal, jsem objasnil, kdo vlastně jsi. Patří tobě a tys mi je svěřil.
043	JOH	017	007	Dali na má slova a poznali, že pocházejí od tebe.
043	JOH	017	008	Všechno, cos mi pro ně svěřil, jsem jim předal a oni uvěřili, že jsi mne poslal.
043	JOH	017	009	Nemodlím se teď za celý svět, ale za ty, které jsi mi už dal, neboť oni jsou tvoji.
043	JOH	017	010	Vždyť všechno, co patří mně, je tvoje a všechno, co je tvé, je moje. Na nich bude patrná moje sláva.
043	JOH	017	011	Já odcházím k tobě, oni zůstávají. Otče svatý, vezmi si je teď na starost a sjednocuj je tak, jak jsme my zajedno.
043	JOH	017	012	Já jsem o ně pečoval, dokud jsem byl s nimi. Chránil jsem je, takže jsem nikoho neztratil – kromě Jidáše. Ale i jeho zrada musí posloužit tvým plánům.
043	JOH	017	013	Proč o té péči znovu mluvím? Odcházím k tobě, ale chci, aby si oni uchovali plnou radost.
043	JOH	017	014	Svěřil jsem jim tvé slovo a svět se postavil proti nim, protože stejně jako já nesplynuli s proudem.
043	JOH	017	015	Neprosím, abys je vzal ze světa, ale abys je chránil od zlého.
043	JOH	017	016	Oni nepatří světu, jako ani já mu nepatřím.
043	JOH	017	017	Strhni je svým slovem a přiveď je k dokonalosti svou pravdou.
043	JOH	017	018	Posílám je do světa právě tak, jako jsi ty poslal mne.
043	JOH	017	019	Pokládám za ně svůj život, aby oni své životy zasvětili pravdě.
043	JOH	017	020	Nemodlím se jen za ně, ale také za ty, kteří přijmou jejich poselství a uvěří ve mne.
043	JOH	017	021	Dávej jim tutéž jednotu, která spojuje nás, aby z jejich jednomyslného svědectví svět poznal, že jsi ty mne poslal. Jejich jednomyslnost ať je odleskem jednoty mezi mnou a tebou. Já působím v nich, jako ty působíš ve mně. To je sjednocuje a lidé poznají, že jsi mne poslal a že je miluješ tak jako mne.
043	JOH	017	024	Otče, dal jsi mi je a já chci, aby přišli tam, kam jdu já. Poznali mne v plné slávě, kterou jsi mi dal z lásky, dřív než byl svět.
043	JOH	017	025	Otče, vím, že jsi hoden vší důvěry, ale svět si to neuvědomuje. Tito však poznali, že jsi mne poslal.
043	JOH	017	026	Objasnil jsem jim a ještě objasním, kdo jsi. Ať milují tak, jako miluješ ty mne. Pak se mezi nimi budou lidé setkávat se mnou.“
043	JOH	018	001	Po této modlitbě odešel Ježíš se svými učedníky do olivového háje za potok Kidrón.
043	JOH	018	002	Zrádce Jidáš toto místo dobře znal, protože tam s Ježíšem a učedníky často chodíval.
043	JOH	018	003	Teď tam vedl chrámovou stráž posílenou vojenskou jednotkou; byli ozbrojení a svítili si na cestu kahany a pochodněmi.
043	JOH	018	004	Ježíš věděl, co ho čeká. Vyšel jim naproti a zeptal se: „Koho hledáte?“
043	JOH	018	005	„Ježíše z Nazaretu,“ odpověděli. „To jsem já,“ řekl jim.
043	JOH	018	006	Když to uslyšeli, ustoupili zpět a padli na zem.
043	JOH	018	007	„Koho hledáte?“ zeptal se jich Ježíš znovu. „Ježíše Nazaretského,“ opakovali.
043	JOH	018	008	„Vždyť jsem vám již řekl, že jsem to já. Tady mne máte, ale tyhle nechte odejít.“
043	JOH	018	009	Tak se splnil jeho slib, že neztratí žádného z těch, které mu Otec svěřil.
043	JOH	018	010	Šimon Petr vytasil meč, napadl jednoho z nich a uťal mu pravé ucho. Byl to Malchos, sluha nejvyššího kněze.
043	JOH	018	011	Ale Ježíš řekl Petrovi: „Schovej svůj meč! Otec určil, abych trpěl.“
043	JOH	018	012	V té chvíli se ozbrojenci Ježíše zmocnili a spoutali ho.
043	JOH	018	013	Vedli ho nejprve k Annášovi, tchánovi úřadujícího velekněze Kaifáše.
043	JOH	018	014	Byl to právě Kaifáš, který zastával ve veleradě názor, že je prospěšnější, aby zemřel jeden člověk, než aby byl vydán všanc národ.
043	JOH	018	015	Petr Ježíše neopustil a sledoval ho s jiným učedníkem. Ten byl známým nejvyššího kněze, a tak se dostali za Ježíšem až na nádvoří veleknězova paláce.
043	JOH	018	016	Petr zůstal před vraty. Jeho společník se přimluvil u vrátné, aby Petra pustila dovnitř.
043	JOH	018	017	Ta se Petra zeptala: „Nepatříš i ty mezi společníky toho člověka?“ „Co tě nemá!“ ohradil se Petr.
043	JOH	018	018	Protože bylo sychravo, zapálili si sluhové a strážci oheň a hřáli se kolem něho. Petr se šel také hřát.
043	JOH	018	019	Mezitím Annáš zahájil výslech: „Kdo s tebou chodil? Čemu jsi učil?“
043	JOH	018	020	„Mé učení je obecně známé,“ odpověděl Ježíš. „Mluvíval jsem veřejně v synagogách i v chrámu. Tam má každý Žid přístup. Potají jsem nemluvil nic.
043	JOH	018	021	Co se vyptáváš mne? Ptej se mých posluchačů, ti vědí, co jsem říkal.“
043	JOH	018	022	„Jak to mluvíš s veleknězem?“ obořil se na Ježíše jeden ze strážných a udeřil ho.
043	JOH	018	023	Ježíš se ohradil: „Jestli nemám pravdu, tak to dokaž. Jsem-li v právu, proč mne biješ?“
043	JOH	018	024	Annáš potom předal spoutaného vězně Kaifášovi.
043	JOH	018	025	Jak se tak Petr hřál u ohně, kdosi se ho zeptal: „Nejsi také jeden z Ježíšových učedníků?“ Petr to popřel.
043	JOH	018	026	Jeden z veleknězových sluhů, příbuzný Malchose, kterého Petr poranil, ho obvinil: „Vždyť jsem tě s ním viděl tam v zahradě!“
043	JOH	018	027	Petr to opět popřel a vtom zakokrhal kohout.
043	JOH	018	028	Ráno odvedli Ježíše od Kaifáše k římskému místodržiteli. Židovští žalobci do jeho domu nevstoupili, aby se neposkvrnili v den svátku a nebyli tak vyloučeni z účasti na velikonoční večeři.
043	JOH	018	029	Pilát tedy vyšel k nim a ptal se: „Z čeho toho člověka obviňujete?“
043	JOH	018	030	„Je to zločinec! Proč bychom ho sem jinak vodili,“ odpověděli.
043	JOH	018	031	„Tak si ho nechte a suďte podle svých zákonů,“ odsekl Pilát. „Vždyť víš, že nemáme právo nikoho popravit,“ bránili se Židé.
043	JOH	018	032	Tak se naplnila Ježíšova slova, kterými předpověděl způsob své smrti.
043	JOH	018	033	Pilát se vrátil dovnitř, nechal si Ježíše předvolat a zeptal se ho: „Ty jsi král Židů?“
043	JOH	018	034	„Zajímá tě to osobně, nebo v souvislosti s žalobou?“ otázal se Ježíš.
043	JOH	018	035	„Jsem snad Žid, abys mohl být mým králem?“ ohradil se Pilát. „Tvůj vlastní národ a tvoji představení tě sem předvedli. Čeho ses dopustil?“
043	JOH	018	036	Ježíš odpověděl: „Jsem král, ale nejde mi o politickou moc. Kdyby moje království bylo pozemské, moji poddaní by mne proti Židům ubránili. Má říše je jiného druhu.“
043	JOH	018	037	„Přece jsi tedy král,“ konstatoval Pilát. „Sám to připouštíš,“ odpověděl Ježíš. „Narodil jsem se proto, abych oznámil pravdu o tomto království. Kdo miluje pravdu, ten mne poslouchá.“
043	JOH	018	038	„Co je pravda?“ ukončil Pilát rozhovor a vyšel opět k Židům. „Ten člověk je nevinný,“ prohlásil.
043	JOH	018	039	„Jestli ho vy považujete za zločince, udělím mu velikonoční amnestii, jak je tady zvykem. Chcete, abych vám propustil židovského krále?“
043	JOH	018	040	Oni však křičeli: „Toho ne! Propusť Barabáše!“ Ten Barabáš byl buřič.
043	JOH	019	001	Potom dal Pilát Ježíše zbičovat.
043	JOH	019	002	Vojáci upletli z trní věnec, nasadili ho Ježíšovi na hlavu a hodili mu přes ramena rudý plášť.
043	JOH	019	003	Obklopili Ježíše, bili ho a pokřikovali: „Ať žije židovský král!“
043	JOH	019	004	Pilát se pokusil obměkčit žalobce a přesvědčit je o Ježíšově nevině tím, že jim ho předvedl zmučeného a zesměšněného. Ukázal na něj a řekl: „Člověk.“
043	JOH	019	006	Velekněží a jejich stráž začali křičet: „Na kříž s ním, na kříž!“ „Ukřižujte si ho sami, pro mne je to nevinný člověk,“ řekl jim Pilát.
043	JOH	019	007	„Podle našeho zákona je vinen,“ odporovali Židé. „Vydává se za Božího Syna.“
043	JOH	019	008	Po tomto obvinění Pilátův neklid ještě více vzrostl.
043	JOH	019	009	Vrátil se do soudní síně a zeptal se obžalovaného: „Co jsi vlastně zač?“ Ale Ježíš mlčel.
043	JOH	019	010	„Tak ty se mnou nemluvíš? Nevíš, že rozhoduji o tvém životě a smrti?“ řekl Pilát.
043	JOH	019	011	„Neměl bys nade mnou žádnou pravomoc, kdyby ti ji nedal Bůh,“ odpověděl Ježíš. „Ty porušuješ právo, ale moji žalobci na sebe berou větší vinu.“
043	JOH	019	012	To ovlivnilo Piláta, aby se ještě jednou pokusil Ježíše osvobodit. Židé však sáhli k hrubému nátlaku: „Jestliže ho propustíš, zpronevěříš se císaři. Kdo se vydává za krále, staví se proti císařskému majestátu.“
043	JOH	019	013	Když to Pilát slyšel, dal Ježíše vyvést na Dlážděné nádvoří a usedl do soudcovského křesla.
043	JOH	019	014	Chtěl už případ uzavřít, protože bylo před polednem a večer začínaly židovské velikonoční svátky. Pověděl Židům: „Tak co s tím vaším králem?“
043	JOH	019	015	Oni se dali do křiku: „Pryč s ním! Pryč s ním! Ukřižuj ho!“ Pilát ještě namítl: „Vašeho krále mám poslat na smrt?“ Velekněží prohlásili pokrytecky: „Nepotřebujeme krále! Máme přece římského císaře.“
043	JOH	019	016	Pilát se vzdal a předal Ježíše popravčí četě, aby ho ukřižovali.
043	JOH	019	017	Tak naložili Ježíši na záda jeho vlastní kříž a vedli ho za město na pahorek zvaný „Lebka“, hebrejsky Golgota.
043	JOH	019	018	Tam ho ukřižovali a po obou stranách vztyčili kříže pro dva zločince.
043	JOH	019	019	Nad hlavou každého odsouzence bývalo napsáno, čím se provinil; na Ježíšův kříž dal Pilát napsat hebrejsky, latinsky a řecky: Ježíš Nazaretský, židovský král.
043	JOH	019	020	Popraviště bylo blízko města, takže ten nápis četlo mnoho lidí.
043	JOH	019	021	Velekněží protestovali u Piláta: „Nepiš, že je židovský král, ale že se za něj jenom vydával.“
043	JOH	019	022	Pilát je odbyl: „Co jsem napsal, to tam bude!“
043	JOH	019	023	Popravčí četě podle práva náležely svršky odsouzenců. Ježíšův svrchní plášť – pruh plátěné látky – roztrhali na čtyři díly a podělili se o ně. Jeho nesešívaný spodní oděv, utkaný vcelku, nechtěli trhat,
043	JOH	019	024	ale řekli si: „Budeme losovat, kdo z nás ho dostane.“ Tím nevědomky uskutečnili prorockou předpověď: „Rozdělili si můj plášť a losovali o můj oděv.“
043	JOH	019	025	U Ježíšova kříže stála jeho matka, její sestra, Marie Kleofášova a Marie Magdaléna.
043	JOH	019	026	Ježíš pohlédl na svou matku a na milovaného učedníka Jana, který stál vedle ní. Jí řekl: „On teď bude tvůj syn,“
043	JOH	019	027	a jemu: „Přijmi ji jako svou matku.“ Od té chvíle se ten učedník o ni staral jako o vlastní.
043	JOH	019	028	Ježíš věděl, že se blíží konec. Řekl: „Žízním.“
043	JOH	019	029	Vojáci namočili houbu do kyselého vína a na lodyze yzopu mu ji podali k ústům. Tím se také vyplnila prorocká předpověď.
043	JOH	019	030	Ježíš svlažil rty a řekl: „Je dokonáno.“ Hlava mu klesla a skonal.
043	JOH	019	031	Protože se blížila sobota a navíc začátek velkého svátku, nemohli Židé připustit, aby těla zůstala na křížích. Žádali Piláta, aby urychlil popravu a mrtvé dal sejmout.
043	JOH	019	032	Oběma zločincům vojáci přerazili nohy.
043	JOH	019	033	U Ježíše to bylo zbytečné, protože viděli, že je už mrtev.
043	JOH	019	034	Jeden z vojáků mu kopím otevřel bok, aby se přesvědčil, zda již doopravdy zemřel. Z rány vytékala sražená krev a čirá tekutina.
043	JOH	019	035	Popisuje to, kdo to viděl na vlastní oči. Můžete se na to spolehnout, je to pravda.
043	JOH	019	036	Opět se naplnila dvě proroctví Písma: „Ani kost mu nebude zlámána,“
043	JOH	019	037	a „Uvidí, koho probodli.“
043	JOH	019	038	Ježíšovo tělo si na Pilátovi vyžádal Josef z Arimatie. Byl to Ježíšův učedník, který se dosud bál veřejně se k němu přiznat. Pilát souhlasil a Josef Ježíšovo tělo sňal z kříže.
043	JOH	019	039	Pomáhal mu přitom Nikodém, který měl kdysi s Ježíšem noční rozhovor. Ten přinesl velké množství vonných látek.
043	JOH	019	040	Ježíšovo tělo s těmito vonnými věcmi zavinuli do plátna, jak to Židé dělávají při pohřbívání.
043	JOH	019	041	V zahradě nedaleko popraviště byla nová, dosud nepoužitá hrobka, vytesaná do skály.
043	JOH	019	042	Tam Ježíše uložili, protože do začátku soboty nezbývalo mnoho času.
043	JOH	020	001	První den po sobotě, ještě před rozedněním, přišla k Ježíšovu hrobu Marie Magdaléna. Uviděla, že kamenný uzávěr hrobky je odsunut.
043	JOH	020	002	Běžela k Petrovi a k učedníkovi, kterého měl Ježíš tolik rád, a oznámila jim: „Našeho Pána vzali z hro-bu a nevíme, kam ho položili.“
043	JOH	020	003	Ti dva se zvedli a spěchali ke hrobu. Druhý učedník Petra předběhl a byl tam první.
043	JOH	020	005	Do hrobu však jenom nahlédl a uviděl prázdné plátno.
043	JOH	020	006	Ale tu přiběhl Petr, který vešel dovnitř a kromě plátna nalezl
043	JOH	020	007	i šátek, jímž byla ovázána Ježíšova hlava; ten byl svinutý a položený zvlášť.
043	JOH	020	008	Za Petrem vstoupil do hrobu i druhý učedník, všechno si prohlédl a uvěřil, že Ježíš vstal z mrtvých. Až dosud to totiž stejně jako ostatní nechápal.
043	JOH	020	010	Oba učedníci se vrátili zpět,
043	JOH	020	011	ale Marie zůstala u hrobu a plakala.
043	JOH	020	012	Náhle spatřila v hrobce dva anděly v bílém; seděli na obou koncích kamenné lavice, na níž předtím spočívalo Ježíšovo tělo.
043	JOH	020	013	„Ženo, proč pláčeš?“ zeptali se jí. „Vzali mého Pána a nevím, kam ho uložili.“
043	JOH	020	014	Když to řekla, obrátila se a spatřila, že za ní někdo stojí.
043	JOH	020	015	Neznámý ji oslovil: „Ženo, proč pláčeš? Koho hledáš?“ Myslela, že je to zahradník, a odpověděla: „Pane, jestli jsi ho odnesl, řekni mi, kam jsi ho uložil, a já ho pochovám.“
043	JOH	020	016	Ježíš jí řekl: „Marie!“ Pohlédla na něj a řekla: „Můj Mistře!“ a poklekla před ním.
043	JOH	020	017	„Nedotýkej se mne!“ varoval ji Ježíš, „ještě jsem se nevrátil k svému Otci. Běž a pověz bratřím, že odcházím k svému i vašemu Bohu a Otci.“
043	JOH	020	018	Marie Magdaléna vyhledala učedníky a řekla jim: „Viděla jsem Pána,“ a sdělila jim, co jí uložil.
043	JOH	020	019	Téhož dne večer byli učedníci pohromadě za zamčenými dveřmi, protože se báli, že teď přijdou Židé na ně. Pojednou stál Ježíš mezi nimi a řekl: „Pokoj vám!“
043	JOH	020	020	Potom jim ukázal rány v rukou a v boku. To byla radost pro učedníky, že zase vidí svého Pána!
043	JOH	020	021	Ježíš opakoval: „Pokoj vám!“ a pokračoval: „Otec vyslal mne a já vysílám vás.“
043	JOH	020	022	Dýchl na ně a řekl: „Přijměte svatého Ducha!
043	JOH	020	023	Komu budete zvěstovat odpuštění hříchů a kdo je přijme, tomu bude odpuštěno. Komu tu zvěst zadržíte, zůstává ve svém hříchu.“
043	JOH	020	024	Toho večera chyběl mezi učedníky Tomáš, kterému přezdívali Dvojče.
043	JOH	020	025	Ostatní mu o setkání s Ježíšem vyprávěli, ale on pochyboval: „Neuvěřím, dokud neuvidím a neohmatám rány na jeho rukou a boku.“
043	JOH	020	026	Po týdnu byli učedníci znovu spolu a tentokrát byl s nimi i Tomáš. Dveře byly zase zamčeny, když se Ježíš mezi ně postavil a oslovil je: „Pokoj vám!“
043	JOH	020	027	Potom se obrátil k Tomášovi: „Podívej se a sáhni si na mé rány! Už nepochybuj, ale věř!“
043	JOH	020	028	Tomáš přesvědčen vyznal: „Jsi můj Pán a můj Bůh!“
043	JOH	020	029	Ježíš mu na to řekl: „Viděl jsi mne, a proto věříš. Cennější však je nevidět a uvěřit.“
043	JOH	020	030	Za dobu svého působení Ježíš před zraky učedníků vykonal mnoho dalších mocných činů, které nejsou v této knize zaznamenány. Ty činy, které jsou zaznamenány, ve vás mají vzbudit víru v Ježíše jako Božího Syna a zajistit vám tak věčný život.
043	JOH	021	001	Později se Ježíš zjevil učedníkům na břehu Genezaretského jezera.
043	JOH	021	002	Šimon Petr tehdy totiž řekl ostatním: „Jdu lovit ryby.“ Někteří se přidali: „Půjdeme s tebou.“ Byli to: Tomáš Dvojče, Natanael z galilejské Káně, Jakub a Jan a ještě další dva. Vypluli na jezero, ale celou noc se namáhali zbytečně.
043	JOH	021	004	Za svítání si všimli, že někdo stojí na břehu.
043	JOH	021	005	Zavolal na ně: „Přátelé, máte něco k jídlu?“ „Nemáme. Nic jsme neulovili,“ odpověděli.
043	JOH	021	006	„Já vám poradím: Hoďte síť na pravou stranu a ulovíte!“ Uposlechli a nemohli přeplněnou síť ani utáhnout.
043	JOH	021	007	Jan řekl Petrovi: „To je Pán!“ Jakmile to Petr uslyšel, přioblékl se a brodil se ke břehu.
043	JOH	021	008	Ostatním učedníkům ještě chvíli trvalo, než se člunem a sítí plnou ryb překonali tu nevelkou vzdálenost.
043	JOH	021	009	Když vystoupili na břeh, uviděli ohniště, na kterém se pekla ryba a chléb.
043	JOH	021	010	„Přineste několik ryb ze svého úlovku,“ řekl jim Ježíš.
043	JOH	021	011	Petr šel a vytáhl na břeh síť plnou velkých ryb. Napočítal jich sto padesát tři, a přesto se síť nepotrhala.
043	JOH	021	012	„A teď se pojďte nasnídat,“ pozval je Ježíš. Nevyptávali se ho, kdo je; věděli že je to Pán.
043	JOH	021	013	Ježíš jim rozdělil chléb i ryby.
043	JOH	021	014	To bylo Ježíšovo třetí setkání s učedníky po vzkříšení.
043	JOH	021	015	Když pojedli, rozvinul se mezi Ježíšem a Petrem tento rozhovor: „Šimone, miluješ mne více než ostatní?“ „Ano, Pane, ty víš, že tě mám rád.“ „Pas mé beránky!“
043	JOH	021	016	Podruhé se zeptal: „Miluješ mne, Šimone?“ „Ano, Pane, ty víš, že tě mám rád.“ „Pečuj o mé ovce!“
043	JOH	021	017	Zeptal se ho ještě potřetí: „Šimone, máš mne rád?“ Petra zarmoutilo, že se ho potřetí zeptal, zda ho má rád, a odpověděl: „Pane, ty víš všechno, i to, že tě mám rád.“ „Starej se o mé ovečky! –
043	JOH	021	018	Na jedno však nezapomeň: Donedávna jsi chodil, kam jsi chtěl. Jako stařec rozpřáhneš ruce, přivážou tě a povedou vstříc smrti.“
043	JOH	021	019	Tím mu chtěl naznačit, že bude ukřižován a touto smrtí oslaví Boha. A pak ještě dodal: „Následuj mne!“
043	JOH	021	020	Petr si všiml, že za nimi jde učedník, který byl Ježíšovi tak blízký. (Ten se při poslední večeři ptal, kdo Ježíše zradí.)
043	JOH	021	021	Petr se zeptal: „Pane, co bude s ním?“
043	JOH	021	022	Ježíš odpověděl: „Kdybych ho tu ponechal až do svého příchodu, je to moje věc. Nestarej se o to, ale pojď mojí cestou!“
043	JOH	021	023	O tom učedníkovi se rozhlásilo, že nezemře, ale Ježíš nic takového neřekl.
043	JOH	021	024	Je to učedník, který to všechno zaznamenal, a jeho svědectví je spolehlivé.
043	JOH	021	025	Ježíš učinil ještě mnoho jiného, co tu není zaznamenáno. Kdyby se to všechno mělo vypsat, svět by to nemohl pochopit. To, co je zapsáno, stačí, abyste uvěřili, že Ježíš je Kristus, Boží Syn, a aby se vám v něm otevřel věčný život.
#
# BOOK	044	ACT	Acts	Skutky Apoštolů
044	ACT	001	001	Milý Teofile, také tuto druhou knihu věnuji tobě. V té první jsem se snažil zachytit vše, co Ježíš dělal a učil od počátku
044	ACT	001	002	až do svého odchodu k Bohu. Tehdy dal také poslední pokyny o Duchu svatém úzkému kruhu svých učedníků. V období čtyřiceti dnů od své smrti a zmrtvýchvstání se s nimi setkával, dokázal jim, že je opravdu živ, a pověděl jim, že se vrátí, aby uskutečnil Boží záměr se světem.
044	ACT	001	004	Když byli ještě pospolu, řekl jim, aby po jeho odchodu neopouštěli Jeruzalém, ale čekali tam, až Bůh vyplní svůj slib.
044	ACT	001	005	Vysvětlil jim: „Jan křtil vodou, ale vás Bůh v nejbližších dnech pokřtí svým svatým Duchem.“
044	ACT	001	006	Učedníci se ho také otázali: „Pane, teď už konečně vezmeš do ruky vládu nad Izraelem?“
044	ACT	001	007	Odpověděl: „Není vaše starost, kdy to bude! Nechte to na Bohu, který jedná podle svých rozhodnutí.
044	ACT	001	008	Teď dostanete Ducha svatého a s ním zvláštní sílu k tomu, abyste se stali mými vyslanci nejen v Jeruzalémě, ale v celém Judsku, v Samařsku a po celém světě.“
044	ACT	001	009	Potom byl před jejich očima zdvižen vzhůru a zakryt oblakem.
044	ACT	001	010	Když se upřeně dívali za ním, objevili se vedle nich dva muži v bílém
044	ACT	001	011	a oslovili je: „Galilejci, co tu tak stojíte a díváte se do oblak? Ježíš od vás odešel do nebe, aby se jednou vrátil stejným způsobem.“
044	ACT	001	012	To se stalo na Olivové hoře, jen asi čtvrt hodiny cesty od Jeruzaléma.
044	ACT	001	013	Vrátili se do města, kde v horní místnosti domu bydleli společně Petr, Jakub, Jan, Ondřej, Filip, Tomáš, Bartoloměj, Matouš, Jakub – syn Alfeův, Šimon Zélot a Juda – syn Jakubův.
044	ACT	001	014	Ti všichni se jednomyslně a vytrvale modlívali a s nimi ještě některé ženy, Ježíšova matka Marie a Ježíšovi bratři.
044	ACT	001	015	Na jednom shromáždění, kde se sešlo asi sto dvacet Ježíšových následovníků, vystoupil Petr a řekl:
044	ACT	001	016	„Bratři, Jidáš byl jeden z nás, dvanácti apoštolů. Dostal stejné pověření jako my, a přece se propůjčil k tomu, že přivedl na Ježíše stráž, aby ho zatkla. Pak se sám zprovodil ze světa tak hrozným způsobem, že mu až vyhřezly vnitřnosti.
044	ACT	001	018	Za jeho zrádcovskou odměnu byl koupen pozemek, kterému dnes jeruzalémští obyvatelé říkají ‚Hakeldama‘ – Krvavé pole. Tak se naplnila předpověď Bible. To Duch svatý vložil Davidovi do úst slova o Jidášovi,
044	ACT	001	020	která jsou zaznamenána v Žalmech: ‚ať zpustne jeho dům, ať v něm nikdo nebydlí,‘ a jinde: ‚…jeho pověření ať převezme jiný.‘
044	ACT	001	021	Je tedy nutné nahradit Jidáše. Vyberme muže, který s námi následoval Pána Ježíše po celou dobu od chvíle,
044	ACT	001	022	kdy ho pokřtil Jan, a byl s ním až do jeho odchodu do nebe. Takový ať se spolu s námi stane jedním ze svědků Ježíšova zmrtvýchvstání.“
044	ACT	001	023	Vybrali dva takové: Josefa Barsabáše, kterému se říkalo Justus, a Matěje.
044	ACT	001	024	Potom se modlili: „Ty, Pane, znáš srdce každého člověka. Ukaž, kterého z těchto dvou jsi vybral,
044	ACT	001	025	aby byl tvým apoštolem místo Jidáše, který zradil.“
044	ACT	001	026	Dali jim vytáhnout los, a ten označil Matěje. Tak se tedy připojil k jedenácti apoštolům.
044	ACT	002	001	Padesát dní po Velikonocích začaly Letnice, svátek vděčnosti za úrodu. Kristovi následovníci se opět shromáždili.
044	ACT	002	002	Náhle se ozval zvláštní zvuk, jako by celým domem zavanul silný vítr.
044	ACT	002	003	Tu se jim objevil plápolající oheň, který se rozdělil a hořel nad každým z nich.
044	ACT	002	004	A všichni byli naplněni Duchem svatým. Projevilo se to tím, že získali schopnost mluvit cizími jazyky, které předtím neovládali.
044	ACT	002	005	V Jeruzalémě byli na svátky zbožní židé, kteří jinak žili mimo Palestinu v různých zemích a s různými národy.
044	ACT	002	006	Ten zvláštní zvuk přilákal zástup těchto poutníků a oni teď naslouchali učedníkům. Přitom každý slyšel, že učedníci mluví jeho rodným jazykem.
044	ACT	002	007	To je velice překvapilo a vzrušeně o tom hovořili: „Vždyť je známe, to jsou přece samí prostí Galilejci!
044	ACT	002	008	A každý z nás je slyší ve svém rodném jazyce! Mluví o tom, že Bůh udělal něco velikého.“
044	ACT	002	009	Mezi posluchači byli Partové, Médové, Elamité, Mezopotámci, Judejci, lidé z Kapadokie, od Černého moře a z Malé Asie,
044	ACT	002	010	z Frýgie, Pamfýlie, z Egypta, Libye, z Říma, Kréty i Arábie,
044	ACT	002	011	rození židé i na židovskou víru obrácení pohané.
044	ACT	002	012	Ptali se mezi sebou: „Co se to děje?“
044	ACT	002	013	Ale někteří se tomu smáli a říkali: „Vždyť jsou opilí!“
044	ACT	002	014	Tu vystoupilo dvanáct apoštolů do popředí a Petr promluvil k zástupu: „Židé a vy všichni, kteří jste právě v Jeruzalémě! Vysvětlím vám, co se zde děje, ale prosím vás o pozornost.
044	ACT	002	015	Určitě nejsme opilí, jak se nám někteří posmívají. Vždyť je teprve devět hodin, doba ranních modliteb.
044	ACT	002	016	Tady se však plní, co předpověděl prorok Jóel:
044	ACT	002	017	‚Bůh říká: V posledních dnech sešlu svého Ducha na lidi, vaši synové a dcery budou prorokovat, mladí budou mít vidění a staří významné sny.
044	ACT	002	018	Moji služebníci a služebnice dostanou mého Ducha a stanou se proroky.
044	ACT	002	019	Na obloze i na zemi se objeví zvláštní úkazy, krev, oheň a sloupy dýmu,
044	ACT	002	020	slunce se zatmí a měsíc zrudne. To bude znamením, že Pán přichází soudit všechny lidi.
044	ACT	002	021	Jenom ten, kdo ho uznává svým Pánem, bude zachráněn.‘
044	ACT	002	022	Izraelci, poslyšte! Žil tady mezi vámi Ježíš z Nazaretu, muž, kterému dal Bůh moc činit zázraky a znamení; mnozí z vás by to mohli dosvědčit. A tohoto muže jste se vy zmocnili a zabili jste ho na kříži rukama pohanů. Tím jste vlastně jen splnili Boží úmysl.
044	ACT	002	024	Bůh však vyrval Ježíše z moci smrti, která ho nemohla udržet, a vzkřísil ho z mrtvých.
044	ACT	002	025	To o něm zpívá David v žalmu: ‚Pána mám neustále před očima, stojí při mně, a tak nezakolísám.
044	ACT	002	026	Proto se mé srdce raduje, moje ústa zpívají, vždyť i pro mé mrtvé tělo zůstává naděje.
044	ACT	002	027	Ty mne nenecháš mezi mrtvými, nedopustíš, aby tělo tvého vyvoleného podlehlo zkáze.
044	ACT	002	028	Povedeš mne cestou života a dáš mi, abych se radoval u tebe.‘
044	ACT	002	029	Je nám všem jasné, že dávný král David zemřel, byl pochován a jeho hrob je tady až dodnes.
044	ACT	002	030	Nemluvil tedy o sobě, ale prorokoval to o Mesiáši, který podle Božího slibu měl být Davidovým potomkem.
044	ACT	002	031	A tak když říkal, že nezůstane mezi mrtvými a jeho tělo nepodlehne zkáze, viděl vlastně dopředu Kristovo vzkříšení z mrtvých.
044	ACT	002	032	Ano, právě Ježíše Bůh vzkřísil a my všichni to můžeme dosvědčit.
044	ACT	002	033	Nyní je na nebesích po Boží pravici a má právo dávat svatého Ducha. Všechno to zvláštní, co vidíte a slyšíte, pochází od něho.
044	ACT	002	034	A zase David nemluvil o sobě, když napsal: ‚Bůh řekl mému Pánu: Seď po mé pravici, až ti všechny nepřátele položím k nohám.‘
044	ACT	002	036	Ať tedy ví každý Izraelec: Toho Ježíše, kterého jste ukřižovali, toho poslal Bůh jako Pána a Mesiáše!“
044	ACT	002	037	Petrova slova zasáhla mnoho posluchačů a ti se začali ptát apoštolů: „Bratři, co máme dělat?“
044	ACT	002	038	„Litujte svých hříchů,“ volal Petr, „vyznávejte je a na znamení Božího odpuštění přijměte křest, který Ježíš Kristu určil pro své následovníky. Také vy dostanete Ducha svatého.
044	ACT	002	039	Vždyť ten prorocký slib platí vám, vašim dětem, a dokonce lidem po celém světě, které si Pán Bůh zavolá.“
044	ACT	002	040	A ještě jim říkal mnoho dalších věcí a radil jim naléhavě: „Nemějte už nic společného s těmi, kteří se postavili proti Mesiáši!“
044	ACT	002	041	Ti, kteří Petra poslechli, byli nakonec pokřtěni. Toho dne se připojilo k Ježíšovým následovníkům okolo tří tisíc lidí.
044	ACT	002	042	Všichni chtěli slyšet od apoštolů ještě více, bývali rádi pohromadě, společně stolovali, lámali chléb na památku Kristovy poslední večeře a modlili se.
044	ACT	002	043	Apoštolové činili mnoho mocných činů a divů, takže každý cítil, že tu působí Bůh.
044	ACT	002	044	Věřící vytvořili pospolitost, ve které se o všechno dělili a dokonce majetek měli společný.
044	ACT	002	045	Zámožní mezi nimi prodávali své nemovitosti a výtěžek dělili mezi všechny, jak kdo potřeboval.
044	ACT	002	046	Všichni se společně shromažďovali každý den v jeruzalémském chrámu. V menších skupinách se pak scházeli po domech a jedli společně, s radostí a upřímností.
044	ACT	002	047	Svou vděčnost Bohu vyjadřovali modlitbami a zpěvem, a kdo to slyšel, tomu se to líbilo. Pán jim denně přidával další, kteří uvěřili a byli zachráněni.
044	ACT	003	001	Petr a Jan šli jednou ve tři hodiny do chrámu, aby se zúčastnili pravidelných odpoledních modliteb.
044	ACT	003	002	Mezi četnými žebráky tam byl také muž chromý od narození, kterého jeho přátelé každý den přinesli a posadili u chrámových vrat, zvaných Krásná brána. Chodilo tudy hodně lidí a on je prosil o almužnu.
044	ACT	003	003	Tak požádal i Petra s Janem.
044	ACT	003	004	Zastavili se u něho a Petr mu řekl: „Podívej se na nás!“
044	ACT	003	005	Žebrák dychtivě zvedl oči, protože čekal dobrou almužnu.
044	ACT	003	006	Petr však pokračoval: „Peníze nemám, ale dám ti cennější dar. Ve jménu Ježíše Krista Nazaretského, vstaň a choď!“
044	ACT	003	007	Pak uchopil žebráka za napřaženou pravici, pozvedl ho a v tom okamžiku do ochrnutých nohou vstoupila síla.
044	ACT	003	008	Postavil se, zkusil chodit a za chvíli už mohl jít dovnitř chrámu spolu s apoštoly. Dokonce radostně poskakoval a hlasitě chválil Boha.
044	ACT	003	009	Lidé nevěřili svým očím, ale jasně poznávali, že dlouholetý mrzák, který žebrával u Krásné brány, teď chodí a z vděčnosti k Bohu prozpěvuje. Sbíhali se kolem uzdraveného i kolem apoštolů, kteří zatím došli do Šalomounova podloubí.
044	ACT	003	012	A tak k nim Petr začal mluvit: „Přátelé, proč se divíte? Snad si nemyslíte, že jsme toho člověka uzdravili vlastní mocí nebo mimořádnou zbožností?
044	ACT	003	013	Kdepak! To Bůh, kterého vyznáváte, Bůh našich praotců – Abrahama, Izáka a Jákoba – tu právě před vámi dokázal moc svého Syna Ježíše.
044	ACT	003	014	Toho Ježíše, kterého vy jste vydali Římanům a veřejně jste se ho zřekli před Pilátem, ačkoliv ho chtěl zprostit obžaloby. A když vám dal vybrat, koho má propustit, vy jste se zřekli svatého a spravedlivého muže a vyžádali jste milost pro vraha.
044	ACT	003	015	Toho, kdo vám chtěl dát věčný život, jste zabili! Ale Bůh ho vzkřísil z mrtvých a my to můžeme osobně dosvědčit.
044	ACT	003	016	Protože v něho věříme, dal nám sílu uzdravit tohoto muže, kterého znáte po léta jako bezmocného. To, že je teď zdráv, je výsledkem víry v Ježíše Krista.
044	ACT	003	017	Uvědomuji si však, bratři, že jste se Ježíše zřekli z nevědomosti a že ani vaši vůdcové netušili, o koho se jedná.
044	ACT	003	018	Bůh tak vlastně dopustil, aby Kristus trpěl, jak to už dávno předpověděl ústy svých proroků.
044	ACT	003	019	Přiznejte svou vinu na tomto hrozném činu a proste Boha, aby vám odpustil.
044	ACT	003	020	Pak se i vy budete moci těšit na dobu, kdy Bůh znovu pošle Ježíše jako vašeho osvoboditele.
044	ACT	003	021	Teď je v nebi a zůstane tam až do chvíle, kdy se Bůh rozhodne obnovit celý svět, jak to také předpovídali proroci.
044	ACT	003	022	Tak například Mojžíš přece řekl: ‚Z vašeho národa jednou Bůh povolá nového proroka, podobně jako k vám poslal mne, ale toho budete skutečně poslouchat na slovo.
044	ACT	003	023	Kdo by se mu nepodřídil, nebude už náležet mezi Boží vyvolené.‘
044	ACT	003	024	Samuel a všichni další proroci mluvili často o době, kterou my právě prožíváme.
044	ACT	003	025	Vy jste syny těch proroků a máte dědický podíl v úmluvě mezi Bohem a Abrahamem. Bůh přece Abrahamovi slíbil: ‚Tvůj potomek bude požehnáním pro všechny národy země.‘
044	ACT	003	026	Vám na prvním místě poslal Bůh svého Syna Ježíše, aby vám přinesl všechno dobré a odvrátil vás od vašich špatností.“
044	ACT	004	001	Zatímco Petr a Jan mluvili, přivedli na ně kněží a saducejové velitele chrámové stráže.
044	ACT	004	002	Ten je zatkl, a protože byl už večer, vzal je do druhého dne do vazby. Kněze totiž popudilo, že Petr a Jan učili lidi v chrámu a hlásali, že Ježíš vstal z mrtvých.
044	ACT	004	004	Ale mnozí z posluchačů jim uvěřili, takže počet věřících už dosáhl asi pěti tisíc mužů.
044	ACT	004	005	Příštího dne právě zasedala v Jeruzalémě židovská velerada – shromáždění politických i náboženských předáků a učitelů zákona, kterému předsedal úřadující velekněz Kaifáš. Byl tam také jeho předchůdce Annáš a dále Jan, Alexandr a ostatní příslušníci velekněžského rodu.
044	ACT	004	007	Dali si předvést Petra a Jana, Ježíšovy apoštoly, a začali je vyslýchat. Chtěli vědět, jaká to je moc, kterou uzdravili chromého, a kdo jim ji svěřil.
044	ACT	004	008	Na to Petr odpověděl z popudu svatého Ducha: „Vůdcové a představitelé národa!
044	ACT	004	009	Vyslýcháte nás pro dobrý skutek a chcete vědět jak to, že postižený mohl být uzdraven.
044	ACT	004	010	Prohlašujeme tedy jasně před vámi a před celým Izraelem, že jsme to udělali ve jménu Ježíše Krista Nazaretského, kterého jste vy ukřižovali, ale Bůh ho vzkřísil z mrtvých. Je to jeho moc, která postavila na nohy úplně chromého člověka.
044	ACT	004	011	Na Ježíše se vztahuje Izajášovo proroctví: ‚To je ten kámen, který jste vy, stavitelé, odložili, ale který se stal hlavním kamenem celé klenby.‘
044	ACT	004	012	Jenom on je Spasitel a nečekejte, že se ozve ještě jiné jméno, které by znamenalo záchranu.“
044	ACT	004	013	Členové velerady se podivili, jak odvážně a jasně Petr promluvil. Věděli totiž, že on i Jan jsou jen prostí, nevzdělaní lidé, a byli překvapeni, jaký vliv na ně měl pobyt s Ježíšem.
044	ACT	004	014	Předvolali uzdraveného a ten teď stál vedle apoštolů jako živý doklad jejich slov. Nikdo z velerady nevěděl jak dál,
044	ACT	004	015	a tak dali zase apoštoly odvést a radili se, co s nimi.
044	ACT	004	016	„Nemůžeme zakrýt, že udělali nesporný zázrak,“ přiznávali. „Už to ví celý Jeruzalém.
044	ACT	004	017	Musíme však zabránit tomu, aby se ty jejich zvěsti šířily dál. Postrašíme je, aby už o Ježíšovi nikomu nevyprávěli.“
044	ACT	004	018	Zavolali je zpátky a důrazně jim přikázali, že už o Ježíšovi nesmí mluvit.
044	ACT	004	019	Petr s Janem odpověděli: „Myslíte, že je správné, abychom dali víc na vás než na Boha?
044	ACT	004	020	Nemůžeme přece zamlčet, co jsme viděli a slyšeli.“
044	ACT	004	021	Velerada jim ještě vyhrožovala, ale pak je propustila. Neodvažovali se apoštoly potrestat, protože se báli, že by se lid bouřil. Všichni totiž děkovali Bohu za tento zázrak.
044	ACT	004	022	Vždyť tomu uzdravenému člověku bylo už přes čtyřicet let.
044	ACT	004	023	Jakmile se Petr s Janem dostali na svobodu, šli ke svým a vyprávěli jim, co bylo ve veleradě.
044	ACT	004	024	Když to všechno vypověděli, modlili se společně: „Pane Bože, ty jsi stvořil nebe, zemi i moře a všechno, co žije.
044	ACT	004	025	Ty jsi vnukl Davidovi slova: ‚Proč se lidé bouří a národy se obírají marnými plány?
044	ACT	004	026	Pozvedají se pozemští králové a vladaři se spolu umlouvají proti Pánu a jeho Mesiáši.‘
044	ACT	004	027	A skutečně se spojil král Herodes s místodržitelem Pilátem, Izraelci neváhali spřáhnout se s pohany, aby zabili tvého svatého Syna Ježíše, kterého jsi ustanovil Vysvoboditelem.
044	ACT	004	028	Vykonali však jenom to, co jsi předem určil a rozhodl.
044	ACT	004	029	Pane, teď vyhrožují také nám. Prosíme, dej nám odvahu, abychom tvoje slovo mluvili s odvahou a bez zábran,
044	ACT	004	030	a dávej nám i dále svoji moc, abychom ve jménu tvého Svatého Syna Ježíše mohli činit zázraky na důkaz pravdivosti našeho zvěstování.“
044	ACT	004	031	Ještě během této modlitby se pod nimi zachvěla země a všichni shromáždění byli naplněni svatým Duchem. A tak dále odvážně hlásali Boží poselství.
044	ACT	004	032	Všichni ti věřící byli podivuhodně jednomyslní. Nikdo z nich nepovažoval nic za vlastní, ale dávali vše ke společnému užívání.
044	ACT	004	033	Svědectví apoštolů o vzkříšení Pána Ježíše bylo velmi přesvědčivé a všichni se navzájem měli rádi.
044	ACT	004	034	Netrpěli mezi sebou chudobu a bídu; majitelé pozemků a domů prodávali své nemovitosti
044	ACT	004	035	a skládali stržené peníze u apoštolů. Ti je rozdělovali všem potřebným.
044	ACT	004	036	Tak prodal a obětoval své pole také muž, o kterém později ještě uslyšíme: Josef, kterému dali apoštolové přezdívku Barnabáš (to znamená Syn útěchy). Byl z rodu lévijských chrámových pomocníků, ale narodil se na Kypru.
044	ACT	005	001	Svůj pozemek prodal i jistý Ananiáš a jeho manželka Zafira.
044	ACT	005	002	Ti se však domluvili, že část získaných peněz odnese Ananiáš apoštolům a bude je vydávat za celou částku.
044	ACT	005	003	Ale Petr mu řekl: „Ananiáši, tento podvod ti poradil sám ďábel. Tím, že se nás snažíš obelstít a vydáváš částku za celek, obelháváš vlastně svatého Ducha.
044	ACT	005	004	Vždyť to pole bylo tvoje a mohl sis je klidně nechat. I stržené peníze patřily tobě a nikdo z nás by ti nevyčítal, kdyby sis je byl všechny ponechal. Co tě to jen napadlo? Chtěl jsi podvést nejen lidi, ale samotného Boha.“
044	ACT	005	005	Když to Ananiáš vyslechl, zhroutil se mrtev na zem. Všechny, kdo se to dověděli, naplnila hrůza.
044	ACT	005	006	Několik mladých mužů vyneslo Ananiášovo tělo, aby ho pohřbili.
044	ACT	005	007	Asi za tři hodiny přišla také Zafira, která netušila, co se mezitím odehrálo.
044	ACT	005	008	Petr se jí zeptal: „Poslyš, Zafiro, prodali jste to pole za tolik a za tolik?“ Odpověděla: „Ano, jistě za tolik.“
044	ACT	005	009	Na to Petr: „Proč jste se tak smluvili? To jste chtěli podvést Božího Ducha? Právě se vracejí chlapci, kteří pohřbili tvého muže. A tebe stihne stejný trest jako Ananiáše.“
044	ACT	005	010	Zafira padla k Petrovým nohám a zemřela. Ti mládenci právě vešli do dveří a hned museli jít vykonat ještě druhý pohřeb do stejného hrobu.
044	ACT	005	011	To se samozřejmě rychle rozkřiklo nejen mezi věřícími, ale i mezi ostatními lidmi a všemi to hluboce otřáslo.
044	ACT	005	012	Apoštolové se pravidelně scházeli v Šalomounově podloubí v chrámu,
044	ACT	005	013	kde se je nikdo neodvážil rušit. Stali se totiž mezi jeruzalémským lidem velmi populárními pro divy a zázračná uzdravení, která se děla jejich prostřednictvím.
044	ACT	005	015	Došlo to tak daleko, že když měl jít Petr do chrámu nebo zpět, lidé podél cesty připravovali nemocné na rohožích a nosítkách, aby na ně padl alespoň Petrův stín.
044	ACT	005	016	Dokonce z širého okolí snášeli do Jeruzaléma nemocné a pomatené a všichni byli uzdraveni. A mnoho dalších mužů a žen uvěřilo Pánu a připojilo se k církvi.
044	ACT	005	017	Toto hnutí vyvolalo žárlivost a strach především u nejvyššího kněze a jeho přívrženců – saducejů. Ti totiž učili, že se žádné zázraky – a natož vzkříšení z mrtvých – nedějí.
044	ACT	005	018	Dali proto apoštoly zatknout a uvěznit, tentokrát do městské věznice.
044	ACT	005	019	Boží anděl však v noci otevřel dveře žaláře, vyvedl apoštoly ven a povzbudil je:
044	ACT	005	020	„Nebojte se, jděte zase do chrámu a říkejte lidem, jak mohou dosáhnout věčného života!“
044	ACT	005	021	Poslechli a už na úsvitě byli v chrámu a učili. Mezitím velekněz a jeho stoupenci svolali zasedání velerady a přikázali, aby byli apoštolové předvedeni.
044	ACT	005	022	Chrámoví strážci však našli vězení prázdné, vrátili se a podali hlášení:
044	ACT	005	023	„Věznice je v naprostém pořádku, dveře zamčené, strážní u nich drželi řádně hlídku, ale když jsme odemkli, uvnitř nikdo nebyl.“
044	ACT	005	024	Velekněz, velitel a jeho chrámová stráž vyslechli tu zprávu a byli zmateni. Nevěděli, co si o tom mají myslet.
044	ACT	005	025	Vtom někdo přiběhl a hlásil: „Ti muži, které jste včera uvěznili, jsou zase v chrámu a klidně mluví k lidem!“
044	ACT	005	026	Velitel tam spěchal se stráží, ale neodvážili se žádného násilí, protože lid by je ukamenoval.
044	ACT	005	027	Apoštolové však s nimi šli dobrovolně před veleradu. Velekněz je obvinil:
044	ACT	005	028	„Copak jsme vám nezakázali Ježíšovo jméno veřejně vyslovit? Jak to, že jste naplnili celý Jeruzalém svými výklady o něm a nás označujete za jeho vrahy?“
044	ACT	005	029	Petr promluvil jménem ostatních apoštolů: „Boha přece musíme poslechnout víc než lidi.
044	ACT	005	030	To Bůh našich praotců vzkřísil z mrtvých Ježíše, kterého jste vy zabili potupným způsobem na římském kříži.
044	ACT	005	031	Bůh mu však svěřil veliký úkol Mesiáše a Vysvoboditele. Jenom on může Izraeli odpustit jeho hříchy, když se mu ovšem pokoříte.
044	ACT	005	032	My jsme svědkové všeho, co říkáme. Jasným dokladem vám může být moc svatého Ducha, kterou Bůh dal těm, kdo si už dali říct a učinili pokání.“
044	ACT	005	033	To ovšem veleradu rozzuřilo a ozvalo se volání, aby byli apoštolové popraveni.
044	ACT	005	034	O slovo se však přihlásil známý farizejský učitel zákona Gamaliel, muž značné autority, a dal pokyn, aby na chvíli obžalované odvedli.
044	ACT	005	035	Pak oslovil veleradu: „Izraelci, dobře si rozmyslete, co chcete udělat s těmito lidmi.
044	ACT	005	036	Vzpomínáte na rozruch kolem Teuda? Ten ze sebe dělal velkou osobnost a shromáždil na čtyři sta přívrženců. Když však zemřel, jeho lidé se rozprchli a všechno utichlo.
044	ACT	005	037	Nebo vzpomeňte na povstání Judy z Galileje za sčítání lidu. Měl hodně následovníků, ale i on zahynul a jeho tlupa se rozptýlila.
044	ACT	005	038	A tak vám radím, nechte ty lidi prostě na pokoji. Jestli je to zase nějaké lidské hnutí, brzo se rozpadne.
044	ACT	005	039	Stojí-li však za tím Bůh, nic proti tomu nezmůžete a vlastně byste se snažili bojovat s Bohem.“ Dali na jeho radu.
044	ACT	005	040	Opět předvedli apoštoly, vyměřili jim obvyklý trest bičování a znovu jim přísně zakázali hlásat cokoliv o Ježíšovi a šířit jeho učení. Pak je propustili.
044	ACT	005	041	Apoštolové šli ze soudu a radovali se, že byli vyznamenáni těžkostmi a utrpením pro jméno Pána Ježíše.
044	ACT	005	042	Učili i nadále každý den o Ježíšovi a jak v soukromí, tak na veřejnosti ho prohlašovali za Božího Syna.
044	ACT	006	001	Jak církev rychle rostla, vyskytly se neshody. Řecky mluvící křesťané si stěžovali, že jejich vdovám se dostává méně podpory než vdovám po křesťanech ze židovského prostředí.
044	ACT	006	002	Dvanáct apoštolů svolalo společné shromáždění celého sboru a předložilo tento návrh: „My se musíme plně věnovat rozhlašování Božího poselství a nemůžeme tedy ještě dohlížet na pořádek a spravedlnost při rozdílení jídla.
044	ACT	006	003	Navrhujeme vám, bratři, abyste ze svého středu zvolili sedm mužů, kteří se už osvědčili, jsou naplněni svatým Duchem a dovedou moudře rozhodovat. Těm svěříme starost o hmotnou pomoc ve sboru,
044	ACT	006	004	abychom se my mohli plně soustředit na modlitby a kázání.“
044	ACT	006	005	Sborové shromáždění souhlasilo s návrhem apoštolů a hned přistoupilo k volbě. Zvoleni byli: Štěpán, muž neobyčejně silné víry a plný Ducha svatého, Filip, Prochorus, Nikánor, Timón, Parménas a Mikuláš, který již dříve v Antiochii přestoupil z pohanství k židovskému náboženství.
044	ACT	006	006	Po volbě se těch sedm postavilo před apoštoly, kteří se modlili a pak jim udělili pro jejich práci zvláštní požehnání.
044	ACT	006	007	Toto nové rozdělení práce prospělo šíření Božího poselství a k jeruzalémskému sboru věřících se připojovali stále další a další lidé. Dokonce uvěřila v Krista i početná skupina židovských kněží.
044	ACT	006	008	Štěpán byl tak naplněn vírou, že měl moc ke konání zázračných činů mezi lidmi.
044	ACT	006	009	Jednou se dostal do diskuse s příslušníky takzvané Synagogy propuštěnců, židovského sboru, který shromažďoval bývalé otroky z Kyrenaiky, Alexandrie, Kilikie a Malé Asie.
044	ACT	006	010	Když viděli, že jejich argumenty neobstojí před Štěpánovou moudrostí a Božím Duchem, který z něho mluvil,
044	ACT	006	011	nastrčili proti němu křivé žalobce. Ti ho falešně obvinili: „Slyšeli jsme, jak se posmíval Mojžíšovu zákonu a jak se rouhal samotnému Bohu!“
044	ACT	006	012	Tak poštvali proti Štěpánovi prosté lidi i některé učitele zákona. Nakonec byl Štěpán zatčen a předveden před veleradu.
044	ACT	006	013	Falešní svědci tam zopakovali své tvrzení: „Ten člověk stále jen pobuřuje proti chrámu a Mojžíšovu zákonu.
044	ACT	006	014	Slyšeli jsme, jak říká, že Ježíš z Nazaretu zničí chrám a dá nám nové zákony!“
044	ACT	006	015	Po tomto obvinění se všichni obrátili na obžalovaného. Stál tam a z obličeje mu zářil přímo andělský klid.
044	ACT	007	001	Předsedající kněz ho vyzval: „Můžeš popřít tuto obžalobu?“ (Před židovskou veleradou měl obžalovaný právo obhajoby
044	ACT	007	002	a Štěpán toho využil. Chtěl dokázat, jak zvěst o Ježíši zřetelně navazuje na Boží činy v izraelských dějinách.) „Bratři a otcové,“ oslovil je, „sám jediný Bůh se kdysi zjevil našemu předku Abrahamovi, který pocházel z Mezopotámie a později bydlil v Cháranu.
044	ACT	007	003	Dal mu příkaz: ‚Vystěhuj se z rodné země a od svého kmene a putuj do země, kterou ti určím.‘
044	ACT	007	004	Nejprve se tedy Abraham přestěhoval z Chaldeje do Cháranu a po smrti svého otce až do této naší vlasti. Ačkoliv měl Boží slib, že té zemi bude vládnout on i jeho potomci,
044	ACT	007	005	nepatřil mu zde ani kousek, na který by se mohl postavit, a dokonce ani neměl dědice.
044	ACT	007	006	Další Boží předpověď Abrahamovi byla ještě podivnější: ‚Tvoji potomci se odtud vystěhují do cizí země a tam budou otročit čtyři sta let ve špatných podmínkách.
044	ACT	007	007	Ten národ otrokářů však potrestám, tvoje potomky vysvobodím a budou mě vzývat v této zemi.‘
044	ACT	007	008	Viditelným znakem smlouvy Boha s člověkem se stala obřízka. A tak, když se Abrahamovi narodil syn Izák, obřezal ho. Posloupnost této smlouvy šla dále přes Izákova syna Jákoba na jeho dvanáct synů, našich patriarchů.
044	ACT	007	009	Jeden z nich, Josef, se stal terčem nenávisti bratrů a oni ho prodali jako otroka do Egypta.
044	ACT	007	010	Bůh však Josefa neopustil a nakonec ho vysvobodil ze všech těžkostí. Vybavil ho neobyčejnou prozíravostí a naklonil mu i samotného egyptského faraóna. Ten ho pak jmenoval svým ministrem a pobočníkem.
044	ACT	007	011	Potom celý Egypt i Palestinu zachvátil hladomor a naši praotcové prožívali těžké chvíle, když jim došly zásoby potravin.
044	ACT	007	012	Jákob se doslechl, že v Egyptě se ještě prodává obilí, a poslal tam syny.
044	ACT	007	013	Při druhém nákupu se dal Josef svým bratrům poznat a představil je faraónovi.
044	ACT	007	014	Pak Josef poslal pro otce Jákoba a přestěhoval celou rodinu, celkem sedmdesát pět lidí, do Egypta.
044	ACT	007	015	Usadili se tam a Jákob i naši patriarchové zůstali v Egyptě do smrti.
044	ACT	007	016	Pochováni však byli v Palestině do hrobky v Šekemu, na malém pozemku, který si Abraham kdysi koupil od místních obyvatel.
044	ACT	007	017	A tak se splnilo, o čem Bůh mluvil Abrahamovi. Zpočátku se našemu lidu dařilo v Egyptě dobře a jeho počet rostl.
044	ACT	007	018	Ale přišla jiná dynastie faraónů a na Josefovy zásluhy se zapomnělo.
044	ACT	007	019	Naše předky zotročili, a protože si nepřáli, aby se rozmáhali, přikázali házet narozené hochy do řeky.
044	ACT	007	020	Tehdy se narodil Mojžíš. Bylo to krásné dítě a rodiče ho tři měsíce skrývali doma.
044	ACT	007	021	Když už nemohli chlapce dále utajit, položili ho v košíku do rákosí. Našla ho faraónova dcera a dala jej vychovat, jako by to byl její syn.
044	ACT	007	022	Tak se Mojžíšovi dostalo nejlepšího egyptského vzdělání a vyrostl z něho výmluvný a schopný muž.
044	ACT	007	023	Když mu bylo čtyřicet, napadlo ho, aby navštívil svůj lid.
044	ACT	007	024	Přitom uviděl, jak Egypťan nespravedlivě trápí Žida, a tak toho otrokáře zabil.
044	ACT	007	025	Už tehdy totiž tušil, že mu Bůh ukládá, aby svůj lid osvobodil z otroctví. Nenašel však u Izraelců pochopení.
044	ACT	007	026	Příštího dne se snažil usmířit dva Židy, kteří se hádali,
044	ACT	007	027	ale ten, který nebyl v právu, Mojžíše odbyl: ‚Kdo tě ustanovil za našeho vládce a soudce?
044	ACT	007	028	To mě chceš zabít jako včera toho Egypťana?‘
044	ACT	007	029	Mojžíš se polekal a uprchl z Egypta do Midjánské země. Oženil se tam a měl dva syny.
044	ACT	007	030	Po čtyřiceti letech tohoto vyhnanství se Mojžíšovi zjevil Boží anděl v hořícím keři na Sínajské poušti.
044	ACT	007	031	Když se chtěl Mojžíš zblízka podívat na ten neobvyklý úkaz, uslyšel Boží hlas:
044	ACT	007	032	‚Já jsem Bůh tvých otců Abrahama, Izáka a Jákoba.‘ Mojžíš se vyděsil a zakryl si tvář, aby nic neviděl.
044	ACT	007	033	Ale Bůh mluvil dál: ‚Zuj si opánky, vždyť stojíš na svatém místě!
044	ACT	007	034	Viděl jsem trápení svého lidu v Egyptě, slyšel jsem jejich vzdechy a jdu, abych je vysvobodil. Seber se a pojď, mám pro tebe v Egyptě úkol!‘
044	ACT	007	035	A tak prostřednictvím tohoto vidění poslal Bůh Mojžíše Izraelcům za vůdce a vysvoboditele, přestože ho před čtyřiceti lety nechtěli uznat. A on je vysvobodil, činil před jejich očima mnoho zázračných věcí už v Egyptě, pak při přechodu Rudého moře a během čtyřicetiletého putování pouštěmi.
044	ACT	007	037	Vzpomeňte si, že právě Mojžíš řekl Izraelcům: ‚Pán Bůh vám pošle proroka z vašeho národa, Vysvoboditele, tak jako k vám poslal mne; toho poslouchejte.‘
044	ACT	007	038	Mojžíš byl zprostředkovatelem mezi našimi otci a Bohem, který mu na hoře Sínaji svěřil slova života, aby nám je předal.
044	ACT	007	039	Přesto ho naši otcové neposlouchali, ale bouřili se proti němu a pořád vzpomínali jen na Egypt.
044	ACT	007	040	Když se Mojžíš ze Sínaje dlouho nevracel, řekli jeho bratru Áronovi: ‚Nevíme, co se stalo s Mojžíšem, který nás vyvedl z Egypta. Udělej nám bohy, aby nás chránili na další cestě.‘
044	ACT	007	041	A tak zhotovili sochu býčka, obětovali té modle a radovali se, jak si to dobře zařídili.
044	ACT	007	042	Bůh se od nich odvrátil a dopustil, že propadli ještě horšímu modlářství. Uctívali i hvězdné mocnosti, jak o tom mluví Bůh v knize proroka Ámose: ‚Vy, že jste mi věrně sloužili a obětovali po čtyřicet let na poušti, národe izraelský?
044	ACT	007	043	Naopak, nosili jste s sebou svatyni Moleka a symbol planety Saturna, modly, které jste si sami udělali a pak jste se jim klaněli. Proto půjdete do vyhnanství až za Babylón.‘
044	ACT	007	044	Bůh však nařídil Mojžíšovi, aby vybudoval Stan Smlouvy, přesnou svatyni, a dal mu pokyn, jak má vypadat.
044	ACT	007	045	Tento stan přenášeli naši otcové při svém kočování pouští a pod Jozuovým vedením ho vnesli až do zaslíbené země. Ta byla tehdy domovem pohanů, ale Bůh je vytlačil, aby našim otcům udělal místo. Stan Smlouvy sloužil až do dnů krále Davida, kterého Bůh miloval.
044	ACT	007	046	Ten velice stál o to, aby mohl Jákobovu Bohu vystavět chrám,
044	ACT	007	047	ale uskutečnit to směl až jeho syn Šalomoun.
044	ACT	007	048	Ovšem Nejvyšší nebydlí v chrámech, které postavili lidé. U proroka Izajáše Pán říká:
044	ACT	007	049	‚Vesmír je můj trůn a země koberec pod mýma nohama. Jaký mi chcete postavit dům a kam mě chcete vtěsnat?
044	ACT	007	050	Což jsem všechno nestvořil?‘
044	ACT	007	051	A tak se to zase opakuje. Jste právě tak tvrdošíjní jako vaši otcové, zacpáváte si uši, zavíráte srdce a stavíte se proti svatému Duchu.
044	ACT	007	052	Byl nějaký prorok, aby ho vaši předkové nepronásledovali? Zabíjeli ty, kteří předpovídali příchod Spravedlivého, a vy jste se ho teď úplně zřekli a zavraždili jste ho!
044	ACT	007	053	Dostali jste zákon přímo od Boha, ale stejně se jím neřídíte.“
044	ACT	007	054	Tato slova působila jako píchnutí do vosího hnízda.
044	ACT	007	055	Ale Štěpán byl v té chvíli uchvácen Boží slávou, kterou mu dal svatý Duch zahlédnout. Díval se vzhůru
044	ACT	007	056	a volal: „Vidím otevřené nebe a Ježíše Krista, jak stojí po Boží pravici!“
044	ACT	007	057	Tu přehlušili Štěpána křikem a zacpávali si uši, aby už nic neslyšeli. Vrhli se na něj,
044	ACT	007	058	odvlekli ho za hradby města a tam ho ukamenovali. Ti, kdo házeli na Štěpána kameny, odložili své pláště k nohám mladého farizeje Saula, který souhlasil se Štěpánovou smrtí.
044	ACT	007	059	Štěpán nejprve stál, vzýval Boha a modlil se: „Pane Ježíši, přijmi mého ducha!“
044	ACT	007	060	Pak sražen na kolena se ještě modlil: „Pane, nepočítej jim to za vinu!“ a zemřel.
044	ACT	008	001	Kristovi následovníci odnesli Štěpánovo tělo a pohřbili je. Církev byla velice zarmoucena jeho smrtí. Pro křesťany v Jeruzalémě nastaly zlé časy a všichni – kromě apoštolů – se rozptýlili po Judsku i Samařsku. Saul se teď chopil iniciativy: pronásledoval církev, vnikal do soukromých domů a dával zatýkat věřící muže a ženy, kteří se tam scházeli.
044	ACT	008	004	Ti, kdo uprchli z Jeruzaléma, se však neskrývali, ale na svých cestách šířili Boží poselství.
044	ACT	008	005	Filip, další ze sedmi zvolených pracovníků, se dostal do města Samaří a tam hlásal Krista.
044	ACT	008	006	Celé zástupy lidí mu pozorně naslouchaly, zvláště když se staly svědky Filipových mocných činů.
044	ACT	008	007	Uzdravil totiž mnoho posedlých, ochrnutých i chromých a město bylo brzo plné těchto radostných zpráv. Mnoho mužů i žen uvěřilo Filipově zvěsti o Božím království a o tom, kdo je Ježíš Kristus, a dávali se od něho pokřtít.
044	ACT	008	009	V Samaří žil také nějaký Šimon, který ze sebe dělal velkou osobnost, ale vlastně jen pletl Samařanům hlavu kouzelnými triky a magií.
044	ACT	008	010	Měl však velkou autoritu u prostých i významných lidí a obecně se soudilo, že jeho síla pochází od Boha.
044	ACT	008	012	Tento Šimon sledoval pozorně Filipa a zachvátila ho posvátná hrůza nad skutečnými zázraky, vykonanými Boží mocí. Vyznal víru v Krista, dal se pokřtít a skoro se od Filipa nehnul.
044	ACT	008	014	Apoštolové v Jeruzalémě se dověděli, že také Samařsko přijalo Boží zvěst, a vyslali tam Petra a Jana.
044	ACT	008	015	U Samařanů se zatím projevovala práce svatého Ducha tím, že se obraceli ke Kristu a byli pokřtěni. Petr a Jan se modlili, aby i samařským věřícím byla dána moc svatého Ducha.
044	ACT	008	017	Pak na ně kladli ruce a skutečně i skrze Samařany začala působit Boží moc.
044	ACT	008	018	Když Šimon viděl, co se dělo s lidmi, na které apoštolové položili ruce, přinesl jim peníze s prosbou:
044	ACT	008	019	„Dejte i mně tu moc, abych mohl pokládáním rukou udělovat Ducha svatého!“
044	ACT	008	020	Petr mu řekl: „Ty tvé peníze tě ještě přivedou do zatracení. Copak myslíš, že se takový Boží dar dá koupit?
044	ACT	008	021	Předávat Ducha ti nepřísluší a ztrácíš i to, co jsi dostal, protože chceš jednat s Bohem nečestně.
044	ACT	008	022	Uznej, že je to tak, a pros Boha, snad ti tvůj špinavý úmysl odpustí.
044	ACT	008	023	Vidím, že v tobě hlodá závist a ještě nejsi osvobozen od své hříšné minulosti.“
044	ACT	008	024	Šimon zahanbeně prosil: „Modlete se za mne, aby mne Pán nepotrestal.“
044	ACT	008	025	Apoštolové také vykládali Kristova slova a dotvrzovali je tím, co na vlastní oči viděli. Také na zpáteční cestě do Jeruzaléma rozhlašovali evangelium po samařských vesnicích.
044	ACT	008	026	Filip dostal pokyn od Božího anděla: „Připrav se a jdi na silnici z Jeruzaléma do Gázy, tam, kde prochází pouští.“
044	ACT	008	027	Filip se hned vydal na cestu. Brzy uviděl průvod etiopského hodnostáře, ministra financí kandaky, jak se tehdy nazývala vládkyně Etiopie a Súdánu. Byl v Jeruzalémě, aby vzýval Boha,
044	ACT	008	028	a teď jel zpátky a na voze si četl svitek proroka Izajáše.
044	ACT	008	029	Boží Duch vnukl Filipovi: „Dohoň ten vůz!“
044	ACT	008	030	Filip přiběhl k vozu a tu slyší, že si černoch nahlas předčítá z knihy Izajášových proroctví. Filip se zeptal: „Říká ti to něco?“
044	ACT	008	031	Ministr mu odpověděl: „Neříká, potřeboval bych to vyložit. Pojď si ke mně sednout a pomoz mi!“
044	ACT	008	032	Právě četl slova: „Byl veden jako ovce na porážku, a jako beránek ztichne, když mu stříhají vlnu, tak ani on neotevřel ústa.
044	ACT	008	033	Ponížili ho a nespravedlivě odsoudili. Kdo by čekal, že bude mít tolik potomků, když ho přece zabili!“
044	ACT	008	034	Dvořan se zeptal Filipa: „Prosím tě, to mluvil prorok o sobě, nebo o někom jiném?“
044	ACT	008	035	A tak Filip navázal na to prorocké slovo a ukázal, jak se vyplnilo na Ježíšovi.
044	ACT	008	036	Cestou přijeli k nějaké vodě. Dvořan zvolal: „Podívej se, voda! Mohl bych i já být pokřtěn?“
044	ACT	008	037	Filip na to: „Jestliže jsi uvěřil celým srdcem, proč ne?“ A on vyznal: „Věřím, že Ježíš Kristus je Boží Syn.“
044	ACT	008	038	Etiopský ministr dal příkaz k zastavení, vstoupil s Filipem do vody a ten ho pokřtil.
044	ACT	008	039	Když se vrátili na břeh, Kristův Duch způsobil, že se Filip ztratil dvořanovi z očí. Musel tedy pokračovat sám, ale měl velkou radost.
044	ACT	008	040	Filip se pak objevil v Azotu, prošel celým krajem až k Césareji a ve všech městech zvěstoval Ježíše.
044	ACT	009	001	Saul se však snažil Ježíšovy následovníky zastrašit a zlikvidovat.
044	ACT	009	002	Vyžádal si od velekněze pověřující listiny pro židovské synagogy v Damašku. Chtěl tam pátrat po křesťanech, mužích i ženách, zatknout je a přivést do Jeruzaléma před soud.
044	ACT	009	003	Vydal se tam se svým doprovodem a byl již před branami Damašku, když ho obklopilo zvláštní světlo z nebe.
044	ACT	009	004	V úleku padl na zem a uslyšel hlas: „Saule, Saule, proč mne pronásleduješ?“
044	ACT	009	005	Zeptal se: „Ale kdo jsi, pane?“ Pán mu odpověděl: „Já jsem Ježíš a ty mne pronásleduješ v mých učednících. Je to stejné, jako bys chtěl hlavou rozbít zeď.“ Saul zlomený hrůzou řekl: „Pane, čekám na tvoje rozkazy.“
044	ACT	009	006	A Pán k němu: „Vstaň, jdi do města a tam se dozvíš další.“
044	ACT	009	007	Muži ze Saulova doprovodu stáli v úžasu; něco slyšeli, ale nevěděli, s kým jejich velitel mluví.
044	ACT	009	008	Saul se zvedl ze země, protíral si oči, ale neviděl nic; oslepl. Uchopili ho za ruce, a tak ho odvedli do Damašku.
044	ACT	009	009	Tři dny trvala jeho slepota a po celou tu dobu nic nejedl ani nepil.
044	ACT	009	010	V Damašku žil věřící muž jménem Ananiáš. Tomu se zjevil Pán Ježíš a oslovil ho jménem. Ananiáš se zeptal: „Pane, co si přeješ?“
044	ACT	009	011	Pán mu řekl: „Vstaň a jdi do Přímé ulice. Tam v Judově domě najdeš Saula, který pochází z Tarsu.
044	ACT	009	012	Při modlitbě tě uviděl, jak k němu jdeš, kladeš na něj ruce a on znovu dostává zrak. Zjevil jsem mu i tvoje jméno.“
044	ACT	009	013	Ale Ananiáš namítl: „Pane, o tom muži kdekdo vypráví, jak mnoho zla způsobil mezi tvými věrnými v Jeruzalémě.
044	ACT	009	014	I sem prý přišel s pověřením předních kněží, aby pozatýkal všechny, kdo vyznávají tvoje jméno.“
044	ACT	009	015	Pán mu však řekl: „Přesto jdi. Já jsem si ho vybral za svůj zvláštní nástroj, který bude šířit zvuk mého jména nejen mezi židy, ale i mezi pohany a donese ho až před panovníky.
044	ACT	009	016	A ukáži mu, že pro moje jméno hodně vytrpí.“
044	ACT	009	017	Ananiáš šel a v určeném domě nalezl Saula. Položil na něj ruce a řekl: „Saule, bratře, posílá mě k tobě Pán Ježíš, který se ti ukázal na cestě k nám. Máš zase prohlédnout a být naplněn svatým Duchem.“
044	ACT	009	018	A tu jako by se protrhla tma a Saul okamžitě prohlédl. Povstal a dal se pokřtít.
044	ACT	009	019	Potom se posilnil jídlem. Připojil se k damašským následovníkům Krista a byl s nimi několik dní.
044	ACT	009	020	Brzy však začal chodit také do synagog a veřejně hlásal, že Ježíš je Boží Syn.
044	ACT	009	021	Všichni posluchači se divili a říkali: „Cožpak to není ten, kdo tak tvrdě v Jeruzalémě pronásledoval Ježíšovy vyznavače? I sem přece přišel, aby je pochytal a předvedl před veleradu.“
044	ACT	009	022	Avšak Saula tím neumlčeli. Naopak on umlčoval damašské židy a dokazoval jim, že Ježíš je Mesiáš.
044	ACT	009	023	Když už to trvalo dlouho, domluvili se někteří z nich, že ho zabijí.
044	ACT	009	024	Saul se dozvěděl o těch úkladech, ale oni dali hlídat ve dne i v noci městské brány, aby jim neunikl.
044	ACT	009	025	Tak ho křesťané nakonec spustili v koši přes hradby.
044	ACT	009	026	Saul přišel zpět do Jeruzaléma a pokoušel se připojit k Ježíšovým následovníkům, ale všichni se ho báli; nevěřili, že by se mohl tak změnit.
044	ACT	009	027	Tu se ho ujal Barnabáš, přivedl ho k apoštolům a všechno jim vyprávěl: Jak se Pán na cestě ukázal Saulovi a mluvil s ním a jak potom Saul v Damašku bez bázně hlásal Ježíše.
044	ACT	009	028	A tak ho věřící v Jeruzalémě přijali mezi sebe a také zde směle mluvil o Pánu Ježíši.
044	ACT	009	029	Zvláště rád diskutoval s řecky mluvícími židy. Ti mu nakonec také ukládali o život.
044	ACT	009	030	Když se to dozvěděli bratři, odvedli ho tajně do Césareje a odtud ho poslali do rodného Tarsu.
044	ACT	009	031	Saulovým obrácením nastala pro sbory v Judsku, Galileji i v Samařsku pokojná doba vnitřního budování a života v oddanosti Bohu. Duch svatý mezi nimi působil, takže rostly i počtem.
044	ACT	009	032	Petr podnikl okružní cestu po všech sborech a přišel tak i k věřícím v Lyddě.
044	ACT	009	033	Navštívil tam jakéhosi Eneáše, který byl už osm let ochrnutý upoután na lůžko.
044	ACT	009	034	Petr mu řekl: „Eneáši, Ježíš Kristus tě uzdravuje. Vstaň a skliď si své lůžko!“ A on hned vstal.
044	ACT	009	035	Když to viděli obyvatelé Lyddy a Sáronu, uvěřili v Pána Ježíše.
044	ACT	009	036	Nedaleko Lyddy, v Joppe, žila věřící žena jménem Tabita, řecky Dorkas. Byla známá tím, jak z lásky podporovala chudé.
044	ACT	009	037	Právě v těch dnech však onemocněla a zemřela. Připravili ji k pohřbu a zatím uložili do místnosti v patře.
044	ACT	009	038	Věřící se doslechli, že Petr je v Lyddě, a poslali k němu s prosbou, aby k nim hned přišel.
044	ACT	009	039	Petr šel s posly a ti ho vedli přímo nahoru do domu. Tam byl zástup plačících vdov, ty ho obklopily a ukazovaly mu šaty, které jim ušila jejich milá Dorkas.
044	ACT	009	040	Petr požádal, aby všichni odešli, poklekl a modlil se. Po chvíli se obrátil k mrtvému tělu a řekl: „Tabito, vstaň!“ Ona otevřela oči, uviděla Petra a posadila se.
044	ACT	009	041	Petr jí podal ruku a pomohl jí vstát. Pak zase zavolal všechny nahoru a odevzdal jim Tabitu živou.
044	ACT	009	042	To se rychle rozkřiklo po celém Joppe a mnoho lidí uvěřilo v Pána Ježíše.
044	ACT	009	043	Petr pak bydlel dlouho v Joppe v domě koželuha Šimona.
044	ACT	010	001	V Césareji žil římský setník Kornélius, který sloužil u takzvaného Italského pluku.
044	ACT	010	002	Tento voják s celou svojí rodinou uvěřil v jediného Boha. Podporoval chudé a pravidelně se modlíval.
044	ACT	010	003	Při odpolední modlitbě, která se konala ve tři hodiny, uviděl, jak k němu přichází Boží posel, a uslyšel oslovení: „Kornélie!“
044	ACT	010	004	Setník na něj ustrašeně zíral a zeptal se: „Co tě ke mně přivádí, Pane?“ Anděl mu řekl: „Bůh slyší tvé modlitby a ví o tvé dobročinnosti.
044	ACT	010	005	Pošli své sluhy do Joppe a pozvi k sobě Šimona zvaného Petr.
044	ACT	010	006	Bydlí v domě koželuha Šimona u moře. Petr ti poví, co máš dělat.“
044	ACT	010	007	Potom anděl odešel. Kornélius si hned zavolal dva ze svých sluhů a jednoho oddaného vojáka ze své stráže.
044	ACT	010	008	Vysvětlil jim, co se stalo, a poslal je do Joppe.
044	ACT	010	009	Druhého dne v poledne, když se Kornéliovi poslové blížili k městu, byl Petr na ploché střeše domu, aby se tu mohl v klidu modlit.
044	ACT	010	010	Dostal velký hlad, a zatímco mu připravovali jídlo, spatřil zvláštní vidění.
044	ACT	010	011	Jako by se nebe otevřelo a někdo k němu spouštěl plachtu uvázanou za čtyři rohy.
044	ACT	010	012	V té plachtě byla všelijaká zvířata, čtvernožci, plazi i ptáci.
044	ACT	010	013	Vtom uslyšel hlas: „Vstaň, Petře, zabíjej a jez!“
044	ACT	010	014	Petr odpověděl: „Kdepak, Pane, zásadně nejím, co je podle tvého zákona nečisté.“
044	ACT	010	015	Ale hlas se ozval znovu: „Neodtahuj se od toho, co Bůh pokládá za čisté!“
044	ACT	010	016	Tak se to opakovalo třikrát a nakonec byla plachta vytažena do nebe.
044	ACT	010	017	Petr byl zaražený tím viděním a přemýšlel, co mu to má říci. Kornéliovi poslové mezitím nalezli dům Šimona koželuha a stáli před vraty.
044	ACT	010	018	Dotazovali se, zda tam bydlí Šimon zvaný též Petr.
044	ACT	010	019	Petrovi, který ještě přemýšlel o tom vidění, ujasnil Boží Duch: „Ti muži, co tě hledají, jsou sice pohané,
044	ACT	010	020	ale ty sejdi dolů a bez rozpaků se vyprav s nimi. Já jsem je k tobě poslal.“
044	ACT	010	021	Petr tedy sestoupil dolů a řekl jim: „To jsem já, koho hledáte. Proč jste přišli?“
044	ACT	010	022	Odpověděli: „Posílá nás římský setník Kornélius, spravedlivý muž, který ctí Boha a má dobrou pověst mezi všemi Izraelci. Zjevil se mu totiž anděl a dal mu pokyn, aby tě pozval do svého domu a vyslechl tvoje poselství.“
044	ACT	010	023	Petr uvedl ty muže dovnitř a oni u něho přenocovali.
044	ACT	010	024	Nazítří se Petr s několika bratřími z Joppe vypravil s nimi. Dalšího dne dorazili do Césareje, kde už je očekával Kornélius. K setkání s Petrem sezval své příbuzné a dobré přátele.
044	ACT	010	025	Když Petr vcházel do jeho domu, Kornélius mu vyšel naproti, klekl si před ním a hluboce se mu poklonil.
044	ACT	010	026	Petr ho však pozvedl se slovy: „Vstaň, já jsem také jen člověk.“
044	ACT	010	027	A v přátelském rozhovoru šli spolu dovnitř, kde Petr uviděl to shromáždění.
044	ACT	010	028	Oslovil je: „Vy jistě víte, že jako žid bych sem neměl chodit a že máme zakázáno přátelit se s lidmi jiného původu. Ale Bůh mi ukázal, že nemám žádného člověka považovat za poskvrněného nebo nečistého.
044	ACT	010	029	Poslechl jsem proto bez rozpaků vašeho pozvání a tady mě máte. Jen chci vědět, proč jste mě pozvali.“
044	ACT	010	030	Kornélius vysvětloval: „Před třemi dny jsem držel půst až do tří hodin a pak jsem se tady doma modlil. Najednou přede mnou stál muž v běloskvoucím rouchu
044	ACT	010	031	a oslovil mne: ‚Kornélie, Bůh slyší tvé modlitby a ví o tvé dobročinnosti.
044	ACT	010	032	Pošli do Joppe a pozvi k sobě Šimona řečeného Petr. Bydlí u moře v domě koželuha Šimona. Má pro tebe důležité zprávy.‘
044	ACT	010	033	Tak jsem tedy pro tebe hned poslal a jsem rád, žes mi vyhověl. Všichni, co jsme tady, věříme v jediného Boha a tvá slova přijmeme jako jeho vzkaz.“
044	ACT	010	034	Petr k nim promluvil: „Teď jsem tedy přesvědčen, že Bůh nedělá mezi lidmi rozdílu
044	ACT	010	035	a že je mu milý člověk z kteréhokoliv národa, když ho ctí a jedná správně.
044	ACT	010	036	Izraelcům svěřil své poselství, radostnou zprávu, že nastává věk smíření ve jménu Ježíše Krista, Pána všech.
044	ACT	010	037	Snad už víte, jaké události začaly v Galileji a pak se rozšířily i do Judska. Nejprve Jan hlásal pokání a křtil.
044	ACT	010	038	Potom Ježíše z Nazaretu vybavil Bůh zvláštní mocí a svatým Duchem. Všude, kam přišel, pomáhal a uzdravoval všechny, které sužoval ďábel. Bůh se k němu přiznával
044	ACT	010	039	a my můžeme dosvědčit jeho činy v zemi Židů i v Jeruzalémě. A přesto ho tam popravili na kříži!
044	ACT	010	040	Bůh však Ježíše třetího dne vzkřísil a my jsme se s ním opět setkávali.
044	ACT	010	041	Neukázal se všem lidem, ale jenom nám, které si vybral za svědky zmrtvýchvstání. Dokonce jsme s ním po jeho vzkříšení jedli a pili.
044	ACT	010	042	Dostali jsme příkaz, abychom všem hlásali a dosvědčovali, že toho Ježíše Bůh ustanovil soudcem nad živými i mrtvými.
044	ACT	010	043	Na něho se vztahují sliby, které vyřizovali proroci: každému, kdo v něho uvěří, odpustí Bůh hříchy.“
044	ACT	010	044	Petr ještě nedomluvil a Duch svatý již sestoupil na všechny posluchače.
044	ACT	010	045	Petrovi průvodci, kteří byli židé obráceni ke Kristu, žasli, že dar Ducha svatého dostávají nyní i lidé pohanského původu.
044	ACT	010	046	Vždyť je slyšeli, jak mluví zvláštními jazyky a chválí Boha. Petr jim řekl:
044	ACT	010	047	„Copak jim můžeme odepřít křest, když jim Bůh dal svého Ducha jako nám?“
044	ACT	010	048	A dal pokyn, aby noví věřící byli pokřtěni ve jméno Ježíše Krista. Na jejich prosbu tam pak ještě několik dní zůstal.
044	ACT	011	001	Apoštolové a ti bratři, kteří zůstali v Judsku, se dozvěděli, že i pohané uvěřili Boží zvěsti.
044	ACT	011	002	Když se Petr vrátil do Jeruzaléma, někteří křesťané židovského původu mu vyčítali:
044	ACT	011	003	„Ty jsi navštěvoval pohany a dokonce jsi s nimi jedl!“
044	ACT	011	004	Petr jim to pěkně po pořádku vypověděl.
044	ACT	011	005	Vyprávěl o vidění, které měl na střeše domu v Joppe, o příchodu Kornéliových poslů a o všem, co se pak událo v Césareji. Představil jim i šest křesťanů z Joppe, kteří s ním šli ke Kornéliovi. Pak Petr ukončil slovy:
044	ACT	011	015	„Když jsem k nim mluvil o Kristu, sestoupil na ně svatý Duch právě tak jako tenkrát na nás.
044	ACT	011	016	Vzpomněl jsem si v té chvíli na slova Pána Ježíše: ‚Jan vás křtil na znamení pokání vodou, ale vy budete pokřtěni svatým Duchem.‘
044	ACT	011	017	A tak když uvěřili v Pána Ježíše Krista jako my a dostali i stejný dar od Boha, nemohl jsem se přece stavět proti Boží vůli!“
044	ACT	011	018	Když to židovští bratři vyslechli, uklidnili se, s radostí děkovali Bohu a říkali: „Tedy i pohany probouzí Bůh k pokání a k novému životu!“
044	ACT	011	019	Ti věřící, kteří po Štěpánově smrti při pronásledování uprchli z Jeruzaléma, se dostali až do Fénicie, na Kypr a do města Antiochie v Sýrii. Radostné zvěsti o spáse hlásali jenom židům.
044	ACT	011	020	Někteří však, rodáci z Kypru a Kyrenaiky, začali v Antiochii mluvit o Ježíši Kristu také pohanům.
044	ACT	011	021	Pán stál při nich a velký počet lidí uvěřil a obrátil se ke Kristu.
044	ACT	011	022	Když se o tom doslechli v jeruzalémském sboru, vyslali do Antiochie Barnabáše.
044	ACT	011	023	Ten tam uviděl, jak mocně zapůsobila Boží milost. Měl z toho velkou radost a všechny povzbuzoval, aby věrně vytrvali při svém rozhodnutí pro Pána.
044	ACT	011	024	Barnabáš byl muž na svém místě, plný Ducha svatého a víry. V Antiochii bylo pro Ježíše získáno velké množství pohanů.
044	ACT	011	025	Barnabáš se odtud vypravil do Tarsu, vyhledal Saula a přivedl ho s sebou do Antiochie.
044	ACT	011	026	Tam zůstali po celý rok, a když kázali o Kristu, připojilo se ke skupině tamějších věřících překvapivé množství lidí. V Antiochii se poprvé začalo říkat Kristovým následovníkům kristovci – křesťané.
044	ACT	011	027	Do antiochijského sboru přišli také z Jeruzaléma někteří věřící, kteří měli dar prorockého vidění.
044	ACT	011	028	Jednomu z nich, Agabovi, ukázal Bůh, že v celé říši bude velký hlad. To se skutečně vyplnilo za vlády císaře Klaudia.
044	ACT	011	029	Křesťané v Antiochii se tedy rozhodli přispět každý podle svých možností a podpořit věřící v Judsku, kde bylo mnoho chudých.
044	ACT	011	030	Sbírku poslali představeným církve v Jeruzalémě po Barnabášovi a Saulovi.
044	ACT	012	001	Tehdy začal pronásledovat církev také král Herodes.
044	ACT	012	002	Apoštola Jakuba, bratra Janova, dal popravit mečem.
044	ACT	012	003	Když viděl, jak se tím zalíbil židovským předákům, dal o Velikonocích zatknout i Petra.
044	ACT	012	004	Vsadil ho do žaláře, který hlídalo šestnáct vojáků. Střídali se po čtveřicích; z toho dva strážili přede dveřmi a dva byli stále uvnitř s Petrem, který měl s každým z nich spojenu jednu ruku řetězem.
044	ACT	012	005	Tak pečlivě dal král svého vězně hlídat a po Velikonocích ho chtěl okázale soudit. Po celou tu dobu se církev za Petra nepřetržitě modlila.
044	ACT	012	006	V noci před chystaným procesem, když Petr spal mezi svými strážci, rýpl ho někdo do boku a probudil ho.
044	ACT	012	007	Petr vidí, že kobka je plná světla a řetězy z jeho rukou dole. Před ním stojí Boží anděl a říká: „Rychle, vstávej, oblec se a obuj!“ Petr poslechne a dostává další příkaz: „Vezmi si plášť a pojď za mnou!“
044	ACT	012	009	Anděl jde napřed, Petr ho následuje, ale neví, zda bdí či sní.
044	ACT	012	010	Minou bez potíží vnitřní i vnější stráž a už přicházejí k železné hlavní bráně. Ta se před nimi sama otevírá! Vycházejí do ulice, projdou ji a tu se anděl Petrovi ztrácí.
044	ACT	012	011	Tehdy jako by se Petr probral ze sna; stál na ulici a teprve si plně uvědomil, že to Pán poslal svého anděla, vytrhl ho z Herodových rukou a tak zmařil plány Židů.
044	ACT	012	012	Když si to Petr ujasnil, spěchal do domu Marie, matky Jana Marka. Tam se právě sešli křesťané a modlili se.
044	ACT	012	013	Petr zabušil na dveře a služebná jménem Rodé se přišla zeptat, kdo to je.
044	ACT	012	014	Když se Petr ohlásil, poznala ho Rodé po hlase, ale samou radostí zapomněla otevřít a běžela zvěstovat dovnitř, kdo to stojí u dveří.
044	ACT	012	015	Nikdo jí nechtěl uvěřit: „To není možné, tys to popletla!“ Rodé však trvala na svém: „Poznala jsem přece Petrův hlas!“ Usoudili tedy, že apoštol byl zabit a že přišel jeho anděl.
044	ACT	012	016	Vtom však Petr zaklepal znovu. Otevřeli a celí užaslí uvítali Petra živého.
044	ACT	012	017	Když je konečně utišil, vypravoval jim, jak ho Pán vyvedl ze žaláře. Ještě je požádal, aby podali zprávu Ježíšovu bratru Jakubovi a ostatním křesťanům; pak odešel, aby se ukryl.
044	ACT	012	018	Ráno vypukl mezi strážci poplach: Kam se poděl vězeň?
044	ACT	012	019	Herodes ho dal hledat, ale marně. Vyslýchal vojáky, a když se od nich nic nedozvěděl, dal je popravit.
044	ACT	012	020	Záhy nato se Herodes odebral z Judska do Césareje, kde se nějaký čas zdržel. Měl tehdy spory s obyvateli přístavů Týr a Sidón. Ti se nakonec zalekli jeho výhrůžek a chtěli raději uzavřít příměří, protože byli na Herodově území hospodářsky závislí. Poslali společného vyslance a úplatkem získali přízeň předního králova dvořana Blasta.
044	ACT	012	021	V den audience usedl Herodes ve slavnostním rouchu na trůn a přednesl řeč.
044	ACT	012	022	Lid začal provolávat: „Nemluvil člověk, to promluvil bůh!“
044	ACT	012	023	Herodes tu božskou poctu přijímal jako samozřejmost, ale náhle se zhroutil; Bůh ho ranil pro jeho pýchu. Zemřel pak velice bídně, plný červů.
044	ACT	012	024	Navzdory pronásledování se Boží poselství rozmáhalo a šířilo.
044	ACT	012	025	Barnabáš a Saul splnili svoje poslání v Jeruzalémě a vrátili se do Antiochie, kam s sebou vzali Jana Marka.
044	ACT	013	001	Ve sboru v Antiochii bylo několik mužů, kterým Bůh dával zvláštní porozumění jeho pokynům i schopnost tlumočit je lidem. Byli to Barnabáš, Šimon zvaný Černý, Lucius z Kyrény, Manahen, který byl vychováván spolu s galilejským knížetem Herodem Antipou, a Saul.
044	ACT	013	002	Ti se jednou připravovali postem a modlitbami na službu Bohu a dostali pokyn od Ducha svatého: „Vyšlete ze svého středu Barnabáše a Saula k práci, kterou jim chci svěřit!“
044	ACT	013	003	Znovu se tedy modlili a postili, pak jim požehnali pokládáním rukou a vyslali je na misii. Jako pomocník s nimi šel Jan Marek.
044	ACT	013	004	Podle pokynů Ducha se vypravili do přístavu Seleukie a odtud se plavili na ostrov Kypr.
044	ACT	013	005	Přistáli v městě Salamině a v židovských synagogách začali kázat o Kristu.
044	ACT	013	006	Prošli tak celým ostrovem až do Páfu.
044	ACT	013	007	Tam sídlil římský místodržitel Sergius Paulus, vzdělaný muž, a ten k sobě pozval Barnabáše a Saula, aby od nich slyšel Boží zvěst.
044	ACT	013	008	U Sergia byl také židovský mág Barjezus, který se vydával za proroka. Říkalo se mu Elymas, to znamená čaroděj. Ten se teď tvrdě postavil proti Barnabášovi a Saulovi a snažil se ze všech sil, aby jim Sergius neuvěřil.
044	ACT	013	009	Saul, nyní známější pod jménem Pavel, se v síle svatého Ducha podíval Barjezovi přímo do očí a řekl:
044	ACT	013	010	„Tvoje jméno sice znamená ‚syn Ježíšův‘, ale ve skutečnosti jsi syn ďáblův, plný klamu a falše! Jsi nepřítel Boží pravdy a stojíš v cestě lidem, kteří hledají Boha.
044	ACT	013	011	On je však pánem i nad tebou. Na důkaz toho teď oslepneš a na čas neuvidíš ani slunce!“ Barjezovi se skutečně setmělo před očima, tápal kolem sebe a hledal, kdo by mu podal ruku a vedl ho.
044	ACT	013	012	Když místodržitel viděl, co se stalo, uvěřil a dychtivě přijímal Ježíšovo učení.
044	ACT	013	013	Z Páfu se Pavel a jeho průvodci plavili do Perge v Pamfylii. Jan Marek se však od nich odloučil a vrátil se odtud do Jeruzaléma.
044	ACT	013	014	Z Perge šli do Pisidiské Antiochie a zúčastnili se tam sobotní bohoslužby v synagoze.
044	ACT	013	015	Když byly přečteny oddíly ze zákona a prorockých knih, vyzvali je představení synagogy: „Bratři, jestliže máte pro nás nějaké duchovní povzbuzení, ujměte se slova!“
044	ACT	013	016	Tu vystoupil Pavel, naznačil obvyklým gestem, že bude hovořit, a začal: „Muži Izraele, i vy, jiného původu, kteří ctíte jediného Boha! Dobře poslouchejte!
044	ACT	013	017	Bůh si vyvolil naše praotce a za pobytu v Egyptě dal jejich potomkům vyrůst ve veliký národ. Mocnými činy je pak z té otrokářské země vysvobodil.
044	ACT	013	018	Po čtyřicet let kočovali pouštěmi a Bůh se o ně pečlivě staral.
044	ACT	013	019	Potom jim podmanil všechny národy, které obývaly Kenaan a daroval tu zemi dědičně Izraeli.
044	ACT	013	020	Po více než čtyři století jim Bůh vládl prostřednictvím moudrých vůdců, z nichž poslední byl prorok Samuel.
044	ACT	013	021	V jeho době zatoužili naši předkové po králi a Bůh jim tedy dal za krále Saula, syna Kíšova z kmene Benjamín. Vládl jim čtyřicet let.
044	ACT	013	022	Bůh se však od něho odvrátil a dal Izraeli za krále Davida, o němž řekl: ‚Vybral jsem si Davida, Jišajova syna. To je muž podle mých představ a bude se řídit mou vůlí.‘
044	ACT	013	023	Slíbil také, že z Davidova rodu se narodí Vysvoboditel, a splnil to, když poslal Ježíše.
044	ACT	013	024	Před jeho příchodem hlásal Jan všem Izraelcům, aby se zřekli svých hříchů a dali se pokřtít.
044	ACT	013	025	Ke konci své činnosti Jan říkal: ‚Nemyslete si, že já už jsem ten očekávaný! Ten přichází po mě a pro mne by byla příliš velká čest, kdybych mu směl třeba jen boty rozvázat.‘
044	ACT	013	026	Bratři, kteří jste z Abrahamova národa, i vy ostatní, kteří spolu s námi ctíte jediného Boha, dnes vám přinášíme zvěst o spáse!
044	ACT	013	027	Obyvatelé Jeruzaléma ani jejich vůdcové však v Ježíšovi nerozeznali Spasitele. Odsoudili ho a nevědomky tak splnili, co o něm psali proroci, jak to čítáme každou sobotu.
044	ACT	013	028	Neměli žádný důvod, aby ho vydali na smrt. Přesto však naléhali na Piláta, aby ho dal popravit.
044	ACT	013	029	Ale i tak se uskutečnily doslova všechny předpovědi Písma. Ježíšovo tělo bylo sňato z kříže, pohřbeno,
044	ACT	013	030	ale Bůh jej vzkřísil z mrtvých!
044	ACT	013	031	Po řadu dní jej vídali jeho galilejští učedníci, kteří s ním přišli do Jeruzaléma. Ti to dosud osobně dosvědčují.
044	ACT	013	032	I vám dnes zvěstujeme, že veliký slib, který Bůh dal našim předkům,
044	ACT	013	033	splnil nyní jejich potomkům a potvrdil ho Ježíšovým vzkříšením. Na něho se vztahují slova druhého žalmu: ‚Ty jsi můj syn, dávám ti dnes život.‘ Bůh slíbil Davidovi, že jeho království bude věčné.
044	ACT	013	035	A David říká Bohu: ‚Nedopustíš, aby tvůj vyvolený podlehl smrti.‘ To se ovšem netýkalo samého Davida, jenž splnil ve své době úkol, zemřel, byl pohřben a jeho tělo se rozpadlo v prach.
044	ACT	013	037	Ta proroctví se vztahují na Krista, Davidova potomka, kterého Bůh vzkřísil, takže jeho tělo nepodlehlo zkáze.
044	ACT	013	038	Uvědomte si, bratři, co to pro vás znamená: Každému, kdo uvěří v Ježíše, odpouští Bůh všechny hříchy, a to i ty, které podle Mojžíšova zákona nemohly být odpuštěny.
044	ACT	013	039	Dejte si však pozor, aby se na vás nesplnila prorocká předpověď:
044	ACT	013	040	‚Jen se dobře dívejte, vy, kteří mnou opovrhujete. Zděste se, váš konec se blíží. Před vašimi zraky se děje něco velikého, druzí vám o tom svědčí, ale vy tomu nechcete věřit.‘“
044	ACT	013	042	Když vycházeli ze synagogy, posluchači prosili Pavla a Barnabáše, aby jim o tom všem znovu vyprávěli ještě další sobotu.
044	ACT	013	043	Mnozí židé i na židovskou víru obrácení pohané doprovázeli Pavla a Barnabáše. Ti s nimi hovořili a vedli je k tomu, aby se drželi Božího odpuštění.
044	ACT	013	044	Následující sobotu se shromáždilo skoro celé město, aby slyšelo hlásání Božího slova.
044	ACT	013	045	Židé žárlili, že se sešlo tolik lidí, skákali Pavlovi do řeči, odporovali a posmívali se mu.
044	ACT	013	046	Nakonec jim tedy Pavel s Barnabášem řekli: „Vy jste měli přednost, vám jsme měli vyřídit Boží slovo jako prvním. Protože je však odmítáte a vzdáváte se tak naděje na věčný život, obracíme se k pohanům.
044	ACT	013	047	Tak nám to Pán totiž přikázal: ‚Neste světlo pohanům a zvěstujte spásu všem lidem.‘“
044	ACT	013	048	Pohané z toho měli velkou radost a ze srdce děkovali Bohu za to, co od Pavla slyšeli. Ti, v nichž Bůh probudil touhu po věčném životě, uvěřili
044	ACT	013	049	a Kristovo evangelium se šířilo v celém kraji.
044	ACT	013	050	Židé, kteří Krista odmítli, však využili svého vlivu na urozené ženy, které se přiklonily k víře Izraele, a na městské úředníky. Vzbudili tak nepřátelství proti Pavlovi a Barnabášovi, až je vyhnali z kraje.
044	ACT	013	051	Ti se rozhodli, že se nebudou svým odpůrcům vnucovat a odešli do Ikonia.
044	ACT	013	052	Sbor v Antiochii však rozkvétal a Bůh tamějším věřícím dával radost a svého Ducha.
044	ACT	014	001	Také v Ikoniu kázali Pavel s Barnabášem nejprve v synagoze, a to tak mocně, že uvěřilo mnoho židů i pohanů.
044	ACT	014	002	I tam se ovšem vyskytli židé, kterým se to nelíbilo, popouzeli místní obyvatele a šířili nenávist proti křesťanům.
044	ACT	014	003	Pavel s Barnabášem tam přesto zůstali dost dlouho a neohroženě zvěstovali Krista. Pán se přiznával k jejich hlásání evangelia, dával jim moc konat znamení a divy.
044	ACT	014	004	Obyvatelé Ikonia se rozdělili na dva tábory – jedni byli s pravověrnými židy a druzí s křesťany.
044	ACT	014	005	Apoštolové se dozvěděli, že jejich odpůrci – pohané i židé v čele s představenstvem synagogy – je chtějí napadnout a ukamenovat. Proto utekli a zdržovali se v nedalekých městech Lystře, Derbe a v jejich okolí.
044	ACT	014	007	Nedali se však zastrašit a hlásali tam dále Kristovo evangelium.
044	ACT	014	008	V Lystře žil muž s ochrnutýma nohama. Měl vrozenou vadu, takže nikdy v životě nechodil.
044	ACT	014	009	Ten byl také mezi Pavlovými posluchači. Pavel se na něj pozorně zahleděl a poznal u něho víru v Boží pomoc.
044	ACT	014	010	Zavolal na něj: „Narovnej se a postav se na nohy!“ Chromý vyskočil a chodil.
044	ACT	014	011	Lidé, kteří byli u toho, začali provolávat: „Navštívili nás bohové v lidské podobě!“
044	ACT	014	012	O Barnabášovi tvrdili, že je Zeus, a o Pavlovi, že je Hermes – posel bohů, protože většinou mluvil.
044	ACT	014	013	Došlo to tak daleko, že kněz místního Diova chrámu už přiváděl na shromaždiště ověnčené býky a chystali se je apoštolům obětovat. Ti nejprve netušili, co se děje, protože lidé mezi sebou mluvili lykaonsky.
044	ACT	014	014	Když to však pochopili, roztrhli svá vrchní roucha na znamení nesouhlasu, rychle sestoupili z vyvýšeného místa, odkud mluvili k lidem,
044	ACT	014	015	a horlivě je přesvědčovali: „Přátelé, co to děláte? My jsme přece lidé jako vy! Vyzýváme vás, abyste zanechali též marné modloslužby a obrátili se k jedinému živému Bohu, stvořiteli nebe, země, moře a všech tvorů.
044	ACT	014	016	Dosud vás nechával jít po vašich vlastních cestách, ale nyní chce, abyste opustili své bludy.
044	ACT	014	017	Vždyť vás má rád a všechno dobré máte od něho: déšť, úrodu, jídla dosyta a každou radost.“
044	ACT	014	018	Jen stěží jim apoštolové rozmluvili, aby jim neobětovali jako bohům.
044	ACT	014	019	Potom se však objevili židé z Antiochie a Ikonia, přetáhli zmatený zástup na svou stranu a poštvali ho proti apoštolům. A tak místo pocty Pavla kamenovali a jeho bezvládné tělo vyvlekli za hradby, protože se domnívali, že je mrtev.
044	ACT	014	020	Křesťané se k němu sběhli, a když se Pavel probral, vrátil se do města. Příštího dne však raději odešel s Barnabášem do Derbe,
044	ACT	014	021	kde opět kázali radostnou zvěst o Kristu a získali mu tam mnoho následovníků. Pak se vydali na zpáteční cestu přes Lystru, Ikonium a Pisidiskou Antiochii.
044	ACT	014	022	Všude dodávali křesťanům odvahu a povzbuzovali je: „Jen vytrvejte ve víře! Čeká nás mnoho utrpení, ale cíl – Boží království – za to stojí.“
044	ACT	014	023	V každém sboru po modlitbách a půstu ustanovili správce a odevzdali všechny do ochrany Pána, v něhož uvěřili.
044	ACT	014	024	Pisidií tentokrát jen prošli,
044	ACT	014	025	ale v Pamfylii kázali ve městě Perge. Z přístavu Attalia
044	ACT	014	026	se pak plavili zpět do Antiochie v Sýrii, kde jim před časem vyprosili Boží milost k práci, kterou právě dokončili.
044	ACT	014	027	Po návratu apoštolů se shromáždil celý sbor a oni vyprávěli, co Bůh konal jejich prostřednictvím a jak otevírá pohanům přístup k víře.
044	ACT	014	028	Pavel a Barnabáš pak zůstali s křesťany v Antiochii delší dobu.
044	ACT	015	001	V Antiochii se objevili někteří křesťané z Judska a přesvědčovali bývalé pohany, že nestačí jen uvěřit v Krista, ale že ke spáse je nutné přijmout židovské tradice, jak je předepisuje Mojžíšův zákon, a to především obřízku.
044	ACT	015	002	Pavel a Barnabáš s nimi naprosto nesouhlasili a vznikl z toho vážný spor. Nakonec se rozhodli předložit spornou otázku apoštolům a vedení církve v Jeruzalémě. Vyslali tam skupinu pod vedením Pavla a Barnabáše.
044	ACT	015	003	Ti, když cestovali Fénicií a Samařskem, vyprávěli křesťanům, jak pohané přijímají víru v Pána Ježíše, a bratři z toho měli všude velkou radost.
044	ACT	015	004	V Jeruzalémě je přijali starší sboru a apoštolové. I těm vyprávěli, jak se Bůh přiznává k jejich práci mezi pohany.
044	ACT	015	005	Hned se však ozvali někteří křesťané – příslušníci židovské sekty farizejů: „Pohané, kteří uvěřili v Krista, musejí přijmout obřízku a dodržovat Mojžíšův zákon.“
044	ACT	015	006	Apoštolové a starší svolali poradu o této těžké otázce.
044	ACT	015	007	Když po dlouhém rozhovoru stále nemohli dojít k žádnému rozhodnutí, vzal si slovo Petr a řekl: „Bratři, víte, že mne si Bůh vybral, abych jako první zvěstoval evangelium pohanům, a oni uvěřili.
044	ACT	015	008	Bůh, který vidí do srdce člověka, se k nim přiznal a dal jim stejného Ducha jako nám.
044	ACT	015	009	Nedělal v tom žádný rozdíl mezi rozeným židem a pohanem – očistil i jejich srdce vírou.
044	ACT	015	010	Proč chcete být moudřejší než sám Bůh a předělávat je na židy? Vždyť je to zbytečné břemeno, které jsme my ani naši předkové nemohli unést.
044	ACT	015	011	I my jsme uvěřili, že nebudeme zachráněni pro svoje židovství, ale pro lásku Pána Ježíše Krista. A v tom jsou nám plně rovni.“
044	ACT	015	012	Po tomto projevu celé shromáždění ztichlo a vyslechlo zprávu Barnabáše a Pavla o tom, jaké divy a nadpřirozené věci konal Bůh jejich prostřednictvím mezi pohany.
044	ACT	015	013	Když skončili, ujal se slova Jakub: „Bratři, chtěl bych něco říci.
044	ACT	015	014	Slyšeli jsme Šimonovu zkušenost: sám Bůh to byl, kdo poprvé promluvil k pohanům a přijal je mezi svůj lid.
044	ACT	015	015	To plně souhlasí se slovy proroka:
044	ACT	015	016	‚Vrátím se a obnovím svůj příbytek, který je v rozvalinách, znovu budu bydlet s vámi.
044	ACT	015	017	Potom mne naleznou i pohané, kterým budete hlásat moje jméno.‘ To říká Bůh,
044	ACT	015	018	který nyní koná, co slíbil už před věky.
044	ACT	015	019	Nenakládejte tedy na pohany, kteří uvěřili v Boha, zbytečná břemena.
044	ACT	015	020	Napišme jim, aby zachovávali jen základní pravidla: ať se vyhýbají všemu, co souvisí s modloslužbou, mravní nezřízeností, a ať nejedí maso s krví ani samotnou krev.
044	ACT	015	021	Vždyť Mojžíšův zákon se už odedávna vyučuje každou sobotu v synagogách a má dost horlivých zastánců.“
044	ACT	015	022	S tím celé shromáždění souhlasilo. Vybrali z vedoucích bratří dva muže. Ti měli v Antiochii vyřídit vše, na čem se v Jeruzalémě usnesli. Byli to Juda zvaný Barsabáš a Silas.
044	ACT	015	023	Po nich poslali tento dopis: „Apoštolové a starší jeruzalémského sboru vzkazují bratrský pozdrav bratřím v Antiochii, Sýrii a Kylikii, bývalým pohanům.
044	ACT	015	024	Slyšeli jsme, že k vám přišli od nás lidé, kteří vás znepokojovali a mátli svými názory. My jsme je ničím nepověřili.
044	ACT	015	025	Teď jsme se jednomyslně rozhodli poslat k vám Judu a Silase společně s Barnabášem a Pavlem, o nichž víme, že ve službě Kristovu evangeliu nasazují život. Ti vám ještě blíže vysvětlí naše písemné usnesení.
044	ACT	015	028	Podle rozhodnutí Ducha svatého i podle našeho názoru není nutno vám ukládat jakákoliv břemena kromě těchto nejzákladnějších požadavků:
044	ACT	015	029	Varujte se toho, co bylo obětováno modlám, nejezte krev ani maso s krví a zachovávejte mravní čistotu. Budete jednat správně, když se přidržíte těchto pokynů. Mějte se dobře!“
044	ACT	015	030	Pověření bratři se tedy odebrali do Antiochie, odevzdali dopis
044	ACT	015	031	a ten byl přečten celému shromáždění. Přinesl všem velikou úlevu a radost.
044	ACT	015	032	Juda a Silas, kterým Duch svatý ukazoval, co mají mluvit, posilovali a povzbuzovali celý sbor.
044	ACT	015	033	Po nějaké době se měli zase vrátit do Jeruzaléma, ale Silas raději zůstal v Antiochii. Také Pavel a Barnabáš tam zůstali a spolu s mnoha dalšími vyučovali a hlásali Kristovo učení.
044	ACT	015	036	Po čase navrhl Pavel Barnabášovi: „Měli bychom se vypravit navštívit sbory a bratry ve všech těch městech, kde jsme kázali o Pánu Ježíši. Rád bych věděl, jak si počínají.“
044	ACT	015	037	Barnabáš souhlasil a radil, aby s sebou vzali zase Jana Marka.
044	ACT	015	038	To se Pavlovi nezdálo, protože je Marek opustil už v Pamfylii a do hlavní práce s nimi nešel.
044	ACT	015	039	Nemohli se dohodnout, a tak se raději rozdělili. Barnabáš vzal s sebou Marka a vypluli na Kypr.
044	ACT	015	040	Pavel si vybral Silase, vyžádali si požehnání od bratří a vydali se na cestu po pevnině.
044	ACT	015	041	Prošli Sýrií a Kilikií a povzbuzovali křesťany v tamních sborech.
044	ACT	016	001	Dorazili do Derbe a pak do Lystry. Tam žil mladý věřící muž jménem Timoteus, syn křesťanské Židovky a pohanského otce.
044	ACT	016	002	Křesťané v Lystře a Ikoniu si ho velice pochvalovali.
044	ACT	016	003	Také Pavel si ho oblíbil a vybral za svého dalšího průvodce. Protože v těchto oblastech měli stále co činit s židovskými usedlíky, kteří Timotea znali a považovali ho podle otce za pohana, Pavel mu raději doporučil obřízku.
044	ACT	016	004	Putovali pak společně do dalších měst a seznamovali je s dopisem apoštolů a vedoucích jeruzalémské církve.
044	ACT	016	005	Maloasijské sbory se upevňovaly ve víře a také tam stále přibývali noví křesťané.
044	ACT	016	006	Tak procestovali Frygii a obrátili se nazpět do Galacie, protože neměli vnitřní jistotu, že mají pokračovat dále na západ do provincie Asie. Pak chtěli na pobřeží Černého moře do Bytinie, ale cítili, že ani tam je Kristus neposílá.
044	ACT	016	008	Obrátili se tedy znovu k západu, bez zdržování prošli Mysií, až dorazili do Troady.
044	ACT	016	009	V noci měl Pavel sen. Stál před ním muž v makedonském kroji a prosil ho: „Přeplav se do Makedonie a pomoz nám!“
044	ACT	016	010	My všichni jsme uvěřili, že tento sen byl Božím příkazem, abychom šířili zvěst o spáse také v Evropě, a hned jsme se začali připravovat na cestu.
044	ACT	016	011	Z troadského přístavu jsme se plavili na ostrov Samotraké a na evropskou pevninu jsme vystoupili v makedonské Neapoli.
044	ACT	016	012	Po souši jsme pokračovali do Filip, nejvýznamnějšího města severní Makedonie, obydleného hlavně římskými kolonisty. Tam jsme se usadili na několik dní.
044	ACT	016	013	Protože ve městě nebyla synagoga, vyšli jsme v sobotu za bránu na břeh řeky. Předpokládali jsme totiž, že by se tam mohli scházet místní židé a bohabojní pohané k modlitbám. Byla tam opravdu skupina žen, a tak jsme se posadili a mluvili k nim.
044	ACT	016	014	Mezi posluchačkami byla také Lydie, obchodnice s purpurovými sukny, pohanka, která uvěřila v Boha. Kristovo slovo ji zaujalo a ona dychtivě naslouchala Pavlovu kázání.
044	ACT	016	015	Přijala s celou svou rodinou křest a přiměla nás, abychom se stali hosty v jejich domě.
044	ACT	016	016	Když jsme zase jednou šli na místo modliteb, potkala nás mladá otrokyně, která měla věštecké nadání. Její majitelé na tom pořádně vydělávali.
044	ACT	016	017	Připojila se hned k nám a hlasitě vyvolávala: „Vidíte ty lidi? To jsou sluhové nejvyššího Boha a říkají nám, jak najít záchranu!“
044	ACT	016	018	Tak to dělala den za dnem. Pavel to těžce nesl a jednoho dne jí přikázal: „Ve jménu Ježíše Krista, okamžitě přestaň!“ Dívka se probrala ze svého vytržení a úplně tu schopnost ztratila.
044	ACT	016	019	To ovšem rozzlobilo její pány, kteří přišli o zdroj značných příjmů.
044	ACT	016	020	Přivlekli Pavla a Silase na radnici před soudce a vznesli proti nim vážné obvinění: „To jsou židé, kteří pobuřují v našem římském městě a snaží se tu šířit svoje náboženství.“
044	ACT	016	022	Srocený lid se také připojil k tomu obvinění a úředníci tedy dali Pavla a Silase zmrskat pruty po nahém těle.
044	ACT	016	023	Po krutém bičování je předali vězeňskému strážci do přísné vazby.
044	ACT	016	024	Ten je vsadil do nejhlubší kobky a nohy jim sevřel kládou.
044	ACT	016	025	Pavel a Silas se ještě o půlnoci hlasitě modlili a zpívali Bohu chvalozpěvy, až se to rozléhalo celou věznicí.
044	ACT	016	026	Tu se zatřásla země, základy vězení byly porušeny, dveře vyvaleny a okovy se uvolnily.
044	ACT	016	027	Žalářník se probudil a viděl, co se stalo. Tasil svůj meč a chtěl se jím probodnout, protože se domníval, že vězňové utekli, a on za ně ručil svým životem.
044	ACT	016	028	Pavel na něj zavolal: „Nezabíjej se, vždyť nikdo neutekl!“
044	ACT	016	029	Správce žaláře popadl pochodeň, seběhl do jejich kobky a vrhl se před nimi na kolena.
044	ACT	016	030	Pak je vyvedl ven a ptal se: „Vy jste jistě bohové; co mám dělat, abych byl zachráněn?“
044	ACT	016	031	Řekli mu: „Bůh je Ježíš Kristus, v něho uvěř a budeš zachráněn s celou rodinou.“
044	ACT	016	032	A vyprávěli jemu a všem obyvatelům jeho domácnosti o Kristu.
044	ACT	016	033	Žalářník je pečlivě ošetřil a ještě v noci se dal s celou svojí rodinou i otroky pokřtít.
044	ACT	016	034	Pak zasedli ke stolu a bylo tam veselo, vždyť uvěřili v živého Boha!
044	ACT	016	035	Ráno k němu poslali úředníci vojáka se vzkazem, aby apoštoly propustil.
044	ACT	016	036	Žalářník měl radost, že mohou klidně odejít,
044	ACT	016	037	ale Pavel si postavil hlavu: „To tedy ne! Nás, římské občany, dají bez výslechu veřejně zmrskat, vsadit do žaláře, a teď by se nás chtěli v tichosti zbavit? Ať pěkně sami přijdou a propustí nás.“
044	ACT	016	038	Voják to vyřídil. Městští úředníci se polekali té skutečnosti, že Pavel a Silas jsou občany Římské říše.
044	ACT	016	039	Přišli tedy s omluvami, ale prosili je, aby opustili Filipy.
044	ACT	016	040	A tak apoštolové ještě navštívili křesťanku Lydii, kde se setkali s věřícími, potěšili se navzájem a odešli z města.
044	ACT	017	001	Vydali se přes Amfipolis a Apollonii, až přišli do Tesa loniky, kde byla židovská synagoga.
044	ACT	017	002	Pavel, jak už to měl ve zvyku, zahájil svou misijní činnost mezi židy. Tři soboty po sobě k nim promlouval
044	ACT	017	003	a snažil se jim dokázat z Bible, že slíbený Mesiáš musel projít utrpením, zemřít a vstát z mrtvých. „Ten Mesiáš je Ježíš a o něm jsem vám přišel povědět,“ říkal Pavel.
044	ACT	017	004	Někteří z nich tomu uvěřili a ty Pavel a Silas dále vyučovali. Získali pro Krista i mnoho bývalých pohanů, mezi nimi také řadu žen z významných rodin.
044	ACT	017	005	To vzbudilo závist židů, kteří v Ježíše neuvěřili. Najali si lidi z městské spodiny a ti vyvolali pouliční výtržnost. Přitáhli k Jásonovu domu, kde Pavel a Silas bydleli, a chtěli je lynčovat.
044	ACT	017	006	Nezastihli je však, a tak dovlekli Jásona s několika věřícími na radnici. Tam židé žalovali na křesťany:
044	ACT	017	007	„Tihle lidé organizují vzpoury v celé říši. Ruší císařovy zákony a snaží se nastolit za krále jakéhosi Ježíše. Teď dorazili až k nám a tento muž jim poskytl svůj dům.“
044	ACT	017	008	Městští úředníci dostali strach,
044	ACT	017	009	ale nakonec propustili Jásona a jeho přátele, když zaplatili kauci.
044	ACT	017	010	Křesťanští bratři hned v noci tajně vyvedli Pavla a Silase z města a vypravili je na cestu do Beroje. Také tam začali činnost v židovské synagoze.
044	ACT	017	011	Berojští židé byli otevřenější a naslouchali ochotně zprávám o Ježíšovi; každý den se scházeli a studovali Písmo a ověřovali si, zda se Pavlova zvěst shoduje s předpověďmi izraelských proroků.
044	ACT	017	012	Mnoho jich uvěřilo a opět se k nim připojili pohané, muži i ženy, někteří i z urozených vrstev.
044	ACT	017	013	To se ovšem doneslo k židům v Tesalonice. Vypravili se do Beroje a snažili se i tam Pavlovu práci překazit.
044	ACT	017	014	Berojští křesťané raději hned dovedli Pavla do nejbližšího přístavu a někteří ho doprovodili po moři až do Atén. Silas a Timoteus zůstali zatím v Beroji. Pavel jim však vzkázal po svých průvodcích, aby se za ním co nejdříve vypravili.
044	ACT	017	016	Zatímco na ně čekal, procházel Pavel Aténami. Všechno se v něm bouřilo, když viděl, jak tam lidé horlivě uctívali sochy bohů.
044	ACT	017	017	Den co den hovořil s židy a bohabojnými Řeky v synagoze, ale vycházel i na náměstí a mluvil ke všem, kdo mu byli ochotni naslouchat.
044	ACT	017	018	Tak se dostal do hovoru i s aténskými filozofy, epikurejci a stoiky, a vyprávěl jim o Ježíšovi, který vstal z mrtvých. Někteří ho okřikovali: „Neposlouchejte toho žvanila!“ ale druhé to začalo zajímat. Říkali: „To bude nějaké nové náboženství.“ Atéňané i lidé, kteří tam přicházeli studovat, byli totiž velice zvědaví a posedlí touhou povědět nebo uslyšet něco nového a neobvyklého. Vzali Pavla mezi sebe, dovedli ho na řečniště zvané Areopag a požádali ho, aby jim pověděl něco více o tom novém učení plném překvapujících myšlenek.
044	ACT	017	022	Pavel tedy vystoupil na místo pro řečníky a oslovil shromážděné: „Atéňané, všiml jsem si, že jste opravdu nábožensky založení lidé.
044	ACT	017	023	Když jsem prohlížel vaše četné chrámy a svatyně, viděl jsem také oltář zasvěcený ‚neznámému bohu‘. Tušíte tedy, že je zde někdo, kdo přerůstá vaše představy a máte ho v úctě. A právě o něm jsem vám přišel povědět!
044	ACT	017	024	Jediného pravého Boha, který stvořil svět a všechno živé, který ovládá Zemi a celý vesmír, toho nemůžete postavit jako sochu do svých chrámů.
044	ACT	017	025	On není závislý na tom, zda ho někdo uctívá a přináší mu oběti. Vždyť on sám dává všem život a udržuje i zajišťuje ho vším potřebným.
044	ACT	017	026	Celé lidstvo vytvořil z jediného člověka, rozsadil nás po celé zemi a vymezil jednotlivým národům prostor i dějinná období.
044	ACT	017	027	A všichni máme veliký úkol: hledat Boha. A tu po pracném poznávání zjišťujeme, že je nám vlastně nablízku.
044	ACT	017	028	On nám totiž dává život, pohyb a celé bytí. Pěkně to vyjádřili někteří vaši básníci: jsme jeho děti, Boží rodina.
044	ACT	017	029	Jak bychom si tedy měli myslet, že božská pocta přísluší nějakému lidskému dílu ze zlata, stříbra nebo mramoru? To je přece výtvor lidského umění a obratnosti. Vidíte, do takového omylu lidstvo zapadlo,
044	ACT	017	030	ale Bůh je trpělivý a chce nám to prominout. Teď ale vzkazuje všem lidem, že je na čase toho všeho nechat a obrátit se k němu, k pravému Bohu.
044	ACT	017	031	Blíží se totiž den, kdy nás bude soudit, a všechno závisí na tom, jaký zaujmeme postoj k jedinému muži, kterého Bůh poslal, ke Kristu Ježíši. K němu se Bůh jasně přiznal tím, že ho vzkřísil z mrtvých.“
044	ACT	017	032	Dosud pozorní posluchači teď Pavla přerušili. Vzkříšení z mrtvých bylo na ně příliš. Někteří se mu rovnou vysmáli, druzí se vymluvili: „Pro dnešek to stačí, poslechneme si tě zase příště.“
044	ACT	017	034	Ale někteří byli přece jen zaujati, požádali Pavla o bližší vysvětlení a uvěřili. Byl mezi nimi i člen soudního dvora Areopagu Dionysios a žena jménem Damaris.
044	ACT	018	001	Pavel pak odcestoval z Atén do Korintu.
044	ACT	018	002	Tam se seznámil s židovskými manžely; Akvila byl rodák z Pontu, ale do Korintu se přistěhoval se svou ženou Priscilou teprve nedávno z Itálie. Císař Klaudius totiž nařídil, aby se všichni židé vystěhovali z Říma.
044	ACT	018	003	Pavel u nich našel byt i zaměstnání, protože měli dílnu na výrobu stanů, a to bylo jeho řemeslo. Pracoval tady s nimi
044	ACT	018	004	a o sobotách v synagoze rozmlouval s židy i pohany.
044	ACT	018	005	Když konečně z Makedonie dorazili Silas a Timoteus, mohl se Pavel více soustředit na šíření evangelia. I tady se především snažil přesvědčit židy, že Ježíš je ten slíbený Mesiáš.
044	ACT	018	006	Oni mu však napořád odporovali, a když dokonce začali mluvit o Ježíšovi neuctivě, Pavel symbolicky naznačil, že za ně nenese odpovědnost: vytřásl si prach ze šatů a řekl jim: „Přivoláte na sebe Boží soud a moje vina to nebude; já se od této chvíle budu věnovat pohanům.“
044	ACT	018	007	Ke své další činnosti si zvolil dům zbožného muže Tita Justa, který bydlel hned vedle synagogy. Někteří ze židů uvěřili,
044	ACT	018	008	dokonce i sám představený synagogy Krispus s celou rodinou. I mnozí jiní Korinťané se pod vlivem Pavlova kázání obrátili ke Kristu a dali se pokřtít.
044	ACT	018	009	Jedné noci měl Pavel vidění a dostal od Pána Ježíše pokyn: „Neboj se a nedej se umlčet.
044	ACT	018	010	Já jsem s tebou a odrazím všechny útoky proti tobě. V Korintu je ještě mnoho těch, kteří se stanou mými následovníky.“
044	ACT	018	011	A skutečně, Pavel tam zůstal půldruhého roku a mohl pokojně kázat Boží slovo.
044	ACT	018	012	Když se římským místodržitelem Řecka stal Gallio, smluvili se židé na Pavla a přivedli ho před soud
044	ACT	018	013	s obžalobou: „Tento muž navádí lidi, aby ctili našeho Boha způsobem, který se příčí zákonům.“
044	ACT	018	014	Pavel se chystal k obhajobě, ale Gallio ho předešel a řekl žalobcům: „Kdyby se jednalo o nějaké bezpráví nebo zločin, vyslechl bych vás jako kterékoliv jiné občany.
044	ACT	018	015	Ale spory o slůvka, jména a články vašeho náboženství si vyřizujte mezi sebou. Do toho mně nic není.“
044	ACT	018	016	Potom židy vykázal ze soudní síně.
044	ACT	018	017	Srocený dav napadl představeného synagogy Sostena. Tloukli ho přímo před Galliovýma očima, ale ten si toho nevšímal.
044	ACT	018	018	Pavel zůstal v Korintu ještě delší dobu. Nakonec se však rozloučil s bratry a vydal se na cestu lodí zpět do Sýrie. Spolu s ním vypluli i manželé Priscila s Akvilou, kteří se stěhovali do Efezu. Ve východním korintském přístavu si dal Pavel naposled ostříhat vlasy. Po celou cestu až do Jeruzaléma se totiž zavázal dodržovat nazírský slib (vnějšími projevy tohoto slibu bylo, že si muž nestříhal vlasy a vousy a nepil žádné opojné nápoje).
044	ACT	018	019	V Efezu se Pavel rozloučil s přáteli, ale před odjezdem ještě zašel do tamní synagogy pohovořit si s židy.
044	ACT	018	020	Ti ho dokonce přemlouvali, aby u nich nějakou dobu zůstal, ale Pavel nechtěl. Při loučení jim řekl:
044	ACT	018	021	„Bude-li to Boží vůle, tak se k vám vrátím.“
044	ACT	018	022	Z Efezu odplul do Césareje v Judsku a pak pěšky pokračoval až do Jeruzaléma. Pozdravil jeruzalémské křesťany a odcestoval do syrské Antiochie.
044	ACT	018	023	Pavel se však ve svém domovském sboru dlouho nezdržel a brzy vyrazil na další cestu do Galacie a Frygie. Postupně tam navštívil všechny sbory a upevňoval jejich členy ve víře.
044	ACT	018	024	Mezitím přišel do Efezu žid z Alexandrie jménem Apollos. Byl to výborný řečník a znalec Starého zákona. Byl pokřtěn po způsobu Jana Křtitele,
044	ACT	018	025	znal leccos z Ježíšova učení a nadšeně a přiléhavě mluvil o Ježíšovi.
044	ACT	018	026	Tak vystoupil bez bázně i v efezské synagoze. Tam ho uslyšeli Priscila a Akvila, pozvali ho k sobě a důkladněji mu vysvětlili Kristovo evangelium.
044	ACT	018	027	Apollos se pak rozhodl jít dále do Řecka a zvěstovat Ježíše. Efezští křesťané mu to schvalovali a dali mu pěkný doporučující dopis. Svým výjimečným obdarováním prokázal platné služby věřícím v Řecku.
044	ACT	018	028	Zvláště vynikal v debatách se židy, kterým dokazoval ze Starého zákona, že Ježíš je Mesiáš.
044	ACT	019	001	Zatímco Apollos působil v Korintu, prošel Pavel hornatým středem Malé Asie a dostal se až do Efezu. Seznámil se tam se skupinou asi dvanácti mužů, kteří si říkali „učedníci“.
044	ACT	019	002	Pavel chtěl zjistit, čemu vlastně věří, a tak se jich vyptával: „Projevila se na vás moc Božího Ducha, když jste uvěřili?“ Oni odpověděli: „Ne, o něčem takovém jsme ani neslyšeli.“
044	ACT	019	003	Pavel jim položil další otázku: „Čí jste tedy následovníci? Pokřtil vás někdo?“ Prohlásili: „Byli jsme pokřtěni po způsobu Jana Křtitele.“
044	ACT	019	004	„To je dobře,“ navázal na to Pavel. „Jan křtil ty, kdo vyznávali své hříchy a chtěli jich upřímně zanechat. Snad tedy také víte, že Jan vybízel lidi, aby uvěřili v Ježíše, který vystoupil po něm, a přijali ho jako Vykupitele.“
044	ACT	019	005	Ti mužové přijali vše, co jim Pavel vyprávěl, a dali se pokřtít na znamení toho, že uvěřili v Ježíše Krista.
044	ACT	019	006	Když jim potom Pavel žehnal, sestoupil na ně Duch svatý a oni začali mluvit v prorockém nadšení.
044	ACT	019	008	Tři měsíce pak Pavel navštěvoval synagogu, svobodně tam promlouval a snažil se přesvědčit židy, že zaslíbený Boží Král už přišel.
044	ACT	019	009	Někteří se však ostře stavěli proti němu, odmítali mu uvěřit a snažili se jeho kázání před ostatními zesměšnit. Nakonec musel Pavel zřídit oddělená shromáždění pro křesťany. Hovořil k nim každodenně v přednáškové síni filozofa Tyrana.
044	ACT	019	010	Kázal tam dva roky, takže snad všichni obyvatelé toho kraje, židé i pohané, uslyšeli o Ježíšovi.
044	ACT	019	011	Bůh se přiznával k této službě tím, že v Pavlově blízkosti byli lidé mimořádným způsobem uzdravováni.
044	ACT	019	012	Dokonce i Pavlovy kapesníky a části oděvu kladli lidé s vírou na nemocné a ti, zvláště duševně choří, tak byli vyléčeni.
044	ACT	019	013	Toho se pokoušeli využít někteří židovští zaklínači nemocí. Začali používat novou formulku: „Zaklínám tě ve jménu Ježíše, kterého káže Pavel.“ Nepřineslo jim to však úspěch.
044	ACT	019	014	Sedm synů jakéhosi významného židovského kněze Skévy zkoušelo tímto způsobem uzdravit jednoho šílence.
044	ACT	019	015	Temný duch z něho promluvil: „Ježíše i Pavla znám, ale kdo jste vy?“
044	ACT	019	016	Pak se na ně ten člověk vrhl, strhal z nich šaty, ztloukl je a jen tak tak, že vyvázli živí; všechny je zmohl.
044	ACT	019	017	To se rozkřiklo po celém Efezu mezi židy i pohany, takže si už na takové čáry nikdo netroufal a jméno Pána Ježíše bylo vyslovováno s úctou.
044	ACT	019	018	Také křesťané přicházeli a veřejně se přiznávali, že se dříve pokoušeli zaklínat.
044	ACT	019	019	Mnozí teď přinášeli své knihy o magii a veřejně je pálili. Takového čarodějnického braku bylo spáleno dobře za padesát tisíc stříbrných drachem.
044	ACT	019	020	I to byl projev šířícího se vlivu a rostoucí moci Kristovy.
044	ACT	019	021	Pavel chtěl pokračovat v misijní cestě do Makedonie, do Řecka a pak se mínil vrátit do Jeruzaléma. Říkal: „Po nějakém čase bych se rád vypravil do Říma.“
044	ACT	019	022	Dva ze svých pomocníků, Timotea a Erasta, vyslal do Makedonie napřed, ale sám se ještě zdržel v Asii.
044	ACT	019	023	Pak ale vypukl odpor proti křesťanskému učení, tentokrát ze strany pohanů.
044	ACT	019	024	Příčinou byly ohrožené zisky efezských řemeslníků, kteří ve velkém vyráběli upomínkové modely chrámu se sochou bohyně Diany a prodávali je poutníkům. Vedl je stříbrotepec Demetrios,
044	ACT	019	025	který svolal všechny podnikatele a jejich dělníky a oslovil je:
044	ACT	019	026	„Přátelé, všichni dobře víme, jak výnosné je naše řemeslo. A teď, jak jste jistě slyšeli, přijde si nějaký Pavel a nejenom v Efezu, ale i po celé Asii odvrací lidi od naší víry! Že prý bohové vyrobení lidskýma rukama nejsou bohové, ale jen modly.
044	ACT	019	027	Tím nejen poškozuje naše obchody, ale vážnost efezského chrámu a samotné Diany tak povážlivě upadá v Asii a snad v celém světě!“
044	ACT	019	028	Tím ovšem přivedl shromáždění do varu a ti začali provolávat: „Velká je Diana z Efezu!“ Nepokoje se rychle rozšířily po celém městě, lidé se sbíhali do amfiteátru. Někde chytili Gaja a Aristarcha, Pavlovy makedonské průvodce, a přivlekli je tam.
044	ACT	019	030	Pavel chtěl jít a promluvit ke shromážděnému lidu,
044	ACT	019	031	ale ostatní křesťané z provinčního úřadu, kteří sympatizovali s Pavlem, mu naléhavě vzkazovali, aby tam nechodil.
044	ACT	019	032	V amfiteátru zatím už každý vyvolával něco jiného a většina lidí vůbec nevěděla, proč tam přišli.
044	ACT	019	033	Židé dostali strach, aby se hněv davu nevybil na nich, a vyslali tam svého řečníka Alexandra. Chtěl si zjednat ticho a vysvětlit, že s Pavlem nemají nic společného.
044	ACT	019	034	Jakmile však lidé poznali, že je to žid, sjednotili se zase na společném heslu: „Velká je Diana z Efezu!“ A tak křičeli skoro dvě hodiny.
044	ACT	019	035	Konečně se dostavil tajemník městské rady, podařilo se mu dav utišit a promluvit k nim: „Občané Efezu! To přece ví každý, že právě v našem městě je nejvýznamnější chrám bohyně Diany a že její zdejší socha spadla přímo z nebe.
044	ACT	019	036	Kdo by se to odvážil popírat? Přivedli jste k soudu tyto muže. Ale oni přece neznesvětili náš chrám, ani se nerouhali naší bohyni. Prosím vás, uklidněte se a neukvapujte se!
044	ACT	019	038	Jestliže si Demetrios a ostatní řemeslníci chtějí na někoho stěžovat, jsou tady od toho veřejné soudy a římské úřady, kde se může konat řádné přelíčení.
044	ACT	019	039	A máte-li nějaké požadavky, je třeba je projednat ve schůzi městské rady.
044	ACT	019	040	Takhle je nebezpečí, že budeme obviněni z povstání. Vždyť nemáte pro tenhle rozruch žádný rozumný důvod.“
044	ACT	019	041	Po těch slovech se lidé rozešli.
044	ACT	020	001	Když se rozruch utišil, svolal Pavel shromáždění, povzbuzoval efezské křesťany a zároveň se s nimi loučil; rozhodl se totiž pokračovat ve své misijní cestě.
044	ACT	020	002	Vydal se do Makedonie a Řecka a cestou dodával skupinám křesťanů odvahu a naději.
044	ACT	020	003	V Řecku se zdržel čtvrt roku a potom chtěl odplout zpátky, přímo do Sýrie. Dozvěděl se však, že židé hlídají přístavy a chtějí se ho zmocnit, a tak se rozhodl pro zpáteční cestu zase přes Makedonii.
044	ACT	020	004	Někteří z Pavlových spolupracovníků se přeplavili napřed do Troady a čekali tam na nás. Byli to Sopatros z Beroje, Aristarchos a Sekundus z Tesaloniky, Gájus a Timoteus z Derbe, Tychikos a Trofimos ze západní Malé Asie.
044	ACT	020	006	My s Pavlem jsme nasedli ve Filipách po Velikonocích na loď a po pěti dnech jsme se s nimi sešli v Troadě, kde jsme se zdrželi týden.
044	ACT	020	007	V neděli večer se tamní sbor sešel ke svaté večeři Páně. Pavel kázal, a protože to bylo slovo na rozloučenou, mluvil až do půlnoci.
044	ACT	020	008	V místnosti hořelo mnoho lamp a byla plná lidí, takže tam bylo horko. Mládenci se proto posadili do oken.
044	ACT	020	009	Jak se shromáždění protáhlo, jeden z nich, Eutychos, usnul a vypadl z třetího poschodí na dvůr. Běželi k němu, ale ležel tam mrtev.
044	ACT	020	010	Pavel k němu poklekl, vzal ho do náruče a po chvíli řekl: „Nedělejte si starosti, žije.“
044	ACT	020	011	Vrátili se nahoru a pokračovali ve večeři Páně. Pavel k nim mluvil celou noc a teprve za svítání se rozloučili.
044	ACT	020	012	Eutycha přivedli zase zdravého a všichni z toho měli radost.
044	ACT	020	013	Pavel nás poslal lodí napřed do přístavu Assos, ale sám tam šel po souši.
044	ACT	020	014	V Assu nastoupil k nám. Po přistání v Mityléně a po obeplutí ostrovů Chios a Samos jsme třetí den zakotvili v Milétu.
044	ACT	020	016	Pavel se úmyslně vyhnul Efezu, protože se bál zdržení. Spěchal totiž, aby byl na svátek Letnic v Jeruzalémě.
044	ACT	020	017	Pozval si však do Milétu představené efezského sboru
044	ACT	020	018	a řekl jim: „Jistě si pamatujete, že jsem po celý čas u vás sloužil Pánu se vší skromností, ale přesto s velikými obtížemi a úklady ze strany židů.
044	ACT	020	020	Neopomněl jsem nic, co jste měli slyšet, hlásal jsem to veřejně i v soukromých domech.
044	ACT	020	021	Židům i pohanům jsem stejně zdůrazňoval, že musejí vyznat Bohu své hříchy a uvěřit v Ježíše Krista jako Pána nás všech.
044	ACT	020	022	Teď mne však Duch svatý posílá do Jeruzaléma a já nevím, co mne tam potká.
044	ACT	020	023	V každém sboru, kde jsme se zastavili, mně bratři z Božího vnuknutí předpovídali, že mě tam čeká vězení a těžkosti.
044	ACT	020	024	Ale já si tolik nezakládám na životě. Jde mi především o to, abych doběhl závod až do konce a splnil úkol, který mi Pán Ježíš dal: být nositelem radostné zvěsti o Boží lásce.
044	ACT	020	025	Dnes naposled hovořím k vám, kterým jsem tolikrát mluvil o Božím království.
044	ACT	020	026	Mohu říci, že mou vinou nikdo neztratí věčný život.
044	ACT	020	027	Všechno, co mi Bůh pro vás dal, jsem vyřídil.
044	ACT	020	028	Teď je na vás, abyste si dobře počínali a jako pastýři vedli stádo, které vám Duch svatý svěřil. Pamatujte, že Kristus za ně prolil svou krev!
044	ACT	020	029	Vím, že po mém odchodu se mezi vás vplíží jako draví vlci falešní učitelé a nadělají ve stádu škody.
044	ACT	020	030	Dokonce z vašeho vlastního středu povstanou lidé, kteří budou překrucovat pravdu a přetahovat lidi na svou stranu.
044	ACT	020	031	Buďte na stráži a pamatujte, že po tři roky jsem ve dne v noci na každém osobně pracoval, i když to nebylo lehké.
044	ACT	020	032	Teď vás tedy poroučím Bohu a jeho milostivému slovu, které má sílu vás zdokonalovat a zajistit vám dědický podíl mezi jeho věrnými.
044	ACT	020	033	Nikdy jsem od vás nežádal peníze ani oděv;
044	ACT	020	034	svýma rukama jsem si na všechno vydělával pro sebe i pro své pomocníky.
044	ACT	020	035	Snažil jsem se dát vám příklad: vaší povinností je ujímat se slabých a pracovat pro ně. Vždycky mějte na paměti slova Pána Ježíše: Větší radost je dávat než dostávat!“
044	ACT	020	036	Po těch slovech s nimi poklekl a modlil se.
044	ACT	020	037	Loučení se neobešlo bez slz a bylo mnoho objímání a bratrských polibků.
044	ACT	020	038	Nejvíce je zarmoutilo, že by se už neměli s Pavlem vidět. Nakonec ho doprovodili až k lodi.
044	ACT	021	001	Skončilo loučení a loď zvedla kotvy. Pluli jsme k ostrovu Kós, druhý den na ostrov Rodos a jižního pobřeží Malé Asie jsme dosáhli v přístavu Patara.
044	ACT	021	002	Tam jsme přestoupili na loď, která směřovala do fénických měst v Palestině.
044	ACT	021	003	Kypr jsme obepluli vpravo a dorazili jsme do Týru, kam loď vezla nějaký náklad.
044	ACT	021	004	Využili jsme času a strávili jsme celý týden s tamními křesťany. Také těm Bůh vnukl obavu, že Pavla nečeká v Jeruzalémě nic dobrého, a tak mu další cestu rozmlouvali.
044	ACT	021	005	Přesto jsme pokračovali dál. Vyprovodili nás s celými svými rodinami až za město. Na pobřeží jsme společně klečeli a modlili se.
044	ACT	021	006	Pak jsme se rozloučili a vypluli do Ptolemaidy. Také tam jsme mohli zůstat jeden den s věřícími. Naše loď končila svou plavbu v Césareji, kde jsme navštívili známého kazatele Filipa, jednoho z těch prvních sedmi apoštolských pomocníků. Ubytoval nás jako hosty své rodiny.
044	ACT	021	009	Filipovy čtyři svobodné dcery byly také nadšené tlumočnice Kristova poselství.
044	ACT	021	010	Po několika dnech tam přišel jeden křesťan z Judska, Agabos, který měl prorocký dar.
044	ACT	021	011	Půjčil si od Pavla jeho opasek, spoutal si jím ruce i nohy a řekl: „Duch svatý mi ukázal, že majitele tohoto pásu židé v Jeruzalémě takhle svážou a vydají ho pohanům.“
044	ACT	021	012	To už bylo příliš, a tak jsme všichni, průvodci i místní křesťané, začali Pavla přemlouvat, aby do Jeruzaléma nechodil.
044	ACT	021	013	On nás však napomenul: „Proč tolik pláčete a děláte mi to těžší? Pán Ježíš přece stojí za to, abych byl pro něho uvězněn a třeba i zabit.“
044	ACT	021	014	Viděli jsme, že je marné na Pavla naléhat, a tak jsme řekli: „Ať se tedy stane, co chce Bůh.“
044	ACT	021	015	Skončil odpočinek u Filipovy rodiny a my nachystali svá zavazadla na poslední pěší úsek cesty do Jeruzaléma.
044	ACT	021	016	Několik křesťanů z Césareje nás doprovodilo až do cíle. Zavedli nás tam k našemu dalšímu hostiteli, Mnasonovi z Kypru, jednomu z prvních křesťanů. Jeruzalémská církev nás přijala radostně.
044	ACT	021	018	Hned druhý den jsme byli všichni pozváni k Jakubovi, představenému sboru, kde se shromáždili všichni starší.
044	ACT	021	019	Pavel se s nimi pozdravil a podal jim zevrubnou zprávu o výsledcích práce mezi pohany, k níž ho Bůh zmocnil.
044	ACT	021	020	Rádi to slyšeli a chválili Boha. Potom však řekli Pavlovi: „Jistě už víš, že u nás již několik tisíc židů uvěřilo v Pána Ježíše a ti i nadále horlivě zachovávají Mojžíšův zákon.
044	ACT	021	021	Zde se však šíří zprávy, že ty přesvědčuješ židy v pohanském světě, aby od zákona odstoupili, syny už nedávali obřezat a vůbec zavrhli starobylé židovské zvyky.
044	ACT	021	022	Měl bys něco podniknout dříve, než se všichni dozvědí, že jsi tady.
044	ACT	021	023	Máme pro tebe tento návrh: Mezi námi jsou teď čtyři muži, kteří se zavázali plnit nazírský slib. Jejich lhůta vypršela, ale jsou chudí a nemají prostředky na závěrečný obřad v chrámu. Jistě by na židy dobře zapůsobilo, kdybys za ty muže zaplatil a při té příležitosti podstoupil očišťování navrátilců z pohanské ciziny. Všichni by viděli, že máš zákon v úctě a pomlouvačům by to vzalo vítr z plachet.
044	ACT	021	025	Pro obrácené pohany ovšem platí naše původní rozhodnutí, které jsme vám kdysi dali písemně. Žádáme od nich jen základní ohled na zákon, aby totiž nejedli maso obětované předem modlám, krev a maso s krví a především aby odložili pohanskou pohlavní nevázanost.“
044	ACT	021	026	Druhého dne tedy Pavel podstoupil spolu s těmi čtyřmi muži obřad očištění. Pak šel do chrámu, aby oznámil, kdy skončí jejich nazírský závazek a jeho očišťování, a aby za každého z nich objednal oběti.
044	ACT	021	027	Když končilo sedm dní a Pavel s nimi přišel zase do chrámu, aby byli obřadně prohlášeni za čisté, poznali ho židovští poutníci z Malé Asie. Poštvali na něho okolostojící, popadli ho
044	ACT	021	028	a křičeli: „Věrní Izraelci, pojďte sem! Tady máme toho odpadlíka! Všude hlásá bludy a nic mu není svaté: ani naše vyvolení, ani zákon, ani chrám. Teď sem dokonce přivedl pohany, aby poskvrnil svaté místo.“
044	ACT	021	029	Předtím totiž Pavla zahlédli ve městě s Trofimem z Efezu a mysleli, že ho vzal i do chrámu, kam pohané nesměli.
044	ACT	021	030	To ovšem vyvolalo obrovský rozruch a lidé se sbíhali ze všech stran. Mezitím vyvedli Pavla z vnitřního chrámového nádvoří a brány rychle zavřeli.
044	ACT	021	031	Vypadalo to, že rozlícený dav Pavla utluče, když vtom zasáhli Římané. Velitel posádky hradu Antonia, který přiléhal přímo ke chrámu, dostal hlášení o nepokoji
044	ACT	021	032	a seběhl s pohotovostní četou do nádvoří. Lidé se vojáků lekli, přestali Pavla tlouci a stáhli se od něho.
044	ACT	021	033	Velitel ho považoval za původce výtržnosti, dal ho zatknout a nasadit mu pouta. Pak začal vyšetřovat, kdo to je a co udělal.
044	ACT	021	034	Lidé křičeli jeden přes druhého. Velitel viděl, že se takhle nic nedozví, a tak dal rozkaz odvést Pavla do pevnosti.
044	ACT	021	035	Dav však táhl za nimi, dorážel a křičel: „Zabijte ho!“ Po schodišti do hradu museli vojáci vězně dokonce nést, aby na něho rozzuření lidé nemohli.
044	ACT	021	037	Pavel se zeptal velitele, zda s ním může mluvit. Ten se podivil: „Ty mluvíš řecky?
044	ACT	021	038	Já jsem myslel, že jsi ten Egypťan, co se před nedávnem pokusil o povstání a schovává se někde v poušti se čtyřmi tisíci banditů.“
044	ACT	021	039	„Ne,“ řekl Pavel, „jsem žid z Tarsu v Kilikii, římský občan. Dovol mi, prosím, promluvit k těm lidem.“
044	ACT	021	040	Velitel souhlasil, Pavla postavili na vrchol schodiště a on dal znamení, že chce mluvit. Dav se utišil a Pavel začal hebrejsky:
044	ACT	022	001	„Bratři a otcové, rád bych se před vámi obhájil.“
044	ACT	022	002	Lidé byli překvapeni, že mluví jejich rodným jazykem, a tak tiše poslouchali. Pavel pokračoval:
044	ACT	022	003	„Jsem žid, narozený sice v Tarsu v Kilikii, ale vychován jsem byl zde v Jeruzalémě. Vám dobře známý učenec Gamaliel mě vyškolil přesně podle zákona našich otců a horlil jsem pro Boha, právě tak jako vy dnes.
044	ACT	022	004	Víru v Ježíše Krista jsem nenáviděl k smrti. Dokonce jsem jeho vyznavače, muže i ženy, dával zatýkat a věznit.
044	ACT	022	005	To mi může dosvědčit velekněz a celá velerada. Jednou mi také vydali pověřující listiny pro židovskou obec v Damašku a já jsem se tam vypravil, abych mezi nimi pozatýkal křesťany a dopravil je do Jeruzaléma k potrestání.
044	ACT	022	006	A poslyšte, co se stalo. Bylo kolem poledne a my jsme byli na dohled od damašských hradeb. Náhle se okolo mne rozzářilo oslnivé světlo, mnohem jasnější než polední slunce.
044	ACT	022	007	Padl jsem na zem, když jsem uslyšel hlas: ‚Saule, Saule, proč mne pronásleduješ?‘
044	ACT	022	008	Ozval jsem se: ‚Kdo jsi, Pane?‘ Slyšel jsem odpověď: ‚Já jsem Ježíš z Nazaretu a ty bojuješ proti mně.‘
044	ACT	022	009	Moji průvodci byli tím světlem také oslněni, ale neslyšeli, že by ke mně někdo mluvil.
044	ACT	022	010	Zeptal jsem se: ‚Pane, co mám dělat?‘ Ježíš mi odpověděl: ‚Teď vstaň a jdi do Damašku. Tam ti řeknou, jaký mám pro tebe úkol.‘
044	ACT	022	011	Jas toho světla mne docela oslepil a tak jsem klopýtal do Damašku, veden za ruce svými průvodci.
044	ACT	022	012	Tam mne navštívil Ananiáš, zbožný ctitel zákona, kterého si židé v Damašku velice vážili.
044	ACT	022	013	Přišel a řekl mi: ‚Bratře Saule, otevři oči!‘ Tu se mi vrátil zrak a já ho uviděl.
044	ACT	022	014	Řekl ještě: ‚Tak to chtěl Bůh, abys konečně poznal jeho vůli, abys uviděl Božího Spravedlivého a uslyšel jeho vlastní hlas.
044	ACT	022	015	Staneš se Ježíšovým svědkem celému světu a budeš všude vyprávět, co jsi viděl a slyšel.
044	ACT	022	016	Neváhej, vyznej, že je tvým Pánem, dej se pokřtít na znamení, že jsi očištěn od hříchů.‘
044	ACT	022	017	Později, když jsem se vrátil do Jeruzaléma a modlil se v chrámu, měl jsem ještě jedno vidění.
044	ACT	022	018	Viděl jsem Pána a slyšel jeho slova: ‚Nezdržuj se a rychle odejdi z Jeruzaléma. Tady nepřijmou tvoje svědectví o mně.‘
044	ACT	022	019	Ale já jsem odporoval: ‚Pane, tady jsem dával tvoje věrné věznit a bičovat v synagogách.
044	ACT	022	020	Tady byla prolita první krev, krev tvého svědka Štěpána. Já byl při tom, souhlasil jsem s tím a hlídal jsem pláště těm, kdo ho kamenovali. Všichni to tu o mně vědí.‘
044	ACT	022	021	Pán mi však řekl: ‚Jen jdi, protože tě pošlu k pohanům.‘“
044	ACT	022	022	Až potud dav Pavla pozorně poslouchal, ale zmínka o pohanech je znovu pobouřila. Začali mávat plášti, házeli na něho hrsti prachu a křičeli: „Pryč s tím zrádcem! Na smrt! Nemá tu co dělat!“
044	ACT	022	024	Velitel dal Pavla rychle odvést do pevnosti a nařídil, aby ho zbičovali a vyslechli; chtěl vědět, čím vzbudil tolik nenávisti.
044	ACT	022	025	Už ho připoutali k bičovací lavici, když se Pavel obrátil k velícímu setníkovi: „Nemáte přece právo bičovat římského občana. Musím být postaven před řádný soud.“
044	ACT	022	026	Důstojník dal přerušit přípravy, šel k veliteli a hlásil mu: „Stal se nějaký omyl, ten člověk prohlašuje, že je občanem Říma.“
044	ACT	022	027	Velitel s ním šel k Pavlovi a zeptal se: „Je pravda, že jsi římský občan?“ „Ano, jsem,“ odpověděl vězeň.
044	ACT	022	028	Velitel zapochyboval: „Vím z vlastní zkušenosti, že je to pěkně drahé. Kdepak bys na to vzal?“ Pavel řekl: „Já jsem nic nekupoval, jsem občanem od narození.“
044	ACT	022	029	Po tomto prohlášení vojáci odhodili důtky a spěšně jej odvazovali. Velitel měl obavy, protože se dopustil takového přehmatu vůči rodilému římskému občanu. Rozhodl se, že vyšetří, z čeho židé Pavla vlastně obviňují.
044	ACT	022	030	Na velitelovu žádost se nazítří sešla židovská velerada za předsednictví úřadujícího i minulého velekněze.
044	ACT	023	001	Když byl Pavel předveden k výslechu, nijak se nezalekl a odvážně začal: „Bratři, sám Bůh ví, že mám čisté svědomí.“
044	ACT	023	002	Velekněz Ananiáš to považoval za rouhání a přikázal strážnému, aby vězně udeřil přes ústa.
044	ACT	023	003	Pavel na něj zavolal: „Ty křiváku, tebe jednou udeří Bůh! Tváříš se jako ochránce zákona a místo spravedlivého soudu rozdáváš rány.“
044	ACT	023	004	Strážní ho okřikli: „Takhle mluvíš s Božím veleknězem?“
044	ACT	023	005	Pavel se omlouval: „Nevěděl jsem, bratři, že je to velekněz. Vím, že je psáno: Nespílej svému vládci!“
044	ACT	023	006	Věděl však, že v radě jsou dva tábory, saducejský a farizejský. Zvolal tedy, aby to všichni slyšeli: „Bratři, jsem farizej a byl jsem tak už od mládí vychován. Jsem postaven před soud, protože hlásám naději na vzkříšení a věčný život!“
044	ACT	023	007	Tím se mu podařilo vnést do velerady rozkol.
044	ACT	023	008	Saducejové totiž popírali vzkříšení, věčný život a existenci duchovního světa, kdežto farizejové to všechno vyznávali.
044	ACT	023	009	Obě strany se do sebe pustily a byla z toho velká hádka. Bohoslovci farizejského směru nakonec žádali, aby byl Pavel osvobozen. Říkali: „Vždyť se ničím neprovinil. Co když k němu skutečně promluvil duch nebo anděl? Abychom se nestavěli proti Bohu!“
044	ACT	023	010	Teď teprve vypuklo pobouření. Velitel se polekal, že vězeň, za kterého ručil, by mohl být ubit. Přivolal rychle vojáky, vysvobodili Pavla z té vřavy a dal ho znovu odvést do pevnosti.
044	ACT	023	011	Té noci se Pavlovi ukázal Pán Ježíš a posiloval ho slovy: „Neztrácej odvahu! Vydal jsi o mně statečné svědectví v Jeruzalémě a vydáš je i v samotném Římě.“
044	ACT	023	012	Druhý den ráno se smluvilo přes čtyřicet židovských mužů,
044	ACT	023	014	šli k velekněžím a prohlásili: „Přísahali jsme si, že se nedotkneme jídla ani pití, dokud toho Pavla nezabijeme.
044	ACT	023	015	Vzkažte veliteli, ať ho znovu přivede do velerady, a řekněte, že se chcete jeho případem důkladněji zabývat. My si na něj počkáme a na cestě ho sprovodíme ze světa.“
044	ACT	023	016	O tomto spiknutí se však dověděl syn Pavlovy sestry. Podařilo se mu strýce v pevnosti navštívit a varovat.
044	ACT	023	017	Pavel požádal sloužícího důstojníka: „Prosím, zaveď toho mládence k veliteli, má pro něho důležité sdělení.“
044	ACT	023	018	Důstojník jeho přání vyhověl. Velitel hovořil s Pavlovým synovcem mezi čtyřma očima. Ten mu řekl: „Židé chystají léčku; zítra tě požádají, abys jim vězně znovu přivedl do velerady, že ho musí ještě důkladněji vyslechnout. Cestou však bude na Pavla číhat víc než čtyřicet mužů ke všemu odhodlaných; zavázali se slavnostní přísahou, že ho zabijí. Jeho život, pane, je ve tvých rukou!“
044	ACT	023	022	Velitel mladíka propustil a varoval ho: „Nikomu ani slovo, že o tom vím!“ Rozhodl se, že raději Pavla odešle pod bezpečným doprovodem k římskému místodržiteli Felixovi do Césareje.
044	ACT	023	023	Dvěma důstojníkům vydal rozkaz, aby v devět hodin večer nastoupilo dvě stě pěšáků, sedmdesát jezdců a dvě stě lehkooděnců.
044	ACT	023	024	Pro vězně měli připravit nosítka mezi dvěma mezky.
044	ACT	023	025	Po důstojníkovi eskorty poslal dopis tohoto znění:
044	ACT	023	026	„Klaudius Lysias ctěnému místodržiteli Felixovi.
044	ACT	023	027	Muže, kterého ti posílám, jsem se svým oddílem zachránil z rukou židů. Ti ho málem zabili. Zjistil jsem totiž, že je to římský občan.
044	ACT	023	028	Abych se dozvěděl, co vlastně proti němu mají, dal jsem ho předvést jejich veleradě.
044	ACT	023	029	Ukázalo se, že nejde o žádný vážný nebo dokonce hrdelní zločin, ale pouze o jejich náboženské spory.
044	ACT	023	030	Dostal jsem však zprávu, že ho chtějí úkladně zavraždit, a tak ho rychle posílám pod tvoji ochranu. Zároveň dávám na vědomí veleradě, že žalobu na něho mohou podat u tebe. Srdečně tě zdravím!“
044	ACT	023	031	Pěší oddíly provázely vězně v noci na hranice Judska, do Antipatridy, odkud se vrátily do kasáren.
044	ACT	023	032	Za dne doprovodila Pavla již jen jízda.
044	ACT	023	033	V Césareji jej předali místodržiteli a odevzdali mu i velitelův dopis.
044	ACT	023	034	Felix vzkaz přečetl a hned se zajímal, ze které římské provincie Pavel pochází, zda totiž vůbec spadá pod jeho pravomoc. Když se dověděl, že je z Kilikie,
044	ACT	023	035	řekl: „Vyslechnu tě, až se dostaví tvoji žalobci.“ A dal Pavla střežit ve vládní budově, kterou kdysi postavil Herodes Veliký.
044	ACT	024	001	Za pět dní dorazil do Césareje sám velekněz Ananiáš v doprovodu několika členů velerady a právního zástupce Tertulla, aby Pavla zažalovali u místodržitele. Ten dal vězně přivést
044	ACT	024	002	a Tertullus přednesl obžalobu: „Slavný Felixi! Náš národ ti vděčí za mnoho; tvou zásluhou žijeme již tolik let v míru a pod tvou moudrou vládou se nám dobře daří. Mohl bych tě chválit mnohem déle, ale nechci si dělat nárok na tvůj vzácný čas.
044	ACT	024	004	Vyjádřím se stručně a prosím, abys nám laskavě věnoval pozornost.
044	ACT	024	005	Máme důkazy, že tenhle člověk patří k vůdcům křesťanské sekty a znamenitě přispívá k tomu, že se v celé říši mezi židy jako epidemie šíří jejich buřičské názory.
044	ACT	024	006	Nakonec chtěl také znesvětit jeruzalémský chrám. Přitom jsme ho chytili a chtěli jej soudit podle našich zákonů.
044	ACT	024	007	Velitel Lysias se ho však násilně zmocnil a nás odkázal na tebe.
044	ACT	024	008	Vyslechni ho a přesvědčíš se, že naše stížnosti jsou oprávněné.“
044	ACT	024	009	Potom vystoupili židé jako svědkové obžaloby.
044	ACT	024	010	Nato pak udělil místodržitel slovo Pavlovi. Ten řekl: „Vím, že náš národ spravuješ již delší dobu. Důvěřuji tvým zkušenostem a na svoji obhajobu chci uvést jen to, co si můžeš ověřit.
044	ACT	024	011	Před dvanácti dny jsem dorazil do Jeruzaléma jako poutník do svatyně.
044	ACT	024	012	Ani v chrámu ani v synagogách jsem za tu dobu nepronesl jediný veřejný projev, s nikým jsem nediskutoval a nikoho jsem nepodněcoval ke vzpouře.
044	ACT	024	013	Nic takového mi nemohou dokázat.
044	ACT	024	014	Rád se ovšem před tebou přiznávám, že sloužím Bohu našich otců podle způsobu, který oni považují za sektářství.
044	ACT	024	015	Věřím všemu, co je psáno u Mojžíše i proroků, a vyznávám naději na vzkříšení všech lidí z mrtvých, což ostatně hlásají i mnozí mezi nimi.
044	ACT	024	016	Tato víra mě zavazuje, abych se choval před Bohem i před lidmi podle svého nejlepšího svědomí.
044	ACT	024	017	Nyní se po několika letech vracím a nesu chudým svého lidu peněžitou podporu od křesťanů z jiných národů.
044	ACT	024	018	Když jsem pak v chrámu podstupoval předepsané náboženské očišťování, nařkli mě někteří židé z Malé Asie, že jsem tam přivedl pohany. Nebyla to ovšem pravda a ty židy ani nevidím mezi žalobci. To oni způsobili srocení ve svatyni, ne já.
044	ACT	024	020	Ani velerada mi nedokázala žádný zločin.
044	ACT	024	021	Jediné, co jsem tam stačil říci, bylo: ‚Mám být souzen pro víru ve vzkříšení!‘“
044	ACT	024	022	Felix už sice o křesťanství něco věděl, ale přesto líčení odročil s tím, že musí ještě vyslechnout svědectví velitele Lysia.
044	ACT	024	023	Důstojníkovi pak nařídil, aby Pavla držel jen v lehkém vězení, kde by ho mohli jeho přátelé navštěvovat a posloužit mu.
044	ACT	024	024	Po několika dnech si dal Felix Pavla předvést v přítomnosti své manželky Drusilly, která byla židovka, a vyptával se ho na učení Ježíše Krista.
044	ACT	024	025	Pavel ochotně vykládal, ale když začal mluvit o otázkách mravnosti, sebeovládání a Božího soudu, bylo to Felixovi nepříjemné a přerušil ho: „Pro dnešek to stačí, zase si tě pozvu, až budu mít čas.“
044	ACT	024	026	Opravdu si pro Pavla často posílal a hovořil s ním, ale hlavně proto, že od něho čekal nějaký úplatek. Aby si usmířil židy, nechával Pavla i nadále ve vězení.
044	ACT	024	027	Tak to trvalo po celé dva roky, až byl Felix v úřadě vystřídán Porciem Festem.
044	ACT	025	001	Třetí den po převzetí úřadu přijel Festus z Césareje do Jeruzaléma,
044	ACT	025	002	kde přijal velekněze a další židovské představitele. Ti mu připomněli svou žalobu proti Pavlovi a snažili se pohnout Festa k tomu,
044	ACT	025	003	aby dal vězně dopravit zase zpět do Jeruzaléma; ve skutečnosti však zamýšleli Pavla na cestě přepadnout a zavraždit.
044	ACT	025	004	Festus je však odbyl: „Vězeň je v Césareji a já se tam vrátím co nevidět.
044	ACT	025	005	Vyšlete se mnou své zplnomocněnce, a máte-li svou žalobu dobře podloženou, ať ji přednesou u řádného soudu.“
044	ACT	025	006	V Jeruzalémě se zdržel ještě osm deset dní a pak se vrátil do Césareje.
044	ACT	025	007	Hned následující den zahájil přelíčení a dal Pavla předvést. Jeruzalémští vyslanci vězně obžalovali z mnoha zločinů, ale neměli pro ně žádné důkazy.
044	ACT	025	008	Pavlova obhajoba zněla: „Neprovinil jsem se ani proti židovskému zákonu, ani proti chrámovým předpisům, a tím méně proti římskému právu.“
044	ACT	025	009	Festus chtěl židům ukázat dobrou vůli, a tak Pavlovi navrhl: „Jsi ochoten postavit se v Jeruzalémě před soud, kterému bych předsedal?“
044	ACT	025	010	Pavel vytušil smrtelné nebezpečí, a tak odmítl: „Ne, trvám na tom, abych byl ponechán v pravomoci římského soudu. Sám jsi zjistil, že jsem se proti židům nijak neprovinil.
044	ACT	025	011	Kdyby mně byl prokázán nějaký zločin, byl bych ochoten podstoupit spravedlivý trest, třeba i popravu. Jejich žaloby jsou však smyšlené a ty nemáš právo vydat mě jim. Odvolám se k císařovu soudu!“
044	ACT	025	012	Festus se odebral k poradě se svými rádci a vynesl rozsudek: „Odvoláváš se k císaři, tedy tam půjdeš.“
044	ACT	025	013	Po několika dnech navštívil Césareju král Herodes Agrippa se svojí sestrou Bereniké. Přijeli přivítat Festa a zdrželi se u něho delší dobu. Festus se jim při jedné příležitosti zmínil: „Podědil jsem tu po Felixovi zvláštního vězně.
044	ACT	025	015	V Jeruzalémě na něho žalovali velekněží a velerada a žádali na mně rozsudek smrti.
044	ACT	025	016	Musel jsem jim dát lekci z římského práva a poučit je, že my Římané nikoho nesoudíme bez řádného slyšení obou stran a že každý musí dostat možnost obhajoby.
044	ACT	025	017	Hned po mém návratu do Césareje se dostavili žalobci, a tak jsem toho muže vyslechl.
044	ACT	025	018	Očekával jsem kdovíjaké zločiny, ale nic takového mu nemohli dokázat.
044	ACT	025	019	Mají nějaké náboženské spory o jakéhosi Ježíše; byl popraven, ale ten Pavel tvrdí, že žije.
044	ACT	025	020	V tom se ovšem nevyznám. Když jsem mu navrhl, aby se obhajoval přímo v Jeruzalémě, trval na tom, aby byl ponechán v pravomoci římského soudu. Je to římský občan, a dokonce se odvolal k císaři. Tak ho tu mám ve vězení a s příštím transportem ho musím poslat do Říma.“
044	ACT	025	022	Agrippa řekl Festovi: „Ten člověk mě zajímá, rád bych si ho poslechl.“ Festus tedy navrhl, že uspořádá slyšení hned následujícího dne.
044	ACT	025	023	Nazítří se dostavili Agrippa a Bereniké v celé královské pompě s dvorní suitou i hodnostáři města.
044	ACT	025	024	Festus dal předvést Pavla a představil ho slovy: „Králi Agrippo, dámy a pánové! To je člověk, jehož smrt tak neodbytně vymáhají židé v Jeruzalémě i zde.
044	ACT	025	025	Nedopustil se ničeho, za co by podle římského práva mohl být odsouzen k smrti. Sám se však odvolal k jeho císařskému veličenstvu, a tak jsem se rozhodl poslat ho do Říma. Jsem teď na rozpacích, co uvést v obžalovacím spisu, který musím vystavit. Snad mně v tom pomůžete vy, znalci židovských záležitostí, a zvláště ty, králi, až ho vyslechnete.“
044	ACT	026	001	Agrippa vyzval Pavla: „Pověz, co můžeš uvést na svou obhajobu!“ Pavel pozvedl ruku po způsobu řečníků a začal:
044	ACT	026	002	„Jsem rád, králi Agrippo, že se mohu hájit proti obžalobám židů právě před tebou.
044	ACT	026	003	Vím, že znáš dobře židovské zvyky i sporné otázky. Chci ti vše vyložit od začátku, a tak tě prosím o trpělivost.
044	ACT	026	004	Už v mládí jsem přišel do Jeruzaléma a všichni se tam na mne pamatují. Musejí připustit, že jsem patřil k nejhorlivější skupině našeho náboženství, k farizejům.
044	ACT	026	006	A vlastně i dnes stojím před soudem proto, že pevně držím to nejlepší, co vyznávají farizejové: že totiž Bůh splní sliby, které dal našim otcům, když mu budeme všichni vytrvale sloužit.
044	ACT	026	008	Možná, že vám to připadá absurdní, ale opravdu věřím, že Bůh vzkřísí mrtvé.
044	ACT	026	009	Tehdy jsem se ovšem i já domníval, že musím všemi prostředky bojovat proti učení Ježíše z Nazaretu,
044	ACT	026	010	a byl jsem při tom v Jeruzalémě nejhorlivější. Velekněží mne zplnomocnili, abych Ježíšovy následovníky vyhledával, zatýkal a dával uvěznit. Vždy jsem byl pro to, aby byli odsouzeni k smrti.
044	ACT	026	011	Dával jsem ty lidi bičovat v synagogách a nutil je, aby veřejně tupili svou víru. Byl jsem jako posedlý a začal jsem je pronásledovat i v jiných městech.
044	ACT	026	012	Tak jsem se také vypravil s plnou mocí od velekněží do Damašku.
044	ACT	026	013	A tu na cestě, ačkoliv to bylo v pravé poledne, nás zalilo světlo, proti kterému se polední slunce zdálo stínem.
044	ACT	026	014	V úleku jsme se vrhli na zem a ke mně promluvil hlas v hebrejštině: ‚Saule, Saule, proč mne pronásleduješ? Proč biješ hlavou proti zdi?‘
044	ACT	026	015	Zeptal jsem se: ‚Kdo jsi, pane?‘ a on mi odpověděl: ‚Já jsem Ježíš, proti kterému se stavíš.
044	ACT	026	016	Ale teď vstaň a poslouchej: Jak jsi mne horlivě pronásledoval, tak horlivě mne budeš vyznávat. Budeš svědkem toho, žes mne potkal, a všeho, co ti ještě ukáži.
044	ACT	026	017	Budu tě chránit před lidmi, židy i pohany, mezi kterými ti dávám nesnadný úkol:
044	ACT	026	018	Budeš jim otevírat oči oslepené hříchem, aby přestali tápat ve tmě, kde vládne satan a aby vešli do Božího světla. Všem, kdo ve mne uvěří, odpustím hříchy a dám jim místo mezi svým lidem, který usiluje o nový způsob života podle mé vůle.‘
044	ACT	026	019	Jistě uznáš, Agrippo, že jsem nemohl odmítnout tak zřetelný pokyn z nebe.
044	ACT	026	020	A tak jsem začal hned v Damašku, potom v Jeruzalémě, v celém Judsku a konečně i mezi pohany volat lidi, aby se dali na pokání, obrátili se k Bohu a dotvrdili to novým životem.
044	ACT	026	021	To je můj ‚zločin‘, pro který mne chtěli židé v chrámu ubít.
044	ACT	026	022	Bůh mne však z jejich rukou vytrhl, a tak tu stojím a mohu vydávat své svědectví prostým i vznešeným. To, co hlásám, je totéž, co předpovídali proroci i Mojžíš:
044	ACT	026	023	že Mesiáš bude trpět, že však vstane jako první z mrtvých a tak přinese naději na věčný život židům i pohanům.“
044	ACT	026	024	To už bylo pro Festa příliš, a proto se ozval: „Pavle, ty ses zbláznil. Znáš toho tolik, že tě to připravilo o rozum!“
044	ACT	026	025	Pavel se však bránil: „Můj rozum je v pořádku, vážený Feste. Mluvím jen pravdu a jsem plně při smyslech.
044	ACT	026	026	Král je v pojmech židovské víry doma, a proto mohu mluvit tak otevřeně. Myslím, že i o nás křesťanech dobře ví; vždyť nejsme žádná tajná sekta.
044	ACT	026	027	Jde vlastně o to, králi Agrippo, zda skutečně věříš tomu, co předpověděli židovští proroci. A já vím, že věříš.“
044	ACT	026	028	Agrippa mu řekl: „Mluvíš tak, že bys mne málem přesvědčil, abych se stal křesťanem.“
044	ACT	026	029	Pavel nato odpověděl: „Kéž by Bůh dal, abys nejen ty, ale vy všichni byli to, co jsem já, až na ty řetězy.“
044	ACT	026	030	Král, místodržitel, Bereniké a pak i ostatní se zvedli a odcházeli.
044	ACT	026	031	Jejich shodný úsudek byl, že Pavel nespáchal nic, zač by si zasloužil smrt nebo vězení.
044	ACT	026	032	Agrippa řekl Festovi: „Nebýt toho odvolání k císaři, mohl bys ho klidně propustit.“
044	ACT	027	001	Přišel čas transportu vězňů do Itálie. Byl do něho zařazen také Pavel a my s Makedoncem Aristarchem z Tesaloniky jako jeho průvodci. Transportu velel důstojník Julius z císařského oddílu.
044	ACT	027	002	Najal loď, která obeplouvala pobřeží Malé Asie a na cestě k jejímu severnímu cípu měla udělat řadu zastávek.
044	ACT	027	003	Když jsme druhý den přistáli v Sidónu, dovolil důstojník Julius, který zacházel s Pavlem skutečně lidsky, aby navštívil ve městě své přátele; ti ho vybavili na cestu vším potřebným.
044	ACT	027	004	Kvůli nepříznivému větru jsme se dále plavili mezi Kyprem a pevninou;
044	ACT	027	005	minuli jsme Kilikii a Pamfylii a přistáli nakonec v lykijské Myře.
044	ACT	027	006	Tam velitel najal alexandrijskou loď, která měla namířeno do Itálie, a převedl nás na ni.
044	ACT	027	007	Po několik dalších dní byla plavba obtížná a v Knidu jsme ani nemohli přistát, jak silný vítr vál od pevniny. Propluli jsme tedy mezi Krétou a ostrovem Salmonou a s námahou jsme se drželi jižního pobřeží Kréty až do „Dobrých přístavů“ u Lasaia.
044	ACT	027	009	Měli jsme zpoždění, byl již konec září a plavba přes otevřené moře je v tomto období nebezpečná. Pavel jako zkušený cestovatel varoval:
044	ACT	027	010	„Jestli teď vyplujete, dáváte v sázku nejen loď a její náklad, ale i životy nás všech.“
044	ACT	027	011	Důstojník však dal víc na kapitána a majitele lodi, kteří radili sledovat ještě dále krétské pobřeží až k jihozápadnímu přístavu Foiniku. Tvrdili, že je vhodnější k přezimování lodi než Lasaia. Zdálo se, že se to podaří, protože začal vát jižní vítr. Tak jsme tedy zvedli kotvy.
044	ACT	027	013	Zanedlouho se však zvedl od Kréty silný severovýchodní vítr, kterému loď nemohla vzdorovat, a ten nás unášel dál a dál od krétského pobřeží.
044	ACT	027	014	Přišel tak nenadále, že jsme ani nestačili naložit do lodi záchranný člun, obvykle vlečený vzadu. To se nám podařilo až v závětří ostrůvku Klauda.
044	ACT	027	017	Námořníci stáhli lany trup lodi, aby lépe odolával, a spustili vlečnou kotvu, abychom snad v plné rychlosti nenajeli na nebezpečné mělčiny Syrtis u afrického pobřeží.
044	ACT	027	018	Druhý den vlny už dosahovaly nebezpečné výše, takže jsme museli zmenšit ponor lodi: plavci vyházeli část nákladu
044	ACT	027	019	a další den i část lodní výstroje.
044	ACT	027	020	Po mnoho dní bylo zataženo, neviděli jsme slunce ani hvězdy, takže jsme ztratili orientaci a divoká bouře stále zmenšovala naši naději na záchranu.
044	ACT	027	021	Po celou tu dobu nikdo na lodi ani nepomyslel na jídlo. Pavel vyšel na palubu a oslovil námořníky: „Přátelé, měli jste dát na mne a přezimovat na Krétě v ‚Dobrých přístavech‘. Byli byste si ušetřili spoustu těžkostí a škod.
044	ACT	027	022	Ale neklesejte na mysli, není všechno ztraceno: nikdo z nás nezahyne, jen loď vezme za své.
044	ACT	027	023	Dnes v noci se mi zjevil posel Boha, kterému náležím a sloužím,
044	ACT	027	024	a řekl mi: ‚Neboj se, Pavle, máš ještě stát před císařem! Jako dar ti Bůh přidá životy všech, kteří se s tebou plaví.‘
044	ACT	027	025	Odvahu, přátelé! Já věřím svému Bohu, že se jeho vzkaz doslova splní.
044	ACT	027	026	Máme se zachránit na nějakém ostrově.“
044	ACT	027	027	Už čtrnáctou noc jsme byli unášeni Středozemním mořem do neznáma, když kolem půlnoci hlídka hlásila zemi na obzoru.
044	ACT	027	028	Námořníci spustili olovnici a naměřili hloubku čtyřiceti metrů a po chvíli už jen třicet metrů.
044	ACT	027	029	Dostali strach, že bychom mohli potmě najet na skaliska, a tak vyhodili přes záď čtyři kotvy a všichni jsme toužebně očekávali svítání.
044	ACT	027	030	Ale námořníci chtěli zrádně opustit ohroženou loď. Spustili na moře záchranný člun, jako že roztáhnou ještě další kotvy z přídi.
044	ACT	027	031	Pavel však postřehl jejich pravý úmysl a řekl důstojníkovi a vojákům: „Pozor na ně, bez nich se nezachráníte!“
044	ACT	027	032	Vojáci tedy přesekli lana člunu a nechali ho odplout prázdný.
044	ACT	027	033	Ještě než se rozednilo, přesvědčoval Pavel posádku: „Čtrnáct dní tu zápolíte, hlídáte a přitom skoro nic nedáte do úst.
044	ACT	027	034	Alespoň teď se pořádně najezte, ať máte sílu dostat se na břeh. Řekl jsem vám přece, že se nikomu nic nestane.“
044	ACT	027	035	Vzal chléb, přede všemi za něj Bohu nahlas poděkoval a začal jíst.
044	ACT	027	036	Ostatní to povzbudilo a dali se také do jídla.
044	ACT	027	037	Bylo nás tam všech dohromady dvě sta sedmdesát šest.
044	ACT	027	038	Když jsme se najedli, vyhazovali námořníci do moře obilí, hlavní náklad, aby zmenšili ponor lodi.
044	ACT	027	039	Konečně se rozednilo. Viděli jsme před sebou pás plochého pobřeží se zálivem, ale nikdo tu zemi neznal. Plavci se chtěli pokusit o přistání v zátoce.
044	ACT	027	040	Kotvy nevytahovali, ale odsekli kotevní lana, odvázali upevněné kormidlo a s přední plachtou na stožáru se pustili ke břehu.
044	ACT	027	041	Brzy jsme však najeli na písčinu a loď uvázla. Příď se zabořila pevně do dna a prudký příboj začal rozbíjet záď.
044	ACT	027	042	Vojáci se už chystali podle římských pravidel pro takové situace pobít všechny vězně, aby některý z nich neodplaval na břeh a neutekl.
044	ACT	027	043	Velitel však chtěl zachovat Pavla při životě, vzal na sebe odpovědnost a nedovolil jim to. Nařídil, aby nejprve skočili přes palubu ti, kdo umějí plavat,
044	ACT	027	044	ostatní ať si opatří kusy dřeva z lodi a všichni ať se snaží dostat na břeh. Tak nikdo neutonul a všichni se v pořádku dostali na souš.
044	ACT	028	001	Od lidí, kteří se seběhli k místu naší záchrany, jsme se dozvěděli, že jsme na ostrově Malta.
044	ACT	028	002	Byli k nám neobyčejně laskaví. Pršelo a bylo zima, a tak nám rozdělali velký oheň a vůbec se o nás starali.
044	ACT	028	003	Pavel také pomáhal sbírat chrastí. Jak je však přikládal na oheň, vylezla z jeho otýpky zmije vypuzená horkem a zakousla se mu do ruky.
044	ACT	028	004	Mezi domorodci se ozvalo: „Ten člověk je jistě vrah! Zachránil se z moře, ale božské spravedlnosti neutekl.“
044	ACT	028	005	Pavel však klidně hada setřásl do ohně a nic zlého se s ním nedělo.
044	ACT	028	006	Lidé čekali, že opuchne a zemře. Když však byl Pavel i po hodné době v pořádku, začali si lidé šeptat, že je to asi nějaký vtělený bůh.
044	ACT	028	007	Zachránili jsme se na pomezí statků Publia, římského správce ostrova. Přijal nás a tři dny přátelsky hostil.
044	ACT	028	008	Publiův otec stonal – byl postižen horečnatou úplavicí. Pavel ho navštívil, modlil se nad ním a pak ho dotekem rukou uzdravil.
044	ACT	028	009	Rozkřiklo se to po ostrově, a tak ze všech stran přicházeli za Pavlem nemocní a on je uzdravoval.
044	ACT	028	010	Za to si nás ohromně vážili a před odjezdem nás zahrnuli všemi potřebnými věcmi.
044	ACT	028	011	Trvalo to však tři měsíce, než jsme mohli pokračovat v cestě. Vzala nás loď, která měla domovský přístav v Alexandrii a jejímž znamením byla dvojčata Kastor a Pollux, ochránci námořníků.
044	ACT	028	012	Přistála nejprve v Syrakusách na Sicílii, kde jsme se zdrželi tři dny.
044	ACT	028	013	Pak jsme přepluli úžinu do Regia a s jižním větrem v zádech jsme se po dalších dvou dnech dostali do přístavu Puteoli.
044	ACT	028	014	Tam tedy skončila naše pohnutá plavba do Itálie. Na prosby tamních křesťanů jsme zůstali v Puteolech celý týden.
044	ACT	028	015	Odtud jsme se pěšky vydali do Říma. Mezitím se o nás dozvěděli bratři v Římě a někteří nám přišli naproti sedmdesát kilometrů, až na Appiovo tržiště, jiní alespoň ke Třem hospodám. Když se s nimi Pavel setkal, děkoval Bohu a šel dál s novou odvahou.
044	ACT	028	016	V Římě byl potom umístěn v soukromém bytě – vždy s jedním vojenským strážcem.
044	ACT	028	017	Tři dny po příchodu do Říma si Pavel k sobě pozval tamní významné židy. Když přišli, řekl jim: „Bratři, nijak jsem se neprovinil proti našemu národu, ani proti našim tradicím. Přesto jsem byl v Jeruzalémě uvězněn a předán Římanům.
044	ACT	028	018	Ti mě vyslýchali a byli by mě propustili, protože jsem neudělal nic, zač bych zasluhoval smrt.
044	ACT	028	019	Jeruzalémští židé však proti mně byli zaujatí, a tak jsem nakonec nucen odvolat se k císaři. Nehodlám tu však žalovat na svůj národ.
044	ACT	028	020	Proto jsem si přál setkat se s vámi a vysvětlit vám to. Pro naši společnou víru v Mesiáše mám tato pouta!“
044	ACT	028	021	Odpověděli mu: „My jsme o tobě z Judska nedostali žádnou zprávu nebo žalobu, ani písemně, ani ústně.
044	ACT	028	022	Chtěli bychom však slyšet tvoje názory. Víme totiž, že vaše sekta se všude setkává s odporem.“
044	ACT	028	023	Dohodli se tedy na dalším setkání a pak se jich u něho sešlo mnohem více. Pavel jim celý den vykládal o tom, že Boží království přišlo mezi lidi v osobě Ježíše Krista. Snažil se je o tom přesvědčit důkazy a předpověďmi ze Starého zákona.
044	ACT	028	024	Některé získal, jiní však odmítali uvěřit.
044	ACT	028	025	Odcházeli takto rozdvojeni a Pavel těm zatvrzelým řekl: „Přesně tak to Duch svatý předpověděl vašim předkům ústy proroka Izajáše:
044	ACT	028	026	‚Jdi k tomu lidu a řekni mu: Budete naslouchat a naslouchat, a přece neporozumíte. Budete se dívat a dívat, ale nic neuvidíte.
044	ACT	028	027	Máte totiž otupělé srdce, zacpané uši a zavřené oči, aby se vám snad nestalo, že byste viděli, slyšeli a srdcem pochopili; to byste se totiž ke mně obrátili a já bych vás uzdravil.‘“
044	ACT	028	028	„Proto se nedivte,“ dodal Pavel, „že zprávu o Boží záchraně hlásáme pohanům. Ti ji dychtivě přijímají.“
044	ACT	028	030	Celé dva roky byl Pavel ve svém soukromém římském vězení a směl přijímat všechny návštěvy.
044	ACT	028	031	A tak svobodně a bez překážek hlásal Boží království a učil o Pánu Ježíši Kristu.
#
# BOOK	045	ROM	Romans	Římanům
045	ROM	001	001	Milí přátelé, jako Kristův služebník posílám všem křesťanům v Římě srdečný pozdrav a přeji vám Boží milost a pokoj. Jak víte, byl jsem pověřen šířením radostné zprávy o Božím Synu Ježíši Kristu,
045	ROM	001	002	zprávy, kterou z Božího vnuknutí předpovídali už proroci.
045	ROM	001	003	Tělesně je Kristus potomkem Davidovým,
045	ROM	001	004	ve skutečnosti je však Synem samého Boha, jak nade vší pochybnost dokázalo jeho vzkříšení z hrobu.
045	ROM	001	005	Nám nehodným prokázal tu přízeň, že z nás učinil své vyslance a uložil nám vybízet lidi všech národů, aby ho uposlechli a uvěřili mu.
045	ROM	001	006	K tomu jste byli mezi všemi povoláni i vy.
045	ROM	001	008	Nemohu však zamlčet, jak jsem za vás vděčný Bohu, vždyť o vás a vaší víře se všude s uznáním hovoří.
045	ROM	001	009	Bůh dobře ví, jak na vás nepřetržitě myslím
045	ROM	001	010	a neustále ho prosím, aby mi někdy dopřál přijít k vám, bude-li chtít.
045	ROM	001	011	Rád bych vás osobně viděl a
045	ROM	001	012	rozdělil se s vámi o povzbuzení a potěšení ze společné víry.
045	ROM	001	013	Už několikrát jsem se k vám chystal, ale vždycky mi do toho něco přišlo. Tak jako v jiných zemích i u vás chci pomáhat v šíření Kristova radostného poselství.
045	ROM	001	014	Cítím totiž svůj dluh nejen vůči Řekům a vzdělancům, ale i vůči prostým lidem z jiných národů.
045	ROM	001	015	Všem chci sloužit. A tak toužím promluvit o Ježíši Kristu také u vás v Římě.
045	ROM	001	016	Za jeho poselství se rozhodně nestydím. Vždyť ono může zachránit každého, kdo mu uvěří; nejen člověka zbožného, ale i toho, kdo žil dosud bez Boha.
045	ROM	001	017	On sám v něm oznamuje, jak se postaral o to, abychom před ním obstáli. Nežádá od nás nic jiného než bezpodmínečnou důvěru. Vždyť již prorok Abakuk napsal: „Kdo Bohu důvěřuje, obstojí před ním a bude žít.“
045	ROM	001	018	Boží hněv se však obrací proti těm, kdo pošlapávají jeho zákony a svévolně přehlížejí pravdu.
045	ROM	001	019	Vždyť vše, co může člověk o Bohu poznat, ukázal on sám i jim. I takovým lidem Bůh poskytl možnost, aby jej poznali.
045	ROM	001	020	Jeho věčnou moc a božství, které jsou neviditelné, mohou spatřit ve stvořené přírodě. Protože nad tím zodpovědně nepřemýšleli, není pro ně omluvy.
045	ROM	001	021	Leccos o Bohu poznali, a přece ho jako Boha nectili. Spláceli mu nevděčností. To je zavedlo na scestí a jejich mysl pozbyla schopnosti rozpoznat pravdu.
045	ROM	001	022	Svou pošetilost hrdě nazývali moudrostí
045	ROM	001	023	a místo Boha uctívali člověka a přírodu.
045	ROM	001	024	Bůh jim pak už nebránil, ale nechal je, aby okusili ovoce svého počínání.
045	ROM	001	026	Proto klesli do nízkých vášní. Začali holdovat pohlavním výstřednostem a oddali se homosexualitě.
045	ROM	001	028	Jejich bezbožnost je dovedla ke všemu špatnému a zlému;
045	ROM	001	029	jsou naplněni podlostí, chamtivostí a nevraživostí. Snížili se k závisti, vraždám, svárům, podvodům a zlomyslnostem, udavačství,
045	ROM	001	030	pomluvám, urážkám, pýše a domýšlivosti, neúctě k rodičům, otupělosti, bezcitnosti, věrolomnosti a nenávisti k Bohu. Každá bezzákonnost je jim vlastní.
045	ROM	001	032	Ačkoliv vědí, že podle Božích ustanovení odplatou za takové věci je smrt, nejen to sami dělají, ale schvalují to i jiným.
045	ROM	002	001	„Dobře jim tak,“ říkáš si, „mají, co si zasloužili.“ Ale pozor! Myslíš, že sám jsi na tom lépe? Chceš snad tvrdit, že ses nikdy ničeho špatného nedopustil?
045	ROM	002	003	Druhé soudíš a doufáš, že sám soudu ujdeš, přestože děláš totéž?
045	ROM	002	004	Nepohrdáš tak i ty Boží laskavostí, trpělivostí a shovívavostí? Uvědom si, že právě Boží laskavost vede člověka k tomu, aby se zastyděl a začal nový život!
045	ROM	002	005	Kdo však setrvává v tvrdošíjném odporu proti Bohu, na toho dopadne Boží hněv v den soudu.
045	ROM	002	006	V ten den Bůh spravedlivě odplatí každému po zásluze:
045	ROM	002	007	věčný život dá těm, kdo usilují o nepomíjející hodnoty neúnavným konáním dobra;
045	ROM	002	008	ty však, kteří prosazují sami sebe, odporují pravdě a dopouštějí se bezpráví, stihne spravedlivý trest.
045	ROM	002	009	Zlo se jako bumerang vrátí na každého, kdo je páchá, ať je to nevěrec nebo pobožnůstkář – na toho tím spíš!
045	ROM	002	010	Věčná sláva, čest a pokoj budou však odměnou všech, kdo konají dobro: věřících především, ale stejně tak i nekřesťanů.
045	ROM	002	011	U Boha neplatí žádná protekce.
045	ROM	002	012	Každý, kdo hřeší proti Božím přikázáním, musí zahynout, ať už je zná či nikoliv.
045	ROM	002	013	Aby byl člověk uznán za bezúhonného, k tomu nestačí zákon pouze znát; je nutno také jej plnit.
045	ROM	002	014	Jestliže nevěrci, přestože Boží zákon neznají, jednají podle svého svědomí tak, že je to v souladu s Božími příkazy,
045	ROM	002	015	dokazují tím, že Boží zákon skrytě existuje v jejich svědomí. Ono je jejich zákonem, který je buď obviňuje nebo obhajuje,
045	ROM	002	016	a to se ukáže i v den soudu, kdy Bůh odhalí hlubiny lidského nitra.
045	ROM	002	017	Ty jsi věřící, spoléháš na příslušnost k církvi, oháníš se Bohem,
045	ROM	002	018	znalostí jeho vůle, poučen Biblí umíš věci správně hodnotit.
045	ROM	002	019	Domníváš se, že ostatní jsou slepí, nevzdělaní a nevychovaní a ty že jsi jejich vůdce, učitel a vychovatel, poněvadž z Bible čerpáš pravé vědění a poznání.
045	ROM	002	021	Jak je tedy možné, když druhé poučuješ, že si sám poučení nebereš? Kážeš, že krást je hřích, ale to ti nebrání, aby sis přivlastňoval cizí majetek?
045	ROM	002	022	Druhým cizoložství zakazuješ, sobě ne? Modláře zatracuješ, jejich peníze jsou ti však dobré?
045	ROM	002	023	Na všechno máš pohotově biblický citát, ale Boha urážíš tím, že ho neposloucháš.
045	ROM	002	024	Jaký div, že se nevěrci Bohu posmívají, když u věřících vidí takové jednání!
045	ROM	002	025	Na svém vyznání si může zakládat jen ten, kdo podle něj žije.
045	ROM	002	026	Jestliže se věřící člověk ve svém jednání rozchází s učením Bible, není víc než pohan a nevěrec.
045	ROM	002	027	Spíše má právo počítat se mezi lidi ten, kdo Boha sice nezná, ale žije v souladu s Božími požadavky. Takový člověk, který zásady tvé víry nepoznal – ač třeba jiného náboženství nebo ateista, pokud žije podle biblických zásad, plným právem zahanbí tebe se vším tvým náboženstvím, jehož zákony přestupuješ.
045	ROM	002	028	Pravým židem rozhodně není ten, kdo tak navenek vypadá nebo se může vykázat židovským původem. To snad udělá dojem na lidi.
045	ROM	002	029	Před Bohem však je rozhodující čistota srdce.
045	ROM	003	001	Přece však má židovský národ zvláštní postavení a určité výsady. Jaké? Není jich málo!
045	ROM	003	002	Předně jim byla svěřena Boží slova.
045	ROM	003	003	A co když jim někteří neuvěřili – můžete namítnout. A já se ptám: Myslíte, že Bůh jen pro jejich nedůvěru nedostojí svému slovu?
045	ROM	003	004	Ale kdepak! Právě na tom ukáže, jak dovede být věrný i tehdy, když mu člověk nevěří. Tak to stojí i v Písmu: „Každý uzná, že čestně dodržíš to, co jsi slíbil, a jako vítěz vyjdeš z každého obvinění.“
045	ROM	003	005	Někdo však může namítnout: „Jestliže naše špatnost dává vyniknout Boží spravedlnosti, snad by nás Bůh neměl za ni trestat.“
045	ROM	003	006	Jaký smysl by potom měl Boží soud?
045	ROM	003	007	To bychom mohli rovnou nabádat ke zlu, aby se dobro vedle něj tím víc zaskvělo.
045	ROM	003	008	Někteří lidé to opravdu dělají, ale my ne, i když nás z toho obviňují. Takoví hříšníci budou plným právem odsouzeni.
045	ROM	003	009	Napsal jsem vám již, že židovský národ má určité přednosti. To však neznamená, že židé jsou před Bohem lepší než ostatní. O všech lidech je v Žalmech napsáno:
045	ROM	003	010	„Nikdo na světě není spravedlivý, ani jediný.
045	ROM	003	011	Nikdo není moudrý, nikdo Boha nehledá.
045	ROM	003	012	Všichni úplně zabloudili, jejich život ztratil smysl. Opuštěná je cesta dobra, nikdo po ní nekráčí.
045	ROM	003	013	Jejich hrdlo – otevřený hrob; jazyk – nástroj lsti a podvodu; rty – schránky jedu, uštknou tě jako had.
045	ROM	003	015	K prolití krve je nemusíš pobízet,
045	ROM	003	016	zkáza a bída jsou jejich průvodci,
045	ROM	003	017	cestu k pokoji však neznají,
045	ROM	003	018	ani úctu před Bohem.“
045	ROM	003	019	Víme však, že ustanovení zákona jsou závazná pro všechny, kterým byla určena. Každý tu musí uznat, že před Bohem je vinen,
045	ROM	003	020	neboť sebeupřímnější snahou dodržovat zákon si nikdo před Bohem nedobude postavení bezúhonného; zákon naši vinu pouze blíže určuje a usvědčuje nás z ní.
045	ROM	003	021	Dnes však už známe jinou cestu k věčnému životu než spoléhání se na vlastní dodržování Božích zákonů. Už Mojžíš a proroci o ní mluvili,
045	ROM	003	022	ale teprve Kristem ji Bůh otevřel. On sám, jak odpovídá jeho povaze, rozhodl se dát novou příležitost lidem, kteří svými vinami ztratili podíl na Boží slávě: odevzdat život do všech důsledků Kristu.
045	ROM	003	024	Jaká to milost, že nic jiného není člověku zapotřebí. Kristus – toť svrchovaný důkaz Boží shovívavosti k nám.
045	ROM	003	025	Jeho krev prolitá na popravišti je pečetí smíření Boha se světem. Až dosud Bůh trest za naše viny pouze s nekonečnou trpělivostí odkládal; nyní je však vložil na Ježíše Krista, který pro ně zemřel. A tak jsou nám definitivně odpuštěny; odpuštěny všem, kdo tuto Boží nabídku smíření přijali. Tak Bůh z hříšných dělá opět bezúhonné, aniž sám cokoliv slevuje ze své spravedlnosti.
045	ROM	003	027	Čím se tedy můžeme před Bohem chlubit? Ničím! Skutky? Ty nás nespasí. Jedině víra nás může zachránit.
045	ROM	003	028	Jsem přesvědčen, že nikoliv úzkostlivé dodržování všech přikázání a předpisů, ale pouze víra nás uschopní obstát před Bohem.
045	ROM	003	029	Což je tu Bůh jen pro členy církve? Není snad Bohem všech lidí? To se rozumí, že je!
045	ROM	003	030	Bůh je pouze jeden a bez rozdílu přijímá všechny, kdo se obrátí ke Kristu.
045	ROM	003	031	Neprohlašujeme snad zákon za bezcenný tím, že stavíme víru tak vysoko? Rozhodně ne! Naopak, platnost zákona se tím jen potvrzuje.
045	ROM	004	001	O Abrahamovi je napsáno: „Uvěřil Bohu, a byl proto uznán za dokonalého.“
045	ROM	004	002	Kdyby toho byl dosáhl svými skutky, měl by na co být hrdý.
045	ROM	004	003	On si však nedobyl Božího uznání tím, co dělal, ale jen tím, že Bohu důvěřoval.
045	ROM	004	004	Stejně i David mluví o šťastných lidech, které Bůh považuje za bezúhonné bez jakékoliv vlastní zásluhy:
045	ROM	004	007	„Jak dobře je těm, jimž Bůh odpustil jejich provinění,
045	ROM	004	008	jak šťasten je každý, komu viny nepočítá a na jeho poklesky nehledí!“
045	ROM	004	009	Nuže, platí to snad jen o židech, kteří se podrobili obřadu náboženské obřízky? O Abrahamovi jsem řekl, že byl uznán dokonalým pro svoji víru.
045	ROM	004	010	Kdy se to stalo? Po jeho obřezání na znamení židovství – nebo ještě před ním? Ano, bylo to ještě před tím, než se stal židem.
045	ROM	004	011	Obřízka jako znamení židovství měla jen zpečetit, že ho Bůh uznal za bezúhonného ještě dříve, než toto znamení přijal.
045	ROM	004	012	Tak se stal Abraham nejen praotcem židů, nýbrž i duchovním předchůdcem všech, kdo se vydali cestou víry, jako to učinil on před svým obřezáním.
045	ROM	004	013	Abrahamovi a jeho potomkům zaslíbil Bůh slavnou budoucnost nikoliv na základě poslušnosti zákona, ale pro jejich bezúhonnost, kterou přijali vírou.
045	ROM	004	014	Kdyby tu rozhodoval jen zákon, víra by nebyla k ničemu a Boží sliby Abrahamovi by pozbyly smyslu.
045	ROM	004	015	Zákon je pouze měřítkem provinění – bez zákona by vina neexistovala. Protože Bůh je milostivý, zahrnul do svého slibu nejen zákonité potomky Abrahamovy, ale také všechny ty, které s Abrahamem spojuje stejná víra. Proto nezaložil svůj slib na zákonu, ale na víře. Věříme-li tedy, pak naším společným duchovním otcem je Abraham, jak je o něm napsáno: „Otcem početných národů jsem tě ustanovil.“
045	ROM	004	018	On také uvěřil, ač se to zdálo nemožné, že Bůh mu skutečně dá tak četné potomstvo.
045	ROM	004	019	Nepochyboval o Božím slibu, i když mu bylo bezmála sto let a jeho žena Sára již překročila věk, kdy mohla mít děti.
045	ROM	004	020	Abraham byl přesvědčen, že Bůh nic neslibuje naplano, a to mu stačilo, aby Boha chválil a děkoval mu.
045	ROM	004	022	A právě tuto hlubokou Abrahamovu důvěru ocenil Bůh stejně vysoko jako to nejpříkladnější dodržování požadavků zákona.
045	ROM	004	023	Toto však nebylo zaznamenáno jen kvůli Abrahamovi, ale i pro nás.
045	ROM	004	024	I nás Bůh přijme, když se na něj spolehneme. Vždyť on vzkřísil z mrtvých Ježíše,
045	ROM	004	025	který odpykal trest za naše viny a vstal z hrobu, aby nás změnil do té podoby, v níž bychom před Bohem mohli obstát.
045	ROM	005	001	Poněvadž naše víra v Ježíše Krista má u Boha stejnou hodnotu jako nevinnost, nejsme již Bohu odcizeni.
045	ROM	005	002	Právě Kristus nám umožnil tímto způsobem dosáhnout důstojného postavení u Boha.
045	ROM	005	003	Naše výsada není však jen v této naději, nýbrž i v nesnázích. Víme přece, že když snášíme nesnáze, získáváme vytrvalost,
045	ROM	005	004	vytrvalostí dosahujeme osvědčenost a ta nás opět vede k naději.
045	ROM	005	005	A to není klamná naděje, protože Bůh nám dal svého Ducha a ten v nás probouzí lásku.
045	ROM	005	006	Mějme na paměti, že za nás Kristus umíral v době, kdy jsme si zasloužili Boží odsouzení.
045	ROM	005	007	A to je co říci, protože i za nejušlechtilejšího člověka málokdo takovou oběť podstoupí.
045	ROM	005	008	Nám však Bůh dokázal svou lásku právě tím, že Kristus zemřel za nás, třebaže jsme byli špatní.
045	ROM	005	009	Oč více můžeme počítat s jeho milostí teď, kdy jsme Kristovou obětí již očištěni od svých vin!
045	ROM	005	010	Jestliže Kristova smrt smířila nás s Bohem ještě v době, kdy nás dělilo nepřátelství, tím spíše nás Kristův život zachrání před Božím hněvem nyní, kdy jsme již smířeni.
045	ROM	005	011	I Bohem se tedy můžeme chlubit díky Ježíši Kristu, který nás s ním smířil.
045	ROM	005	012	Hřích se v tomto světě usadil prostřednictvím jednoho člověka a stejně i důsledek hříchu – smrt. A protože všichni podlehli hříchu, propadli také všichni smrti.
045	ROM	005	013	Již před vydáním zákona lidé Boha neposlouchali, ale nemohli být odsouzeni podle zákona, protože ještě nebyl vydán.
045	ROM	005	014	Ale výsledkem jejich neposlušnosti byla stejně smrt, i když nešlo o stejné provinění jako Adamovo. Ježíš je jakýmsi Adamovým protějškem;
045	ROM	005	015	jeho působnost má pro nás stejně zásadní význam, jenže ve smyslu opačném.
045	ROM	005	016	Tak jako Adamova neposlušnost přivedla k smrti celé množství lidí, tak dar Boží milosti prostřednictvím Ježíše Krista ruší všechna provinění bez ohledu na jejich množství.
045	ROM	005	017	A jako vinou jediného člověka ovládla smrt celý svět, tím spíš budou prostřednictvím Ježíše Krista vládnout ti, kterým on jediný vydobyl milost a bezhříšnost.
045	ROM	005	018	Shrnuto: Jako pro neposlušnost jednoho byli všichni lidé odsouzeni, tak zase poslušnost jednoho přinesla celému lidstvu odpuštění znamenající život.
045	ROM	005	020	Zákon ovšem přispěl k tomu, že přestupků jen přibylo. Čím větší však odpadnutí od Boha, tím většího významu nabývá jeho milost.
045	ROM	005	021	Odpadnutí od Božího zákona přineslo člověku smrt. Bůh však nabídl člověku milost, tedy dokonalost získanou prostřednictvím Ježíše Krista, která mu opět vrací život.
045	ROM	006	001	Co z toho plyne pro nás? Že máme setrvávat v hříchu, abychom mu dali příležitost udělit nám ještě větší milost?
045	ROM	006	002	Ovšemže ne! Náš dřívější bezbožný život přece již zanikl, jak by mohl ještě pokračovat?
045	ROM	006	003	Kdo se bytostně spojil s Kristem, má účast jak na jeho životě, tak hlavně na jeho smrti,
045	ROM	006	004	jak vyznáváme ponořením do vody při křtu; vždyť je to výraz definitivního rozchodu s dřívějším životem. Současně však jako za Kristovou smrtí následovalo vzkříšení – je to počátek úplně nového života, nové existence.
045	ROM	006	006	Víme přece, že naše dřívější „já“ bylo ukřižováno s Kristem. Aby se vymanilo z nadvlády zla, muselo zemřít, protože jen mrtvý je mimo jeho dosah.
045	ROM	006	008	Když jsme tedy své „já“ nechali s Kristem zemřít, musí teď být na nás vidět, že žijeme docela jiný život.
045	ROM	006	010	Kristus zemřel proto, aby jednou provždy zničil zlo, jímž člověk dává smrti právo nad sebou. Když potom vstal z mrtvých, je už smrt proti němu bezmocná, na jeho život má nárok pouze Bůh.
045	ROM	006	011	I vy tedy – jestliže jste zemřeli hříchu a jste spojeni s Ježíšem Kristem – se zlem teď nemáte nic společného a váš život patří jedině Bohu.
045	ROM	006	012	Zlo už nesmí nabýt vrchu ve vašem jednání.
045	ROM	006	013	Nestůjte znovu v jeho službách, ale dejte se plně k dispozici Bohu, aby vás mohl užívat jako své nástroje v šíření dobra.
045	ROM	006	014	Ne už zákon, nýbrž Boží slitování nás zavazuje k dokonalému životu!
045	ROM	006	015	To ovšem neznamená, že bychom si nyní mohli dovolit cokoliv.
045	ROM	006	016	Komu se totiž dáváme do služeb, tomu jsme zavázáni poslušností. Povolíme-li zlu, stane se naším pánem a to vede ke smrti; anebo budeme poslouchat Boha – a pak budeme žít bezhříšně.
045	ROM	006	017	Bohu díky za to, že vy jste byli vysvobozeni z nevolnictví zla, když jste se přiklonili ke Kristovu učení a rozhodli se žít bezúhonně.
045	ROM	006	019	Přiblížím vám to ještě jinak: kdysi jste své tělo propůjčovali pochybným požitkům a nevázaným zábavám, takže jste žili nezřízeně. Teď se tedy celou svou osobností oddávejte novému bezúhonnému životu, který by nehyzdila žádná skvrna.
045	ROM	006	020	Dokud jste se řídili svými choutkami, byly vám nějaké mravní požadavky docela lhostejné.
045	ROM	006	021	Teď se za to stydíte, a co jste z toho měli tenkrát? Stejně to vše končí smrtí.
045	ROM	006	022	Teď jste však vůči zlu svobodni a dali jste se do Božích služeb. A co z toho máte? Život bez poskvrny už v přítomnosti a život věčný před sebou.
045	ROM	006	023	Hřích dává svou odplatu – smrt; Bůh dává jako projev své milosti věčný život. Získáváme ho prostřednictvím našeho Pána, Ježíše Krista.
045	ROM	007	001	Milí, bratři, vy se přece dobře vyznáte v zákoně, a tak víte, že se vztahuje pouze na živého člověka.
045	ROM	007	002	Podle zákona je například žena vázána věrností svému muži jen potud, dokud její muž žije.
045	ROM	007	003	Jestliže však manžel zemřel, závazek tím pro ženu skončil; když se tedy provdá za jiného, nikdo ji nemůže obžalovat z mnohomužství.
045	ROM	007	004	Tak i vaše podřízenost zákonu Kristovou smrtí skončila a vy teď náležíte jinému Pánu, totiž vzkříšenému Kristu, aby z vás měl užitek Bůh.
045	ROM	007	005	Dokud jsme si žili po svém, ovládal nás hlad po zakázaném ovoci, touha po tom, co zákon zakazuje; tím jsme si vysloužili smrt.
045	ROM	007	006	Když jsme však s Kristem obrazně zemřeli, unikli jsme moci zákona. Nad naším nynějším životem už není nejvyšší autoritou mrtvá litera zákona, nýbrž Duch živého Krista.
045	ROM	007	007	Tím však nechceme říci, že zákon není dobrý. Vždyť právě zákon nám říká, co je hřích. Kdyby zákon nezakazoval touhu po cizím vlastnictví, ani bych nevěděl, že je to něco špatného.
045	ROM	007	008	Na druhé straně však zákon také ukazuje, že existuje i zakázané ovoce, když říká: Nepožádáš. Tím podněcuje k silnější touze po zakázaném ovoci. A tak vidíme, že kdyby tu nebyl zákon, nebyl by tu ani hřích.
045	ROM	007	009	Příchodem zákona do mého života hřích začal existovat
045	ROM	007	010	a s hříchem přišla smrt. A tak se ukázalo, že Boží příkaz, který měl můj život chránit, způsobil vlastně jeho zkázu. Jakmile jsem chtěl jednat nezávisle na Bohu, byl ortel smrti zpečetěn.
045	ROM	007	012	Nuže, byla to tedy ta dobrá a správná Boží přikázání, která zapříčinila moji smrt? Nikoliv ona, nýbrž neposlušnost, pýcha mého „já“ přivolala na mou hlavu prostřednictvím dobrých přikázání rozsudek smrti a tím se odhalila jako skutečný nepřítel života.
045	ROM	007	014	Zákon, jak víme, pochází od Boha. My jsme však slabí lidé, jako otroci prodaní hříchu.
045	ROM	007	015	I když víme, co je dobré a správné, a chceme se tím řídit, vyzní naše snaha často v pravý opak.
045	ROM	007	016	Třebaže dobrou vůli máme, neumíme ji proměnit v čin.
045	ROM	007	017	Jako by v nás jednal kdosi jiný proti našemu lepšímu přesvědčení, takže Boží vůli neustále přestupujeme, ačkoliv ji rozumem schvalujeme. Čemu to nasvědčuje?
045	ROM	007	018	Ukazuje to, že uvnitř jsme ovládáni zákonem zla, který i naše nejlepší úmysly dovede převrátit ve špatné jednání. Na jedné straně tedy rozumem chceme sloužit Bohu a dobru, na druhé straně neustále podléháme zlu.
045	ROM	007	024	Jak ubozí jsme my lidé! Což neexistuje vysvobození z tohoto nešťastného otroctví?
045	ROM	007	025	Díky Bohu existuje. Je tu cesta, kterou nám otevřel Ježíš Kristus.
045	ROM	008	001	My, kdo jsme spojeni s Kristem, nemusíme se již obávat žádného odsouzení k smrti.
045	ROM	008	002	Vždyť způsob života, jak jej při nás uskutečňuje oživující Duch skrze naše spojení s Kristem, nás vymanil ze zákonitosti hříchu a ze smrti. Zákon nás sice mohl před zlem varovat, ale nemohl nás před ním uchránit.
045	ROM	008	003	Proto Bůh poslal svého Syna Ježíše Krista, aby se stal člověkem a byl pokoušen k neposlušnosti. Takto odsoudil hřích tam, kde nejvíce působí, tedy v lidské přirozenosti.
045	ROM	008	004	Tak můžeme i my Ježíšovou zásluhou splnit požadavky zákona, když nepodléháme tomu, co chce tělo, ale jsme vedeni Duchem.
045	ROM	008	005	Jestliže někdo žije podle své přirozenosti, je ovládán sobeckými touhami. Žije-li však v někom Boží Duch, je jím také usměrňován.
045	ROM	008	006	Vlastní touhy vedou ke smrti. Duch Boží však dává život a pokoj. Ti první nemají Boha příliš v lásce, protože je jim nepříjemný a jeho zákony nepřijatelné. Takoví se Bohu ovšem nemohou líbit.
045	ROM	008	009	Ale vy, jestliže Boží Duch ve vás působí, jste jím vedeni k docela jinému životu.
045	ROM	008	010	Patříte-li opravdu Kristu, nemůže to být jinak. Z vlivu zla se vaše tělo vyprostilo Kristovou zásluhou; jeho bezúhonnost vám teď zprostředkovává život, vyvěrající z jeho Ducha.
045	ROM	008	011	A tento Duch, jenž vzkřísil z mrtvých Ježíše Krista, vzkřísí i vaše smrtelné tělo, pokud jej v sobě necháte sílit a vládnout.
045	ROM	008	012	Ano, bratři, teď už nejsme podřízeni tomu, k čemu nás dříve naše přirozenost samozřejmě vedla.
045	ROM	008	013	Kdo totiž sám sobě ve všem vyhoví, ten sám sebe zničí. Kdo však s Boží pomocí vítězí nad svými slabostmi, ten získá nepomíjející život.
045	ROM	008	014	Kdo se dá vést Božím Duchem, smí se právem pokládat za Božího syna a dceru.
045	ROM	008	015	Bůh nám daroval postavení vlastních dětí, které se k němu smějí obracet jako k milujícímu Otci a jimž patří všechno, co patří jemu. Duch svatý nás o tom ujišťuje.
045	ROM	008	018	Stejnou slávu, jakou obdařil Krista, jednou přizná i nám, budeme-li ochotni podstoupit i stejné utrpení. Jsem plně přesvědčen, že všechno pozemské trápení neznamená nic proti slávě, která nás nakonec čeká.
045	ROM	008	019	Vždyť celá příroda dychtivě očekává, kdy se objeví Boží synové v plné slávě.
045	ROM	008	020	Hříchem se porušilo všechno stvořené; přesto však zde zůstává naděje na vysvobození všeho tvorstva. Svým věrným dá Bůh svobodu a slávu a ostatnímu stvoření vrátí neporušenost.
045	ROM	008	022	Jen se podívejte, jak nyní celá příroda úpí a sténá jako v porodních bolestech!
045	ROM	008	023	A dokonce i my křesťané, kterým Bůh jako příslib nového života dal svého Ducha, toužebně vyhlížíme viditelný důkaz,
045	ROM	008	024	že jsme byli přijati mezi Boží děti, které zachrání k věčnému životu; touto nadějí jsme naplněni. Těšíme se na to, co brzy uvidíme.
045	ROM	008	025	Čekáme trpělivě, neboť mít naději znamená čekat, i když ještě není nic vidět.
045	ROM	008	026	My sami jsme slabí a často ani nenacházíme slova k modlitbě. Ale Duch Boží nám přichází na pomoc a úpěnlivě volá za nás slovy, která se vymykají našemu jazyku.
045	ROM	008	027	A Bůh, který vidí do nejhlubších záhybů lidského srdce, přímluvná volání Ducha přijímá a dobře mu rozumí.
045	ROM	008	028	Víme, že vše nakonec slouží k prospěchu těch, kteří Boha milují. Ti jsou podle jeho vůle povoláni, aby získali podobu Božího Syna. Mají se stát jeho rodinou a Ježíš bude nejpřednější. Proč jsou k tomu povoláni?
045	ROM	008	030	Protože je Bůh před věky důvěrně poznal a k tomu vyvolil. Tento cíl dosáhnou, protože je ospravedlní a oslaví.
045	ROM	008	031	Co z toho plyne? Je-li Bůh s námi, kdo nás může ohrozit?
045	ROM	008	032	Když neváhal vzdát se kvůli nám svého vlastního Syna, co by pro nás ještě neudělal?
045	ROM	008	033	Kdo se odváží být naším žalobcem před Božím soudem, když soudcem je ten, kdo nás sám ospravedlnil?
045	ROM	008	034	Kdo nás odsoudí, když naším obhájcem je sám Ježíš Kristus?
045	ROM	008	035	Kdo nás odloučí od jeho lásky? Snad těžkosti nebo strach, pronásledování či hlad, nebezpečí života nebo sama smrt? To vše se nám může přihodit.
045	ROM	008	036	Vždyť už dávný žalmista napsal: „Každou chvíli vedou někoho z nás na smrt kvůli tobě, mají nás za ovce, určené na porážku.“
045	ROM	008	037	Ale s jeho pomocí máme vítězství zajištěno. Vždyť si nás zamiloval!
045	ROM	008	038	A já jsem přesvědčen, že ani smrt, ani život, ani andělé, ani vládci, nic z toho, co se děje nebo teprve má přijít, ani moci světské ani duchovní a vůbec nic z toho, co vyšlo z rukou Stvořitele, nemůže nás odloučit od Boží lásky. Vždyť jsme ji poznali v Ježíši Kristu, když za nás umíral.
045	ROM	009	001	Ach, Izraeli! Ach, můj národe! Kéž bys i ty našel cestu ke Kristu! Trápím se a naříkám pro tebe dnem i nocí.
045	ROM	009	003	Život bych za tebe dal, kdyby tě to mohlo zachránit. Kristus ví, že nepřeháním, Božímu Duchu nelze nic předstírat. Tolik jsi toho od Boha dostal, a přesto nechceš poslouchat!
045	ROM	009	004	Za vlastní děti vás přijal, slavně vás vedl dějinami k ještě slavnější budoucnosti, dal vám své zákony, abyste v životě nemuseli tápat, naučil vás, jak ho máte uctívat, dal vám úžasné sliby,
045	ROM	009	005	slavné vůdce jste měli mezi praotci a nejslavnější – Kristus, věčný Bůh a Vládce – se jako člověk také narodil z vaší krve. A toho jste se zřekli!
045	ROM	009	006	Boží slovo však platit nepřestalo: Izraelci nejsou všichni, kdo odvozují svůj rodokmen od Abrahama nebo Jákoba – Izraele. I když jsou to potomci Abrahamovi, měl Bůh na mysli pouze Izáka, když Sáře sliboval syna. To znamená, že ne všichni z Abrahama jsou Božími dětmi, ale jenom ti, kteří se narodili na základě Božího slibu.
045	ROM	009	010	Také o synech, které měl Izák se svou ženou Rebekou,
045	ROM	009	011	rozhodl Bůh ještě před jejich narozením. Oznámil, že starší z nich bude sloužit mladšímu. Když tak Bůh určil jejich vzájemné postavení ještě před tím, než se o to mohli osobně nějak zasloužit, zdůraznil tím, že má právo rozhodovat o lidech naprosto svobodně,
045	ROM	009	012	bez ohledu na jejich záslužné skutky. Proto mohl také říci, jak stojí jinde v Bibli: „Dal jsem přednost Jákobovi před Ezauem.“
045	ROM	009	014	Můžeme z toho usuzovat, že je Bůh nespravedlivý? Naprosto ne!
045	ROM	009	015	Mojžíšovi přece řekl: „Projevím svou přízeň komu chci a slituji se nad kým chci.“
045	ROM	009	016	Nikomu tím není povinen, nikdo na to nemá nárok. Je to jen jeho milost, když to učiní. Faraónovi, jak sám říká, propůjčil jeho postavení proto, aby na něm ukázal svou moc a aby rozšířil svůj věhlas po celé zemi. Tak tedy žádným sebevětším úsilím, nýbrž z pouhé Boží milosti jsou lidé to, co jsou.
045	ROM	009	019	Možná někdo namítne: Proč nám tedy Bůh ještě pořád něco vytýká, když se nic nemůže dít proti jeho vůli?
045	ROM	009	020	Ale člověče, kdo ty vlastně jsi, že si troufáš přít se s Bohem? Říká snad výrobek svému tvůrci: Proč jsi mne udělal zrovna takhle?
045	ROM	009	021	Copak se hrnčíř ptá hlíny, zda z ní má udělat vázu nebo mísu?
045	ROM	009	022	Nemohl i Bůh ukázat nejen svou pravomoc trestat, ale i svou shovívavost s lidmi zralými k potrestání?
045	ROM	009	023	Nemá právo projevit svou dobrotu k lidem, které zahrnul milosrdenstvím a určil pro věčnou slávu?
045	ROM	009	024	Podobně povolal i nás, a to nejen židy nebo členy církve, ale i jiné,
045	ROM	009	025	jak naznačuje prorok Ozeáš: „Nazvu svým lidem ty, k nimž jsem se nechtěl znát, vyhnané zase zavolám nazpět.
045	ROM	009	026	Kdo předtím slyšeli mé slovo odsouzení, budou ujištěni, že je přijímám za své syny.“
045	ROM	009	027	O Izraeli říká Izajáš: „Kdyby jich bylo jak mořského písku, jen hrstka se jich zachrání.
045	ROM	009	028	Bez odkladu a do písmene splní Bůh své slovo na zemi.“
045	ROM	009	029	A už dříve předvídá: „Kdyby nebyl nebeský vládce ten zbytek lidu nezachoval, byli bychom jak Sodoma zpustli a Gomoře se podobali.“
045	ROM	009	030	Co tu vidíme? Že ti, kdo k izraelskému náboženství nepatřili a o bezúhonnost před Bohem nijak neusilovali, ti ji dosáhli na základě víry.
045	ROM	009	031	A ti, kdo spoléhali na svou příslušnost k vyvoleným a na plnění náboženských předpisů, vyšli naprázdno.
045	ROM	009	032	Proč to? Protože se domnívali, že si Boha nakloní okázalou zbožností místo upřímnou vírou. Na tom ztroskotali,
045	ROM	009	033	zcela podle slov Izajášových: „Hle, na Sijón kladu kámen úrazu, o něj se mnohý z vás rozbije. Kdo se mne však vírou uchopí, ten žádnou škodu neutrpí.“
045	ROM	010	001	Bratři, denně prosím Boha za Izraelce, aby si uvědomili svůj omyl.
045	ROM	010	002	Musí se jim přiznat, že o Boží přízeň horlivě usilují, ale mají klapky na očích.
045	ROM	010	003	Nepochopili ospravedlnění v tom způsobu, jak je nabízí Bůh, a proto je odmítají a chtějí si je vydobýt sami.
045	ROM	010	004	Zákon je měl přece přivést ke Kristu, který je vrcholem a dává bezúhonnost tomu, kdo věří.
045	ROM	010	005	Mojžíš řekl, že člověk získá život plněním zákona; říkejme tomu ospravedlnění cestou zákona.
045	ROM	010	006	Ospravedlnění cestou víry je však něco jiného. Klíč k životu není třeba hledat v nadpozemských výšinách,
045	ROM	010	007	ani pracně dobývat z hlubin země. Vše potřebné již za nás udělal Kristus.
045	ROM	010	008	Každý člověk má ten klíč na dosah, má ho ve svém srdci: je to víra, kterou hlásáme.
045	ROM	010	009	Jestliže tedy Krista vyznáváš jako Pána a opravdu věříš, že jej Bůh vzkřísil z mrtvých, jsi zachráněn.
045	ROM	010	010	Kdo věří, ten je před Bohem spravedlivý a jako takový, hlásí-li se k tomu veřejně, je u něho v milosti.
045	ROM	010	011	Bible přece říká: Kdo mu uvěří, nebude zklamán.
045	ROM	010	012	A v tom není rozdíl mezi židem a jinověrcem. Všichni mají jednoho a téhož Pána a ten je stejně štědrý ke všem, kdo se k němu obracejí.
045	ROM	010	013	Je přece psáno, že každý, kdo ho bude vzývat, bude zachráněn. Každý!
045	ROM	010	014	Vzývat ho může ovšem jen ten, kdo v něj uvěřil: uvěřil jen ten, kdo o něm slyšel; slyší jen tehdy, když bude někdo mluvit;
045	ROM	010	015	a mluvit o něm – k tomu právě Bůh posílá nás. Vždyť víte, co je psáno v Písmu: „Vždy vítán je, kdo dobrou zprávu nese!“
045	ROM	010	016	Skutečnost je ovšem taková, že ne všichni tu zprávu uvítali. Vždyť už Izajáš si stěžuje: „Pane, kdo uvěřil tomu, co jsme hlásali?“
045	ROM	010	017	Věříme-li my, je to proto, že jsme Kristovo poselství přijali.
045	ROM	010	018	Pokládám však otázku: Což snad Izraelci neslyšeli stejné poselství? Jistě slyšeli.
045	ROM	010	019	Nepochopili je snad? ptám se dál. Už Mojžíš říkal: „Budete jednou žárlit na ty, kterými pohrdáte, a hněvat se na ně, národe nechápavý!“
045	ROM	010	020	A Izajášovými ústy říká Bůh: „Dal jsem se nalézt těm, kdo mne nehledali, a poznat jsem se dal těm, kdo se o mne nestarali.“
045	ROM	010	021	O Izraelcích však mluví jako o lidu neposlušném a vzpurném.
045	ROM	011	001	Ptám se tedy: Zavrhl snad Bůh svůj národ? Rozhodně ne! Vždyť já jsem také židovské národnosti, potomek Abrahamův z větve Benjamínovy.
045	ROM	011	002	Bůh nezavrhl svůj lid, který si předtím vybral. V Bibli se dočteme, že už Elijáš si Bohu na svůj národ stěžoval:
045	ROM	011	003	„Pane, tvé proroky povraždili, tvé oltáře rozbořili. Už jen já jsem zůstal při tobě a také mně o život ukládají.“
045	ROM	011	004	A co mu na to odpovídá Bůh? „Sedm tisíc věrných – kromě tebe – se bohům cizím ještě neklaní!“
045	ROM	011	005	Stejně tak dnes je tu takový zbytek věrných. Bůh je ovšem nevyvolil pro jejich zásluhy, nýbrž ze své milosti.
045	ROM	011	006	Tak tedy: o co se tolik snažili Izraelci, toho – kromě těch vyvolených – nedosáhli.
045	ROM	011	008	Bůh je ranil slepotou, takže mají oči – a přesto nevidí, mají uši – a přesto neslyší, slepí a hluší jsou až dodnes.
045	ROM	011	009	A David říká v jednom svém žalmu: „Jejich blahobyt ať je jim osidlem a kamenem úrazu.
045	ROM	011	010	Zatmi jim zrak, ať nevidí a pod břemenem stále se hrbí.“
045	ROM	011	011	Ptám se tedy: Je snad smyslem jejich klopýtnutí, aby padli nadobro? V žádném případě!
045	ROM	011	012	Jejich pád však umožnil záchranu pohanů, a to má probudit u židů zdravou žárlivost. Oč větším požehnáním pro svět bude návrat Izraele k Bohu, když jeho úpadek znamenal už takové dobrodiní!
045	ROM	011	013	Proto vám, bývalým pohanům, sloužím tak horlivě,
045	ROM	011	014	abych vyvolal žárlivost u svých soukmenovců a alespoň některé tak zachránil.
045	ROM	011	015	To, že se ocitli v nepřátelském táboře, přineslo světu smíření s Bohem. A což teprve, až je Bůh znovu přijme! To bude přímo vzkříšení z mrtvých!
045	ROM	011	016	Co vyrostlo ze svatých kořenů, je rovněž svaté.
045	ROM	011	017	Jestli byly některé větve ze svatého stromu ulomeny a vy, jako plané větve, naroubováni na jejich místo,
045	ROM	011	018	nevypínejte se nad větve původní. Nezapomeňte, že kořen nese vás a ne naopak!
045	ROM	011	019	Říkáš: „Byly přece ulámány, abych já mohl zaujmout jejich místo.“
045	ROM	011	020	Máš pravdu, byly ulámány kvůli své nevěře a ty rosteš na jejich místě díky své víře. To však měj za důvod spíš k pokoře než k domýšlivosti.
045	ROM	011	021	Když Bůh neušetřil větve původní, tím spíš by neušetřil tebe.
045	ROM	011	022	Máš v tom vidět důkaz jeho přísnosti, ale zároveň i dobroty: přísnosti k odpadlým a dobroty k tobě – pokud ovšem zůstaneš věrný. Jinak odřízne i tebe.
045	ROM	011	023	A stejně i židé, vrátí-li se k Bohu, budou naroubováni zase zpět. Bude to tím snadnější, že Bůh je vlastně jen vrátí na jejich původní místo. Nemělo by vám zůstat tajemstvím, bratři, jaké úmysly má Bůh s Izraelem,
045	ROM	011	025	a nechci vás ponechat jen vašim představám. Část židů zůstane od Boha odvrácena tak dlouho, dokud počet povolaných z ostatních národů nebude dovršen. Když se to stane,
045	ROM	011	026	otevře se cesta všemu Izraeli a nalezne spasení, jak píše Izajáš: „Z Jeruzaléma přijde vysvoboditel a všechnu bezbožnost z národa vymýtí.
045	ROM	011	027	Já, Bůh, s nimi učiním smlouvu, že všechny jejich viny zahladím.“
045	ROM	011	028	Jak se tedy máte na židy dívat? Nepřijali Pána Ježíše Krista, a proto je můžete pokládat za Boží odpůrce; přitom však nezapomínejte, že vás jejich vzdor přivedl k Božímu milosrdenství. Bůh je však stále miluje, protože jsou dětmi svých předků, které on vyvolil.
045	ROM	011	029	Když Bůh něco daruje, nebere to zpět; když někoho povolá, sám to neruší.
045	ROM	011	030	Vy jste kdysi Boha odmítali, ale teď se vám dostalo Božího milosrdenství, když ho židé odmítli.
045	ROM	011	031	V podobné situaci jsou teď oni. Staví se odmítavě k milosti, která byla udělena vám právě proto, aby ji nakonec mohli dostat i oni.
045	ROM	011	032	Tak se všichni nerozdílně stali svou neposlušností stejně závislými na Boží milosti, jak Bůh chtěl.
045	ROM	011	033	Jak nesmírné je Boží bohatství, jak hluboká jeho moudrost a poznání. Jak nevyzpytatelná jeho rozhodnutí a nepředvídatelné jeho jednání!
045	ROM	011	034	Kdo může pochopit Boží myšlení, kdo byl kdy jeho poradcem?
045	ROM	011	035	Kdo mu kdy dal něco ze svého, aby mu to on musel vrátit?
045	ROM	011	036	Vždyť z Boha vše pochází, díky jemu a pro něho vše trvá. Jemu sláva na věky!
045	ROM	012	001	Když nám Bůh tak mnoha způsoby projevuje své milosrdenství, dejte mu i vy sami sebe plně k službám. Taková oběť je mu nejmilejší, tím ho nejlépe můžeme uctít.
045	ROM	012	002	Přestaňte napodobovat zvyky a způsoby ostatního světa a změňte celé svoje smýšlení, abyste byli schopni rozeznat, co je v souladu s Boží vůlí, co je tedy správné, dokonalé a jemu milé.
045	ROM	012	003	Jako Boží vyslanec vám kladu na srdce: nikdo ať si o sobě nemyslí víc, než odpovídá jeho víře.
045	ROM	012	004	Tělo se skládá z mnoha orgánů a každý v něm má jinou funkci.
045	ROM	012	005	Také my všichni tvoříme s Kristem jedno tělo, ale jako jeho jednotlivé orgány máme různé úkoly podle schopností, jimiž nás Bůh obdaroval.
045	ROM	012	006	Komu Bůh svěřil poselství, ať ho zvěstuje v souladu s vírou.
045	ROM	012	007	Kdo je nadán k službě, ať slouží.
045	ROM	012	008	Kdo má schopnost vyučovat, ať se věnuje vyučování. Kdo umí povzbuzovat, ať povzbuzuje. Kdo rozdává, ať přitom neskrblí. Kdo stojí v čele, ať je horlivý. Kdo slouží trpícím, ať to dělá s radostí.
045	ROM	012	009	V lásce nemá místo přetvářka. Ke zlu mějte odpor, dobro milujte.
045	ROM	012	010	Mějte se rádi jako bratři, překonávejte se ve vzájemné úctě.
045	ROM	012	011	V horlivosti nepodléhejte únavě, ale služte Pánu v duchovním zápalu.
045	ROM	012	012	Z naděje se radujte, v soužení buďte trpěliví, v modlitbách vytrvalí.
045	ROM	012	013	Podporujte spolubratry v nouzi, buďte pohostinní.
045	ROM	012	014	Svým nepřátelům přejte jen dobré a neživte v sobě nenávist.
045	ROM	012	015	Radujte se s radujícími, plačte s plačícími.
045	ROM	012	016	Žijte spolu v souladu. Nechtějte dosáhnout závratných úspěchů, spíš buďte svědomití v drobných úkolech. Nepokládejte sami sebe za nejmoudřejší a nejchytřejší.
045	ROM	012	017	Zlo nikdy neoplácejte zlem, ale usilujte o dobro pro všechny.
045	ROM	012	018	Pokud bude záležet na vás, udržujte dobré vztahy se všemi lidmi.
045	ROM	012	019	Nezjednávejte si spravedlnost sami, moji drazí, přenechte odplatu Bohu, neboť v Bibli čteme: „Mně patří odveta, já odplatím, praví Pán.“
045	ROM	012	020	Pro vás však platí: když má nepřítel hlad, dejte mu najíst, když má žízeň, dejte mu napít. Tím dosáhnete toho, že se za své jednání zastydí.
045	ROM	012	021	Nenechte se strhnout ke zlému, ale přemáhejte zlo dobrem.
045	ROM	013	001	Každý se má podřídit pozemské vládě, neboť vládní moc má svůj původ od Boha.
045	ROM	013	002	Kdo se staví proti ní, staví se proti řádu, který Bůh ustanovil, a přivolává na sebe trest.
045	ROM	013	003	Vláda tu není od toho, aby naháněla strach za dobré jednání, nýbrž za špatné. Jednej v souladu se zákony a nemusíš se jí bát.
045	ROM	013	004	Jejím úkolem od Boha je sloužit občanům k dobru. Kdo ovšem páchá zlo, má se proč bát; ne nadarmo má vláda také meč. I to je jejím posláním od Boha, aby trestala zlo.
045	ROM	013	005	Proto je nutno vládu respektovat nejen ze strachu před trestem; to je i věc svědomí.
045	ROM	013	006	Ze stejného důvodu například platíme daně. Stát je vybírá v zájmu veřejného blaha a také výběrčí svým způsobem slouží všem, když plní tento svěřený úkol.
045	ROM	013	007	Dávejte tedy každému, co mu náleží: Komu daň – tomu daň, komu clo – tomu clo, komu úcta – tomu úcta, komu čest – tomu čest.
045	ROM	013	008	Nedělejte si dluhy. Jediný dluh nikdy nesplatíte: vzájemnou lásku mezi vámi. Kdo druhé lidi miluje, ten plní zákon.
045	ROM	013	009	Vždyť všechna ta přikázání jako „nebudeš cizoložit, zabíjet, krást, toužit po cizím vlastnictví“ a kterákoliv jiná jsou zahrnuta v tomto jediném: Miluj svého bližního jako sám sebe.
045	ROM	013	010	Láska neumí ublížit, proto láska je naplněním zákona.
045	ROM	013	011	Mějte to vše na paměti tím spíše, že víte, v jak kritické době žijeme. Přišel už čas probrat se z netečnosti. Očekávané vysvobození se blíží.
045	ROM	013	012	Noc se chýlí ke konci, den je přede dveřmi. Nechme tedy všeho, co patří do říše tmy, jako jsou pitky a nevázané zábavy, nemravnosti a bezuzdnosti, sváry a závist a připravujme se vstříc světlu.
045	ROM	013	014	Všechno vaše jednání ať určuje Ježíš Kristus. Nevěnujte příliš pozornosti tělu, abyste se nestali otroky jeho potřeb.
045	ROM	014	001	Lidi, kteří mají příliš úzkostlivou víru, přijímejte mezi sebe, ale ne proto, abyste kritizovali a vyvraceli jejich názory.
045	ROM	014	002	Jeden je přesvědčený, že je nutno dodržovat celou řadu náboženských zákazů a příkazů, například nejí jídla, která pokládá za nečistá.
045	ROM	014	003	Jiný naopak věří, že na tom tolik nezáleží, že může jíst všechno. Kdo jí všechno, ať se nedívá spatra na toho, kdo třeba nejí vůbec maso. A kdo nepožívá maso, ať nekritizuje toho, kdo ho jí bez zábran: vždyť také on byl přijat Bohem.
045	ROM	014	004	Jakým právem chceš odsuzovat toho, jehož pánem nejsi ty, ale Bůh? Je jen Boží záležitostí, zda člověk stojí nebo padá – a i v pádu ho Bůh dokáže zadržet.
045	ROM	014	005	Někdo zase činí rozdíl mezi dny v týdnu, zatímco pro jiného je den jako den. Důležité je, aby v těchto věcech každý jednal podle svého přesvědčení a s touhou oslavit Boha.
045	ROM	014	007	Vždyť nikdo z nás nežije ani neumírá jen pro sebe.
045	ROM	014	009	Proto Kristus zemřel a zase vstal, aby si podmanil vše živé i mrtvé. Tak tedy v životě i ve smrti náležíme jemu.
045	ROM	014	010	Proč tedy odsuzovat bratra a pohrdat jím? Všichni se přece budeme muset postavit před Boží soud.
045	ROM	014	011	Vždyť je psáno: „Každé koleno přede mnou poklekne, každý jazyk mě bude velebit.“
045	ROM	014	012	Každý sám za sebe bude skládat účty Bohu.
045	ROM	014	013	Nechte už tedy vzájemného kritizování; raději se mějte na pozoru, aby váš bratr neklopýtl a nepadl vaší vinou.
045	ROM	014	014	Vím a jsem o tom plně přesvědčen – tak mi to dal poznat Ježíš, že nic není nečisté samo o sobě. Nečistými se stávají věci jen tomu, kdo je za nečisté považuje. Ale rozhodujícím hlediskem ať je vždy láska. I když nám svědomí v tom či onom nebrání, důležitější je nepohoršit bratra. Co samo o sobě ještě není špatné, může vyvolat špatnou odezvu.
045	ROM	014	017	V Božím království nejde přece o jídlo a pití, ale o spravedlnost, pokoj a radost, jak je dává Duch svatý.
045	ROM	014	018	Kdo v tomto duchu slouží Kristu, líbí se Bohu a váží si ho i lidé.
045	ROM	014	019	Usilujme tedy především o to, co slouží všem k pokoji a ke vzájemnému duchovnímu prospěchu.
045	ROM	014	020	Nepoškozujme Boží dílo kvůli podružnostem a vyhýbejme se všemu, co by mohlo oslabit víru bratra.
045	ROM	014	021	Je lepší odepřít si, co vadí mému bratru, než někoho zranit.
045	ROM	014	022	Své přesvědčení však nezrazujme; Bůh o něm ví. Budeme šťastni a bez výčitek, když uposlechneme hlas svého svědomí. Neřídit se jím a zapřít své přesvědčení je hřích.
045	ROM	015	001	My vyspělejší ve víře jsme povinni snášet nedostatky těch, kdo tak pokročilí nejsou, a nesmíme být na svou úroveň domýšliví.
045	ROM	015	002	Pamatujte především na bližní a na to, co prospívá jim.
045	ROM	015	003	Vždyť ani Kristus nehledal svůj prospěch, ale podle prorockých slov ze žalmu snášel výsměch nepřátel: „Urážky těch, kdo tebe, Bože, tupili, snesly se na moji hlavu.“
045	ROM	015	004	I toto, jako vše v Písmu, bylo napsáno k našemu naučení, abychom získali vytrvalost a čerpali z toho povzbuzení a naději.
045	ROM	015	005	Ať vám tedy Bůh, dárce toho všeho, dá žít navzájem v souladu.
045	ROM	015	006	Tak si to přál Ježíš Kristus, abyste jednomyslně oslavovali Boha, jeho Otce.
045	ROM	015	007	Nechtějte být nějakou uzavřenou společností. Nestraňte se jeden druhého; přijímejte se navzájem, jako nás Kristus přijal do slávy.
045	ROM	015	008	Kristus byl poslán k židům, aby tak Bůh prokázal svou věrnost a splnil sliby, jež dal praotcům.
045	ROM	015	009	Současně přinesl milost i všem ostatním lidem, aby také oni oslavovali Boha. Bible to potvrzuje na mnoha místech. Cituji alespoň některá: „Velebit tě budu mezi pohany a před nevěrci budu chválit tvé jméno.“
045	ROM	015	010	„Pohani, i vy se radujte společně s jeho lidem!“
045	ROM	015	011	„Chvalte Boha ve všech národech, celý svět mu vzdej chválu!“
045	ROM	015	012	„Z kořene Jišajova vyroste výhonek, početných národů stane se vládcem. On bude nadějí pohanů, nadějí vzdálených Bohu.“
045	ROM	015	013	Ať vás Bůh, dárce naděje, naplní pokojem, radostí a důvěrou, abyste s pomocí Ducha svatého naději neztráceli, ale naopak šířili.
045	ROM	015	014	Nepochybuji o tom, moji bratři, že co do vědomostí i schopností jste sami dostatečně na výši, abyste se obešli i bez mých rad.
045	ROM	015	015	Přesto jsem si v tomto dopise dovolil připomenout vám některé věci.
045	ROM	015	016	K tomu mne přece Bůh povolal, abych byl služebníkem Ježíše Krista mezi všemi národy. Plním tedy tento svatý úkol, aby se všichni obrátili k Bohu a pod vedením Ducha svatého se mu cele odevzdali.
045	ROM	015	017	Účast na Božím díle je mou největší chloubou.
045	ROM	015	018	Považuji za přednost, že Kristus mým prostřednictvím probouzí víru v pohanech, mění jejich život a zázračným způsobem je přesvědčuje o své moci. Rozšířil jsem jeho poselství po celém okolí Jeruzaléma a ve všech krajích až po Illyrii.
045	ROM	015	020	Zakládám si na tom, že zvěstuji Krista těm, kteří o něm dosud neslyšeli. Nechci stavět na cizích základech,
045	ROM	015	021	ale řídím se slovy Písma: „Uvidí ho ti, kdo o něm nic nevěděli, a poznají ho ti, kdo o něm nikdy neslyšeli.“
045	ROM	015	022	To byl tedy důvod, který mě dlouho zdržoval od cesty k vám do Říma.
045	ROM	015	023	Ale nyní jsem v této oblasti svou práci dokončil.
045	ROM	015	024	Už několik let se těším, že se u vás zastavím při cestě do Španělska. Doufám, že teď se mi to přání konečně splní a že se s vámi nějakou chvíli potěším, než mne zase vyprovodíte dál.
045	ROM	015	025	Zatím však musím ještě podniknout cestu do Jeruzaléma, abych pomohl tamním křesťanům.
045	ROM	015	026	V Makedonii a Řecku uspořádali totiž sbírku na potřebné bratry v Jeruzalémě.
045	ROM	015	027	Rozhodli se tak, protože jsou Jeruzalémským zavázáni vděčností za užitek z jejich duchovního bohatství.
045	ROM	015	028	Až tedy vyřídím tuto záležitost a vybrané peníze odevzdám, vypravím se do Španělska a cestou se zastavím u vás.
045	ROM	015	029	Už teď cítím, že Kristus našemu setkání určitě požehná.
045	ROM	015	030	Chci vás ještě poprosit, milí bratři, modlete se za mne,
045	ROM	015	031	abych byl ochráněn před nepřátelstvím nevěřících v Judsku a také aby Jeruzalémští mou službu dobře přijali.
045	ROM	015	032	Potom – když mi to dopřeje Bůh – s radostí přijdu k vám, abych mezi vámi trochu pookřál.
045	ROM	015	033	Bůh, dárce pokoje, buď s vámi všemi.
045	ROM	016	001	Doporučuji vám sestru Fébu, obětavou služebnici Kenchrejského křesťanského sboru. Ochotně pomáhala mně i jiným.
045	ROM	016	002	Jestli se na vás obrátí, udělejte pro ni všechno, co budete moci, jak se na křesťany sluší.
045	ROM	016	003	Pozdravujte Prisku a Akvilu, kteří pro mne v Kristových službách riskovali život; nejen já, ale všichni křesťané jsou jim za to dlužníky.
045	ROM	016	005	Také všem věřícím, kteří se u nich scházejí, posílám srdečný pozdrav. Obzvlášť zdravím Epaineta, prvního asijského křesťana,
045	ROM	016	006	a Marii, která tolik pro vás udělala.
045	ROM	016	007	Pozdravujte mé krajany a bývalé spoluvězně Andronika a Junia, vynikající muže mezi apoštoly, kteří se stali křesťany dříve než já.
045	ROM	016	008	Dále pozdravujte Ampliáta, Urbana, Stachyna a Apella. Také všechny od Aristobulů a Narcisů, Herodiona, Tryfainu, Tryfosu a Persidu. A ovšem Rufa a jeho matku – měla mě jako vlastního. A ještě Asynkrita, Flegonta, Herma, Patrobu, Hermeu a ostatní tamější bratry, Filologa, Julii, Nerea a jeho sestru, Olympa a všechny křesťany u nich. Pozdravte je ode mne bratrským polibkem. Taky ode všech křesťanských sborů a skupin vyřizuji pozdravy.
045	ROM	016	017	Jedno bych vám ještě rád položil na srdce: dejte si pozor na ty, kdo vyvolávají spory a svádějí vás z cesty, kterou jste nastoupili.
045	ROM	016	018	Takoví kážou ne proto, aby sloužili Kristu, ale pro svůj vlastní prospěch. Vyhýbejte se jim. Bezelstného člověka snadno zmatou líbivými řečmi.
045	ROM	016	019	O vaší víře všude slyším jen to nejlepší a mám z toho radost. Přeji vám moudrost v konání dobra a zlo ať se vás ani nedotkne.
045	ROM	016	020	Bůh, dárce pokoje, už brzo rozdrtí satana u vašich nohou. Náš Pán Ježíš Kristus ať vás obdaří svou milostí.
045	ROM	016	021	Pozdravuje vás můj spolupracovník Timoteus a přátelé Lucius, Jáson a Sozipater.
045	ROM	016	022	I já, písař tohoto listu, Tercius, připojuji svůj pozdrav.
045	ROM	016	023	Také Gaius, náš hostitel, vás pozdravuje a rovněž vás zdraví správce městské pokladny Erastus a bratr Kvartus.
045	ROM	016	025	Bůh vám může dát schopnost žít podle slov, která jsem vám zvěstoval. Byly vám zjeveny jeho dávné plány, dlouho skryté,
045	ROM	016	026	ale nyní objasněné proroctvími, abyste je vírou poslušně přijali a podle nich žili.
045	ROM	016	027	Nade vše moudrému Bohu věčná sláva za Ježíše Krista. Váš Pavel
#
# BOOK	046	1CO	1 Corinthians	1 Korintským
046	1CO	001	001	Milí přátelé a drazí bratři, srdečně vás zdravím a zároveň i od Sosthena vyřizuji přání Boží milosti a pokoje – nejen vám v Korintu, ale i všem, kteří se kdekoliv hlásí ke Kristovu jménu.
046	1CO	001	004	Stále znovu musím děkovat Bohu, když vidím, jaké cenné hodnoty zplodilo mezi vámi svědectví o Ježíši Kristu.
046	1CO	001	005	Právě tím se potvrdila jeho pravdivost, takže teď víte a znáte všechno, co je třeba.
046	1CO	001	006	Zbývá jen jedno: s touhou vyhlížet návrat našeho Pána, Ježíše Krista.
046	1CO	001	008	On vám dá také sílu vydržet až do konce, takže se toho dne určitě dočkáte bez úhony.
046	1CO	001	009	Vždyť ke společenství s Kristem nás povolal přece sám Bůh – můžeme snad mít lepší záruku?
046	1CO	001	010	Doslechl jsem se, milí bratři, že vaše obec není jednotná a že se dělíte na skupiny, které se mezi sebou hádají.
046	1CO	001	012	Jedni prý vynášíte Pavla, jiní držíte s Petrem, jiní se hlásí k Apollovi a jiní zase ke Kristu. Proto vás jménem našeho Pána, Ježíše Krista, napomínám: buďte všichni zajedno a nehádejte se. Smýšlejte a usuzujte stejně;
046	1CO	001	013	Kristus je přece jen jeden. Byl snad za vás ukřižován Pavel? Nebo jsem snad někoho křtil ve svém vlastním jménu?
046	1CO	001	014	Ještě dobře, že jsem kromě Krispa a Gája nikoho z vás nekřtil,
046	1CO	001	015	takže se na můj křest nemůže nikdo odvolávat.
046	1CO	001	016	Vlastně jsem křtil ještě Štěpánovu rodinu, ale jinak už o nikom nevím.
046	1CO	001	017	Kristus mě totiž neposlal křtít, ale hlásat jeho radostné poselství; ne ovšem tak, abych posluchače oslňoval svou moudrostí, která nikomu nepomůže, nýbrž abych jim předkládal jedinou cestu k záchraně – jeho kříž.
046	1CO	001	018	Kdo směřuje do záhuby, má ovšem učení o Kristově kříži za hloupost. Ale my víme – a to je naše záchrana, že Bůh právě tímto způsobem projevil svou moc.
046	1CO	001	019	V Písmu stojí: „Způsobím, že moudrým nepomůže jejich moudrost a chytrost chytrých nebude k ničemu.“
046	1CO	001	020	Kde jste, filozofové, znalci zákona a všichni učenci? Nedokázal Bůh, jak pošetilá je všechna moudrost světa?
046	1CO	001	021	A protože přemoudřelému světu nestačily projevy Boží moudrosti k poznání Boha, rozhodl se Bůh zachránit ty, kdo mu uvěří, „pošetilým“ kázáním.
046	1CO	001	022	Židé čekají jen samé zázraky, Řekové ve všem hledají logiku,
046	1CO	001	023	ale my kážeme – ukřižovaného Krista. Židy to uráží a ostatní to pokládají za nesmysl.
046	1CO	001	024	Ale povolaní, ať židé či jinověrci, získávají v Kristu Boží moc i moudrost.
046	1CO	001	025	Boží „pošetilost“ je totiž moudřejší a Boží „nemohoucnost“ je silnější než lidé.
046	1CO	001	026	Jen se kolem sebe rozhlédněte, bratři, koho si to vlastně Bůh povolal. Zjistíte, že mezi vámi není mnoho vzdělanců ani lidí vlivných a vážených.
046	1CO	001	027	A přece si Bůh vyvolil právě ty nevzdělané, aby zahanbil moudré. Obyčejné malé lidi si vyvolil, aby zahanbil vlivné a mocné,
046	1CO	001	028	a bezvýznamné „nuly“ si vybral, aby zlomil moc pyšných domýšlivců.
046	1CO	001	029	A to všechno proto, aby se před Bohem nikdo nepovyšoval.
046	1CO	001	030	Vždyť jen z vašeho spojení s Ježíšem Kristem pramení vaše moudrost, bezúhonnost, svatost i vykoupení. Opravdu se nemáme chlubit ničím jiným než Kristem,
046	1CO	001	031	jak nás i Písmo napomíná: Kdo se chlubí, chlub se skutky Božími.
046	1CO	002	001	Bratři, když jsem vám hlásal poselství o Kristu, také jsem nepřišel s nějakými zvlášť výřečnými proslovy nebo kdovíjak učenými výklady.
046	1CO	002	002	Rozhodl jsem se totiž, že pokud budu u vás, nechci mluvit o ničem jiném než právě o Kristu, a to o Kristu ukřižovaném.
046	1CO	002	003	Často se mi třásl hlas, musel jsem překonávat slabost a všelijaké obavy. A jestli vás nakonec něco přesvědčilo, tak to nebyla moje učenost nebo výmluvnost, nýbrž moc Božího Ducha.
046	1CO	002	005	A to je dobře, protože vaše víra nemá stát na lidské moudrosti, ale na moci Boží.
046	1CO	002	006	Je pochopitelné, že pokročilejším křesťanům předkládáme i náročnější učení. Nejsou to ovšem poznatky přírodních nebo společenských věd,
046	1CO	002	007	nýbrž pravdy pocházející z Boha, a proto bez Božího přispění zůstávají tajemné a skryté. Bůh už před věky připravil moudrý plán, jak nás převést do své nebeské slávy.
046	1CO	002	008	Nikdo z těch, kdo vládnou světu, neměl o nich tušení. Jinak by byli nemohli Krista ukřižovat.
046	1CO	002	009	My hlásáme, jak stojí i v Písmu: „Co lidské oko nikdy nevidělo ani žádné ucho neslyšelo, co člověka ani ve snu nenapadlo – to nabízí Bůh těm, kdo ho milují.“
046	1CO	002	010	Nám to Bůh odhalil prostřednictvím svého Ducha, kterému nic není skryto.
046	1CO	002	011	Jako nitro člověka je přístupné jen vlastnímu vědomí každého jedince, tak i Boží myšlení je známé jen Božímu Duchu, takže jenom s jeho pomocí můžeme poznat, co všechno nám Bůh daroval.
046	1CO	002	013	Když o těchto věcech mluvíme, nejde nám o to, aby to vypadalo „rozumně“, ale nasloucháme prostě tomu, co nám „napovídá“ Boží Duch, a jeho myšlenky tlumočíme slovy, která nám dává.
046	1CO	002	014	Člověku vyzbrojenému jen vrozenými schopnostmi jsou ovšem pravdy Božího Ducha proti mysli. Zdají se mu hloupé a nepochopitelné, protože pochopit se dají jen s pomocí Ducha.
046	1CO	002	015	Kdo je však proniknut Božím Duchem, dovede ke všemu zaujmout jasný postoj a nemusí se ohlížet, co tomu řeknou lidé;
046	1CO	002	016	vždyť nikdo z nich nestojí ve svém poznání nad Bohem. Naše myšlenky pak vycházejí ze stejného zdroje jako myšlenky Kristovy.
046	1CO	003	001	Bratři, jestli jsem k vám mluvil jako k malým dětem, mělo to svůj důvod. Nemohl jsem přece od vás v duchovních záležitostech očekávat chápavost vyspělých křesťanů, když vaše víra byla teprve v plenkách.
046	1CO	003	003	Mám dokonce dojem, že z nich dosud nevyrostla a že stále ještě u vás převládají tělesné sklony. Řekněte sami – nejsou vaše spory a žárlivost až příliš lidské?
046	1CO	003	004	Když někdo tolik zdůrazňuje „já jsem s Pavlem“ a jiný zase „já s Apollem“, nelpíte příliš na osobě?
046	1CO	003	005	Vždyť kdo je Apollo? A kdo je Pavel? Pouze služebníci, kteří vám pomohli dospět k víře – každý zase jen tou měrou, jak mu uložil Bůh.
046	1CO	003	006	Já jsem zasadil, Apollo zaléval, ale vzrůst dal Bůh.
046	1CO	003	007	To on dává vznik životu, a ne ten, kdo sází nebo zalévá. On své pomocníky odmění podle jejich práce, ale jinak jsou si všichni rovni v tom, že jsou jen pouhými pomocníky na Božím díle.
046	1CO	003	010	Z Božího pověření jsem jako zkušený v tomto směru mohl položit základy, na kterých dál staví už jiný. Dávejte však pozor, jak staví!
046	1CO	003	011	Základem je Ježíš Kristus, jiný základ už položit nelze. Ale i potom je možno na ten základ stavět buď solidní budovu, jež přetrvá věky, nebo slepit chatrč, kterou rozhází první nápor větru.
046	1CO	003	013	Kvalita stavby se musí osvědčit ve zkouškách – teprve ty ukáží, co kdo vlastně postavil.
046	1CO	003	014	Když dílo vydrží, dostane stavitel odměnu.
046	1CO	003	015	Komu se jeho dílo sesype, ten se sice sám zachrání, ale nic po něm nezůstane.
046	1CO	003	016	Nezapomeňte, že ve vás působí Boží Duch, že jste Božím příbytkem.
046	1CO	003	017	Kdo by ničil Boží chrám, který je nedotknutelný, toho zničí Bůh.
046	1CO	003	018	Nežijte v sebeklamu. Kdo si o sobě myslí, že všechno umí vysvětlit rozumem, jak se to dnes požaduje, ten má nejvíc zapotřebí stát se pro svět „pošetilcem“. Jen to je cesta k opravdové moudrosti.
046	1CO	003	019	Všechno vědění, jímž se svět pyšní, je v Božích očích směšné. Stojí přece v Písmu: „On chytá rozumáře do léčky, kterou si sami nastraží“,
046	1CO	003	020	anebo „Pán dobře zná výpočty moudrých: nejsou k ničemu“.
046	1CO	003	021	Ať si tedy nikdo nezakládá na lidech.
046	1CO	003	022	Pavel nebo Petr nebo Apollo – všichni jsou „vaši“ stejným dílem. Vám patří i svět, život i smrt, všechno v přítomnosti a všechno v budoucnosti. Všechno je vaše,
046	1CO	003	023	vy Kristovi a Kristus Boží.
046	1CO	004	001	Nedívejte se na nás tedy jinak než jako na Kristovy služebníky a správce Božích tajemství.
046	1CO	004	002	Od služebníka se očekává, že bude vykonávat příkazy svého pána. Dá se to říci o mně?
046	1CO	004	003	Co o tom soudíte vy, není pro mne nejdůležitější. A nemůže to posoudit ani nikdo jiný, dokonce ani můj vlastní úsudek není rozhodující,
046	1CO	004	004	i když mé svědomí je klidné. Jen sám Pán o tom může rozhodnout s konečnou platností.
046	1CO	004	005	Nedělejte proto o nikom předčasné závěry, dokud se nevrátí Kristus. Však on už vynese na světlo to, co bylo zrakům skryto, a odhalí i ty nejtajnější pohnutky. Pak teprve dostane každý od Boha takové uznání, jaké mu náleží.
046	1CO	004	006	Bratři, jistě rozumíte, že nemluvím jen o sobě a Apollovi, když vám tohle všechno říkám. Chtěl jsem jen na tom příkladu zdůraznit, že nemáte prosazovat své oblíbené kazatele proti jiným.
046	1CO	004	007	Nikdo přece nejsme ničím víc než ostatní. Všichni máme jen to, co jsme dostali, a nemáme se tedy před druhými čím chlubit.
046	1CO	004	008	Vy jste přesvědčeni, že už jste duchovně dost vysoko a že víc nepotřebujete. Pyšníte se, že jste příslušníky Božího království. Kéž byste jimi skutečně byli! Necítili byste se pak tolik nad nás povzneseni.
046	1CO	004	009	Tak se mi zdá, že nám apoštolům vykázal Bůh to nejposlednější místo, jako odsouzencům na smrt. Stali jsme se podívanou pro svět, anděly i lidi.
046	1CO	004	010	Prý nám náboženství popletlo hlavu, zato vy jste docela rozumní a vážení křesťané! Námi kdekdo pohrdá, vás každý uznává, my jsme slabí, vy siláci!
046	1CO	004	011	Trpíme hladem a žízní, zimou a nemocemi, jsme štváni z místa na místo
046	1CO	004	012	a na svůj chléb musíme tvrdě vydělávat. Žehnáme těm, kdo nás proklínají, když nás šikanují, trpělivě to snášíme,
046	1CO	004	013	pomlouvají-li nás, modlíme se za ně. Nikde nemáme zastání, jsme stále jen vyděděnci.
046	1CO	004	014	Ale to nepíšu proto, že bych vám chtěl něco vyčítat. Vždyť vás mám rád jako vlastní děti.
046	1CO	004	015	Kazatelů a vychovatelů můžete mít celou řadu, ale vaším duchovním otcem jsem já, protože prvně jste evangelium slyšeli ode mne.
046	1CO	004	016	Proto vás nabádám, abyste žili podle mého příkladu.
046	1CO	004	017	Z téhož důvodu k vám posílám svého milovaného a věrného spolupracovníka Timotea. Víte, že ho mám rád jako svého vlastního syna. Ten vám připomene mé křesťanské způsoby, jak jim taky v každé církevní obci vyučuji.
046	1CO	004	018	Někteří se začali povyšovat, jako bych už neměl do Korintu přijít. Velice se mýlí!
046	1CO	004	019	Přijdu co nejdříve, jak mi jen Pán dovolí, a pak uvidíme, zda je v jejich řeči Boží síla, nebo jen prázdné holedbání.
046	1CO	004	020	Boží království přece nestojí na řečnickém umění, ale na síle Božího Ducha.
046	1CO	004	021	Co mám tedy přibalit na cestu: hůl – nebo lásku a přívětivost?
046	1CO	005	001	Slyšel jsem, že se dokonce u vás vyskytla nemravnost, jakou by člověk i mezi pohany těžko hledal: že si totiž jeden z vás udělal milenku z nevlastní matky.
046	1CO	005	002	A to se ještě nestydíte zdvihat nos až k nebi, místo abyste se zhrozili a vyloučili takového člověka ze svého společenství!
046	1CO	005	003	Ačkoliv nejsem mezi vámi, mnoho jsem o tom přemýšlel a jako služebník Ježíše Krista jsem už rozhodl, co je třeba udělat. Svolejte shromáždění všech věřících, moc Pána Ježíše bude s vámi – a já v jeho Duchu také –
046	1CO	005	005	a ten člověk ať je vyloučen ze společenství křesťanů a ať je ponechán moci zla. Vždyť může být zachráněn, až Ježíš Kristus přijde soudit svět.
046	1CO	005	006	Nechápu, jak se můžete chlubit svou dokonalostí a přitom mezi sebou trpět takovou špínu. Cožpak nechápete, že nákaza, když se jí neučiní přítrž, může brzy zachvátit i ostatní?
046	1CO	005	007	Ložisko rozkladu musíte odstranit, chcete-li sami zůstat čistí. Kristus byl zabit za nás! Nechme už tedy toho starého, hříchem prolezlého života a oslavujeme Krista v čistotě, upřímnosti a pravdivosti.
046	1CO	005	009	Napsal jsem, že od špatných lidí se máte držet co nejdál.
046	1CO	005	010	Nemyslel jsem to ovšem tak, že se máte vyhýbat všem nepoctivým, chamtivým, oplzlým a bezbožným lidem. To byste se museli vystěhovat na pustý ostrov.
046	1CO	005	011	Jestliže se však někdo vydává za křesťana, ale je nepoctivý a chamtivý, holduje kariéře a majetku, alkoholu, pohlavní nevázanosti nebo jiným neřestem, pak s ním ani nesedejte k jednomu stolu.
046	1CO	005	012	Soudit nekřesťany – na to právo nemáte, ty ať soudí Bůh. Ale z našich řad musí být takový člověk vyloučen!
046	1CO	006	001	Smutné je i to, že mezi sebou vedete spory před světskými soudy. Není vám hanba?
046	1CO	006	002	Cožpak křesťané, kterým jednou bude svěřen soud nad celým světem, nejsou schopni dohodnout se sami mezi sebou?
046	1CO	006	003	Nevíte, že jednou máte soudit i anděly?
046	1CO	006	004	Co jsou proti tomu nějaké obchodní záležitosti? Styďte se, že vám tohle musím vytýkat.
046	1CO	006	005	To se mezi vámi nenajde ani jeden, kdo by vás rozsoudil? Není v takovém případě lepší nést křivdu než žalovat na svého bratra u nekřesťanů? Určitě tím uděláte svému Pánu větší čest.
046	1CO	006	009	Myslíte, že do Božího království se dostane někdo hříšný? Neklamte sami sebe. Žádný chamtivec a požitkář, ani cizoložník nebo homosexuál,
046	1CO	006	010	ani zloděj, opilec a hrubián do Božího království nevkročí!
046	1CO	006	011	I vy jste takoví bývali ale byli jste očištěni, prohlášeni za bezúhonné a odděleni pro Boha prostřednictvím jeho Ducha, a to zásluhou Ježíše Krista.
046	1CO	006	012	Křesťanství – to není žádný seznam „smíš – nesmíš“. Nic nám není zakázáno, ne všechno nám však prospívá. Ke všemu smíme přistupovat svobodně – ale ne tak, aby nás to nakonec ovládlo.
046	1CO	006	013	Bůh nám dal chuť k jídlu a žaludek pro přijímání potravy; ovšem ani jedno ani druhé tu nebude věčně. Smilstvo je však problém daleko vážnější. Tělo nám nebylo dáno k tomu, abychom ho zneužívali, ale aby sloužilo Kristu.
046	1CO	006	014	A stejnou mocí, jakou vzkřísil Bůh Krista, vzkřísí také nás.
046	1CO	006	015	Naše těla jsou vlastně buňkami těla Kristova.
046	1CO	006	016	Jak bychom mohli něco takového spojovat s prodejnou ženou? Mojžíš říká, že „dva se stanou jedním tělem“. Je myslitelné a lze si vůbec představit jedno tělo ze dvou tak rozdílných „materiálů“?
046	1CO	006	017	My přece máme usilovat o jinou jednotu – o jednotu s Kristem!
046	1CO	006	018	Proto se varujte smilstva. Ostatní přestupky se těla přímo nedotýkají, ale smilstvem se proviňujete na svém vlastním těle.
046	1CO	006	019	Mějte na paměti, že vaše tělo je chrámem svatého Ducha, který v něm bydlí a kterého vám dal Bůh.
046	1CO	006	020	Nepatříte už sami sobě, byli jste koupeni – a velmi draze koupeni. Ať tedy i vaše tělo dělá Bohu čest!
046	1CO	007	001	Teď ještě k dalším otázkám vašeho dopisu. Dokáže-li si muž odepřít ženu, prospěje mu to.
046	1CO	007	002	Než však své síly přecenit a podlehnout pak pokušení s cizí ženou, je lépe, aby muž měl svou manželku a žena svého manžela. Pohlavní touha je přirozená a její naplnění by si manželé neměli vzájemně odepírat.
046	1CO	007	004	V manželství nemá ani muž ani žena právo nakládat se svým tělem bez ohledu na toho druhého.
046	1CO	007	005	Proto se jeden druhému neodpírejte, leda po vzájemné dohodě a jen na čas, kvůli modlitbám; pak se zase jeden druhému odevzdejte, jinak byste se vystavovali nebezpečným pokušením.
046	1CO	007	006	Tím samozřejmě manželství nikomu nenařizuji, jenom k němu vyslovuji souhlas.
046	1CO	007	007	Pochopitelně bych byl rád, kdyby měl každý takovou svobodu zříci se ho, jako mám já. Ale Bůh nedává všem stejný dar: jednomu dá to, jinému ono.
046	1CO	007	008	Osamělým a zejména vdovám doporučuji, aby do manželství už nevstupovali.
046	1CO	007	009	Jestliže jim však zdrženlivost dělá potíže, ať se raději ožení či vdají. Je lepší se vdát a oženit, než se trápit neukojenou touhou.
046	1CO	007	010	Pro manžele však platí jednoznačně – a to není příkaz můj, nýbrž Kristův: žena ať od svého muže neodchází;
046	1CO	007	011	pokud už odešla a nechce se k němu vrátit, musí zůstat neprovdána. Stejně ani muž se nesmí se ženou rozvést.
046	1CO	007	012	O dalších problémech se Kristus sám nevyjádřil. Já bych však radil toto: když se stal křesťanem jen jeden z manželů, ale ten druhý s ním chce žít dál, ať se nerozcházejí. Nemusíte mít strach, že by vaše děti byly nečisté.
046	1CO	007	014	Víra i jen jednoho z manželů má v tomto případě očistný účinek i na druhého nevěřícího.
046	1CO	007	015	Ale chce-li nevěřící z manželů odejít, nechte ho odejít. Nejste přece povinni držet se ho za každou cenu, jako byste byli jeho otrokem. Nebo máte nějakou záruku, že ho zachráníte, když rozchod odmítnete?
046	1CO	007	017	Každý by měl zůstat v tom postavení, v jakém ho zastihlo Boží povolání. Tak to vykládám ve všech křesťanských obcích.
046	1CO	007	018	Kdo se například nechal po židovském způsobu obřezat, nemusí si z toho dělat těžkou hlavu, když se stal křesťanem. A kdo nebyl obřezán, nemusí ten obřad podstupovat ani nyní.
046	1CO	007	019	Pro křesťana není důležité, zda podstoupil obřad obřízky či nikoliv. Důležité je, aby vyplnil Boží příkazy.
046	1CO	007	020	Zůstaň tedy tím, čím jsi byl, když jsi uslyšel Boží hlas.
046	1CO	007	021	Zastihl tě v otroctví? Nic si z toho nedělej; otroctví hříchu je daleko strašnější – a z toho jsi přece vysvobozen. Občanskými svobodami ovšem nepohrdej, když jich můžeš využít.
046	1CO	007	022	A naopak, jestliže jsi svobodný občan, pamatuj, že Kristus tě povolal, aby ses stal jeho otrokem.
046	1CO	007	023	On tě koupil a draze zaplatil. Jak by tě mohlo zotročit ještě něco jiného?
046	1CO	007	024	Nehledej tedy únik z postavení, ve kterém jsi se nacházel, když tě Kristus povolal. On je tam přece s tebou.
046	1CO	007	025	O neprovdaných dívkách mi Kristus žádné zvláštní pokyny nedal. Když mi však Bůh dal vaši důvěru, řeknu vám své osobní mínění.
046	1CO	007	026	Myslím, že vzhledem k soužením, která jsou před námi, je moudřejší se nevdávat.
046	1CO	007	027	Vdané a ženatí ať se kvůli tomu ovšem nerozcházejí, ale svobodní ať do manželství nespěchají.
046	1CO	007	028	Kdo se přes všechna nebezpečí rozhodne do manželství vstoupit, ten samozřejmě nehřeší; musí však počítat s tím, že mu z toho rozhodnutí vzejdou nemalé problémy, kterých bych vás rád právě nyní ušetřil.
046	1CO	007	029	Hlavně nesmíme zapomínat, že před sebou nemáme už mnoho času. Ať tedy manželku máš nebo nemáš,
046	1CO	007	030	ať jsi smutný nebo se raduješ, nedej se tím zdržovat od Božího díla.
046	1CO	007	031	Užívej s radostí všeho dobrého, co svět nabízí, ale mysli na to, že nic z toho nepotrvá věčně, a nezabydluj se ve světě, který dnes je a zítra být nemusí.
046	1CO	007	032	Byl bych rád, abyste si sami nepřidávali starostí. Svobodný může věnovat svůj čas Božímu dílu,
046	1CO	007	033	kdežto ženatý se musí starat o ženu a rodinu, a tak dělit své myšlenky mezi Boha a pozemské věci.
046	1CO	007	034	Stejné problémy má vdaná žena: starost o svůj zevnějšek, o domácnost, jak vyhovět mužovým zálibám a vrtochům. Naproti tomu svobodná dívka a neprovdaná žena má spíš možnost pečovat o krásu ducha, která se líbí Bohu.
046	1CO	007	035	To všechno vám říkám, abych vám pomohl, ne abych vás odradil od sňatku. Chci vám ukázat, jak sloužit Pánu co nejlépe a co všechno by vás od toho mohlo odvádět.
046	1CO	007	037	Kdo si nedovede představit život bez manželství, ať do něj vstoupí, není na tom nic špatného. Kdo však má sám sebe tak dalece v moci, že dokáže svou touhu udržet na uzdě, a rozhodne se zůstat svobodný, učinil moudré rozhodnutí. Zkrátka a dobře; obojí je správné, ale to druhé je lepší.
046	1CO	007	039	Žena je vázána věrností, pokud její muž žije. Jestliže věřící žena ovdoví, je volná a může se znovu provdat, ovšem jen za křesťana. Bude však šťastnější, když to neudělá.
046	1CO	007	040	To je moje rada a domnívám se, že i já se smím odvolávat na vedení Božím Duchem.
046	1CO	008	001	Tázali jste se také, zda křesťan smí jíst maso ze zvířat obětovaných při pohanských obřadech. Jsme zajedno v tom, že každý z nás má o Bohu a jeho vůli nějaké poznání. Pouhé vědomosti a vytříbený úsudek však často vedou jen k domýšlivosti. Kdo nehledá nic jiného než vědění a poznatky, jedná v podstatě sobecky. Láska však směřuje k druhému člověku, buduje vzájemné vztahy.
046	1CO	008	004	Pokud jde o maso obětované z pohanských obětí, víme, že Bůh je jenom jeden, a modly tudíž naprosto nic neznamenají.
046	1CO	008	005	Jestli se jim také říká „bůh“ – a takových „bůžků“ je celá řada, to na věci nic nemění.
046	1CO	008	006	My známe jednoho Boha, našeho Otce, od něhož všechno pochází a jemuž patříme i my. A máme jen jediného Pána, Ježíše Krista, který dal život všemu – a také nám.
046	1CO	008	007	Ne všichni však dospěli k tomuto poznání. Někteří nedávno sami uctívali modly, a proto v tomto mase dosud cítí příchuť modloslužby. Svědomí ovlivňované ještě pohanskou minulostí, jim to pak ovšem vyčítá.
046	1CO	008	008	Je pravda, že jídlo nám u Boha ceny nedodá ani neubere, nic jím nezískáme ani neztratíme.
046	1CO	008	009	Ale musíte být opatrní, aby se váš svobodný postoj nestal příčinou poklesku jiných, slabších.
046	1CO	008	010	Když tě totiž někdo vidí dělat něco, co sám pokládá za nesprávné, může být tvým příkladem sveden dělat totéž – proti hlasu svého vlastního svědomí!
046	1CO	008	011	A tak se tvé poznání může stát neštěstím pro tvého slabšího bratra, za kterého Kristus zemřel.
046	1CO	008	012	Připravovat takto bratrovo svědomí o klid a vyvolávat v něm konflikt je proto nejen nelaskavé vůči bratrovi, ale urážlivé i vůči Kristu.
046	1CO	008	013	Jestliže by tedy moje jídlo mělo být příčinou bratrova pádu, raději se toho jídla zřeknu, než bych bratrovi ublížil.
046	1CO	009	001	Zamyslete se nad tím, jak já nakládám se svou svobodou. Což nejsem zplnomocněnec Ježíše Krista? Což se mi osobně neukázal u Damašku?
046	1CO	009	002	Jestli mi někteří tuto autoritu upírají, vy sami jste živým důkazem, že opravdu mám jeho pověření. Jinak byste přece byli až dosud pohany.
046	1CO	009	003	Svým kritikům odpovídám:
046	1CO	009	004	Nemám snad i já právo na hmotné zaopatření
046	1CO	009	005	a na manželku jako ostatní apoštolové a Ježíšovi bratři nebo i jako sám Petr?
046	1CO	009	006	Proč právě já a Barnabáš bychom měli být odkázáni na to, co si vyděláme prací?
046	1CO	009	007	Už jste snad viděli vojáka, který by sloužil v armádě na vlastní náklady? Nebo hospodáře, který by nesklízel plody z toho, co zasadil? Nebo pastevce, který pase krávy a nepije jejich mléko?
046	1CO	009	008	Nemyslete si, že jsou to jen moje ziskuchtivé nápady.
046	1CO	009	009	I v Mojžíšově zákoně najdete: „Zvířeti, které používáš při sklizni, nedáš náhubek.“ Má-li na svůj podíl nárok i ta němá tvář, nemá ho mít tím spíš člověk?
046	1CO	009	010	Když my mezi vámi rozséváme věčné hodnoty, proč by nám nemohlo být dopřáno podílet se na vašich hmotných statcích, tak jako se na nich podílejí i jiní? Přesto však jsme se toho práva nijak nedovolávali a raději budeme snášet i bídu, aby někomu závist nebránila slyšet radostné poselství o Kristu.
046	1CO	009	013	Ano, vzdal jsem se práva na zaopatření, ačkoliv víte, že kdo je zaměstnán v chrámových službách, toho platí chrámová pokladna, a kdo slouží u oltáře, dostává z obětí svůj díl.
046	1CO	009	014	Tak i Kristus ustanovil, že jeho poslové mají žít z toho, co dostanou od posluchačů.
046	1CO	009	015	Přesto jsem se nikdy ničeho nedožadoval a ani teď to nepíšu proto, že bych snad něco takového očekával. Raději bych zemřel, než bych zahodil to, nač jsem až dosud mohl být hrdý.
046	1CO	009	017	Abyste mi dobře rozuměli: to, že hlásám Kristovo poselství, nepokládám si za zásluhu, za níž bych měl nárok na odměnu. Je to prostě moje povinnost, úkol, který musím splnit – jinak se mnou bude zle. Jsem však hrdý na to, že sloužím Kristu jako jeho vyslanec a vůbec nic za to nechci, že se vzdávám i toho, co mi právem náleží.
046	1CO	009	019	Na nikom tedy nejsem závislý, a přesto jsem se dobrovolně dal do služby všem, abych získal víc lidí pro Krista.
046	1CO	009	020	Abych získal židy, vystupoval jsem mezi nimi jako žid. Mezi lidmi podřízenými Mojžíšovým zákonům jsem se i já podřizoval, i když už jimi vázán nejsem.
046	1CO	009	021	A mezi lidmi, kteří je neznají, jsem na nich ani já nikterak nelpěl. (To ovšem neznamená, že Boží zákony neuznávám; váže mě přece zákon Kristův.)
046	1CO	009	022	Mojí snahou bylo přiblížit se ke všem na jejich vlastní úrovni, abych alespoň některé zachránil. A mou odměnou za to všechno je, že smím mít podíl na užitku, který jim mé poselství přináší.
046	1CO	009	024	A teď se podívejte na sportovce: v závodě může zvítězit jen jeden, i když o to samozřejmě usilují všichni. Snažte se tedy, abyste to byli vy, kdo zvítězí!
046	1CO	009	025	To ovšem vyžaduje – jako od každého špičkového sportovce – tvrdý trénink a odříkání! Ale jsou-li toho schopni sportovci, kterým jde jen o pozemské vavříny, musíme to brát tím vážněji my, když v našem případě jde o věčnost.
046	1CO	009	026	I váš a můj život je závod a zápas, a to nikoliv pro pouhou zábavu.
046	1CO	009	027	Proto držím své tělo pěkně zkrátka a trénuji ho v ukázněnosti, aby se snad nestalo, že bych kázal druhým a sám v boji podlehl.
046	1CO	010	001	Jenom si, bratři, připomeňme židovské dějiny! Boží oblak se rozprostíral nad všemi našimi předky, když odcházeli z Egypta,
046	1CO	010	002	a všichni společně s Mojžíšem prošli mořem, v němž pohřbili svoji otrockou minulost.
046	1CO	010	003	Všem bylo duchovní potravou stejné slovo od Boha
046	1CO	010	004	a sílu čerpali všichni z téhož duchovního pramene, který je stále doprovázel – a to byl Kristus.
046	1CO	010	005	A přesto se většina z nich svým jednáním Bohu znelíbila a našla svůj hrob na poušti.
046	1CO	010	006	Nechť se nám stanou výstražným příladem.
046	1CO	010	007	Opusťte své modly, pohlavní nepřístojnosti a jiné neřády, abyste nedopadli jako oni: za jediný den jich pomřelo třiadvacet tisíc.
046	1CO	010	009	Nesvádějte lidské špatnosti na Boha,
046	1CO	010	010	neprovokujte ho, jako to dělali někteří z nich; a přivolali na sebe jedovaté hady a smrt.
046	1CO	010	011	Vezměme si z toho ponaučení, mnoho času nám už nezbývá.
046	1CO	010	012	Mějte se na pozoru – nejblíže pádu je ten, kdo si je sám sebou příliš jist.
046	1CO	010	013	Až dosud vás nepotkalo nic, co by člověk nedokázal unést. Bůh vaši víru nezklame ani v dalších zkouškách: pokud je dopustí, dá vám i sílu vydržet a překonat je.
046	1CO	010	014	Proto, moji drazí, co nejdál od modloslužby! Mluvím s vámi jako s rozumnými lidmi. Řekněte sami: neznamená snad kalich, který si vzájemně podáváme, že nás spojuje Kristova krev? A co jiného vyznáváme při lámání chleba než to, že jsme součástí Kristovou?
046	1CO	010	017	Jako všechny ty kousky pocházejí z jednoho chleba, tak i my – ať je nás sebevíc – jsme tím jedním chlebem navzájem spojeni.
046	1CO	010	018	Podívejte se na rodilé židy: tím, že jedí maso obětované na oltáři, hlásí se i oni k Bohu, kterému ten oltář patří. A stejný význam má pro pohany zase jejich pohanský oltář.
046	1CO	010	019	Tím ovšem neříkám, že modla je snad bohem a že maso obětované modle je něco víc než obyčejné maso; samy o sobě ty věci neznamenají nic.
046	1CO	010	020	Ale tím obřadem vzývají pohané démony místo Boha, a proto nechci, abyste se něčeho takového zúčastňovali.
046	1CO	010	021	Nemůžete se přece současně hlásit k Bohu i ke zlým mocnostem.
046	1CO	010	022	Nebo jsme snad tak silní, že si nemusíme nic dělat z Božího hněvu?
046	1CO	010	023	Ano, křesťanu je všechno dovoleno, ale ne všechno je prospěšné. Vše je mi dovoleno, ale ne vše slouží k dobru také ostatním.
046	1CO	010	024	Nesmíme si hledět jen svého vlastního zájmu, nýbrž především musíme dbát toho, co je dobré pro druhé.
046	1CO	010	025	Tedy: co se prodává v obchodech, to jezte klidně a nelamte si hlavu původem jídla.
046	1CO	010	026	Země i se vším, co je na ní, patří přece Bohu.
046	1CO	010	027	Také na návštěvách jezte s klidným svědomím všechno, co vám hostitel předloží.
046	1CO	010	028	Když vás však někdo upozorní, že to či ono jídlo leželo předtím na pohanském oltáři, nejezte to, abyste se nešetrně nedotkli jeho svědomí. Jakže – moje svoboda má být omezována cizím svědomím?
046	1CO	010	030	Což mě může někdo odsuzovat za to, co vděčně přijímám z Boží ruky?
046	1CO	010	031	Milí bratři! Všechno, co děláme – ať už jde o jídlo nebo o pití či cokoliv jiného, všechno má sloužit k Boží oslavě.
046	1CO	010	032	Nebuďte tedy kamenem úrazu ani židům, ani nevěrcům, ani křesťanům.
046	1CO	010	033	I já se vždycky snažím vyjít každému vstříc a neohlížím se na sebe, nýbrž na dobro těch druhých, aby jich bylo zachráněno co nejvíc. Tak mě tomu učí Kristus, dělejte to tak i vy.
046	1CO	011	001	Jinak vás musím pochválit, že na mne nezapomínáte a držíte se toho, co jsem vás naučil.
046	1CO	011	002	Nelíbí se mi však móda, jakou u vás některé ženy začínají pěstovat:
046	1CO	011	003	když ve veřejných shromážděních vzývají Boha nebo o něm hovoří, nezahalují si hlavu.
046	1CO	011	004	Vždyť je to stejný projev neúcty,
046	1CO	011	005	jako když muž si nechá ve společnosti na hlavě pokrývku.
046	1CO	011	006	Platí-li v důstojnosti pořadí Bůh – Kristus – muž – žena,
046	1CO	011	007	pak si má žena hlavu zahalovat,
046	1CO	011	008	jako si ji zahalují andělé před Bohem.
046	1CO	011	009	Muž to nedělá proto, že má nezakrytě zrcadlit Boží slávu,
046	1CO	011	010	a žena to má dělat proto,
046	1CO	011	011	že tím uznává vyšší autoritu muže.
046	1CO	011	012	Takový je aspoň všeobecný zvyk.
046	1CO	011	013	Jinak jsou si ovšem obě pohlaví rovna v tom,
046	1CO	011	014	že jako žena pochází z muže,
046	1CO	011	015	tak se muž zase rodí z ženy;
046	1CO	011	016	oba stejně vděčí za svůj život Bohu.
046	1CO	011	017	Když už jsem v tom napomínání, ještě jedna věc mě rmoutí.
046	1CO	011	018	Vidím, že vaše shromáždění začínají být spíš ke škodě než k užitku.
046	1CO	011	019	Slyšel jsem – a něco pravdy na tom zřejmě je, že do vašich shromáždění pronikají různice.
046	1CO	011	020	Na tom je dobré snad jedině to, že se aspoň jasně odliší zdravé od nezdravého mezi vámi.
046	1CO	011	021	Výsledkem však je, že se ani nedá společně zasednout ke stolu Páně, protože každý honem spěchá sníst to, co si přinesl, a pak už často nemůže pozřít sousto s těmi, kdo přišli hladoví.
046	1CO	011	022	Copak se nemůžete najíst už doma? Nebo se snad chcete vychloubat svou kuchyní před méně zámožnými bratry a zlehčovat tak Boží církev? Za to tedy ode mne pochvalu nečekejte.
046	1CO	011	023	Učil jsem vás přece, co mi Kristus svěřil: v tu noc, kdy byl zrazen,
046	1CO	011	024	vzal chléb, poděkoval za něj Bohu, rozlámal ho a řekl: „Toto je moje tělo, které se za vás obětuje. Čiňte to na mou památku.“
046	1CO	011	025	Po večeři pak pozvedl kalich se slovy: „Hle, nová smlouva, kterou zpečetím svou krví. Ten kalich vám ji připomene, kdykoliv z něho budete pít.“
046	1CO	011	026	Jedením toho chleba a společným pitím z kalicha tedy hlásáte Kristovu smrt až do jeho příchodu.
046	1CO	011	027	To ovšem znamená, že kdo bere ten chléb nebo to víno na lehkou váhu, znevažuje tím Kristovu smrt.
046	1CO	011	028	Ať tedy každý nejdřív sám sebe zkoumá, než sáhne po chlebu a kalicha. Jinak na sebe přivolává odsouzení, protože pohrdá Kristovou obětí.
046	1CO	011	030	Proto je vás tolik nemocných, slabých a umírajících.
046	1CO	011	031	Nemuselo by to být, kdybychom byli sami na sebe přísnější.
046	1CO	011	032	Takto nás však musí trestat Pán, aby nás pak nemusel odsoudit s ostatním světem.
046	1CO	011	033	Proto vás prosím, bratři, abyste při takových setkáních čekali, až se sejdete všichni.
046	1CO	011	034	Kdo by nemohl vydržet hladem, ať se nají doma a nepřivolává Boží trest. Ostatní zařídím, až přijdu.
046	1CO	012	001	Co se týká projevů Božího Ducha, rád bych, abyste v té věci měli jasno.
046	1CO	012	002	Sami víte, že modly, které jste nevšedními dary uctívali, byly mrtvé a němé. Teď se však setkáváte s lidmi, kteří o sobě prohlašují, že jejich ústy mluví Bůh. Jak si to můžete ověřit? Spolehlivým vodítkem je vždy toto: kdo pohrdá Kristem, nejedná z pověření Božího Ducha. A naopak: za Pána prohlašuje Krista jen ten, koho k tomu vede Boží Duch.
046	1CO	012	004	Je mnoho rozmanitých obdarování, ale Duch je jenom jeden.
046	1CO	012	005	Způsoby služby se mohou velice různit, Pán je však stále tentýž.
046	1CO	012	006	Duch se projevuje rozmanitě případ od případu, ale vždycky v každém z nás jde o dílo téhož Boha.
046	1CO	012	007	Jím obdarovaní jednotlivci mají každý svým způsobem sloužit celé církvi:
046	1CO	012	008	jednomu Boží Duch dává schopnost moudře mluvit, jinému skvěle formulovat nejhlubší myšlenky.
046	1CO	012	009	Jednomu dává tentýž Duch víru, která působí zázraky, jinému schopnost uzdravovat
046	1CO	012	010	a jinému zase schopnost velkých činů. Někdo jeho prostřednictvím dovede tlumočit Boží poselství, jiný rozlišovat, z jakého ducha co pochází. A další je obdařen schopností mluvit jinými jazyky a další zase schopností takovou neznámou řeč vyložit srozumitelně.
046	1CO	012	011	To vše je dílo jednoho a téhož Ducha, který každému jednotlivci přiděluje takové obdarování, jaké uzná za dobré.
046	1CO	012	012	Křesťanské společenství se dá přirovnat k lidskému tělu, kde je také mnoho údů a orgánů, které tvoří jediný celek.
046	1CO	012	013	Tak i každý z nás, ať žid nebo pohan, otrok nebo svobodný občan, byl při křtu začleněn do jednoho společného těla. Způsobil to jeden a týž Duch, kterého nyní společně sdílíme.
046	1CO	012	014	Tělo – to přece není jediný orgán, nýbrž mnoho orgánů.
046	1CO	012	015	Dejme tomu, že by noha řekla: „Já k tělu nepatřím, protože nejsem ruka.“ Proto však ještě nepřestává patřit k tělu.
046	1CO	012	016	Nebo kdyby řeklo ucho: „Já k tělu nepatřím, když nejsem oko,“ přestává snad proto být částí těla?
046	1CO	012	017	Kdyby celé tělo bylo okem, jak by mohlo slyšet? A kdyby bylo celé uchem, kde by byl čich?
046	1CO	012	018	Bůh však určil každému orgánu zvláštní úlohu v těle, jak sám chtěl.
046	1CO	012	019	Kdyby totiž celek byl jediným orgánem, nebylo by tu žádné tělo.
046	1CO	012	020	Takto máme mnoho různých orgánů, ale všechny dohromady tvoří jediný organismus.
046	1CO	012	021	Oko nemůže říci ruce: „Nepotřebuji tě,“ ani hlava noze: „Obejdu se bez tebe.“
046	1CO	012	022	Spíš naopak: právě ty zdánlivě podřadné orgány jsou nepostradatelné
046	1CO	012	023	a zrovna těm orgánům, za které se stydíme, věnujeme při oblékání zvláštní péči. Bůh zařídil naše tělo tak, aby se „důstojné“ údy staraly o „nedůstojné“, aby za ně nesly odpovědnost a aby tělo jako celek bylo jednotné.
046	1CO	012	026	Když trpí jeden orgán, cítí to i všechny ostatní. Když je jeden z nich obdivován, radují se všechny.
046	1CO	012	027	Vy jste nyní Kristovo tělo a každý z vás je údem či orgánem toho těla.
046	1CO	012	028	V našem společenství ustanovil Bůh jedny jako své vyslance, druhé jako proroky, třetí jako učitele, dalším dal moc k podivuhodným činům, některým schopnost uzdravovat, jiným sílu sloužit potřebným nebo spravovat církev či mluvit jazyky.
046	1CO	012	029	Jsme snad všichni apoštoly? Jsou všichni proroky, všichni učiteli? Mají všichni moc činit divy,
046	1CO	012	030	uzdravovat, mluvit jazyky a vykládat je? On dává organizační schopnosti k vedení církve, ale umění sloužit v maličkostech je také jeho dar.
046	1CO	012	031	Usilujte o ty dary, které jsou jiným nejprospěšnější.
046	1CO	013	001	Kdybych ovládal všechny řeči světa a uměl mluvit vznešeně jako sám anděl, ale neměl v sobě lásku, jsou má slova jen prázdnými zvuky jako dunění zvonu nebo řinčení plechu.
046	1CO	013	002	A kdybych se mohl honosit, že mými ústy mluví Bůh a že znám veškerá tajemství, a kdybych měl tak velikou víru, že bych dokázal přenášet hory – jestliže nemám lásku, nejsem nic.
046	1CO	013	003	A kdybych rozdal všechen svůj majetek a nechal se třeba i upálit, a přitom bych to dělal bez lásky, není to k ničemu.
046	1CO	013	004	Láska je shovívavá, laskavá, nezná závist. Není chlubivá a domýšlivá,
046	1CO	013	005	nejedná nečestně, nehledá svůj prospěch, nerozčiluje se pro nepochopení ani nevzpomíná na křivdy,
046	1CO	013	006	není škodolibá, ale má zálibu v pravdě. Se vším se dokáže vyrovnat;
046	1CO	013	007	její víra, naděje a vytrvalost jsou nevyčerpatelné.
046	1CO	013	008	Láska nemá konce. Proroctví umlknou, jazyky domluví, vědění se rozplyne;
046	1CO	013	009	vždyť všechno naše poznání je kusé a všechna vnuknutí omezená;
046	1CO	013	010	až jejich místo zaujme úplnost a dokonalost, všechno kusé a omezené bude překonáno.
046	1CO	013	011	Dokud jsem byl dítě, byl dětský můj rozhled i způsob myšlení. Z dětských bot jsem však vyrostl a spolu s nimi jsem odložil i dětské představy.
046	1CO	013	012	V tomto životě můžeme vidět jenom cosi jako zamžený obraz v zrcadle, ale pak staneme Bohu tváří v tvář. Zatím ho známe jen z nepatrné části; pak ho budeme znát tak úplně, jak on už nyní zná nás.
046	1CO	013	013	Tři věci jsou silnější než smrt: víra, naděje a láska. A největší z nich je láska.
046	1CO	014	001	Ať je tedy u vás láska na prvním místě. O duchovní dary také usilujte, ale především o schopnost tlumočit Boží slovo.
046	1CO	014	002	Když někdo mluví neznámým jazykem, mluví sice k Bohu, ale lidé z toho nic nemají, protože mu nerozumějí.
046	1CO	014	003	Jestliže však někdo promluví prorocky, posluchači to pochopí a taková slova jim pomáhají, povzbuzují je a podněcují.
046	1CO	014	004	Neznámý jazyk má význam jen pro toho, kdo jím mluví, kdežto srozumitelné poselství buduje křesťanské společenství.
046	1CO	014	005	Ne že bych vám nepřál, abyste třeba všichni mluvili cizími jazyky, ale přednost dávám tomu, abyste Boží slovo přinášeli srozumitelně. Vždyť církev má užitek jenom z toho, čemu může každý rozumět.
046	1CO	014	006	Řekněte sami: k čemu by vám bylo, kdybych mluvil jazyky pro vás nesrozumitelnými a nevyložil současně, v čem je poučení, co má smysl vzdělávací a co prorocký?
046	1CO	014	007	Podívejte se na hudební nástroj – třeba harfu nebo varhany. Kdyby se rozezvučely všemi tóny najednou, kdo by v tom poznal nějakou melodii?
046	1CO	014	008	Anebo polnice: když zatroubí nezřetelně, kdo rozezná signál k boji?
046	1CO	014	009	Stejně tak vaše řeč: není-li srozumitelná, nikomu nic nedá. Mluvíte do větru.
046	1CO	014	010	Na světě se mluví stovkami různých jazyků a kdo je zná, krásně se jimi dorozumí.
046	1CO	014	011	Když ale na mne mluví někdo slovy, jejichž význam neznám, zůstaneme si navzájem cizinci.
046	1CO	014	012	Vím, že usilujete o duchovní obdarování. Snažte se tedy vyniknout hlavně v tom, co pomáhá budovat církev.
046	1CO	014	013	Proto radím tomu, kdo mluví neznámým jazykem: modli se, abys uměl vyložit, co říkáš.
046	1CO	014	014	Když totiž někdo hovoří takovým jazykem, modlí se sice jeho duch, ale bez účasti rozumu.
046	1CO	014	015	Co s tím? I já se chci modlit vroucně, ale tak, abych se zároveň modlil rozumem. A když zpívám k Boží oslavě, chci ho chválit i svým rozumem.
046	1CO	014	016	Jak by mohl obyčejný posluchač připojit svůj souhlas k modlitbě, kdyby nerozuměl jejím slovům? I kdyby byla sebeupřímnější, nic z ní nemá.
046	1CO	014	018	Jsem vděčný Bohu, že mne tímto darem obdaroval víc, než kohokoliv z vás.
046	1CO	014	019	Přesto ve shromáždění povím raději pět srozumitelných vět než tisíce slov nesrozumitelných.
046	1CO	014	020	Bratři, nebuďte dětinští. Zlo ať je vám cizí jako nemluvňatům, ale jinak myslete jako dospělí lidé.
046	1CO	014	021	Ve starozákonním proroctví říká Bůh: „Pošlu k nim cizince, aby k nim promluvili cizím jazykem, ale ani těm nebudou naslouchat.“
046	1CO	014	022	Ten nesrozumitelný jazyk tedy sotva někoho přivede k víře; a kdo již křesťanem je, potřebuje taky slyšet spíš jasné Boží pravdy.
046	1CO	014	023	Představte si, že se sejdete, každý z vás bude mluvit jiným jazykem a teď mezi vás přijde nezasvěcený nebo nevěřící člověk. Neřekne si, že vám nejspíš přeskočilo?
046	1CO	014	024	Když ale všichni budete tlumočit Boží pravdu jasnou řečí, pak to, co nahodilý host uslyší, zasáhne jeho svědomí.
046	1CO	014	025	Bude usvědčován a jeho nejtajnější myšlenky budou odkrývány, takže padne na kolena a vyzná: Mezi vámi je určitě Bůh!
046	1CO	014	026	Jaký závěr z toho udělat? Když se sejdete, jeden poslouží zpěvem, jiný poučením, další poselstvím od Boha a další zase jeho výkladem. Pro všechny tu platí jediné pravidlo: aby to, co dělají, bylo k prospěchu celé obci věřících.
046	1CO	014	027	Pokud jde o mluvení cizím jazykem, ať tedy mluví nejvýše dva nebo tři, ale pěkně jeden po druhém a zároveň ať to někdo překládá.
046	1CO	014	028	Když se nenajde nikdo, kdo by byl schopen to učinit, ať toho mluvící raději nechá nebo mluví s Bohem potichu, sám pro sebe.
046	1CO	014	029	Také ti, kterým se dostálo zvláštního Božího poselství, ať hovoří jen dva nebo tři, ostatní ať o něm uvažují.
046	1CO	014	030	Jestliže Bůh odhalí něco dalšímu z přítomných, zatímco předchozí ještě mluví, má mu být postoupeno slovo. Tak se dostane na všechny, kdo mají co říci pro pomoc a povzbuzení ostatním.
046	1CO	014	032	Pamatujte, že kdo mluví z Božího pověření, umí se také odmlčet a čekat, až na něj zase přijde řada.
046	1CO	014	033	Bůh si nelibuje ve zmatku a hluku, ale v řádu a pokoji.
046	1CO	014	034	Zatím jsem se nikde nesetkal s tím, aby ženy zasahovaly do průběhu křesťanských shromáždění. Ať to tedy nedělají ani u vás.
046	1CO	014	035	Pro ně je vhodnější přijímat usnesení mužů než s nimi diskutovat; konečně jim to ukládá i zákon.
046	1CO	014	036	Jestli se jim něco nezdá, ať si to nechají doma vyložit od manžela a nedohadují se na veřejnosti. Někomu se to jistě nebude líbit, ale nemyslete si, že právě vy v Korintu rozumíte všemu nejlíp. Nejste první ani jediní, kdo přijali Krista za svého pána.
046	1CO	014	037	A jestli někdo tam u vás tvrdí, že má zvláštní nadání slyšet Boží hlas a jiné schopnosti z Božího Ducha, měl by tím spíš pochopit, že to, co vám říkám, pochází od Boha.
046	1CO	014	038	Kdo to odmítá uznat, ten sám nemá nárok na uznání.
046	1CO	014	039	Tak tedy, milí bratři, proste Boha o to, abyste mohli hlásat jeho pravdy. Nebraňte mluvit cizími jazyky,
046	1CO	014	040	ale všechno ať má svůj pořádek a kázeň.
046	1CO	015	001	Rád bych vám, bratři, připomněl, že i dnes hlásám totéž radostné poselství jako na začátku, jak jste je i vy přijali a na něm založili svou víru.
046	1CO	015	002	V něm je vaše záchrana, pokud se ho pevně držíte v té podobě, jak jsem vám je předal. Stojí-li vaše víra na něčem jiném, není víc než pouhou iluzí.
046	1CO	015	003	Učil jsem vás tomu, k čemu jsem byl sám přiveden: že Kristus zemřel za naše viny,
046	1CO	015	004	byl pohřben, ale třetí den vstal z mrtvých, jak to vše Bůh už dávno předtím nechal zapsat do starých Písem.
046	1CO	015	005	Pak se ukázal Petrovi, potom všem zbývajícím dvanácti.
046	1CO	015	006	Později ho vidělo přes pět set svědků společně; někteří z nich už nežijí, ale většina dosud ano.
046	1CO	015	007	Pak ho uviděl Jakub a ostatní apoštolové
046	1CO	015	008	a docela nakonec se ukázal i mně, ač jsem toho nejméně hoden.
046	1CO	015	009	Vždyť mezi všemi apoštoly jsem já ten poslední, a to je pro mne ještě přílišná čest po tom, jak jsem pronásledoval církev.
046	1CO	015	010	Bůh se však nade mnou slitoval a jen z jeho milosti jsem to, co jsem. A nebylo to nadarmo: vykonal jsem mnohem víc práce než všichni ostatní. Ale co to říkám – ne já, nýbrž Bůh, jehož jsem byl nástrojem.
046	1CO	015	011	Ostatně ať už jsem to já nebo někdo jiný, všichni hlásáme totéž poselství, které jste již přijali i vy.
046	1CO	015	012	Jestliže však věříte, že Kristus vstal z mrtvých, jak potom mohou někteří z vás tvrdit, že mrtví už nikdy neožijí?
046	1CO	015	013	Kdyby měli pravdu, pak by i Kristus musel dosud ležet v hrobě.
046	1CO	015	014	A jestli Kristus zůstal v hrobě, všechno naše mluvení o něm a veškerá vaše důvěra v Boha jsou naprosto zbytečné, bezvýznamné a nesmyslné
046	1CO	015	015	a všichni my, apoštolové, jsme lháři a podvodníci, když o Kristu prohlašujeme, že vstal z mrtvých.
046	1CO	015	016	Nevěříte-li v možnost vzkříšení, popíráte i zmrtvýchvstání Kristovo.
046	1CO	015	017	A jestliže Kristus nevstal z mrtvých, jakou máte naději? Vaše viny zůstaly neodčiněny, stejně jako viny těch, kteří zemřeli před vámi.
046	1CO	015	019	Jestliže jsme na Krista vsadili jen pro časný život, neužijeme ani tolik co ateisté. A pak jsme tedy nejubožejší ze všech lidí!
046	1CO	015	020	Skutečnost je však taková, že Kristus opravdu vstal, a to je nám zárukou, že ještě další budou po něm následovat.
046	1CO	015	021	Na počátku dějin člověk svou neposlušností způsobil, že se lidstvo dostalo pod vládu smrti. Kristus, prototyp nového člověka, tuto vládu smrti zase zlomil. My jsme od svých předků zdědili smrt jako nevyhnutelný úděl; kdo však přijme za svůj Kristův život, bude sdílet jeho úděl i ve vzkříšení z mrtvých.
046	1CO	015	023	Všechno má svůj pořádek: nejdříve vstal Kristus, při jeho druhém příchodu pak přijdou na řadu ti, kteří k němu patří.
046	1CO	015	024	Kristův boj o vítězství nad silami zla a smrti zatím stále ještě pokračuje; smrt sice už prohrála, ale ještě není docela zničena. Až Kristus zlomí moc všech svých nepřátel a své království odevzdá Bohu Otci, dějiny se uzavřou.
046	1CO	015	027	Bůh totiž svěřil Kristu veškerou moc nad celým vesmírem – samozřejmě s výjimkou sebe sama.
046	1CO	015	028	Až tedy Kristus zvítězí nad posledním odpůrcem, tehdy přijde ke svému Otci a složí mu všechnu svou moc k nohám, takže nakonec bude svrchovaným vládcem zase sám Bůh.
046	1CO	015	029	Ale ještě zpět ke vzkříšení: Jak zdůvodníte, že někteří z vás v Korintu podstupují zkoušky a utrpení pro svoji víru? Jaký to má smysl, jestliže nebude vzkříšení z mrtvých?
046	1CO	015	030	A proč my stále riskujeme svůj život a denně se díváme smrti v tvář?
046	1CO	015	031	Ujišťuji vás při všem, co pro mne znamenáte, že skutečně hledím každý den smrti do tváře.
046	1CO	015	032	K čemu by byl i můj boj na život a na smrt tenkrát v Efezu? Kdyby po smrti nebylo už s čím počítat, mohl bych si to všechno ušetřit a řídit se raději příslovím „dnes užívej života, zítra můžeš být po smrti“.
046	1CO	015	033	Takovými názory se však nedejte zmást. Špatná myšlenka je matkou zlého činu.
046	1CO	015	034	Uvažujte tedy střízlivě a nezahrávejte si se zlem. Vždyť je to ostuda – někteří z vás se pokládají za křesťany, a přitom nemají ani ponětí o základních věcech víry.
046	1CO	015	035	Někdo by se ovšem mohl zeptat: „Jak budou ale vzkříšeni ti mrtví? Jaké pak budou mít tělo?“
046	1CO	015	036	Dětinská otázka! Odpověď roste na tvé vlastní zahrádce. Když semeno zapadne do země, vzejde z něho nová rostlinka – ono samo však tím „zemře“, zanikne.
046	1CO	015	037	Co ze semene vyklíčí, ani zdaleka se mu nepodobá: zasel jsi suché zrnko pšenice nebo něčeho jiného,
046	1CO	015	038	ale životu skrytému v tom semeni dá Bůh novou, nádhernou podobu, nový tvar, jaký sám určil. Z jednoho semene vyroste to, z jiného ono.
046	1CO	015	039	A zrovna tak, jako jsou různé druhy semen a rostlin, liší se navzájem těla živočichů: člověk, zvíře, ryba, pták – co druh, to jiné tělo.
046	1CO	015	040	A od pozemských bytostí a tvarů liší se zase nebeská tělesa na obloze krásou docela jiného druhu – a dokonce i mezi nimi vidíme rozmanitost:
046	1CO	015	041	jinak svítí slunce, jinak měsíc a jinak zase hvězdy, a z nich každá má svůj osobitý třpyt.
046	1CO	015	042	Tak nějak si můžeme představovat i vzkříšení z mrtvých. Tělo, které obdržíme při vzkříšení, bude jiné než to naše dosavadní; toto zemře, tamto bude žít věčně.
046	1CO	015	043	To, které se pohřbívá, podléhá rozkladu a budí odpor. To, které vstane, bude se skvít nadzemskou slávou.
046	1CO	015	044	To nynější je slabé, to budoucí bude plné sil. Z umírajícího těla odchází život biologický, přírodní, vzkříšené tělo bude oživeno Duchem Božím. Jako biologický život musí mít svou hmotnou schránku, tak i život duchovní obdrží své tělesné sídlo.
046	1CO	015	045	Mojžíš nás učí, že Adam, první člověk, se stal živou bytostí; Kristus je však víc než to – je duchem života.
046	1CO	015	046	Nejdříve máme tedy lidské, živočišné tělo, teprve později nám Bůh dá nové, „duchovní“ tělo.
046	1CO	015	047	Adam byl stvořen pouze z pozemského materiálu, zato Kristus přišel z říše, která převyšuje vše hmotné. Pozemský člověk je téhož druhu, jako byl Adam, vzkříšený bude bytostí podobnou Kristovi.
046	1CO	015	050	Zdůrazňuji vám, milí bratři: naše pozemské tělo z masa a kostí není způsobilé pro Boží říši, protože naše kvality nejsou ani zdaleka takové, aby si zasloužily nesmrtelnost.
046	1CO	015	051	Prozradím vám jedno nádherné tajemství: zemřeme jen někteří, ale všichni obdržíme nové tělo.
046	1CO	015	052	Až z nebe zazní signál posledního soudu, v jediném okamžiku se naše tělo promění.
046	1CO	015	053	Zesnulí křesťané vstanou v novém, nesmrtelném těle a my ostatní, pokud budeme ještě naživu, všichni najednou dostaneme zrovna takové tělo, skvělé a nezničitelné.
046	1CO	015	054	Tak se konečně stane skutečností dávné prorokovo vidění: Vítězství je dovršeno, smrt slavně navždy zničena!
046	1CO	015	055	Kam ses poděla, ó smrti, a kam zmizel tvůj náhončí?
046	1CO	015	056	Náhončím smrti je míněn hřích – a ten má svou sílu ze zákona.
046	1CO	015	057	Bůh nám však prostřednictvím Ježíše Krista umožnil nad obojím zvítězit a za to mu nikdy nemůžeme být dost vděčni.
046	1CO	015	058	Vítězství je naše, bratři, zůstaňte pevní a nenechte se zviklat v usilovné spolupráci na Božím díle. Můžete si být jisti, že nic z toho, co jste vykonali pro Pána, se vaší smrtí neztratí.
046	1CO	016	001	Teď ještě několik slov ke sbírce pro jeruzalémské křesťany. Doporučili vám stejný postup, jaký jsem zavedl v Galacii.
046	1CO	016	002	Vždycky v neděli si doma dejte stranou ze svého týdenního příjmu tolik, kolik můžete postrádat. Nečekejte s tím až na můj příchod, po částkách se šetří lépe než najednou.
046	1CO	016	003	Až pak přijdu, napíšu k vašemu daru průvodní dopis a spolehliví poslové, které sami určíte, vezmou peníze s listem do Jeruzaléma.
046	1CO	016	004	Bude-li třeba, připojím se k nim i já.
046	1CO	016	005	Mám v úmyslu cestovat k vám přes Makedonii, kde bych se krátce zastavil v některých křesťanských obcích.
046	1CO	016	006	U vás bych se rád zdržel trochu déle, možná přes celou zimu, než se zase vypravím dál.
046	1CO	016	007	Korintem jen tak projít a s vámi se jen tak letmo uvidět, zdálo se mi příliš málo, a tak doufám, že mi Pán dovolí trochu déle mezi vámi pobýt.
046	1CO	016	008	Tady v Efezu zůstanu pravděpodobně až do Letnic,
046	1CO	016	009	otevírají se zde slibné možnosti dalšího působení – i když o nepřátele taky ovšem není nouze.
046	1CO	016	010	Až k vám přijde Timoteus, ať se u vás cítí jako mezi svými, vždyť pracuje pro Pána stejně jako já.
046	1CO	016	011	Je sice ještě mladý, to je pravda, ale proto si nezaslouží nějaké přezírání. Přijměte ho dobře a pomozte mu s přípravou na zpáteční cestu, budu ho čekat a těšit se i na všechny, kteří přijdou s ním.
046	1CO	016	012	Apolla jsem dlouho přemlouval a prosil, aby se k vám vydal spolu s ostatními, ale tentokrát cítil svou povinnost jinde. Vydá se k vám hned, jakmile bude zase volný.
046	1CO	016	013	Buďte připraveni na všechno, stůjte věrně při svém Pánu, jednejte jako muži, buďte silní.
046	1CO	016	014	Z každého vašeho činu ať vyzařuje láska!
046	1CO	016	015	Mám k vám jednu prosbu. Pamatujete se jistě, že Štefan a jeho rodina byli první v Řecku, kdo se stali křesťany a svůj život zasvětili spolubratřím.
046	1CO	016	016	Mějte tedy pro ně uznání stejně jako pro všechny, kdo svůj čas a síly věnovali naší společné práci.
046	1CO	016	017	Jsem velmi rád, že Štefan, Fortunát a Achaikos přišli, aby mi svou přítomností vynahradili naše odloučení.
046	1CO	016	018	Moc mě tím povzbudili, jako jistě i vás. Takových lidí je třeba si vážit.
046	1CO	016	019	Asijské křesťanské obce vás všechny srdečně pozdravují. Pozdrav vám vzkazují také Akvila s Priscilou a všichni, kdo se u nich scházívají.
046	1CO	016	020	Od všech zde mám vyřídit upřímné pozdravy. Obejměte se navzájem v křesťanské lásce.
046	1CO	016	021	Na konec připojuji vlastnoručně i svůj pozdrav.
046	1CO	016	022	Náš Pán se vrátí brzy! Kdo jím pohrdá, toho stihne trest.
046	1CO	016	023	Modlím se, aby vás i nadále provázela milost Ježíše Krista. V jeho lásce, která nás spojuje. Váš Pavel
#
# BOOK	047	2CO	2 Corinthians	2 Korintským
047	2CO	001	001	Drazí bratři, tento dopis vám píši jako Bohem zmocněný posel Ježíše Krista, společně s Timotejem. Adresovaný je sice k vám do Korintu, ale je určen všem křesťanům v celém Řecku:
047	2CO	001	002	kéž vás náš Otec Bůh i Ježíš Kristus bohatě obdarují svou milostí a pokojem.
047	2CO	001	003	Jak nevýslovně dobrý je náš Bůh. V něm, Otci našeho Pána Ježíše Krista, máme nevyčerpatelný zdroj útěchy a posily pro naše zkoušky a utrpení, takže i jiné pak můžeme těšit a posilovat, když je to zapotřebí.
047	2CO	001	005	Stejnou pomoc, jakou jsme obdrželi od Boha, rozdáváme všude kolem sebe.
047	2CO	001	006	Můžete se spolehnout, že čím víc utrpení podstoupíme pro Krista, tím hojněji nás zahrne svou útěchou a povzbuzením. Kristovo utrpení je mým denním chlebem, ale to je můj příspěvek k vaší záchraně.
047	2CO	001	007	On mi však denně dává též novou sílu a klid – a to má být zase posilou vám ve vašich zkouškách. Pokud s námi sdílíte naše bolesti, nemám o vás obavy: zdroj naší útěchy je otevřen i pro vás.
047	2CO	001	008	Nebudu vám, drazí, tajit, že tady v Malé Asii jsme prožili snad nejhorší chvíle svého života. Vypadalo to už, že je s námi konec, připravovali jsme se na smrt. Cítím, že to muselo dojít tak daleko proto, abychom nespoléhali již na nic jiného než na Boha, který má moc vzkřísit i mrtvé.
047	2CO	001	010	Skutečně nás vyrval přímo z drápů smrti a věřím, že ne naposledy.
047	2CO	001	011	Přesto prosím, abyste na nás stále mysleli ve svých modlitbách – tím větší budou pak vaše chvály a vděčnost za jejich vyslyšení.
047	2CO	001	012	S naprosto čistým svědomím mohu prohlásit, že jsem s vámi ve všech směrech jednal vždy jen a jen upřímně, jak mě Bůh vedl, a na to jsem hrdý. Ne lidská vypočítavost, ale Boží milost je mi vůdčí silou. To platilo vždy i ve vztahu k vám.
047	2CO	001	013	Všechno, co čtete v mých listech, je míněno naprosto upřímně. Doufám, že to tak přijmete, i když se dosud mnoho neznáme, a že při Kristově návratu se za sebe navzájem nebudeme muset stydět, ale naopak budeme mít důvod k hrdosti.
047	2CO	001	015	V této důvěře jsem vás chtěl navštívit už na cestě do Makedonie a pak se vrátit do Judska zase přes Korint.
047	2CO	001	016	Proč jsem svůj plán později změnil? Nebylo to z vrtkavosti ani z lehkomyslnosti. Když jednou něco řeknu, pak to také tak myslím; nikdy neříkám „ano“, když myslím „ne“, a naopak. Boží Syn Ježíš Kristus, jak jsme vám ho přiblížili se Silvánem a Timotejem, také nebyl muž dvojí tváře. Jeho osoba je hmatatelným ANO všem slibům, které Bůh kdy dal člověku. Proto taky, když k modlitbě připojíme Amen (tj. „ano“), připomínáme si vlastně, že v Kristu na ně Bůh už odpověděl, a oslavujeme ho za to.
047	2CO	001	021	Že jste v Kristu obdrželi tentýž nový život jako my, že v něm dosud pevně stojíme – to je jen Boží dílo.
047	2CO	001	022	To on nás učinil svým vlastnictvím, pověřil svým poselstvím a vtiskl nám svou vlastnickou pečeť – svatého Ducha – jako záruku na vše ostatní, co má ještě pro nás přichystáno.
047	2CO	001	023	Pán Bůh ví, že to nebylo jinak, než vám tady píšu: Korint jsem nakonec rozhodl vynechat jen proto, abych vás ušetřil setkání, které by pro vás mohlo být velice trapné.
047	2CO	001	024	Ne že bych vám chtěl vytýkat nedostatky ve vaší víře – v té si stojíte docela dobře.
047	2CO	002	001	Přál jsem si však, aby vám můj příjezd přinesl jen radost a ne rozpaky jako posledně.
047	2CO	002	002	Kdyby vás měla moje návštěva opět zarmoutit, nemohl bych z našeho setkání mít ani já žádnou radost.
047	2CO	002	003	V tomto smyslu jsem vám také posledně psal, abyste dali všechno do pořádku dřív, než zase přijedu, aby naše shledání nebylo už ničím kaleno. Pevně věřím, že mne nezklamete – vždyť vím, že ani vás by netěšilo, kdybych k vám měl přijet sklíčen a nerad.
047	2CO	002	004	Věřte mi, že ani mně nepůsobilo žádné potěšení psát vám takový dopis. Dělal jsem to s velmi těžkým srdcem – a proč to nepřiznat, dokonce jsem přitom plakal. Nechtěl jsem vás ranit, právě naopak, chtěl jsem vám ukázat, jak vroucně vás mám rád a jak mi na vás záleží.
047	2CO	002	005	Jestliže mi dal někdo příčinu k zármutku, neublížil ani tolik mně samotnému, jako v jistém smyslu všem vám.
047	2CO	002	006	Myslím, že už je potrestán víc než dost;
047	2CO	002	007	teď mu zase ukažte ochotu odpustit a povzbuďte ho, aby nezahořkl a nepropadl beznaději.
047	2CO	002	008	Přijměte ho zase s láskou mezi sebe. Můj dopis měl, abych tak řekl, vyzkoušet, jakou mám autoritu. Komu však odpustíte vy, tomu odpouštím i já. Osobně tu věc mám už za vyřízenou, ale chcete-li to výslovně slyšet, tedy ano, odpouštím mu podle Kristova příkazu. Mějme se na pozoru, abychom setrváváním v hněvu nespolkli satanovo vnadidlo – však víme dobře, o co mu jde.
047	2CO	002	012	Když jsem dorazil do Troady, našel jsem tam pro své poselství o Kristu velice dychtivé posluchače.
047	2CO	002	013	Znepokojilo mne však, že jsem se tam nesetkal s Titem, svým milým spolupracovníkem. Neměl jsem stání, musel jsem se s Troadskými rozloučit a pokračovat dál do Makedonie, abych zjistil, co s ním je.
047	2CO	002	014	Nemohu si pomoci, znovu musím děkovat Bohu, že se na nás prokazuje jeho vítězná moc a že poznání Boha můžeme šířit okolo sebe jako vzácnou vůni.
047	2CO	002	015	My jsme – obrazně řečeno – kadidlem, které Kristus zapaluje Bohu a jehož vůně se rozlévá mezi všechny lidi, ať patří do tábora Božího, nebo do tábora Bohu nepřátelského.
047	2CO	002	016	S ní vdechují jedni život a druzí smrt. Ale kdo je k tomu způsobilý?
047	2CO	002	017	My nejsme jako kramáři, kteří si z církevní funkce udělali výnosné řemeslo. Naší ctí je vyřizovat nezištně to, co nám bylo Bohem uloženo jako Kristovým služebníkům, s vědomím, že on nás stále vidí.
047	2CO	003	001	Že se zase stále oháníme svou důvěryhodností? Máme snad zapotřebí o vaši důvěru se teprve ucházet, či si na ni od vás objednávat vysvědčení?
047	2CO	003	002	Naším nejlepším vysvědčením jste přece vy sami! Inkoust a papír mohou lhát, ale jak změnil Kristus vaše životy, to může každý vidět na vlastní oči. Vy jste Kristův dopis, který jsem psal ne perem, ale Božím Duchem; ne na papír, ale na živá lidská srdce.
047	2CO	003	004	Neužíval bych sám o sobě tak velkých slov, kdybych si nebyl jist, že to všechno působí sám Bůh prostřednictvím Ježíše Krista.
047	2CO	003	005	Ponecháni jen svým vlastním schopnostem nedokázali bychom vůbec nic. Má-li naše práce přece nějaké výsledky, je to působením Boží moci.
047	2CO	003	006	Bůh nás učinil hlasateli nové smlouvy, kterou s člověkem uzavírá pro jeho záchranu. Tato smlouva není založena na liteře, ale na Duchu. Litera zabíjí, ale Duch dává život.
047	2CO	003	007	Když Mojžíš předával izraelskému národu Boží zákony vytesané do kamenných desek, zářil odlesk Boží slávy na jeho tváři tak silně, že oči všech přítomných byly oslněny; a to šlo o zákony, které za neposlušnost přisuzovaly smrt.
047	2CO	003	008	Oč slavnější je smlouva, v níž Bůh nyní daruje člověku nový život prostřednictvím svého Ducha.
047	2CO	003	009	Jestliže vyhlášení zákonů, které odsuzovaly, bylo provázeno takovým leskem, kolik slávy teprve musí být spojeno s tímto darem života?
047	2CO	003	010	Proti tomu ani Mojžíšova svatozář není vůbec nic!
047	2CO	003	011	Když už to, co bylo jen pomíjející, tak oslňovalo, oč velkolepější bude teprve to trvalé.
047	2CO	003	012	Protože víme, že tato Boží sláva nepodléhá zubu času, můžeme vystupovat s jistotou a otevřeností.
047	2CO	003	013	Mojžíš si před lidmi zahaloval obličej, aby si nevšimli, jak jeho záře postupně vybledává; toho se my bát nemusíme. Mojžíšův národ byl však postižen ještě jinou slepotou:
047	2CO	003	014	dodnes, kdykoliv se v synagogách čte Starý zákon, zůstává mu jeho pravý smysl zahalen. Lidé nepochopí pravý smysl Starého zákona, dokud jim ho neodhalí Kristus.
047	2CO	003	015	A tak jsou dosud přesvědčeni, že jen podle Mojžíšova návodu získají věčný život.
047	2CO	003	016	Kdo se však ze své duchovní bídy obrátí k Pánu, tomu se otevřou oči.
047	2CO	003	017	Pán je Duch, a kde je Duch Páně, tam člověk již není otrokem zákona.
047	2CO	003	018	V naší nezakryté tváři se odráží Boží sláva jako v zrcadle; sami se tak postupně stáváme jeho obrazem čím dál věrnějším a krásnějším, jak nás jeho Duch mění a přetváří.
047	2CO	004	001	Sám Bůh mi z milosti svěřil úkol, proto neklesám na mysli.
047	2CO	004	002	Své posluchače nezískáváme pro křesťanství nějakými lacinými triky ani překrucováním Božího slova. Mluvíme čistou pravdu, a proto nás rád přijme každý, kdo zpytuje své svědomí před Bohem.
047	2CO	004	003	Zůstává-li naše poselství někomu nesrozumitelné, pak jen těm, kdo směřují k záhubě.
047	2CO	004	004	Zlo, které je ovládá, je natolik zaslepilo, že světlo Božího slova k nim nepronikne a oni nejsou schopni pochopit kázání o slávě Ježíše Krista, v němž se Bůh viditelně ztělesnil.
047	2CO	004	005	Účelem našich kázání není přitahovat pozornost k našim osobám, ale k Ježíši Kristu jako Pánu. My jsme jen služebníci, kteří vám slouží na jeho příkaz.
047	2CO	004	006	Vždyť tentýž Bůh, který řekl: „Budiž světlo uprostřed tmy“, rozzářil své světlo i v nás, aby lidé viděli božskou krásu vyzařující z Ježíše Krista.
047	2CO	004	007	My jsme jen křehké nádoby, do nichž Bůh nádherný poklad vložil. Každý hned musí poznat, že ta zvláštní moc nepochází z člověka, nýbrž z Boha.
047	2CO	004	008	Ačkoliv se na nás útočí ze všech stran, přece nepodléháme. Někdy jsme bezradní a nevíme jak dál, ale nevzdáváme se.
047	2CO	004	009	Býváme štváni jako divoká zvěř, ale cítíme, že Bůh je při nás. Sráženi k zemi, přece znovu vstáváme a jdeme dál.
047	2CO	004	010	Utrpení a smrt se nám nevyhýbají, jako se nevyhnuly Kristovi.
047	2CO	004	011	Dnes a denně nám hrozí mučednická smrt kvůli Ježíšovu jménu, ale právě v takové situaci se na nás nejzřetelněji projevuje Ježíšův život.
047	2CO	004	012	Naším údělem je umírat, abyste vy žili.
047	2CO	004	013	Pisatel jednoho ze žalmů říká: „Mluvím, protože důvěřuji Boží moci.“ Totéž mohu říci o sobě i já. Protože jsem poznal Boží moc, nedám se ničím odradit od hlásání Božího poselství.
047	2CO	004	014	Bůh vzkřísil z mrtvých Ježíše a já nepochybuji, že vzkřísí i mne a že se s vámi u něho shledám.
047	2CO	004	015	Vždyť to všechno konám jen kvůli vám. Čím více vás bude získáno pro Krista; tím více hlasů bude pak Boha oslavovat.
047	2CO	004	016	Proto není důvod k malomyslnosti. Náš přirozený život směřuje ke konci, ale život, který nám dává Bůh, se každým dnem obnovuje.
047	2CO	004	017	Co musíme dnes podstupovat, to je konec konců stále ještě snesitelné a brzy to přejde. Zato radost, která nás očekává, překonává všechnu lidskou představivost a navíc je věčná, je bez konce.
047	2CO	004	018	Naše budoucnost nestojí na tom, co lze vidět a hmatat, protože všechno hmotné je pomíjivé. My stavíme na základech neviditelných, neboť jen ty jsou trvalé.
047	2CO	005	001	Víme přece, že až zemřeme, ožijeme znovu v lepší a konečné podobě.
047	2CO	005	002	Toužíme po tom a zároveň kolísáme,
047	2CO	005	003	protože bychom se rádi vyhnuli umírání a vstoupili přímo do nesmrtelného života,
047	2CO	005	004	k němuž nás Bůh už nyní připravuje:
047	2CO	005	005	jako záruku nám dal svého Ducha.
047	2CO	005	006	Proto se můžeme důvěřivě těšit na náš nebeský domov; ve svých tělech tu vlastně žijeme v cizině, daleko od své vlasti, kde nás očekává Kristus.
047	2CO	005	007	Nevidíme ho, ale jsme s ním spojeni vírou.
047	2CO	005	008	Proto s plnou důvěrou a rád opustím třeba hned toto tělo, abych získal domov u svého Pána.
047	2CO	005	009	V každém případě však chci dělat to, co se líbí jemu, ať už to znamená setrvat zde v cizině, nebo se vydat do své vlasti. Na ničem jiném totiž nezáleží.
047	2CO	005	010	Tak jako tak se nakonec všichni musíme postavit před Kristův soud, kde bude každý náš čin, dobrý i zlý, spravedlivě ohodnocen.
047	2CO	005	011	Je to právě tahle bázeň před Bohem, která mě nutí vést lidi k víře. Bůh moje pohnutky zná a věřím, že ani vy mne nepodezíráte z něčeho postranního.
047	2CO	005	012	Ne, nechci znovu sebe vychvalovat. Chci vám jen ukázat, že se za mne nemusíte stydět, a tak můžete zavřít ústa těm, kdo si zakládají na vnějším projevu místo na vnitřní hodnotě. Poslouží-li to k Boží slávě, ať si mě lidé mají třeba za blázna. Jsem-li však při dobrých smyslech, poslouží to zase vám.
047	2CO	005	014	Kristova láska nás zajala. Je přece zřejmé, že smrt toho, kdo zemřel za všechny, se rovná tomu, jako kdyby zemřeli všichni,
047	2CO	005	015	takže naše životy nepatří už nám, ale tomu, kdo za nás zemřel a vstal z mrtvých.
047	2CO	005	016	Není tedy správné posuzovat někoho podle toho, co o něm soudí svět nebo jaký se navenek jeví. Takto chybně jsem se kdysi i já díval na Krista a posuzoval jej jako každého jiného člověka. Jak jsem se mýlil!
047	2CO	005	017	Kdo se stane křesťanem, stává se úplně jiným člověkem. Už nikdy není takovým, jakým byl předtím. Začal docela nový život!
047	2CO	005	018	To je změna, kterou působí sám Bůh. Ačkoliv jsme se nacházeli v nepřátelském táboře,
047	2CO	005	019	Bůh s námi prostřednictvím Ježíše Krista uzavřel mír a pak nás pověřil, abychom jeho jménem předložili nabídku smíření všem lidem na této planetě.
047	2CO	005	020	Z Kristova pověření – jako jeho velvyslanci – tedy provoláváme, aby to všichni slyšeli: Pojďte a přijměte přátelskou ruku, kterou vám Bůh v Kristu podává!
047	2CO	005	021	Na toho, který se nikdy nedopustil ničeho špatného, přenesl Bůh všechnu naši špatnost a jeho spravedlnost přenesl na nás.
047	2CO	006	001	Jakožto Boží spolupracovník vás snažně prosím: nepromarněte tu milost, které se vám od Boha dostalo!
047	2CO	006	002	Bůh říká: „V čas milosti jsem vyslyšel tvou modlitbu, v den záchrany jsem ti pomohl.“ Ten čas je tu právě teď – nezmeškejte ho! Den záchrany je dnes – nezaspěte ho!
047	2CO	006	003	Nikomu nechci svým jednáním zavdat příčinu k urážce, aby nevznikly nějaké pochybnosti o mém poslání.
047	2CO	006	004	Z celého mého způsobu života má každý poznat, že stojím ve službách Božích. Proto si nestěžuji na starosti, nouzi nebo potíže, bezesné noci, dřinu a hlad, útoky nepřátel, bití a vězení. Jako Boží spolupracovník to všechno snáším bez reptání.
047	2CO	006	006	Mou legitimací je bezúhonný život, trpělivost a přívětivost za všech okolností a pravdivé poznání. Všechny tyto schopnosti mi dává Duch Boží, k tomu upřímnou lásku a Boží sílu k hlásání pravdy.
047	2CO	006	007	Mou zbraní pro útok i pro obranu je mi dobré svědomí před Bohem i před lidmi.
047	2CO	006	008	Stojím při Bohu věrně, ať mě za to oslavují nebo mi nadávají, ať mi věří nebo mě prohlašují za podvodníka.
047	2CO	006	009	Pro jedny mé jméno nic neznamená, jiní nahlédli až na dno mého srdce. Denně se nade mnou vznáší smrt, ale nikdy jsem nežil plněji. Bili mě, div jsem ducha nevypustil, ale přece mě nezabili.
047	2CO	006	010	Stále mi házejí klacky pod nohy, o radost mě tím však nepřipraví. Jsem chudý, a přece rozdávám poklady nesmírné ceny. Nemám nic – a přece mi patří celý svět! Moji drazí přátelé, musel jsem vám to napsat tak, jak to cítím.
047	2CO	006	011	Nic neskrývám, ani nepřikrašluji. Nikdo vás přece nemá raději než já!
047	2CO	006	012	Jestli mezi námi ještě stojí nějaká překážka, není to nedostatek mé lásky k vám, ale vaše výhrady ke mně.
047	2CO	006	013	Říkám vám to jako svým vlastním dětem: opětujte moji lásku stejnou měrou!
047	2CO	006	014	Nespolčujte se s nevěrci, to pro vás není dobrá společnost. Co může mít společného světlo s tmou, spravedlnost s bezprávím?
047	2CO	006	015	Je snad možné nějaké dorozumění mezi Kristem a ďáblem?
047	2CO	006	016	Dovedete si představit pohanské bůžky v křesťanském chrámu? A co jiného jsme, ne-li chrám živého Boha? Bůh řekl: „Budu žít uprostřed nich a mezi nimi bydlet, já budu jejich Bohem a oni budou mým lidem.“
047	2CO	006	017	Proto také řekl: „Oddělte se a odejděte od nich, pryč od všeho nečistého. Jen tak vás přijmu za své,
047	2CO	006	018	abych byl vaším Otcem a vy mými syny a dcerami – praví všemocný Bůh.“
047	2CO	007	001	Mějme na paměti, milí přátelé, že tyto sliby platí právě nám. Zřekněme se proto všeho, co špiní tělo nebo duši. Berme vážně Boží slova a usilujeme o to, abychom se Bohu líbili.
047	2CO	007	002	Nikomu z vás jsem neukřivdil, nikdo o nic nepřišel mým přičiněním. Proč by měly být na vaší straně ještě nějaké výhrady?
047	2CO	007	003	Nechápejte to, prosím vás, jako výčitku, skutečně vás mám rád a na tom se v životě ani ve smrti nic nezmění.
047	2CO	007	004	Mám k vám naprostou důvěru a jsem na vás hrdý; myšlenky na vás mě povzbuzují, takže přes všechny trampoty se mám pořád z čeho radovat.
047	2CO	007	005	Ani příchod do Makedonie mi nepřinesl úlevu: okolo samý nepřítel, uvnitř neklid a nejistota.
047	2CO	007	006	Ale Bůh se ujímá těch, kdo se octli na dně. Když bylo nejhůř, vrátil se Titus a vlil do mne novou sílu
047	2CO	007	007	– nejen svou přítomností, ale hlavně zprávami, které mi od vás přinesl. Vyprávěl mi o vaší lítosti a jak se těšíte na můj příchod a že jste připraveni postavit se plně za mne. To mě nejen docela uklidnilo, ale přímo zaplavilo radostí.
047	2CO	007	008	I když jste mým dopisem byli dotčeni, jsem nakonec přece jen rád, že jsem ho napsal.
047	2CO	007	009	Nejdřív jsem toho skoro litoval, ale teď vidím, že jsem udělal dobře, protože jste přece jen změnili stanovisko.
047	2CO	007	010	Bůh užil bolesti jako léku k vaší nápravě, takže jsem vám nijak neublížil. Lítost způsobená Bohem vede člověka ke změně postoje a tím i k záchraně, taková lítost je žádoucí. Na druhé straně nespokojenost bez Boha člověka jen ubíjí.
047	2CO	007	011	Podívejte se, jak vám tahle hořká pilulka prospěla! Pryč je lhostejnost ke hříchu. Konečně jste se ho ulekli a zošklivili si hoa horlivě spěcháte omluvit se a viníka potrestat. Udělali jste pro nápravu všechno, co jste mohli.
047	2CO	007	012	Když jsem tento dopis psal, nešlo mi však ani tolik o viníka či postiženého, jako jsem se chtěl přesvědčit, zda vám na mně ještě záleží. Díky Bohu, nezklamal jsem se.
047	2CO	007	013	Ještě víc mě však potěšilo, jakou radost z vás měl Titus.
047	2CO	007	014	Ze vší chvály, kterou ode mne na vás slyšel, nemusel jsem nic brát zpátky. Vždycky jsem mluvil jen pravdu, i Titus se teď mohl přesvědčit, že jsem nepřeháněl.
047	2CO	007	015	Po tom, s jakou starostlivostí jste ho přijali a jak ochotně jste se zařídili podle mých pokynů, i on si vás oblíbil.
047	2CO	007	016	Jsem šťastný, že je mezi námi zase všechno jako dřív a že vám mohu i nadále plně důvěřovat.
047	2CO	008	001	Musím vám teď povědět, jak ohromně zapůsobila Boží milost v křesťanských obcích v Makedonii.
047	2CO	008	002	Ačkoliv se tam museli potýkat s všelijakými nesnázemi a podstoupit nejednu tvrdou zkoušku, byla radost věřících tak veliká, že při vší své chudobě sebrali mezi sebou neuvěřitelnou částku.
047	2CO	008	003	Nedávali jen to, co jim přebývalo, ale daleko víc.
047	2CO	008	004	Pokládali to za vyznamenání, že se mohli podílet na sbírce pro jeruzalémské křesťany.
047	2CO	008	005	Jejich obětavost předstihla všechna moje očekávání – tak úplně se dali k dispozici Bohu a v jeho jménu i nám.
047	2CO	008	006	Proto jsem požádal Tita, který u vás začal organizovat sbírku už dříve, aby se k vám znovu vypravil a pomohl vám toto dílo lásky dokončit.
047	2CO	008	007	Není nic, čeho by se vám nedostávalo: víra, účinné slovo, poznání, dobrá vůle i vřelý vztah k nám – ve všem můžete být dáváni za vzor. Doufám, že i váš příspěvek k této službě lásky bude stejně příkladný.
047	2CO	008	008	Neberte to jako příkaz. Přál bych si jen, abyste dokázali svou lásku stejně horlivě.
047	2CO	008	009	Jistě jste nezapomněli, co pro vás udělal Kristus: sám bohatý, kvůli vám vzal na sebe dobrovolně chudobu, abyste vy jeho chudobou zbohatli.
047	2CO	008	010	Měli byste tedy ten nápad, který se zrodil u vás, dotáhnout až do konce. Když jste začali s takovým nadšením, nepolevujte nyní a ochotně dávejte, kolik můžete. Kdo více dát nemůže, ať se netrápí. Bohu záleží na ochotě, a ne na velikosti daru.
047	2CO	008	013	Nejde o to, aby si jiní mohli dopřávat na váš účet. Ale jestliže se vám nyní vede lépe, rozdělte se s potřebnějšími. Vždyť oni mohou zase pomoci vám, když se situace změní. Tak budete mít každý právě tolik, kolik potřebujete,
047	2CO	008	015	jak čteme v Písmu o Izraelcích sbírajících pokrm na poušti: „Kdo nashromáždil více, tomu nepřebývalo, kdo nasbíral méně, neměl nedostatek.“
047	2CO	008	016	Jsem vděčný Bohu za to, že Titus k vám přilnul stejně jako já.
047	2CO	008	017	Můj návrh hned s radostí přijal, ale myslím, že by byl tak jako tak využil první příležitosti vydat se opět k vám.
047	2CO	008	018	Posílám s ním ještě jednoho bratra, kterého si pro jeho oddanost ve službě Kristu váží ve všech církvích.
047	2CO	008	019	Byl vybrán, aby mě doprovázel do Jeruzaléma s výtěžkem sbírky, jež má oslavit našeho Pána a veřejně prokázat naši horlivost k službě.
047	2CO	008	020	Předejde se tak možným pozdějším dohadům, zda se opravdu všechny peníze dostaly tam, kam byly určeny.
047	2CO	008	021	Bůh ví, že nikoho z nás by ani ve snu nenapadlo zpronevěřit jediný haléř, ale abychom vyloučili i sebenepatrnější podezření, zařídili jsme to raději takto.
047	2CO	008	022	Doprovází je ještě další bratr, mnohokrát již osvědčený jako upřímný křesťan. Těší se k vám, protože jsem mu vyprávěl o vašem nadšení pro pomoc druhým. Přijměte je tedy všechny přívětivě.
047	2CO	008	023	Titus je v této věci mým zplnomocněným zástupcem. Je to můj nejbližší spolupracovník. Ostatní dva vyslaly zdejší církve jako své nejlepší představitele.
047	2CO	008	024	Ukažte jim, že všechny moje chvály na vás nebyly plané.
047	2CO	009	001	Myslím, že bych se o té akci na pomoc Jeruzalémským ani nemusel tolik rozepisovat.
047	2CO	009	002	Vím, že tyto věci jsou pro vás samozřejmé, a v Makedonii jsem hrdě prohlašoval, že vy jste se sbírkou začali už vloni. Právě ta vaše horlivost nakazila mnohé z nich.
047	2CO	009	003	Teď k vám posílám tyto bratry, abych se přesvědčil, zda jsem vás nepřechválil. Jak bych potom vypadal před Makedonskými, kdyby se ukázalo, že jsem neměl pravdu? Musel bych se propadnout hanbou a vy teprve!
047	2CO	009	005	Proto jsem pokládal za nutné poprosit tyto bratry, aby shromáždili všechny vaše příspěvky ještě před mým příjezdem, aby to pak nevypadalo, že jsem je přijel vymáhat.
047	2CO	009	006	Pamatujte však: skoupá setba – hubená sklizeň. Bohatou úrodu sklidí ten, kdo zasévá štědře.
047	2CO	009	007	Velikost svého příspěvku ať si určí každý sám, nikoho nenuťte dávat víc, než sám chce. Bůh nemá zájem o vynucené dary: miluje toho, kdo dává rád. On si může dovolit ponechat to na vás:
047	2CO	009	008	vždyť od něho dostáváte nejen všechno, co sami potřebujete, ale navíc ještě tolik, abyste mohli být štědří i k jiným.
047	2CO	009	009	Vždyť podle Písma Bůh nikdy nezavře svou ruku před štědrými.
047	2CO	009	010	On, který dává rolníku chléb i zrno na setí, poskytne potřebnou setbu i vám a z její sklizně budete mít stále víc pro sebe i pro druhé. K němu pak budou směřovat vždy četnější díky, které od vás odevzdáme.
047	2CO	009	012	Nejde totiž jenom o to, že se pomůže jeruzalémským křesťanům; neméně důležitá je vděčnost Bohu, která tím bude vzbuzena.
047	2CO	009	013	Kdekdo bude Bohu děkovat za to, že jeho slovo milosti a záchrany našlo u vás tak bohatou odezvu.
047	2CO	009	014	Budou se za vás modlit a přilnou k vám vřelým bratrským vztahem.
047	2CO	009	015	Díky Bohu za Ježíše Krista, ten vzácný dar nad všechny dary!
047	2CO	010	001	Ještě jedné věci bych se chtěl dotknout – týká se to mé vlastní osoby a řeknu to beze vší hořkosti a nevraživosti, v duchu Kristovy lásky. Povídá se prý o mně, že v dopisech se stavím jako kdovíjaký silák, ale když dojde k osobnímu střetnutí, jsem prý maličký a ubohý.
047	2CO	010	002	Prosím vás, nenuťte mě, abych vás přesvědčil, že mi nechybí odvaha k ráznějšímu postupu proti těm, kdo přičítají mému jednání pouze lidské pohnutky.
047	2CO	010	003	Ano, jsme jen obyčejní lidé, ale své boje nevyhráváme pouze vlastní sílou.
047	2CO	010	004	Máme účinné zbraně, schopné porazit každého odpůrce.
047	2CO	010	005	Proti nim neobstojí žádná domýšlivost, ani nejchytřejší filozofie, popírající Boží pravdu. Každého myslícího člověka jednoznačně vedeme ke Kristu jako ke konečné odpovědi a svrchované pravdě. Rozhodnete-li se společně pro poslušnost,
047	2CO	010	006	jsem připraven potrestat každého, kdo nebude poslušný.
047	2CO	010	007	Nenechte se klamat vnějším zdáním. Jestliže si kdokoliv z vás může dělat nárok, že je Kristův, pak můj nárok není o nic menší – spíš naopak! Navíc bych se ještě mohl odvolávat na přímé Boží pověření.
047	2CO	010	009	Nechci ovšem vzbudit dojem, jako bych vás chtěl svými listy zastrašovat.
047	2CO	010	010	„Nevšímejte si jeho dopisů,“ říkají někteří, „je to jen plané vyhrožování. Až přijde, poznáte sami, že není proč se ho bát. Slabšího kazatele jste ještě neslyšeli.“
047	2CO	010	011	Ujišťuji vás, že tentokrát budu jednat stejně přísně, jako jsem doposud psal.
047	2CO	010	012	V žádném případě se nechci měřit s těmi oslňujícími kazateli, kteří ve svých projevech vychvalují sami sebe. Těm se samozřejmě nemohu vyrovnat, protože oni jsou sami sobě jediným měřítkem a vzorem vší dokonalosti. Jaká pošetilost!
047	2CO	010	013	Mým cílem je splnit se ctí úkoly, které mi vytyčil Bůh. K nim patří i má práce v Korintu. Odpovědnost za vás si neosobuji neprávem – vždyť jsem byl první, od koho jste vůbec slyšeli o Kristu! Kdybych svou autoritu odvozoval jen z toho, že pokračuji v díle, které začal někdo jiný, dalo by se o ní možná pochybovat. Ale jako váš duchovní otec bych spíš čekal, že s vaší vírou vzroste i úcta ke mně.
047	2CO	010	016	Pak budu moci šířit Boží poselství dál i za vaše území, do krajů, kam dosud neproniklo. Písmo nás učí, že se nemáme honosit vlastními úspěchy, ale tím, co vykonal Bůh. Když někdo vykřikuje do světa, jaký je chlapík, to ještě nic neznamená.
047	2CO	010	018	Důvěru si zaslouží ten a jenom ten, komu dává své vysvědčení Bůh.
047	2CO	011	001	Doufám, že mé skromné řádky nevyčerpaly ještě všechnu vaši trpělivost. Už jenom chviličku strpení, prosím vás.
047	2CO	011	002	Záleží mi totiž na vás, opravdu moc mi na vás záleží – ne méně než samotnému Bohu. Jako byste byli mou jedinou dcerou, kterou jsem zaslíbil jedinému muži – Kristu. Chci mu ji přivést čistou, nedotčenou. Teď mi však svírá srdce úzkost, aby vaše věrná a čistá láska k němu nebyla zkalena a pošpiněna nebo aby docela nezanikla.
047	2CO	011	003	Víte přece, jak chytře dokázal satan ošálit Evu v ráji!
047	2CO	011	004	A vy s takovým klidem popřáváte sluchu každému, kdo vám předkládá jiného Krista než my a vnáší mezi vás cizího ducha a rozšiřuje jakési jiné poselství, než jste slyšeli od nás.
047	2CO	011	005	Mám za to, že si s těmi veleapoštoly v ničem nezadám.
047	2CO	011	006	Jestli jsem slabší řečník, tak alespoň vím, o čem mluvím. O tom jste se přece mohli už přesvědčit, vždyť jsem to nejednou dokázal.
047	2CO	011	007	Nebo jsem snad chybil tím, že jsem od vás za svou kazatelskou službu nepřijal žádný plat? Že jsem sám sebe ponižoval, abych vám pomohl výš?
047	2CO	011	008	Můj pobyt u vás hradily jiné křesťanské obce – tak jsem je „vykořisťoval“, jen abych vám nebyl na obtíž.
047	2CO	011	009	A když mi došly peníze a neměl jsem co do úst, zase jsem vás nežádal o pomoc, protože mi vypomohli křesťané z Makedonie. Ani korunu jsem od vás nevzal a také v budoucnu nevezmu.
047	2CO	011	010	A jako že sloužím Kristově pravdě – tak a ne jinak to budu dělat po celém Řecku.
047	2CO	011	011	Proč? Protože vás snad nemám rád? Bůh ví, že mám.
047	2CO	011	012	Chci vám i nadále sloužit bez jakékoliv odměny, aby ti lidé nemohli tvrdit, že v naší a jejich činnosti není žádný rozdíl.
047	2CO	011	013	Vždyť jsou to podvodníci, tihle „lžiapoštolové“, kteří se za Kristovy vyslance pouze vydávají!
047	2CO	011	014	Není se tomu ovšem co divit, vždyť i sám satan na sebe často bere andělskou podobu.
047	2CO	011	015	Jaký tedy div, že jeho pomahači se maskují za služebníky Boží! Však je nakonec spravedlivá odplata nemine.
047	2CO	011	016	Věřte mi, že to mám v hlavě docela v pořádku. A jestli ne, jak někteří tvrdí, proč bych se nemohl jednou trochu pochlubit po jejich způsobu a vyložit vám nějaké ty svoje přednosti?
047	2CO	011	017	Jako křesťanovi by se mi to ovšem dost příčilo,
047	2CO	011	018	ale jako údajný blázen si to snad mohu dovolit.
047	2CO	011	019	Vy jste přece tak moudří, že umíte být i k bláznům shovívaví!
047	2CO	011	020	Nevadí vám, že vás tyranizují a vydírají, že vámi pohrdají a šlapou po vás.
047	2CO	011	021	Tedy ano, přiznávám, že tohle bych já nedokázal.
047	2CO	011	022	A jaké jsou jejich další přednosti? Starobylý původ? Promiňte nerozumnému, můj není horší! Náboženské vzdělání? Ani v tom nejsem pozadu.
047	2CO	011	023	Prohlašují se za Kristovy služebníky? Když se již nerozumně chlubím, pak i v tom se jim více než vyrovnám! Kdo vynaložil pro Krista více potu? Kdo byl vícekrát ve vězení, vícekrát týrán, vícekrát riskoval svou kůži?
047	2CO	011	024	Pětkrát mi nechali židé vysázet devětatřicet ran karabáčem na holá záda.
047	2CO	011	025	Třikrát mě zmlátili klacky, jednou dokonce kamenovali. Třikrát jsem zažil ztroskotání lodi, z toho jednou jsem noc a den strávil ve vlnách moře.
047	2CO	011	026	Kolikrát jsem cestoval stovky vyčerpávajících kilometrů, ohrožován rozvodněnými řekami, lupiči, vlastními soukmenovci i pohany. Smrt mi hrozila v rozběsněných davech i liduprázdných pouštích, na rozbouřeném moři i mezi falešnými bratry.
047	2CO	011	027	Vím, co jsou bezesné noci a smrtelná únava, sžíravý hlad a mučivá žízeň, co je být na kost promrzlý a nemít se čím zahřát.
047	2CO	011	028	A k tomu navíc neustálé starosti, jak se vede mým křesťanským obcím. Odmítl jsem snad někdy pomoc někomu, koho tížilo svědomí?
047	2CO	011	029	Netrápil jsem se snad, kdykoliv někdo kolísal ve víře?
047	2CO	011	030	Když už jsem tedy nucen nějak se chlubit, budu mluvit o věcech, které neslouží ke cti mně,
047	2CO	011	031	nýbrž Bohu. On – věčná sláva jeho jménu – ví, že nelžu.
047	2CO	011	032	V Damašku dal místodržící krále Arety hlídat městské brány, aby mě dopadl.
047	2CO	011	033	Nechal jsem se tedy spustit na laně z okna v městských branách a tak jsem z té pasti utekl. Co tomu říkáte?
047	2CO	012	001	A když jsem v tom chlubení (i když to k ničemu není), povím vám ještě o viděních a zjeveních od Pána.
047	2CO	012	002	Před čtrnácti lety jsem byl ve vytržení vzat do nebe. Zdali to bylo vidění nebo skutečnost, to se mě neptejte. Jen Bůh by na to mohl odpovědět.
047	2CO	012	003	Ale tak či onak byl jsem v ráji
047	2CO	012	004	a slyšel jsem věci tak ohromující, že se to nedá vylíčit slovy, ani jinak vykreslit.
047	2CO	012	005	Takový zážitek, to už by byl nějaký důvod k vychloubání, ale raději o tom pomlčím a budu poukazovat spíš na svou slabost.
047	2CO	012	006	Mohl bych se chlubit ještě jinými věcmi a nebyla by to chlouba neoprávněná, ale ať mě každý posuzuje jen podle toho, co v mém životě vidí a v mém poselství slyší.
047	2CO	012	007	Bůh mi toho ukázal tolik, že mi musel přidat i jedno trápení, abych nezpyšněl: je to bolest, která mi jako satanův posel má stále připomínat, že jsem jen smrtelný lidský červíček.
047	2CO	012	008	Třikrát jsem Boha prosil, aby mě toho zbavil,
047	2CO	012	009	ale on odmítl. „Jsem s tebou, víc nepotřebuješ,“ odpověděl. „Moje moc vynikne tím víc, čím ty sám budeš slabší.“
047	2CO	012	010	Nesu tedy svou nemoc rád a jsem hrdý na to, že právě na jejím pozadí se ve mně tak zřetelně prokazuje Kristova síla. Nevadí mi ani ta nemoc, ani příkoří, ani bída, pronásledování a jiné těžkosti, protože vším sloužím Kristově věci. A největší sílu dostávám tehdy, když jsem s vlastními silami u konce.
047	2CO	012	011	Teď jsem se tedy představil opravdu jako dokonalý blázen. Ale sami jste mě k tomu přinutili. Vždyť to mělo být spíše vaší věcí, abyste se mě zastali! I když nic neznamenám, nejsem přece za těmi „veleapoštoly“ nijak pozadu.
047	2CO	012	012	Když jsem byl mezi vámi, poskytl jsem vám dostatek důkazů, že mě poslal Bůh; trpělivě jsem mezi vámi konal to, co mi uložil, a nebyla to maličkost, nýbrž divy a zázraky.
047	2CO	012	013	Jen v jedné věci jsem vás proti křesťanům na jiných místech „zkrátil“: nežádal jsem vás o hmotnou podporu. Tuhle nespravedlnost mi tedy promiňte.
047	2CO	012	014	Chystám se k vám už po třetí. Ani tentokrát od vás nic nežádám. Bez vašich peněz se mohu obejít – ale vás samých se vzdát nemohu. Ostatně rodiče mají živit děti a ne se od dětí nechat vydržovat – a vy jste moje děti.
047	2CO	012	015	Rád se pro vás zřeknu všeho, i sám sebe, jestli vám to prospěje; ale jak se zdá, projevy mé lásky nacházejí u vás odezvu spíše opačnou. I toto se prý u vás dá slyšet: „Ten Pavel se ale vyzná. Chytře to zařídí tak, aby se zdálo, že nás jeho návštěva nic nestojí, ale můžete si být jisti, že je to jen trik a že z nás peníze dostane jinak.“
047	2CO	012	017	Jak tedy, ptám se? Chtěl snad od vás něco některý z lidí, které jsem k vám poslal?
047	2CO	012	018	Těžil z vaší pohostinnosti Titus nebo někdo z jeho doprovodu? Neřídili se snad stejnými zásadami jako já? Tak vidíte! Jednáme v témž duchu, který řídí každý náš čin – ne k našemu, nýbrž k vašemu prospěchu.
047	2CO	012	019	Nemyslete si, že se tím snažím znovu se vemluvit do vaší přízně. Bůh je mi svědkem, že mi opravdu jde o vaše dobro, o váš duchovní růst – a ne o získávání výhod.
047	2CO	012	020	Obávám se, až k vám zase přijdu, abych u vás nenašel věci, které nerad vidím. Vám by se pak nelíbilo, jaké důsledky bych z toho musel vyvodit. Nerad bych se shledal s hádkami a závistí, s urážlivostí a pomluvami, vzájemným osočováním, nadutostí a rozkolnictvím.
047	2CO	012	021	Nechtěl bych zažít, aby mě Bůh před vámi tak pokořil, že bych musel plakat a naříkat nad některými, kteří místo toho, aby se v pokání odvrátili od svých poklesků, hřeší klidně dál a stále se oddávají nemravnosti a nezřízeným vášním.
047	2CO	013	001	Toto bude moje třetí cesta k vám. A vy znáte zásadu, že každá výpověď musí být potvrzena dvojím nebo trojím svědectvím.
047	2CO	013	002	Já jsem už dvakrát dotyčné osoby napomínal. Teď je varuji znovu a zároveň i všem ostatním připomínám, co jsem řekl při své druhé návštěvě: až přijdu příště, nebudu už nikoho šetřit.
047	2CO	013	003	Pak dostanete důkaz, že ze mne mluví Kristus. Ten se vám nepředstaví jako slaboch, ale jako vládce.
047	2CO	013	004	Zemřel na kříži jako bezmocný člověk, ale nyní z Boží moci žije! Jsme slabí lidé, ale přesvědčíte se, že táž moc, která vrátila život Kristu, sídlí i v nás.
047	2CO	013	005	Zkoumejte své nitro: jste opravdu křesťany? Test je jednoduchý: pozorujete na sobě Kristovu přítomnost, jeho moc? Jestliže ne, pak jste neobstáli.
047	2CO	013	006	Uvidíte sami, jak doufám, že my obstojíme.
047	2CO	013	007	Modlím se však, abyste se dali správnou cestou bez ohledu na nás. Samozřejmě ne proto, abych mohl ozdobit svůj štít dalším vítězstvím; vy byste měli jednat správně, i kdybychom se my neosvědčili.
047	2CO	013	008	Vždyť nic nezmůžete proti pravdě, nýbrž jen ve jménu pravdy. Ať už tedy dopadneme jakkoliv, jen když to s vámi bude v pořádku. Nic jiného si tak vroucně nepřejeme a jen za to se modlíme, abyste nalezli správnou cestu.
047	2CO	013	010	Tento dopis píši proto, abych nemusel, až k vám přijdu, tvrdě použít autoritu, kterou mi propůjčil Pán. Vždyť mi ji dal k tomu, abych církev budoval, a ne bořil.
047	2CO	013	011	Tak tedy nashledanou, moji drazí. Buďte radostní, dejte všechno do pořádku a vykročte zase správným směrem, žijte v jednomyslnosti a vzájemném pokoji a Bůh, pramen lásky a pokoje, bude s vámi.
047	2CO	013	012	Obejměte se vzájemně v křesťanské lásce.
047	2CO	013	013	Celá zdejší církev vás pozdravuje.
047	2CO	013	014	Kéž vás provází milost našeho Pána Ježíše Krista. Boží láska a jeho svatý Duch ať vás naplňují. Váš Pavel
#
# BOOK	048	GAL	Galatians	Galatským
048	GAL	001	001	Bratři, přijměte ode mne i od všech, kteří jsou zde se mnou, přání Božího pokoje a milosti.
048	GAL	001	004	Věčná chvála buď Bohu i Kristu Ježíši,
048	GAL	001	005	který podle Boží vůle za nás obětoval svůj život a tak nás zachránil z moci zla, které ovládá tento svět.
048	GAL	001	006	Jsem překvapen, bratři, jak rychle jste se nechali svést k následování falešného evangelia.
048	GAL	001	007	Pamatujte si, že není jiná cesta k věčnému životu než ta, kterou nám otevřel Kristus. Nedejte se mýlit těmi, kdo se snaží jeho učení – jak jsme vám ho kázali – všelijak překrucovat. Kdo to činí, ať je na věky zavržen.
048	GAL	001	008	Znovu opakuji: I kdyby někdo z nás – nebo dokonce anděl z nebe – hlásal něco jiného, než jsme vás učili my, ať je na věky zavržen.
048	GAL	001	010	Vidíte, že nezačínám žádnými lichotkami. Nechci se totiž za každou cenu líbit lidem. Jestliže se chci opravdu někomu líbit, pak jedině Bohu; jinak bych nebyl Kristův služebník.
048	GAL	001	011	Ujišťuji vás, bratři, že to, co jsem vám hlásal, není lidský výmysl.
048	GAL	001	012	To poselství mi nesvěřil nikdo jiný než sám Ježíš Kristus. Jsou to jeho vlastní slova a nemám je z druhé ruky.
048	GAL	001	013	Vy přece víte, čeho jsem se dopouštěl ještě jako žid – jak jsem křesťany pronásledoval a snažil se je vyhubit.
048	GAL	001	014	V té době snad nebylo mezi mými vrstevníky horlivějšího a pravověrnějšího žida nade mne. Nikdo jiný nehořel pro tradice mého národa tak fanaticky jako já.
048	GAL	001	015	Ale pak to přišlo! Bůh mi odhalil pravdu o svém Synu a uložil mi šířit jeho poselství po celém světě. K této službě mne ve své dobrotě vybral již dávno před mým narozením.
048	GAL	001	017	Když se to stalo, nevyptával jsem se na Krista jiných lidí, ani jsem se nešel radit s jeruzalémskými apoštoly. Odešel jsem do Arábie, vrátil se zase do Damašku
048	GAL	001	018	a teprve po třech letech jsem se vypravil do Jeruzaléma, abych se osobně seznámil s Petrem. Pobyl jsem u něho dva týdny,
048	GAL	001	019	ale kromě Jakuba, Ježíšova bratra, jsem se s dalšími apoštoly nesetkal.
048	GAL	001	020	Tak to skutečně bylo, Bůh je mi svědek, že nelžu.
048	GAL	001	021	Pak jsem se vydal do Sýrie a Kilikie,
048	GAL	001	022	zatímco v Judsku mě křesťané stále ještě neznali.
048	GAL	001	023	Věděli jen, že dřívější nepřítel hlásá nyní to, co sám předtím tak krutě potíral,
048	GAL	001	024	a chválili za to Boha.
048	GAL	002	001	Až o čtrnáct let později jsem přišel do Jeruzaléma znovu, tentokrát s Barnabášem a Titem.
048	GAL	002	002	Dostal jsem totiž od Boha pokyn, abych všechno, čemu učím v pohanských zemích, předložil ke zvážení čelným osobám v církvi. Vše jsme spolu prohovořili a nikdo neměl námitky,
048	GAL	002	003	dokonce nepožadovali ani na Titovi, který byl Řek, aby se dal po židovsku obřezat.
048	GAL	002	004	Otázku obřízky rozvířili teprve někteří z dřívějších příslušníků farizejské strany. Ti se mezi nás vloudili, aby vyslídili, do jaké míry jsme opustili mojžíšovské obřadní předpisy. Rádi by z nás byli opět udělali otroky starých příkazů a zákazů,
048	GAL	002	005	ale tomu jsme se bránili a ubránili, abyste snad nebyli přinuceni věřit, že spása je v plnění židovských zákonů.
048	GAL	002	006	Také nikdo z představitelů církve necítil potřebu dodávat něco k tomu, co jsem vás učil. (Mimochodem, jejich postavení stejně nic neznamená, protože před Bohem je člověk jeden jako druhý.)
048	GAL	002	007	Když Petr, Jakub a Jan viděli, jak se Kristovo učení úspěšně šíří mezi pohany, rozpoznali v tom důkaz, že mě Bůh k této práci pověřil, stejně jako pověřil Petra k práci mezi židy. Tito tři nejvýznamnější apoštolové potom mně a Barnabášovi stiskli ruku na znamení dohody. „Pokračujme dál ve své práci,“ řekli, „vy mezi pohany a my mezi židy.“
048	GAL	002	010	Jenom nám doporučili, abychom nezapomínali na chudé, což mi taky vždy leželo na srdci.
048	GAL	002	011	Když však přišel Petr do Antiochie, musel jsem ho veřejně pokárat, protože si to opravdu zasloužil.
048	GAL	002	012	Než totiž mezi nás přišli někteří jeruzalémští křesťané, jimž dosud leží na srdci dodržování židovských tradic, jídával klidně s dřívějšími pohany. Potom však, ze strachu před jeruzalémskými, začal se jich stranit.
048	GAL	002	013	A po něm si takhle pokrytecky počínali i Barnabáš a ostatní.
048	GAL	002	014	Když jsem to viděl, okamžitě mi bylo jasné, že to není v souladu s evangeliem. Proto jsem Petrovi řekl přede všemi: „Ty jsi rodem žid, se židovstvím jsi již skončil, ale teď chceš najednou nutit pohany, aby dodržovali židovské zákony?“
048	GAL	002	015	My jsme sice rodilí židé,
048	GAL	002	016	ale přece jako křesťané víme, že před Bohem obstojíme pouze pro víru v Ježíše Krista.
048	GAL	002	018	Před zákonem jsme všichni propadli, a proto nás žádná zásluha nemůže zachránit. Co kdyby se však naše spoléhání na Krista ukázalo klamné a dodržování mojžíšovských zákonů nepostradatelné? Nebyl by pak Kristus příčinou našeho zavržení? Nechme toho! Sami vidíte, k jak nesmyslným závěrům bychom dospěli.
048	GAL	002	019	Já osobně jsem na zákonu a jeho předpisech ztroskotal. Ve smyslu zákona jsem byl odsouzen k smrti a popraven. Na mně si zákon už nic nevezme. Kristovo ukřižování bylo i mým ukřižováním.
048	GAL	002	020	A tak to, co žije, nejsem už já, ale žije ve mně Kristus. A tomuto pravému životu dala v mém těle vzniknout víra v Božího Syna, který mě miloval a obětoval se za mne.
048	GAL	002	021	Nepatřím tedy k těm, jimž je Kristova oběť lhostejná. Kdybychom se před Bohem mohli vykázat naplněním zákona, byl by Kristus zemřel zbytečně!
048	GAL	003	001	Kam jste dali rozum, Galaťané! Kým jste se to dali napálit? Vy, kteří jste měli ukřižovaného Krista takřka přímo před očima!
048	GAL	003	002	Jen mi řekněte: Dostali jste snad Božího Ducha odměnou za dodržování židovských zákonů, nebo jste ho obdrželi proto, že jste uvěřili v Ježíše Krista?
048	GAL	003	003	Tak vidíte! Copak jste ztratili najednou soudnost? Začali jste v síle Božího Ducha, a teď chcete ve vlastní síle pokračovat?
048	GAL	003	004	Bylo snad všechno, co jste prožili, k ničemu? Ne, tomu nevěřím!
048	GAL	003	005	Znova se vás ptám: Boží Duch a všechny jeho zázraky mezi vámi – lze to vše přičítat vašemu přesnému plnění zákona? Rozhodně ne! Bůh mezi vámi prokázal svou moc a dává vám svého Ducha. Je to snad odměna za vaše skutky, nebo důsledek vaší víry v Krista?
048	GAL	003	006	Jak to bylo s Abrahamem? Uvěřil Božímu slibu a Bůh ho zahrnul svou přízní.
048	GAL	003	007	K Abrahamovi se tedy může rovnat jen ten, kdo je ochoten věřit Bohu stejně, jako uvěřil on. A Bůh už tehdy vlastně Abrahamovi oznámil, co vy dnes prožíváte: že zachrání i jiné národy, jestliže mu uvěří tak, jako uvěřil on, Abraham.
048	GAL	003	010	Na druhé straně tvrdost zákona dopadá na ty, kdo spoléhají na své záslužné činy. Vždyť zákon říká jasně: „Odsouzen je každý, kdo se proviní i jen proti jedinému z přikázání zapsaných v knize zákona.“
048	GAL	003	011	Je tedy jasné, že žádné naše zásluhy nám nebeskou bránu neotevřou; ta se otvírá jiným klíčem – vírou. Mluví o tom i prorok Abakuk, když říká: „Jen ten, kdo Bohu důvěřuje, obstojí před ním a bude žít.“
048	GAL	003	012	Zákon se o víru nestará; tam stojí: „Žít bude ten, kdo bude činit to a to.“ Bez výjimky.
048	GAL	003	013	Z této kletby námi nesplněného zákona jsme však vysvobozeni Kristem. On vzal naše přestupky i jejich následky na sebe. Naše prokletí nechal dopadnout na svou hlavu, když umíral na kříži, neboť je napsáno, že „proklet je každý, kdo visí na dřevě“.
048	GAL	003	014	A díky jemu mohou všichni lidé bez rozdílu dostat stejné požehnání jako Abraham a všichni mohou natáhnout ruku víry po slíbeném Božím Duchu.
048	GAL	003	015	Bratři, vždyť sami víte, že když někdo pořídí závěť a náležitě ji potvrdí, nemůže na tom později již nikdo nic změnit.
048	GAL	003	016	Bůh se zavázal slibem Abrahamovi a jeho potomku. Není zde užito množného čísla, a proto nejde o všechny Abrahamovy potomky – celý židovský národ. Řeč je o potomku, a tím je míněn Kristus.
048	GAL	003	017	Chci tím říci toto: Bůh dal Abrahamovi závazný slib. Ten nemohl být zrušen zákonem, který přišel o čtyři sta třicet let později.
048	GAL	003	018	Kdyby nás totiž mohlo od věčné smrti zachránit přesné dodržování zákona, nemusel Bůh Abrahamovi nic slibovat. On to však udělal.
048	GAL	003	019	K čemu bylo tedy zapotřebí ještě zákonů? Jen k tomu, aby nám Bůh ukázal, jak jsme od něj vzdáleni. A jen do té doby, než přijde ten ohlášený potomek, Kristus, jehož se týkal onen Boží závazek.
048	GAL	003	020	(Ještě jeden rozdíl: Zákon vydal Bůh lidem Mojžíšovým prostřednictvím a tomu je poslal po andělovi; smlouvu s Abrahamem však uzavřel osobně, bez prostředníků.)
048	GAL	003	021	Znamená to snad, že Boží sliby a Boží zákony jsou navzájem v rozporu? Ovšem že nikoliv! Kdyby byl zákon stačil zachránit člověka z moci zla (a podle Písma jsme všichni v jeho područí), nenabízel by Bůh jiné východisko – víru v Ježíše Krista.
048	GAL	003	024	Zákon byl naším vychovatelem. Vzdělával nás a vedl ke Kristu, abychom v něj uvěřili, přijali ho za svého Spasitele a tak byli před Bohem ospravedlněni.
048	GAL	003	025	Ale nyní, po příchodu Kristově, již nejsme svěřeni tomuto vychovateli, protože jsme se stali Božími dětmi.
048	GAL	003	027	Všichni, kteří křtem vyznali svou víru v Krista, jsou s ním úzce spojeni.
048	GAL	003	028	Není už rozdílu mezi židem a pohanským Řekem, otrokem a pánem, mužem a ženou; všichni jsme si v Kristu rovni.
048	GAL	003	029	Jsme s ním zajedno. V tomto smyslu jste tedy i vy potomky Abrahamovými a všechny Boží sliby dané Abrahamovi smíte vztahovat i na sebe.
048	GAL	004	001	I s dědictvím je to ovšem tak, že dokud dědic nedosáhne zletilosti, neliší se jeho postavení od postavení sluhy, ač mu náleží celý otcův majetek.
048	GAL	004	002	Musí poslouchat svého poručníka, dokud neuplyne zákonná doba.
048	GAL	004	003	V takovém postavení jsme se nacházeli před Kristovým příchodem. Byli jsme vázáni běžnými zákony a zvyklostmi.
048	GAL	004	004	Ale když nadešel čas určený Bohem, poslal Bůh svého Syna. Narodil se z ženy a byl podřízen zákonu. Proč?
048	GAL	004	005	Musel se postavit na místo nás, kteří jsme propadli před zákonem, aby nás, odsouzence k smrti, vrátil do svobodné Boží rodiny.
048	GAL	004	006	A protože jsme adoptováni za Boží děti, dal nám Bůh i stejné smýšlení a cítění, jaké měl Kristus, takže smíme stejně jako on nazývat Boha svým Otcem.
048	GAL	004	007	Nejsme už otroky, jsme Božími dětmi a vše, co patří Bohu, je i naše, protože tak to on sám rozhodl.
048	GAL	004	008	Dokud jste Boha neznali, sloužili jste bohům, které jste si sami vymysleli.
048	GAL	004	009	Ale teď, když jste Boha nalezli, nebo spíše když on nalezl vás, chcete se zase vracet k tomu ubohému, bezcennému náboženství záslužných skutků?
048	GAL	004	010	Váš život by se měl znovu točit jen kolem seznamu zákazů a příkazů?
048	GAL	004	011	Bojím se o vás. Jako by všechno úsilí, které jsem vám věnoval, bylo nadarmo.
048	GAL	004	012	Bratři, vroucně vás prosím, vžijte se trochu do mého postavení, jako jsem se já snažil vcítit do vašeho! Kdysi jsme si přece rozuměli docela dobře.
048	GAL	004	013	Nijak vám nevadila má tělesná slabost, když jsem k vám poprvé mluvil o Kristu.
048	GAL	004	014	Nedali jste najevo pohrdání ani nelibost nad mou ubohou tělesnou schránkou; naopak, přijali jste mne jako skutečného posla od Boha, jako samého Ježíše Krista.
048	GAL	004	015	Kam se podělo všechno vaše nadšení, které nás tak sbližovalo? Vždyť jste byli ochotní dát mi vlastní oči, kdyby mi to pomohlo.
048	GAL	004	016	A teď jen proto, že vám říkám pravdu, má mezi námi vzniknout nepřátelství?
048	GAL	004	017	Ti falešní učitelé, kteří se tak horlivě ucházejí o vaši přízeň, nemyslí to s vámi dobře; chtějí nás rozdělit a strhnout vás na svou stranu.
048	GAL	004	018	Horlivost je chvályhodná, ale musí usilovat o dobrou věc, a to nejen po tu chvíli, kdy jsem u vás.
048	GAL	004	019	Moje děti, znovu pro vás trpím jako matka při porodu. Vždyť jde o to, aby na vás bylo vidět, že se podobáte Kristu.
048	GAL	004	020	Tak bych si přál být teď mezi vámi a promluvil k vám osobně. Opravdu už nevím, co s vámi mám dělat.
048	GAL	004	021	Poslyšte vy, kteří vyžadujete poslušnost židovským předpisům: Proč si pořádně nepřečtete Bibli?
048	GAL	004	022	Dočetli byste se tam, že Abraham měl dva syny, jednoho se svou manželkou, ale jednoho ještě předtím se svou otrokyní, což tehdy nebylo nic neobvyklého.
048	GAL	004	023	Ten prvý, syn otrokyně, se narodil jen proto, že si to muž a žena přáli. Narození druhého bylo navíc darem od Boha a naplněním jeho slibu. Můžeme to použít jako obraz: ty dvě ženy představují dva odlišné vztahy k Bohu.
048	GAL	004	025	Otrokyně Hagar odkazuje ke smlouvě uzavřené mezi Bohem a lidmi na hoře Sínaji. To odpovídá židovskému přístupu k Bohu. Tam je člověk otrokem předpisů a zákonů.
048	GAL	004	026	Abrahamova manželka Sára je obrazem Kristovy církve, a to je naše matka.
048	GAL	004	027	O ní prorokoval Izajáš: „Raduj se neplodná, která nemáš děti, jásej ty, kterás nepoznala, co je to být matkou! Mnoho potomků dá Bůh tobě, ponížené a opovržené, víc než otrokyni, která má tvého muže.“
048	GAL	004	028	Ti zaslíbení potomci, to jste vy, bratři, vám platí slib, kterým Bůh požehnal Izákovi.
048	GAL	004	029	Ale už tenkrát pronásledoval syn narozený z otrokyně toho druhého, který svůj život dostal od Boha. A tak je tomu i dnes.
048	GAL	004	030	Co však čteme v Bibli? „Vyžeň otrokyni i jejího syna. Syn otrokyně nebude dědit se synem manželky.“
048	GAL	004	031	Bratři, my nejsme syny otrokyně, my jsme svobodní.
048	GAL	005	001	Naši svobodu nám vydobyl Kristus, nedejme si ji nikým vzít!
048	GAL	005	002	Poslyšte, co vám říkám, je to vážná věc: dáváte-li se obřezat po židovském způsobu, není vám Kristus nic platný.
048	GAL	005	003	Znovu opakuji: kdo chce dosáhnout Boží přízně tímto způsobem, je povinen dodržovat židovský zákon do posledního puntíku, jinak je ztracen.
048	GAL	005	004	Kdo se chce dovolávat svých skutků, nemůže se už dovolávat Krista ani Boží milosti.
048	GAL	005	005	Ale my smíme v Božím Duchu spoléhat na to, že Kristova smrt smazala naše provinění a smířila nás s Bohem. Obřízka a ostatní židovské obřady nám už nemusí dělat těžkou hlavu, protože vše záleží jen na víře, projevující se láskou.
048	GAL	005	007	Vedli jste si docela dobře! Kdo vás to tak zmátl, že jste upustili od cesty za pravdou?
048	GAL	005	008	Ten rozhodně nemá nic společného s Bohem, který vás povolal ke svobodě.
048	GAL	005	009	Dejte si pozor, nepatrná nákaza může přerůst ve zhoubnou epidemii.
048	GAL	005	010	Pořád však doufám, že pochopíte, která cesta je správná. Ale ten, kdo vám káže takové bludy, bude se z toho zodpovídat, ať je to kdokoliv.
048	GAL	005	011	Jestli si snad myslíte, že já sám jsem zastáncem obřízky, tak mi řekněte, proč mě židé s takovou nenávistí pronásledují. Kdyby to tak bylo, měli by se mnou být docela spokojeni a Kristův kříž by je nemusel tolik urážet. Obřízku však nezastávám a těm, kdo na ní trvají, říkám: Proč jenom obřízku, proč ne přímo kastraci podle pohanského vzoru?
048	GAL	005	013	Bůh vás povolal ke svobodě. Nezneužívejte ji však k prosazování vlastních zájmů. Naopak, v lásce si navzájem pomáhejte.
048	GAL	005	014	Vždyť celý zákon se dá shrnout do jediné věty: Měj rád svého bližního jako sám sebe.
048	GAL	005	015	Jestliže se místo toho jen koušete a žerete, dejte pozor, abyste se navzájem nesežrali.
048	GAL	005	016	Chci tím říci: Jednejte podle rady Božího Ducha, pak si vás nepodmaní vaše sobecké touhy.
048	GAL	005	017	Přirozená lidská vůle se vzpírá Božímu Duchu a Boží Duch se nemůže shodnout s naším sobeckým chtěním. Tyto dvě síly svádějí nepřetržitý boj o vládu nad námi a my podléháme buď jedné, nebo druhé z nich.
048	GAL	005	018	Když se však dáte řídit Božím Duchem, je i podle Božího zákona všechno v pořádku.
048	GAL	005	019	Kdo se nechává vláčet svými přirozenými sklony, to se snadno pozná: najdete u něj necudnost, pohlavní nevázanost,
048	GAL	005	020	modlářství, pověrčivost, nenávist, bojovnost, žárlivost, hněvivost, kariérismus, škarohlídství, nadržování,
048	GAL	005	021	závist, neúctu k životu, opilství, hýření a podobné nectnosti. Už jsem to jednou řekl a opakuji znovu: takoví lidé do Božího království nevstoupí.
048	GAL	005	022	Kdo však žije podle Božího Ducha, v jeho srdci se rodí láska, radost, pokoj, trpělivost, přívětivost, laskavost, důvěra,
048	GAL	005	023	pokora a sebeovládání. Takový člověk se nemusí bát žádného zákona.
048	GAL	005	024	Vždyť ten, kdo náleží Kristu, nechal sám sebe a všechny své vášně a hříšné sklony zemřít s ním na kříži.
048	GAL	005	025	Jestliže jste tedy vládu nad svým životem odevzdali Božímu Duchu, jednejte podle něho.
048	GAL	005	026	Se ctižádostí, nadřazeností a závistí jednou provždy skoncujte.
048	GAL	006	001	Bratři, když už se někomu stane, že klopýtne a dopustí se něčeho nesprávného, snažte se vy, kteří jste duchovně na výši, podat mu pomocnou ruku bez vší povýšenosti; nezapomeňte, že zítra se vám může přihodit totéž.
048	GAL	006	002	Berte na sebe trampoty druhých, jako to za nás udělal Kristus.
048	GAL	006	003	Kdo si o sobě myslí, já jsem „pan Někdo“, klame sám sebe; takový je u Boha jen velká nula.
048	GAL	006	004	Každý se kriticky podívej sám na sebe. Objevíš-li u sebe nějaké přednosti, nech si to pro sebe a nevytahuj se nad druhé.
048	GAL	006	005	Nakonec stejně každý bude před Bohem zodpovídat za svoje činy.
048	GAL	006	006	Těm, kteří vás obdarovávají bohatstvím Božího slova, ochotně oplácejte ze všeho, co máte.
048	GAL	006	007	A nemylte se: s Bohem nejsou žerty. Co zasejete, to taky sklidíte.
048	GAL	006	008	Kdo staví na svých vlastních schopnostech, spěje do záhuby, protože myslí jenom na sebe. Kdo však jedná tak, jak chce Bůh, sklidí od něj věčný život.
048	GAL	006	009	Proto vytrvejme v dobré setbě; jen ten, kdo vydrží, dočká se sklizně.
048	GAL	006	010	A tak dokud máme příležitost, prokazujme lásku všem lidem, především těm, s nimiž jsme spojeni vírou.
048	GAL	006	011	Závěrem vám píšu vlastní rukou; to poznáte podle mého velkého písma.
048	GAL	006	012	Těm, kteří vám vnucují obřízku, jde jenom o to, aby se vyhnuli šikanování kvůli nepopulárnímu Kristovu kříži.
048	GAL	006	013	Oni sami však, i když jsou obřezáni, zákon nedodržují. Vaše obřízka má sloužit jenom jejich vlastní reklamě: Získali jsme tolik a tolik nových členů.
048	GAL	006	014	Mně je taková reklama cizí. Nechci se dovolávat ničeho jiného než Kristova kříže. Na něm zemřel svět pro mne a já pro svět.
048	GAL	006	015	Být obřezán neznamená nic, stejně jako nebýt obřezán. To jediné, na čem záleží, je být „novým stvořením“.
048	GAL	006	016	Boží pokoj a milosrdenství ať provází všechny, kdo se tímto zlatým pravidlem řídí, a vůbec všechny, kdo Bohu náleží.
048	GAL	006	017	A ať už mi nikdo nemluví o nějakém tělesném „odznaku vyvolení“. S Kristem jsem spojen utrpením, o tom svědčí jizvy na mém těle.
048	GAL	006	018	Ať milost našeho Pána, Ježíše Krista, zůstává se všemi vámi. Váš Pavel
#
# BOOK	049	EPH	Ephesians	Efezským
049	EPH	001	001	Píšu vám jako Bohem ustanovený apoštol Ježíše Krista.
049	EPH	001	002	Přeji vám Boží milost a pokoj a chválím Boha za všechno požehnání,
049	EPH	001	003	kterým nás obdařil z toho důvodu, že náležíme Kristu.
049	EPH	001	004	Už dávno před stvořením světa rozhodl se Bůh získat si nás prostřednictvím Kristovým, aby z nás učinil své děti a přiznal nám svou dokonalost.
049	EPH	001	005	Dík Bohu za jeho nekonečnou laskavost, kterou nám prokázal v osobě Ježíšově!
049	EPH	001	006	Jeho milost k nám je tak nesmírná,
049	EPH	001	007	že nám pro jeho oběť odpustil všechno zlé a zachránil nás od jisté smrti.
049	EPH	001	008	Ve své moudrosti a prozíravosti nám odhalil svůj velkorysý záměr, který po staletí zůstával lidem ukryt,
049	EPH	001	009	že totiž ve stanovenou dobu pošle svého Syna, aby nás ze všech stran, živé i mrtvé shromáždil navždy k sobě.
049	EPH	001	010	A tak nás, přesně podle svého rozhodnutí, učinil svým majetkem, abychom ho chválili a oslavovali, kdo jsme svou naději upnuli ke Kristu.
049	EPH	001	011	Vždyť Kristovou zásluhou jste do tohoto záměru byli zahrnuti i vy,
049	EPH	001	012	když jste uslyšeli jeho poselství a uvěřili.
049	EPH	001	013	Na důkaz toho vás Bůh poznamenal svou pečetí, totiž Duchem svatým, který byl dávno zaslíben. Jeho přítomnost v nás je zárukou, že Bůh nám skutečně dá všechno, co slíbil.
049	EPH	001	014	Je to i jakási pečeť, že jsme jeho vlastnictvím a že nás vezme k sobě. Což je možné nechválit a neoslavovat ho za to?
049	EPH	001	015	Proto také od chvíle, kdy jsem uslyšel o vaší důvěře ke Kristu a o vaší lásce ke všem jeho vyznavačům,
049	EPH	001	016	nepřestal jsem nikdy za vás Bohu děkovat ve svých modlitbách.
049	EPH	001	017	Prosím ho, aby vám dal plné a jasné pochopení Kristova významu a dosahu jeho díla pro nás.
049	EPH	001	018	Modlím se, aby ve vašem srdci zazářil odlesk slavné budoucnosti, k níž jsme pozváni, abyste si uvědomili, jak fantastického bohatství se stáváte plnoprávnými spolupodílníky.
049	EPH	001	019	Vždyť vše, co patří Bohu, je i vaše! A prosím i o to, abyste se přesvědčili, jak neuvěřitelně velká je moc, která ve vás působí.
049	EPH	001	020	Je to táž moc, která vzkřísila Krista z mrtvých a vyzdvihla ho vysoko nad všechny krále a vlády, velitele i diktátory, až na čestné místo po pravici Boží.
049	EPH	001	021	Jeho sláva nemá obdoby v minulosti ani budoucnosti.
049	EPH	001	022	Všechno je mu podřízeno. On je hlavou církve,
049	EPH	001	023	církev je jeho tělem, naplněná jím samým, původcem a dárcem všeho.
049	EPH	002	001	I vy jste kdysi byli pod kletbou, navždy odděleni od Boha svými hříchy.
049	EPH	002	002	Stejně jako všichni ostatní jste podléhali moci nepřátelské Bohu, která se rozprostírá nad světem a dosud je činná v lidech, kteří se Bohu vzpírají.
049	EPH	002	003	Právě takoví jsme bývali i my. Žili jsme si dle vlastní libosti, pro své vlastní sobecké zájmy a tak jsme propadli Božímu trestu jako všichni ostatní.
049	EPH	002	004	Ale Bůh tak nekonečně milosrdný, miloval nás do té míry,
049	EPH	002	005	že vzkřísil Krista, a tak nás, navždy ztracené pro naše hříchy, obdaroval novým životem. Jen Boží dobrotě máme co děkovat za tuto záchranu!
049	EPH	002	006	Když vzkřísil Ježíše, vzkřísil s ním i nás, a když ho vyvýšil až do nebe, vyvýšil tam i nás.
049	EPH	002	007	A teď může komukoliv předložit důkaz své přebohaté dobroty, patrné v tom, co pro nás Kristovým prostřednictvím vykonal.
049	EPH	002	008	Je to skutečně milost, že jste zachráněni. Sami k tomu nemůžete přidat nic, než že s důvěrou přijmete, co Bůh pro vás učinil.
049	EPH	002	009	Na své záchraně nemáte vlastní zásluhy. Je to Boží dar. Sami nemáme nic, s čím bychom se před Bohem mohli pochlubit.
049	EPH	002	010	On sám z nás udělal to, co jsme, a schopnost k dobrým skutkům jsme rovněž dostali od něho. Proto je od nás samozřejmě právem očekává.
049	EPH	002	011	Pomyslete na to, čím jste kdysi byli. Pocházíte z národů, které židé pokládali za bezbožné a nečisté.
049	EPH	002	012	S Kristem jste neměli nic společného, nevztahovala se na vás žádná zaslíbení daná vyvolenému národu, nebyla pro vás tudíž naděje. Bůh pro vás neexistoval.
049	EPH	002	013	Nyní se situace zcela změnila: co pro vás dříve bylo nedosažitelné, to vám Kristovou zásluhou patří stejně, jako byste odjakživa k vyvoleným patřili.
049	EPH	002	015	Kristus spojil to, co bylo nesmiřitelně rozděleno přehradou židovských zákonů, která dělila svět na dva tábory. Kristovou smrtí tato zeď padla a oba tábory, až dosud nepřátelské, byly spojeny v jednu Boží rodinu, v jedno tělo a tak konečně zavládl mír.
049	EPH	002	016	Ježíšův kříž obě strany smířil s Bohem, a tak zmizelo i vzájemné nepřátelství. Proto teď máme možnost všichni předstupovat před Boha Otce.
049	EPH	002	019	Nemusíte se už cítit jako vetřelci a přivandrovalci do Božího domu, jste plnoprávnými členy jeho rodiny.
049	EPH	002	020	Proroci a apoštolové jsou základem, na němž stojíte; jeho ústředním kamenem je ovšem Kristus.
049	EPH	002	021	On spojuje všechny své věrné v jeden duchovní chrám
049	EPH	002	022	a vy také spoluvytváříte tento Boží příbytek.
049	EPH	003	001	Kvůli tomu jsem se dostal do vězení.
049	EPH	003	002	Jistě jste slyšeli, že mne Bůh pověřil hlásat jeho milost pohanům, jak už jsem se zmínil.
049	EPH	003	003	On sám mi odhalil tajemství svého plánu s Kristem;
049	EPH	003	004	to jen na vysvětlenou, odkud to všechno vím.
049	EPH	003	005	Za starých časů člověk do Božích plánů vidět nemohl, ale teď je Bůh svatým Duchem odkryl svým apoštolům a prorokům. A toto tajemství zní:
049	EPH	003	006	pohané jsou součástí téhož těla a spoludědici všech Božích zaslíbení spolu se židy.
049	EPH	003	007	Mám to za slavnou výsadu, že smím tento plán každému objasňovat.
049	EPH	003	008	Když pomyslím, jak ubohý a nepatrný jsem mezi všemi křesťany – a on mě přesto vyznamenal tou zvláštní radostí, že smím pohanům přinášet poselství o nekonečném bohatství, jaké je jim v Kristově osobě darováno!
049	EPH	003	009	A právě já jim smím vysvětlovat, že Bůh, Stvořitel všeho, je i jejich zachráncem.
049	EPH	003	010	A důvod? Aby všechny vlády i nadzemské mocnosti poznaly jeho dokonalou moudrost, když jeho rodina – pohani stejně jako židé – je opět sjednocena v Kristově církvi,
049	EPH	003	011	jak to bylo už dávno naplánováno.
049	EPH	003	012	Když před něj předstupujeme ve společenství s Kristem, můžeme tak činit bez zábran a strachu.
049	EPH	003	013	Nenechte se tedy odradit tím, co mě kvůli vám potkalo – naopak, mějte to za důvod k hrdosti.
049	EPH	003	014	Když tak uvažuji o dokonalosti jeho plánu, padám na kolena a volám k Otci,
049	EPH	003	015	od něhož má svůj život každá pozemská i nadzemská bytost,
049	EPH	003	016	aby svou nekonečnou mocí vnitřně posilnil a upevnil i vás.
049	EPH	003	017	A modlím se, aby Kristus ve vašich srdcích zdomácněl. Přijali jste ho vírou, zapusťte tedy kořeny hluboko do Boží lásky.
049	EPH	003	018	Jen tak poznáte jako ostatní křesťané, co je Kristova láska v plné její šíři a délce, hloubce i výšce.
049	EPH	003	019	Sami se přesvědčíte, jak je nezměřitelná a neobsažitelná, a budete nakonec prostoupeni skrz naskrz Bohem.
049	EPH	003	020	A tak nemohu jinak než chválit Boha a děkovat mu, že svou mocí v nás pracuje a dokáže s námi vykonat nekonečně víc, než se odvážíme prosit i jen ve snu.
049	EPH	003	021	Chvála Bohu za Ježíše! Chvála Bohu za jeho církev! Chvalte ho lidé všech dob!
049	EPH	004	001	Prosím vás tedy ze svého vězení: žijte a jednejte způsobem důstojným lidí povolaných k tak slavné budoucnosti. Buďte pokorní a mírní, trpěliví a shovívaví k sobě navzájem.
049	EPH	004	003	Za všech okolností pozorně zkoumejte, co vám napovídá Boží Duch. Tak se vyhnete třenicím.
049	EPH	004	004	Všichni patříme k jednomu tělu a jsme vedeni týmž společným Duchem k jediné slavné budoucnosti.
049	EPH	004	005	Máme jednoho Pána, jednu víru, jeden křest;
049	EPH	004	006	máme jednoho Boha Otce nad sebou a v sobě a vše, co máme a jsme, je od něho.
049	EPH	004	007	Každému z nás dal Kristus ze své bohaté zásoby zvláštních schopností právě tolik, kolik uznal za potřebné.
049	EPH	004	008	Tak promluvil prorocky o Kristu již David: Když se po svém vzkříšení a vítězství nad satanem triumfálně vrátil do nebe, obdaroval lidi skvělými dary.
049	EPH	004	009	Všimněte si, že je tu řeč o návratu. To znamená, že musela předcházet cesta opačným směrem, z nebeských výšin do nejhlubších končin země.
049	EPH	004	010	Ten, kdo sestoupil dolů, je tentýž, kdo vystoupil vzhůru, aby naplnil celý vesmír.
049	EPH	004	011	Tak jsme se někteří stali apoštoly, jiní dostali dar výřečnosti; někdo má schopnost úspěšně získávat lidi pro Krista, další umí pečovat o jejich potřeby, tak jako se pastýř stará o své ovce, a jiný zase dovede dobře vyučovat.
049	EPH	004	012	Jejich úkolem je připravovat věřící ke službě, aby církev zdravě prospívala,
049	EPH	004	013	abychom ve své víře a vztahu k Božímu Synu postupně dosáhli stejné úrovně, plné lidské zralosti, dokonalého naplnění Kristem.
049	EPH	004	014	Pak už nebudeme jako malé děti podléhat kdejakému módnímu názoru svého okolí, jeho falši a prohnaným svodům.
049	EPH	004	015	Místo toho se budeme vždy s láskou držet pravdy, opravdově mluvit, jednat a žít a tak budeme stále podobnější Kristu, který je naší hlavou.
049	EPH	004	016	Z něho roste dokonale skloubené tělo a každá jeho část slouží svým způsobem všem ostatním, aby tělo zdravě rostlo a žilo v lásce.
049	EPH	004	017	Rád bych vám proto předložil Kristovým jménem tuto výzvu: nežijte už jako ti, kteří neznají Boží vůli.
049	EPH	004	018	Jejich myšlení je zavádí
049	EPH	004	019	a v jejich srdci je tma, protože o Bohu nechtějí nic vědět. Takoví nepoznali pravý život. Mezi zlým a dobrým nevidí rozdíl a vrhají se do prostopášností. Před ničím se nezastaví, tak je ženou vášně a chamtivost. Ale Kristus nás učí něco docela jiného!
049	EPH	004	020	Pokud jste opravdu slyšeli jeho hlas a poznali v něm pravdu,
049	EPH	004	022	je vám jistě jasné, že musíte odhodit svůj dřívější způsob života – honbu za požitkem vlastního zkaženého „já“, na jejímž konci číhá záhuba –
049	EPH	004	023	a stále znovu nechat provětrávat své srdce Božím vanutím.
049	EPH	004	024	Ano, musíte se stávat novými odlišnými osobnostmi, dobrými a svatými, které zrcadlí Boží tvář.
049	EPH	004	025	Nechte tedy lhaní a říkejte si navzájem pravdu, patříte přece všichni k sobě jako údy v jednom těle.
049	EPH	004	026	Někdy je těžké ubránit se hněvu, ale nehřešte tím, že byste ho v sobě rozdmýchávali. Když vás už někdo rozzlobil, nechoďte s tou zlostí spát;
049	EPH	004	027	nezahrávejte si s ďáblem.
049	EPH	004	028	Kdo kradl, ať toho hned nechá a přiloží ruce k pořádné práci, aby měl čím přispět potřebnějším.
049	EPH	004	029	Nevypusťte z úst žádnou jedovatost. Hleďte raději, aby vaše slova byla každému v pravou chvíli pomocí a povzbuzením.
049	EPH	004	030	Nezbavujte se svým jednáním Ducha svatého, kterého vám dal Bůh. Nemáte jinou propustku pro vstup do nebeského domova.
049	EPH	004	031	Pryč s tvrdostí, náladovostí a vznětlivostí. Hádky, urážky a jízlivost ať jsou vám naprosto cizí.
049	EPH	004	032	Buďte k sobě navzájem laskaví a shovívaví a odpouštějte si, jako vám odpustil Bůh kvůli Kristu.
049	EPH	005	001	Jednejte podle Božího příkladu a jako milované děti napodobujte svého Otce.
049	EPH	005	002	Mějte k lidem takovou lásku, jakou má Kristus k vám: sám sebe obětoval Bohu za vaše hříchy. Z takové lásky se Bůh těší.
049	EPH	005	003	Chamtivost, jakékoliv výstřednosti – a pohlavní zvlášť – ať vám nepřijdou ani na mysl, jak se sluší na Boží děti.
049	EPH	005	004	Stejně tak oplzlé vtipy, vulgární řeči a sprosté historky křesťanovi nesluší; naše ústa mají chválit Boha!
049	EPH	005	005	Pamatujte si, že do nového světa, kde vládne Bůh, nevstoupí žádný sprosťák ani nemrava, ba ani lakomec, který je ve své podstatě modlář, protože věcem dává přednost před Bohem.
049	EPH	005	006	Nenechte si namluvit, že to není nic tak strašného. Boží hněv proti lidem tohoto druhu je a bude hrozný!
049	EPH	005	007	Proto se od nich držte co nejdál.
049	EPH	005	008	Kdysi byla i ve vašem srdci tma, ale teď tam září Boží světlo
049	EPH	005	009	a vaše vystupování to musí dokazovat. To světlo vás přece vede k dobrotě, spravedlnosti a pravdě.
049	EPH	005	010	Zkoumejte, co se líbí Pánu,
049	EPH	005	011	a nepodílejte se na činech zplozených tmou, naopak – pranýřujte je.
049	EPH	005	012	Vždyť člověku je hanba o tom i mluvit, co všechno se potají páchá.
049	EPH	005	013	Ale když se na ty věci veřejně posvítí, jejich pravá podstata se ozřejmí.
049	EPH	005	014	Proto se říká: „Probuď se, ospalče, vstaň z mrtvých a zazáří ti Kristus.“
049	EPH	005	015	Dávejte si dobrý pozor na to, jak žijete. Nebuďte lehkomyslní, ale moudří.
049	EPH	005	016	Doba je vážná, a proto nejednejte bezmyšlenkovitě, ale ve všem se snažte rozpoznat a vyplnit Boží vůli.
049	EPH	005	018	Neholdujte alkoholu, číhá v něm mnohé nebezpečí,
049	EPH	005	019	raději se nechte naplnit Duchem Božím. Ve vzájemných rozhovorech si připomínejte slova žalmů, chvalozpěvů a duchovních písní.
049	EPH	005	020	Zpívejte Pánu, chvalte ho z celého srdce a za všechno děkujte Bohu Otci, jak to činil Ježíš Kristus, náš Pán.
049	EPH	005	021	Podvolujte se jeden druhému, to dělá Kristu čest. Manželky, vy se svým mužům podřizujte stejně, jako by to byl Kristus;
049	EPH	005	022	muž totiž vede ženu, jako Kristus vede své tělo – církev, pro jejíž záchranu sám zemřel. Proto má žena svého muže poslouchat, jako církev poslouchá Krista.
049	EPH	005	025	A vy, manželé, mějte své ženy rádi tak, jako Kristus miloval svou církev,
049	EPH	005	026	když pro ni obětoval život,
049	EPH	005	027	aby ji učinil svatou a čistou Božím slovem a vodou při křtu. Tím si ji připravil slavnou, bez poskvrny a vrásky, svatou a bez kazu.
049	EPH	005	028	Tak by měl zacházet i muž se svou manželkou a milovat ji jako vlastní tělo. Protože oba jsou teď jedním tělem, prokazuje milující manžel lásku sám sobě!
049	EPH	005	029	Nikdo přece nemá své tělo v nenávisti, ale s láskou o ně pečuje, stejně jako Kristus pečuje o tělo církve, jehož jsme údy.
049	EPH	005	031	Že muž a jeho manželka tvoří jedno tělo, říká jasně Písmo: „Proto muž, když se ožení, připojí se ke své ženě a stanou se jednou bytostí.“
049	EPH	005	032	Je to snad těžké k pochopení ale takovým způsobem jsme i my částmi Kristova těla.
049	EPH	005	033	Proto znovu říkám: muž má svou ženu milovat jako sebe sama a žena má svého manžela mít v úctě.
049	EPH	006	001	Děti, poslouchejte své rodiče. Tak to má u křesťanů být, to se líbí Bohu.
049	EPH	006	002	„Važ si svého otce a své matky.“ To je první z Desatera přikázání, které slibuje odměnu:
049	EPH	006	003	„…aby se ti dobře vedlo a abys dlouho žil na zemi.“
049	EPH	006	004	A vy, rodiče, veďte své děti v kázni, ale nedrážděte je k zlosti a užívejte ve výchově takových prostředků, které schvaluje Pán, hlavně dobrých podnětů a rad.
049	EPH	006	005	Vy, podřízení, poslouchejte své představené uctivě a svěřené úkoly plňte s upřímným přesvědčením a ochotně, jako by vám je ukládal Kristus.
049	EPH	006	006	Ne tedy jen když jste na očích, ale i když vás nikdo nekontroluje.
049	EPH	006	008	Pamatujte: za vykonané dobro dostane od Pána každý svou odměnu, ať poslouchal nebo poroučel.
049	EPH	006	009	Tak i vy, nadřízení, zacházejte se svými podřízenými ve stejném duchu. Nestrašte je výhružkami. Mějte na paměti, že i nad vámi je kdosi, kdo vás bude volat k zodpovědnosti, Petra jako Pavla.
049	EPH	006	010	A ještě toto: silní budete jen ve spojení s Kristem – pak bude jeho veliká moc i ve vás.
049	EPH	006	011	Ozbrojte se až po zuby Boží výzbrojí, abyste mohli čelit ďáblovým nástrahám.
049	EPH	006	012	Vždyť boj není namířen proti lidem, nýbrž proti silám neviditelné duchovní říše, proti mocnostem zla a tmy, které ovládají vztahy mezi lidmi a národy.
049	EPH	006	013	Ať tedy ve vaší výzbroji nechybí nic z Božího arzenálu – jen tak odoláte útoku nepřítele, až udeří.
049	EPH	006	014	Pásem, na němž visí váš meč, ať je pravda a vaším brněním bezúhonný život.
049	EPH	006	015	Zavažte si boty a buďte připraveni vykročit s radostnou zprávou o Božím pokoji.
049	EPH	006	016	Vírou jako štítem odrážejte střely ďáblovy.
049	EPH	006	017	Přilbou ať je vám jistota konečného vítězství. Jedinou zbraň máte k útoku, a to je meč Božího slova.
049	EPH	006	018	Ptáte se, jak to všechno získáte? Je jenom jedna cesta: Modlete se dnes a denně, Duch Boží je připraven vám pomáhat. Modlete se za křesťany všude na světě a také za mne se přimlouvejte,
049	EPH	006	019	abych vždy dostal od Boha pravé slovo a abych mohl beze strachu hlásat pravdu o Kristu, pro kterou jsem teď právě v okovech.
049	EPH	006	020	Modlete se, abych i tady ve vězení mohl statečně splnit své poslání.
049	EPH	006	021	Bratr Tychikus vám o mně poví všechno ostatní. Je to můj milovaný a věrný pomocník v Božím díle.
049	EPH	006	022	Proto jsem poslal právě jeho, aby vám o nás podal zprávu a tak vás povzbudil.
049	EPH	006	023	Kéž vám, drazí, Bůh Otec i Ježíš Kristus, náš Pán, dá svůj pokoj, lásku a víru, kéž dá svou milost všem, kdo Ježíše Krista z celého srdce milují. Váš Pavel
#
# BOOK	050	PHI	Philippians	Filipským
050	PHI	001	001	Milí křesťané ve Filipech, přijměte pozdrav ode mne i Timotea. Vám všem, vašim správcům a pomocníkům přejeme milost a pokoj od našeho nebeského Otce a od Ježíše Krista, našeho Pána.
050	PHI	001	003	Kdykoliv si na vás vzpomenu, děkuji za vás všechny Bohu, že od chvíle, kdy jste poprvé slyšeli radostné poselství o Kristu, nepřestali jste mi pomáhat v jeho šíření. Za to jsem velmi vděčen.
050	PHI	001	006	Nepochybuji, že když Bůh své dobré dílo u vás započal, dovede je až k slavnému konci v den Kristova návratu.
050	PHI	001	007	Nemohu o vás smýšlet jinak; stali jste se mi zvlášť blízkými svou vnitřní účastí na všem, co jsem prožíval, ať už to bylo ve vězení nebo na svobodě, při obhajování pravdy o Kristu.
050	PHI	001	008	Bůh ví, jak po vás všech toužím. Láska, kterou mne naplňuje Ježíš, mne táhne k vám.
050	PHI	001	009	Prosím Boha, aby vás obdaroval poznáním a moudrostí a zdokonalil vás v lásce,
050	PHI	001	010	abyste vždy správně rozlišovali dobré od zlého a neposkvrnili se ničím špatným až do příchodu Ježíšova.
050	PHI	001	011	Každý váš skutek ať svědčí o Kristově moci ve vás a oslavuje tak Boha.
050	PHI	001	012	Chci vám sdělit, bratři, že moje uvěznění se stalo vynikající reklamou pro Kristovu věc.
050	PHI	001	013	I ten poslední písař u soudu totiž ví, že mým jediným proviněním je má víra v Krista,
050	PHI	001	014	a zdá se, že ostatním bratřím to pomohlo zbavit se strachu, takže teď o Kristu hovoří daleko otevřeněji než dříve.
050	PHI	001	015	Je sice pravda, že někteří to dělají jen ze závisti a ctižádosti, aby také získali pověst neohrožených kazatelů, a myslí si, že jim tady ve vězení budu závidět jejich úspěchy.
050	PHI	001	016	Ale jiní mluví o Kristu z lásky k němu a ve mně vidí obhájce jeho učení.
050	PHI	001	017	Ať však už rozhlašují Krista z pohnutek čistých nebo s postranními úmysly, jen když je hlásána zvěst o Kristu. Z toho se mohu vždy jen radovat.
050	PHI	001	018	Vím, že soudní přelíčení tak či onak povede k dobrému. To mi zaručují vaše modlitby i Duch svatý, který stojí při mně.
050	PHI	001	019	Proto doufám a těším se na to, že budu moci mluvit stejně směle, jak jsem to dělal dosud, a že z této pře vyjde Kristus vítězně, ať už sám vyváznu se zdravou kůží či nikoliv.
050	PHI	001	021	Vždyť mým životem je Kristus, a proto i smrt mi bude ziskem.
050	PHI	001	022	Zůstanu-li ovšem na živu, mohl bych ještě být užitečný lidem.
050	PHI	001	023	Takže kdybych měl možnost volit, sám nevím, čemu bych dal přednost: zemřít a být s Kristem (to by mě přitahovalo nejvíc),
050	PHI	001	024	anebo žít dál kvůli vám, což by bylo zase potřebnější.
050	PHI	001	025	Ale nějak cítím, že mne ještě mezi vámi čeká práce, a tak se kloním k přesvědčení, že tentokrát tu ještě zůstanu,
050	PHI	001	026	abyste rostli v radostné víře a měli v mém vysvobození další důvod k oslavě Krista.
050	PHI	001	027	Bez ohledu na můj příští osud myslete však na to, abyste žili tak, jak se sluší na Kristovy vyznavače. A ať už vás budu moci navštívit nebo o vás jen uslyším, chci se dovídat, že držíte pevně pohromadě, spojeni úsilím o šíření Kristova poselství
050	PHI	001	028	přes všechny zuřivé útoky nepřítele. Ten v tom bude vidět předzvěst své záhuby, ale pro vás je to důkaz, že Bůh je s vámi a že vám dal věčný život.
050	PHI	001	029	Vždyť vám bylo dopřáno nejen v Krista uvěřit,
050	PHI	001	030	ale také pro něho trpět ve stejném boji, jaký vedu já.
050	PHI	002	001	Znamená pro vás něco napomenutí ve jménu Kristovu? Má pro vás význam, že nás Duch Boží vzájemně spojuje?
050	PHI	002	002	Záleží vám na mé upřímné lásce? Pak tedy buďte svorní, mějte se rádi, usilujte o jednotu a jednomyslnost.
050	PHI	002	003	Ničím jiným mi neuděláte větší radost. Nebuďte laskaví a jednomyslní jen z vypočítavosti, nechtějte sklízet vděčnost a uznání, ale přejte je jiným.
050	PHI	002	004	Nemyslete jen na sebe a na vlastní blaho, spíš přemýšlejte, jak prospět jiným.
050	PHI	002	005	Osvojte si smýšlení Ježíše Krista:
050	PHI	002	006	Ač sám byl Bůh, nedomáhal se božských nároků,
050	PHI	002	007	odložil svou slávu a moc, stal se člověkem
050	PHI	002	008	a dokonce přijal úděl otroka. Poslušně šel cestou ponížení až k potupné smrti: popravili ho na kříži jako zločince.
050	PHI	002	009	Ale právě proto ho Bůh nade všechno povýšil a dal mu takovou slávu,
050	PHI	002	010	aby se před jeho jménem každé stvoření v úctě sklonilo a uznalo, že je Pánem všeho.
050	PHI	002	012	Moji drazí, dokud jsem byl u vás, vždycky jste dbali mých slov. Tím spíše teď, když mezi vámi být nemohu, úzkostlivě se snažte, abyste získali věčný život.
050	PHI	002	013	Bůh, jenž ve vás působí, k tomu povzbudí vaši vůli a dá vám sílu proměnit ji v činy.
050	PHI	002	014	Všechno, co činíte, dělejte bez reptání a pochybností.
050	PHI	002	015	Tím dokážete čistotu svého srdce a mezi zkaženými a převrácenými se osvědčíte jako ryzí Boží děti. Buďte svému okolí světlem. Až se Kristus zase objeví – jak budu šťasten, že jsem se nenamáhal zbytečně.
050	PHI	002	017	I kdybych měl své poslání zpečetit vlastní krví,
050	PHI	002	018	raduji se z toho a také vy se můžete radovat se mnou.
050	PHI	002	019	Věřím, že mi Pán brzo umožní poslat k vám Timotea, abych se potěšil zprávami o vás.
050	PHI	002	020	Jinak tu nemám nikoho, kdo by měl o vás tak upřímný zájem.
050	PHI	002	021	Všichni myslí spíš na svůj vlastní prospěch než na zájmy Kristovy.
050	PHI	002	022	Ale Timotea jste už poznali, když mi ve službě Boží věci pomáhal jako vlastní syn.
050	PHI	002	023	Jakmile bude o mně rozhodnuto, pošlu ho hned k vám.
050	PHI	002	024	Mám ale ke Kristu důvěru, že brzo přijdu i já sám.
050	PHI	002	025	Rozhodl jsem se však poslat k vám zpátky Epafrodita. Jeho služby byly pro mne velmi cenné. V práci i boji mi stál po boku jako bratr.
050	PHI	002	026	Ale teď se mu přece jen silně zastesklo po domově, zvlášť když uslyšel, že jste se dověděli o jeho nemoci.
050	PHI	002	027	Měl už opravdu namále, ale Bůh se nad ním slitoval. Také mne tím ušetřil další velké rány.
050	PHI	002	028	Vypravil jsem ho nazpět co nejrychleji, aby vás osobně uklidnil a zbavil mne tím velké starosti.
050	PHI	002	029	Buďte k němu milí jako k bratrovi. Takových lidí si važte.
050	PHI	002	030	Vždyť pro Kristovo dílo dal v sázku vlastní život a ve snaze nahradit mi vás všechny by byl se málem uštval k smrti.
050	PHI	003	001	A tak ať se děje cokoliv, bratři, radujte se z toho, že patříte Bohu. Musím to opakovat znovu a znovu, protože v té radosti je vaše síla.
050	PHI	003	002	A nedejte se zmást těmi svůdci, kteří jako psi pořád štěkají, že jste povinni řídit se starými tradicemi, jako je například židovská obřízka, a tvrdí, že jen podle toho se pozná, kdo patří Bohu.
050	PHI	003	003	Poznávacím znamením Božího dítěte je sloužit Bohu a nechat se jím vést. My jsme Boží děti. Celý svůj život stavíme na Kristu a nespoléháme se na vnější znaky židovství.
050	PHI	003	004	Kdyby oni měli pravdu, pak bych největší výsady u Boha musel mít já. Vždyť jsem narozen z čistokrevných židovských rodičů, jejichž rodokmen sahá až k Benjamínovi,
050	PHI	003	005	obřezán jsem byl týden po narození. Může mít někdo židovštější původ? Navíc jsem byl jako farizej vychováván k nejpřísnějšímu dodržování zákona a tradic
050	PHI	003	006	a sotva kdo byl v pronásledování křesťanů horlivější než já. Ze strany židovského náboženství mi nikdo nemohl nic vytknout.
050	PHI	003	007	Ale to všechno, na čem jsem si kdysi zakládal, ztratilo pro mne jakoukoliv cenu, když jsem poznal Krista.
050	PHI	003	008	Ve skutečnosti to všechno pokládám za nevýhodu, srovnám-li to s tím úžasným poznáním, že Ježíš Kristus je můj Pán. Kvůli němu jsem to všechno zahodil jako odpadky,
050	PHI	003	009	jen abych získal Krista a v něm zakotvil. Už se nestarám jako dříve, dokud jsem byl židem, jak si Boha naklonit zachováváním zákonů a nařízení, protože vím, že Bůh ode mne nevyžaduje nic jiného než víru v Krista. Věřit ovšem znamená:
050	PHI	003	010	poznat Krista a moc jeho zmrtvýchvstání a podílet se na jeho utrpení. A tak chci i já podstoupit jeho smrt
050	PHI	003	011	a dosáhnout tím i zmrtvýchvstání.
050	PHI	003	012	Nemyslím si, že bych toho všeho už dosáhl; to jistě ne. Snažím se však ze všech sil, abych to získal, když mne již získal Kristus.
050	PHI	003	013	Bratři, opravdu si nenamlouvám, že bych již byl u cíle, ale o jedno mi jde: nechávám všechno za sebou a upírám se jen k tomu, co je přede mnou.
050	PHI	003	014	Mířím přímo k cíli, kde mne čeká věnec vítězů – nový život, ke kterému mne Bůh prostřednictvím Ježíše Krista povolal.
050	PHI	003	015	Doufám, že všichni, kdo jste už ve víře dorostli k dospělosti, díváte se na ty věci stejně jako já. Pokud byste měli ještě nějaké pochybnosti, Bůh vám i v tom dá časem jasno.
050	PHI	003	016	Hlavně se pevně držte alespoň té pravdy, kterou už znáte.
050	PHI	003	017	A tak, bratři, dělejte to jako já a řiďte se příkladem všech, kdo tak žijí.
050	PHI	003	018	Už jsem vám přece víckrát říkal – a dnes se mi chce přímo plakat při tom pomyšlení –, kolik je mezi námi lidí, kteří jsou ve skutečnosti Kristovými nepřáteli. Zbožňují jen svůj vlastní žaludek, chlubí se tím, zač by se měli stydět, a myslí jen na to, jak se mít na světě dobře.
050	PHI	003	019	Ti svou věčnost prohráli.
050	PHI	003	020	Naše pravá vlast je tam, kde je Ježíš Kristus, a my se těšíme, že se k nám odtud vrátí,
050	PHI	003	021	aby naše slabá a smrtelná těla proměnil a dal jim stejnou podstatu, jakou mělo jeho tělo po vzkříšení. On je schopen to učinit, protože je Pánem vesmíru.
050	PHI	004	001	Stůjte proto pevně ve spojení s Pánem, moji drazí bratři! Tak velmi po vás toužím, vždyť jste moje radost a má odměna.
050	PHI	004	002	Euodie a Syntyché, moc vás prosím, smiřte se zase a nehádejte se, jste přece křesťanky!
050	PHI	004	003	Syzygu, tebe prosím, pomoz jim v tom! Vždyť obě byly mými platnými pomocnicemi při šíření Kristova poselství, spolu s Klementem i ostatními, které Pán zapsal do Knihy života.
050	PHI	004	004	Radujte se a důvěřujte Pánu, radujte se zas a znovu.
050	PHI	004	005	Ke všem buďte shovívaví a laskaví! Myslete na brzký Kristův návrat!
050	PHI	004	006	Ničím se příliš netrapte, všechno svěřte v modlitbě Bohu: své prosby i díky za jejich vyslyšení.
050	PHI	004	007	Uvidíte, že vás Bůh naplní klidem, jaký si nedovedete ani představit. Stačí jen důvěřovat Ježíši Kristu.
050	PHI	004	008	Než skončím, bratři, rád bych vám položil na srdce ještě jedno: podporujte všechno, co je pravdivé, dobré a správné, čisté, milé a chvályhodné, co má dobrou pověst a pokládá se za ctnost.
050	PHI	004	009	Žijte tak, jak jsem vás učil a jak jste u mne slyšeli i viděli. A Bůh, dárce pokoje, bude s vámi.
050	PHI	004	010	Udělali jste mi, bratři, velikou radost a jsem za to Pánu vděčný, že jste mysleli na moje potřeby. Vím, že vám na mně záleželo i dřív, ale chyběla vám příležitost.
050	PHI	004	011	Nestěžuji si na nedostatek, naučil jsem se být spokojen s tím, co právě mám.
050	PHI	004	012	Umím žít v odříkání i blahobytu, když se stůl prohýbá i když nemám co do úst.
050	PHI	004	013	Ke všemu mám sílu, Kristus mi ji dává.
050	PHI	004	014	Ale od vás je hezké, že jste mi pomohli svým darem.
050	PHI	004	015	Nemusím vám jistě připomínat, že ani tenkrát, když jsem se poprvé vypravoval z Makedonie hlásat Krista, byli jste jediní, kdo mi přispěli na mou cestu.
050	PHI	004	016	Dokonce i do Tesaloniky jste mi dvakrát poslali, co jsem potřeboval.
050	PHI	004	017	Vašeho daru si vážím, ale ještě víc mne těší vědomí, jak každou takovou obětí se zvětšuje váš vklad u Boha.
050	PHI	004	018	Všechno jsem tedy v pořádku dostal a nic mi teď nechybí, když Epafroditus doručil vaši zásilku. Věřte, že tato vaše oběť je Bohu stejně milá jako mně.
050	PHI	004	019	Proto dá i vám, kteří patříte Ježíši Kristu, ze svého nevyčerpatelného bohatství všechno, co potřebujete.
050	PHI	004	020	Jemu, našemu Otci, sláva na věky!
050	PHI	004	021	P. S. Pozdravujte ode mne všechny křesťany u vás. Taky od těch, kteří tu bydlí se mnou, vás mám pozdravovat.
050	PHI	004	022	I ostatní zdejší křesťané, zvlášť ti, co slouží v císařském paláci, vzkazují pozdrav.
050	PHI	004	023	Přejeme vám všem milost Ježíše Krista, našeho Pána.
#
# BOOK	051	COL	Colossians	Koloským
051	COL	001	001	Milí bratři, zdravím vás ve jménu Ježíše Krista, kterému z Boží vůle sloužím. Spolu s Timotejem vám, věrným křesťanům v Kolosech, přejeme milost a pokoj od Boha, našeho Otce.
051	COL	001	003	Kdykoliv na vás myslíme ve svých modlitbách, vždycky děkujeme Bohu, Otci našeho Pána Ježíše Krista.
051	COL	001	004	Slyšeli jsme, jak živá je vaše víra v Ježíše Krista a jak vřele milujete všechny, kteří mu patří.
051	COL	001	005	S nadějí očekáváte, co vám Bůh připravil. Slyšeli jste o tom už na začátku, když jste se poprvé setkali s radostnou zvěstí evangelia.
051	COL	001	006	Ta se šíří do celého světa a všude mění životy lidí, stejně jako tomu bylo u vás, když jste se dozvěděli o Božím slitování a sami se o pravdivosti tohoto poselství přesvědčili.
051	COL	001	007	S tím vším vás seznámil náš milý spolupracovník Epafras, který nás v této službě pro Krista věrně zastupoval.
051	COL	001	008	Od něho také víme, jak ve vás Boží Duch probouzí pravou křesťanskou lásku.
051	COL	001	009	Od té doby se za vás nepřestáváme modlit. Prosíme Boha, aby vám dal pochopit své záměry a vyzbrojil vás všestrannou duchovní znalostí i moudrostí.
051	COL	001	010	Tak bude váš život plný ušlechtilých činů, budete mu dělat radost i čest a vaše poznání Boha se bude stále prohlubovat.
051	COL	001	011	Prosíme ho, aby vás naplnil svou mocí a silou k trpělivému překonávání všech zkoušek.
051	COL	001	012	Můžete radostně děkovat Otci, který vám umožnil podílet se na slavném nebeském dědictví.
051	COL	001	013	Vždyť on nás vysvobodil z moci tmy a uvedl do světla, kde vládne jeho milovaný Syn.
051	COL	001	014	Jeho prostřednictvím jsme byli vysvobozeni a kvůli němu nám Bůh odpustil naše viny.
051	COL	001	015	Kristus je obrazem neviditelného Boha. Existoval dříve, než bylo cokoliv stvořeno.
051	COL	001	016	Jen díky jemu a kvůli němu bylo stvořeno vše, říše pozemská i nadpozemská, svět viditelný i neviditelný s jeho bytostmi.
051	COL	001	017	V něm má všechno svůj začátek i své trvání.
051	COL	001	018	On je hlava těla, totiž své církve. On je počátek nového života, protože je první, kdo sám zvítězil nad smrtí.
051	COL	001	019	V něm je od věčnosti plnost všeho božství,
051	COL	001	020	takže svou obětí na kříži všemu stvoření – hříchem od Boha odcizenému – otevřel cestu k dokonalému smíření.
051	COL	001	021	I vy jste kdysi byli pro své špatné myšlenky a činy s Bohem znepřáteleni.
051	COL	001	022	Ale nyní Kristus obnovil mír mezi vámi a Bohem tím, že podstoupil smrt a jako své bezúhonné přátele vás k Bohu přivedl.
051	COL	001	023	Musíte ovšem stát pevně ve své víře a nesmíte se nechat připravit o naději, která pramení z tohoto radostného poselství.
051	COL	001	024	Já nyní sice trpím ve vězení, protože jsem vám zvěstoval radostné poselství o Kristu, ale z toho se jenom raduji, neboť se tím podílím na utrpení, které církev musí pro Krista ještě podstoupit.
051	COL	001	025	Bůh mne povolal, abych se stal služebníkem církve a vyřídil vám jeho poselství.
051	COL	001	026	A tak tajemství, které bylo od počátku lidem skryto, nyní odhalil těm, kteří ho milují a pro něho žijí.
051	COL	001	027	A to tajemství zní: Kristus žije ve vás; jeho sláva bude i vaší slávou.
051	COL	001	028	Tohoto Krista hlásáme všude a všem. Poučujeme a napomínáme, jak nejlépe umíme, aby každý ve spojení s ním dosáhl dokonalosti.
051	COL	001	029	O to usiluji a zápasím; sílu mi dává Kristus, který ve mně přebývá.
051	COL	002	001	Kdybyste věděli, jaké boje svádím v modlitbách za vás a za věřící v Laodiceji i za mnohé jiné, kteří mne ani osobně neznají.
051	COL	002	002	Jak mi záleží na tom, aby byli potěšeni a vzájemně se milovali, aby plně poznali a pochopili Boží tajemství. Tímto tajemstvím je Kristus.
051	COL	002	003	V něm je obsaženo vše, co člověk vůbec může o Bohu vědět.
051	COL	002	004	Říkám to proto, aby vám někdo něco nenamluvil.
051	COL	002	005	I když jsem daleko od vás, přece jsem v duchu s vámi. Jsem rád, že vaše víra v Krista je tak pevná a spořádaná.
051	COL	002	006	Přijali jste Krista jako svého Pána.
051	COL	002	007	Zůstaňte s ním v živém spojení. Zapusťte do něj kořeny, na něm budujte celý svůj život. Držte se pevně toho, co jste od něj přijali. A stále znovu za vše děkujte Bohu.
051	COL	002	008	Mějte se na pozoru před domnělou moudrostí, která do křesťanského hávu odívá jen lidské teorie, s živým Kristem však nemá nic společného. Kristus je pánem i všech andělských bytostí, které někteří z vás uctívají.
051	COL	002	009	On je dokonalým ztělesněním božství
051	COL	002	010	a jenom v něm máte plné spojení s Bohem.
051	COL	002	011	Tak jste se i vy stali Božím lidem a nebylo k tomu již třeba obvyklé židovské obřízky, která je dílem člověka. „Obřízka“, kterou na nás provádí Bůh, je účinnější, protože zasahuje celé tělo, až dosud ovládané hříchem.
051	COL	002	012	Vždyť ve křtu jsme se postavili po bok Kristu v jeho smrti i pohřbení a s jeho vzkříšením jsme přijali i my nový život.
051	COL	002	013	Vaše hříchy, vaše přirozená odcizenost Bohu, byly hrobem, do něhož jste se sami uzavřeli. On ale vaše hříchy odklidil, hrob otevřel a propustil vás na svobodu.
051	COL	002	014	Seznam vašich hříchů, který svědčil proti vám, přibil na kříž a tím jej navždy zničil.
051	COL	002	015	Tak odzbrojil, zneškodnil a na pranýř postavil neviditelné síly, které vás držely v hříchu. Jak slavné vítězství!
051	COL	002	016	Nikdo už tedy nemá právo vytýkat vám, co jíte nebo pijete, ani že nedodržujete svátky, slavnosti nových měsíců nebo židovské dny odpočinku.
051	COL	002	017	Všechny ty předpisy byly jen dočasné a Kristovým příchodem ztratily smysl. To všechno bylo jen obrazem nového Božího světa. V Kristu se již setkáváme s jeho skutečností.
051	COL	002	018	Nenechte si nic předepisovat od lidí, kteří uctívají anděly a odvolávají se přitom na svá vidění. Nemají nač být domýšliví.
051	COL	002	019	Nedrží se totiž Krista – hlavy, s nímž všichni tvoříme jedno tělo. V něm jsme všichni navzájem spojeni a růst můžeme jen tehdy, bereme-li výživu a sílu z Boha.
051	COL	002	020	S Kristem jste vstoupili do nové roviny života. Starý život vzal za své a s ním i všechny obřadní předpisy, které z něho vzešly. Proč tedy stále ještě to staré:
051	COL	002	021	toho se nedotýkej, to nejez, to neber. Vždyť jde o věci určené ke spotřebování.
051	COL	002	022	Jsou to jen lidské předpisy a jejich plnění nemusí být ani tolik projevem zvláštní zbožnosti, jako spíše ukájením vlastní ctižádosti.
051	COL	003	001	A tak všichni, kdo jste byli s Kristem probuzeni k novému životu, zaměřte se cele tam, kde Kristus vládne se svým Otcem.
051	COL	003	002	To ať vás zaměstnává, a ne pozemské starosti.
051	COL	003	003	Svoje já jste nechali zemřít, a to, co nyní žije, má v ruce Kristus. Jste tedy v rukou Božích, i když to navenek není vidět.
051	COL	003	004	Až Ježíš přijde na zem viditelně, tato skrytá skutečnost se zaskví před zraky všech.
051	COL	003	005	Odsekněte proto všechny kořeny, které vás dosud spojují s hříchem. Sexuální nevázanost, mravní zkaženost, oplzlost a náruživost vyvolávají Boží hněv, stejně jako chamtivost, která v podstatě zbožňuje majetek.
051	COL	003	007	Takový byl kdysi i váš způsob života,
051	COL	003	008	ale nyní odložte zlobu, nenávist, urážky a pomluvy.
051	COL	003	009	Neoklamávejte jeden druhého; lež a neupřímnost provázely váš starý život.
051	COL	003	010	Zřekněte se svých dřívějších zvyků a dejte se přetvořit Bohem, abyste byli jemu podobní a plnili jeho vůli. Na všechno se budete dívat jinak: nebude pro vás podstatné, jakého je kdo původu, národnosti, jak je bohatý, v jakých tradicích vyrostl, jaké má vzdělání, postavení a nevím co ještě. Bude-li vám Kristus vším, zastíní všechno ostatní.
051	COL	003	012	Bůh vás miluje a vybral si vás pro sebe. Dokazujte to soucitností, přívětivostí, skromností. Buďte pokorní, trpěliví a snášenliví.
051	COL	003	013	Odpouštějte si navzájem, co máte proti sobě; vždyť i vám Bůh odpustil.
051	COL	003	014	Především prokazujte lásku, ona je poutem nejdokonalejším.
051	COL	003	015	Ať ve vašem srdci nakonec vždy zvítězí Kristův pokoj, jak to má být u těch, které on spojil. A nezapomeňte na vděčnost.
051	COL	003	016	Mějte stále na paměti Kristovo učení; jeden druhému pomáhejte k jeho lepšímu pochopení a vzájemně se moudře napomínejte. Z vděčného srdce zpívejte Bohu písně k jeho oslavě.
051	COL	003	017	Všechno, co činíte a mluvíte, dělejte tak, jak by to na vašem místě dělal Kristus.
051	COL	003	018	Ženy podřizujte se svým mužům, jak se na křesťanky sluší.
051	COL	003	019	A vy, muži, své ženy milujte a nejednejte s nimi jako se služkami.
051	COL	003	020	Děti, poslouchejte ve všem své rodiče, tak se to líbí Pánu.
051	COL	003	021	A vy, otcové, nebuďte ke svým dětem nespravedliví, aby se vám neodcizily.
051	COL	003	022	Vy, podřízení, mějte v úctě své představené. Svoje povinnosti plňte ochotně, ne jenom když jste sledováni.
051	COL	003	023	Pracujte opravdově, ne na oko pro lidi, ale jako pro Pána.
051	COL	003	024	Vždyť také od něho dostanete konečnou odměnu, podíl na jeho království. Vaším skutečným Pánem je přece Kristus.
051	COL	003	025	A konečně – každý kdo se dopouští křivdy, dočká se odplaty, ať je to kdo chce. U Boha nemá nikdo protekci.
051	COL	004	001	Na druhé straně vy, kteří máte pravomoc, buďte ke svým podřízeným spravedliví a nestranní. Nezapomeňte, že i vy máte Pána nad sebou.
051	COL	004	002	V modlitbách buďte vytrvalí a v děkování Bohu neúnavní.
051	COL	004	003	Modlete se i za nás, aby nám Bůh otevřel dveře k hlásání jeho poselství a dal nám i ochotné posluchače. Proste, abych mohl bez překážek pokračovat v osvětlování Kristova poselství, jak mi Bůh uložil a za co jsem právě ve vězení.
051	COL	004	005	Ve styku s lidmi, kteří nepatří k církvi, jednejte moudře a využívejte vhodné příležitosti, pokud je čas.
051	COL	004	006	Vaše řeč ať je vždycky přívětivá a výstižná; pak v ní každý nalezne pro sebe správnou odpověď.
051	COL	004	007	Můj drahý přítel Tychikus vám podrobně vylíčí, jak to se mnou vypadá. Věrně mi pomáhá v mé službě Pánu. Od něj budete mít nejpřesnější zprávy.
051	COL	004	008	Proto ho posílám, abyste nebyli zbytečně znepokojeni starostmi o můj osud.
051	COL	004	009	Provází ho váš krajan Onezimus, se kterým jsme se velmi sblížili. Ti vám všechno povědí.
051	COL	004	010	Pozdravuje vás můj spoluvězeň Aristarchos a Barnabášův bratranec Marek, o kterém jsem vám už psal; pokud k vám přijde, přijměte ho srdečně.
051	COL	004	011	Pozdravuje vás také Ježíš Justus. Tito tři jsou jediní ze židů, kteří zde se mnou spolupracují na Božím díle a jsou mi oporou.
051	COL	004	012	Dále vám posílá pozdrav váš krajan Epafras. Je to vskutku horlivý Kristův služebník a nepřetržitě se za vás modlí, abyste byli ve víře pevní a dovedli rozeznat Boží vůli ve všem, co děláte.
051	COL	004	013	A stejně jako vy mu leží na srdci i křesťané v Laodiceji a Hierapoli.
051	COL	004	014	I náš milý lékař Lukáš vás pozdravuje, a ještě Démas.
051	COL	004	015	Pozdravujte všechny v Laodiceji, hlavně Nymfu a ostatní, kteří se scházejí v jejím domě.
051	COL	004	016	Až tento dopis přečtete, pošlete ho do Laodiceje, ať se s ním seznámí i tam. A vy si zase vyžádejte dopis, který jsem napsal jim.
051	COL	004	017	Archippovi vyřiďte, ať svědomitě zastává službu, kterou byl pověřen.
051	COL	004	018	Nakonec připisuji pozdrav vlastní rukou. Myslete na moje pouta. Bůh vám žehnej. Váš Pavel
#
# BOOK	052	1TH	1 Thessalonians	1 Tesalonickým
052	1TH	001	001	Milí bratři, vám všem v Tesalonice, kteří jste ve spojení s Ježíšem Kristem, naším Pánem, a s Bohem, jeho Otcem, posíláme spolu se Silvánem a Timotejem přání Boží milosti a pokoje.
052	1TH	001	002	V každé naší modlitbě za vás děkujeme.
052	1TH	001	003	Připomínáme si vaše láskyplné skutky, vaši pevnou víru a trpělivé očekávání Pána Ježíše Krista.
052	1TH	001	004	Víme, milovaní, že si vás Bůh vyvolil, abyste se stali jeho dětmi. Když jsme vám tlumočili radostné Boží poselství, přijali jste ho s nepředstíraným zájmem.
052	1TH	001	005	Naše kázání na vás hluboce zapůsobila, protože Boží Duch stál při nás a dával nám odvahu a našim slovům přesvědčivost.
052	1TH	001	006	Tak jste se stali našimi a Kristovými učedníky a vzdor všem nesnázím vás teď Duch svatý naplňuje radostí,
052	1TH	001	007	takže jste vzorem i ostatním křesťanům po celé Makedonii a Acháji.
052	1TH	001	008	Nejenom tam se však vaší zásluhou dostalo Kristovo poselství. Kamkoliv přijdeme, všude nám vyprávějí – dřív než se sami dostaneme ke slovu –, že jste nalezli pravého Boha.
052	1TH	001	009	Každý hovoří o tom, jak jste nás přijali, jak jste se od svých model obrátili, abyste sloužili Bohu živému a skutečnému,
052	1TH	001	010	a jak očekáváte příchod jeho Syna Ježíše, kterého Bůh vzkřísil a v němž je naše jediná záchrana před blížícím se soudem.
052	1TH	002	001	Konečně, sami víte nejlíp, drazí bratři, k čemu byla dobrá návštěva u vás.
052	1TH	002	002	Víte, jak s námi předtím zacházeli ve Filipech a co jsme tam zkusili. A přece nám Bůh dal odvahu vystoupit se stejným poselstvím i u vás, ačkoliv jsme byli obklopeni nepřáteli.
052	1TH	002	003	Vidíte tedy, že za naším kázáním nebyly žádné nečestné úmysly ani snaha někoho podvést; naše řeč byla přímá a upřímná.
052	1TH	002	004	Bůh nás přece poctil úkolem hlásat jeho radostné poselství, a proto nemůžeme změnit jediné písmenko z jeho slov. Vždyť jemu ani naše nejtajnější myšlenky nejsou neznámé.
052	1TH	002	005	Nikdy jsme se nepokoušeli získat někoho lichotkami ani jsme předstíraným přátelstvím z nikoho nemámili peníze. Bůh je naším svědkem.
052	1TH	002	006	Ani jsme pro sebe nepožadovali nějaké zvláštní pocty,
052	1TH	002	007	i když jsme jako apoštolové na vaši úctu jistě měli právo. My jsme dali přednost spíš mateřsky laskavému přístupu
052	1TH	002	008	a také jsme si vás tak zamilovali, že bychom vám rádi odevzdali nejen Boží poselství, ale i vlastní život.
052	1TH	002	009	Vzpomínáte ještě, drazí, jak tvrdě jsme si u vás vydělávali svůj denní chléb? Ve dne v noci jsme dřeli, abychom při svém kázání nebyli nikomu na obtíž.
052	1TH	002	010	Sami můžete dosvědčit – a Bůh to ví také, že jsme se všemi jednali s úctou, spravedlivě a čestně.
052	1TH	002	011	Víte přece, že jsme s každým z vás zacházeli jako otec se svými dětmi.
052	1TH	002	012	Povzbuzovali jsme vás i napomínali, abyste žili ke cti a radosti Boha, který vás povolal do svého království.
052	1TH	002	013	Když jsme vám přinesli Boží poselství, přijali jste ho ne jako lidské slovo, ale jako slovo Boží, jak bylo i na místě. Zato znovu a znovu Bohu děkujeme. Vždyť i vaše životy byly tím slovem proměněny,
052	1TH	002	014	ale stalo se totéž, co už dříve zažili křesťané v Judsku: přišlo pronásledování od vlastních krajanů.
052	1TH	002	015	Tam židé zabíjeli své vlastní proroky, zabili i Ježíše Krista a teď zase pronásledují nás a odevšad nás vyhánějí. Přivolávají na sebe Boží hněv a jednají nepřátelsky vůči lidstvu,
052	1TH	002	016	když nám brání zvěstovat poselství, jež ho může zachránit. Tak jen dovršují míru svých hříchů a Boží neodvolatelný hněv se už nad nimi stahuje.
052	1TH	002	017	Bratři, když jsme od vás museli na nějakou dobu odejít – ale v duchu jsme s vámi pořád, přemýšleli jsme, jak se k vám zase co nejdříve vrátit.
052	1TH	002	018	Já, Pavel, jsem se o to už několikrát pokoušel, ale vždycky mi to Boží nepřítel překazil.
052	1TH	002	019	Vždyť kdo bude naší radostí, naší nadějí a vavřínem, až se jednou postavíme před Kristem v den jeho návratu?
052	1TH	002	020	Vy jste naše sláva a radost.
052	1TH	003	001	Když se mi po vás v Aténách stýskalo, rozhodl jsem se poslat Timotea, toho milého bratra a Božího spoluslužebníka. Měl vás navštívit a povzbudit vaši víru,
052	1TH	003	003	abyste v pronásledování nezakolísali.
052	1TH	003	004	Trpět patří ke křesťanskému údělu; to jsme vám přece říkali už od začátku, a tak nebuďte překvapeni, když k tomu opravdu dochází.
052	1TH	003	005	Proto jsem tehdy poslal Timotea k vám, abych se tu nemusel trápit úzkostí, jestli vás protivník přece jen nedostal na svou návnadu a nepřivedl všechnu naši práci vniveč.
052	1TH	003	006	Teď se však právě Timoteus vrátil s dobrými zprávami, že jste ve víře ani v lásce nepolevili, že na nás stále myslíte a toužíte po novém setkání stejně jako my.
052	1TH	003	007	A tak nás při všech těch trampotách tady potěšily zprávy o vaší věrnosti Pánu. Vydržíme všechno, jen když víme, že s vaší vírou je vše v pořádku.
052	1TH	003	009	Jak se Bohu odvděčit za všechnu tu radost, jakou z vás máme?
052	1TH	003	010	Dnem i nocí vroucně prosíme, abychom vás mohli znovu spatřit a podle potřeby upevnit vaši víru.
052	1TH	003	011	Přejeme si, aby nám Bůh, náš Otec, a Ježíš, náš Pán, připravili cestu k vám!
052	1TH	003	012	Ať dá bohatě růst vaší lásce navzájem i navenek, stejně jako naší lásce k vám.
052	1TH	003	013	Ať vás vnitřně posílí, abyste se mohli bezúhonní a dokonalí postavit před Boha, našeho Otce, až se náš Pán, Ježíš Kristus, vrátí se všemi svými.
052	1TH	004	001	Nakonec vás, bratři, prosíme a připomínáme vám Ježíšovým jménem: usilujte o to, abyste se líbili Bohu. V tom se bez přestání cvičte a zdokonalujte.
052	1TH	004	003	Bůh vás chce mít bezúhonné a čisté, neposkvrněné smilstvem; držte proto své tělo v kázni a nepropadejte vášnivosti jako pohané, kteří neznají Boha.
052	1TH	004	004	Respektujte manželský svazek svého bližního; kdo by ho rozvracel, neujde trestu. To opakuji znovu a se vší vážností.
052	1TH	004	007	Bůh nás přece nepovolal ke špinavosti, ale ke svatosti a čistotě.
052	1TH	004	008	Kdo těmito hodnotami pohrdá, nepohrdá člověkem, ale samotným Bohem, dárcem svatého Ducha.
052	1TH	004	009	Co se týče bratrského vztahu, jaký má být mezi věřícími lidmi, o tom se jistě nemusím příliš rozšiřovat. Sám Bůh vás učí, jak se máte mít navzájem rádi, a myslím, že vám v tomto směru nemám co vytknout.
052	1TH	004	010	Vždyť je to o vás známo v celé Makedonii. Přesto vás prosím, buďte v tom ještě horlivější.
052	1TH	004	011	Pokládejte za věc své cti, že budete pokojně plnit své povinnosti a živit se vlastníma rukama, jak jsme vám již dříve uložili.
052	1TH	004	012	Tak získáte úctu svého okolí a nebudete na nikoho odkázáni.
052	1TH	004	013	Ještě vám chci napsat něco o tom, co se stane s křesťanem, když zemře, abyste v této věci měli jasno a nemuseli pro něho truchlit jako ti, kdo už nemají žádnou naději.
052	1TH	004	014	Když totiž věříme, že Ježíš zemřel a pak znovu ožil, můžeme počítat s tím, že až se k nám Ježíš vrátí, přivede Bůh současně k životu i všechny, kteří ve víře v Krista zemřeli.
052	1TH	004	015	A přímo od Pána vám mohu vyřídit: nikdo z těch, kdo zemřeli před Kristovým příchodem, se neopozdí při setkání s ním za těmi, kteří se ho dočkají ještě zaživa.
052	1TH	004	016	Sám Pán se přiblíží z nebe, hlasem archanděla vydá mocný povel a ozve se Boží polnice. Nato vstanou všichni, kdo s vírou v Krista zemřeli,
052	1TH	004	017	a spolu s věřícími, kteří zůstali naživu, budou shromážděni k němu. Tam se setkáme všichni, abychom s ním už zůstali na věky.
052	1TH	004	018	Touto zprávou se vzájemně povzbuzujte a potěšujte.
052	1TH	005	001	Kdy se to má stát? O tom skutečně nemusím nic říkat, milí bratři,
052	1TH	005	002	vždyť sami dobře víte, že to nikdo neví. Ta chvíle přijde nečekaně jako zloděj v noci.
052	1TH	005	003	Až si lidé budou říkat „všechno je v pořádku, žádné nebezpečí nehrozí“, tehdy zčista jasna dopadne na ně zkáza, jako porodní bolesti přepadají rodičku. Nikdo neunikne, nikdo se neschová.
052	1TH	005	004	Ale vy, bratři, netápejte ve tmách. Vás Kristův příchod nepřekvapí jako zloděj.
052	1TH	005	005	Vy jste děti světla a dne, ne děti noci a temnoty.
052	1TH	005	006	Buďte tedy bdělí a nespěte jako ostatní, čekejte a buďte střízliví.
052	1TH	005	007	Noc je čas spáčů a opilců.
052	1TH	005	008	Ale my, kdo žijeme ve světle, zůstaňme střízliví, chráněni pancířem víry a lásky a přilbou radostné naděje záchrany.
052	1TH	005	009	Nás přece Bůh neurčil k tomu, abychom propadli jeho soudu, ale abychom byli zachráněni zásluhou našeho Pána, Ježíše Krista:
052	1TH	005	010	on za nás zemřel, abychom s ním mohli žít věčně, ať už se jeho příchodu dožijeme či nikoliv.
052	1TH	005	011	Tak se vzájemně povzbuzujte a pomáhejte si, jak jste to dělali doposud.
052	1TH	005	012	Milí bratři, važte si svých představených v církvi, kteří se pro vás namáhají a napomínají vás.
052	1TH	005	013	Mějte je ve zvláštní úctě a lásce, vždyť vám slouží. A mezi sebou se nehádejte.
052	1TH	005	014	Neukázněné a líné napomínejte, malomyslné povzbuzujte, ujímejte se slabých a se všemi mějte trpělivost.
052	1TH	005	015	Křivdy neoplácejte, prokazujte dobro sobě navzájem i ostatním.
052	1TH	005	016	Buďte radostnými lidmi.
052	1TH	005	017	Neochabujte v modlitbách.
052	1TH	005	018	Za všech okolností děkujte Bohu, neboť to očekává ode všech, kdo patří Ježíši Kristu.
052	1TH	005	019	Nepřekážejte působení Božího Ducha
052	1TH	005	020	a nezlehčujte jeho poselství.
052	1TH	005	021	Bedlivě však posuzujte vše, co se za Boží slovo vydává, a přijímejte jen to, co odpovídá Písmu. Co mu odporuje, není dobré a s tím nic nemějte.
052	1TH	005	023	Prosíme Boha, který nám dává svůj pokoj, aby vás přivedl k dokonalosti a celou vaši bytost – ducha, duši i tělo – zachoval bez úhony až do dne, kdy přijde Pán Ježíš Kristus.
052	1TH	005	024	Bůh, který vás přijal za své děti, to pro vás jistě učiní, jak sám slíbil.
052	1TH	005	025	Bratři, i vy se za nás modlete.
052	1TH	005	026	Obejměte za nás všechny spoluvěřící.
052	1TH	005	027	A všem dejte tento dopis přečíst, je to mé přání a vaše povinnost před Pánem.
052	1TH	005	028	Nechť vám Ježíš Kristus všem bohatě žehná. Váš Pavel
#
# BOOK	053	2TH	2 Thessalonians	2 Tesalonickým
053	2TH	001	001	Drazí bratři v Tesalonice, opět se hlásíme s přáním milosti a pokoje od Boha Otce i Pána Ježíše Krista.
053	2TH	001	003	Nemůžeme jinak, než za vás Bohu stále děkovat. Je to namístě, když navzdory všemu pronásledování vaše víra i láska dělá tak úžasné pokroky,
053	2TH	001	004	že vás můžeme v ostatních církvích dávat za příklad.
053	2TH	001	005	V tom se projevuje spravedlivý Boží soud: těm, kteří vás nyní trápí, odplatí trápením, zatímco vás, kteří nyní trpíte, vysvobodí spolu s námi. To bude tehdy, až Ježíš, náš Pán, v ohnivém plameni sestoupí se svými anděly z nebe, aby potrestal ty, kdo Boha nectí a odmítají jeho poselství o Ježíši, našem Pánu.
053	2TH	001	009	Za trest budou navždy vzdáleni od Pána a jeho moci a slávy.
053	2TH	001	010	V ten den Kristus přijde sklidit chválu a vděčnost za všechno, co pro své vyvolené učinil. I vy patříte mezi ně, protože jste uvěřili našemu svědectví.
053	2TH	001	011	Neúnavně se za vás modlíme, aby vás Bůh proměňoval a pomáhal vám dosáhnout cíl, k němuž vás povolal. Prosíme ho, aby svou mocí podepřel všechna vaše dobrá předsevzetí v životě víry.
053	2TH	001	012	Tak mu každý bude moci vzdát čest a chválu za výsledky jeho díla ve vás; vaší slávou pak bude, že patříte jemu. To vše vám umožnila jeho milost a moc.
053	2TH	002	001	A teď k tomu očekávanému příchodu Pána Ježíše Krista.
053	2TH	002	002	Prosím vás, nenechte si poplést hlavu pověstmi, že ten den už přichází, i kdyby to někdo tvrdil na základě nějakého prorockého vidění nebo se dokonce odvolával na nás. Nikdy jsme nic takového neřekli ani nenapsali.
053	2TH	002	003	Než ten den nastane, musí dojít k velkému odpadnutí od původního Kristova učení a vystoupí člověk ztělesňující vzpouru proti Bohu a jeho zákonu.
053	2TH	002	004	Ten se vyvýší nade všechno, co nese Boží jméno, a bude vyžadovat božské pocty sám pro sebe. Dokonce si přisvojí Boží trůn a představí se jako Bůh.
053	2TH	002	005	Nevzpomínáte si, že jsem vám to říkal už při své první návštěvě?
053	2TH	002	006	Náznaky této vzpoury proti Bohu jsou již zde a nechybí mnoho, aby propukla naplno a nepřítel člověka i Boha se projevil veřejně.
053	2TH	002	008	Pán ho však nakonec odsoudí k záhubě a zničí svým slavným příchodem.
053	2TH	002	009	Ten bezbožník přijde jako satanův nástroj a vyzbrojen satanskou mocí bude předvádět všelijaké triky a zázraky,
053	2TH	002	010	aby okouzlil ty, kteří řekli pravdě „ne“ a míří k záhubě, protože odmítli pravdu, která jediná je mohla zachránit.
053	2TH	002	011	Proto je Bůh nechá napospas té lživé moci, aby je ovládla,
053	2TH	002	012	a tak všichni, kdo si místo pravdy oblíbili lež a hřích, sklidí spravedlivé odsouzení.
053	2TH	002	013	Ovšem za vás, Pánem milovaní bratři, musíme stále děkovat Bohu, který vás vyvolil k záchraně, očistil svým Duchem a dal vám víru a pravdu.
053	2TH	002	014	Naším prostřednictvím vám poslal slovo záchrany a povolal vás k podílu na slávě našeho Pána Ježíše Krista.
053	2TH	002	015	Nuže, stůjte tedy pevně a držte se všeho, co jsme vám odevzdali, ať osobně či v dopisech.
053	2TH	002	016	Ať Ježíš Kristus, náš Pán, a Bůh, náš Otec, který si nás zamiloval a dal nám trvalou útěchu a pevnou naději,
053	2TH	002	017	povzbudí vaše srdce a dá vám sílu ke každému dobrému činu i slovu.
053	2TH	003	001	Závěrem, bratři, prosíme o vaše přímluvné modlitby, aby se Boží poselství rychle šířilo a všude vítězilo jako u vás
053	2TH	003	002	a abychom byli ušetřeni úkladů zvrácených a zlých lidí. Vždyť ne všichni stojí věrně na Boží straně,
053	2TH	003	003	ale Pán je věrný. On vás posilní a ochrání od zlého.
053	2TH	003	004	My patříme Pánu stejně jako vy, a proto spoléháme, že se našimi slovy řídíte a budete řídit i dál.
053	2TH	003	005	Přejeme si, aby vaše srdce bylo naplněno Boží láskou a Kristovou trpělivostí.
053	2TH	003	006	Dále přikazujeme jménem Ježíše Krista, abyste se stranili všech, kteří si neberou k srdci naše naučení a ubíjejí čas zahálkou.
053	2TH	003	007	Dali jsme vám přece sami příklad, jak máte žít; nikdy jste nás neviděli zahálet
053	2TH	003	008	a přiživovat se u jiných. – Ve dne v noci jsme si tvrdou prací vydělávali na chléb, abychom nikoho nevyjídali.
053	2TH	003	009	Ne, že bychom neměli právo žádat od vás zaopatření, ale chtěli jsme vám dát příklad k napodobování.
053	2TH	003	010	Taky jsme vám vždycky zdůrazňovali: Kdo nechce pracovat, ať nejí!
053	2TH	003	011	A přece teď slyšíme, že jsou mezi vámi darmojedi, kterým práce nevoní.
053	2TH	003	012	Takové vyzýváme a Kristovým jménem jim nařizujeme, aby nezaháleli a na svůj chléb si řádně vydělávali.
053	2TH	003	013	Vám, však bratři, připomínáme: v konání dobra nepolevujte.
053	2TH	003	014	Kdyby se někdo zdráhal podřídit tomu, co píšeme, dejte mu pocítit, že mezi vás nepatří; snad se pak zastydí.
053	2TH	003	015	Ale nejednejte s ním jako s nepřítelem; spíš ho varujte jako bratra, na němž vám záleží.
053	2TH	003	016	Ať vám Pán pokoje dá svůj pokoj vždycky a všude a zůstává s vámi.
053	2TH	003	017	Tento pozdrav připisuji ve všech dopisech vlastní rukou na důkaz, že jsou skutečně ode mne.
053	2TH	003	018	Milost našeho Pána, Ježíše Krista, ať vás provází. Váš Pavel
#
# BOOK	054	1TI	1 Timothy	1 Timoteovi
054	1TI	001	001	Můj drahý synu ve víře, milý Timoteji, přeji ti milost, slitování a pokoj od Boha Otce i Ježíše Krista, našeho Pána.
054	1TI	001	003	Při svém odjezdu do Makedonie jsem tě prosil, abys zůstal v Efezu a stavěl hráze falešným naukám
054	1TI	001	004	a nekonečným diskusím o bájích a rodokmenech. Vedou spíš k jalovému mudrování, než aby objasňovaly význam víry v Božích plánech.
054	1TI	001	005	Cílem našeho snažení musí být láska, která pramení z čistého srdce, z dobrého svědomí a opravdové víry.
054	1TI	001	006	Od toho někteří uhnuli a dali se na prázdné řečnění.
054	1TI	001	007	Chtějí se proslavit jako učitelé Mojžíšova zákona a přitom nemají ponětí, co je jeho pravým smyslem.
054	1TI	001	008	Zákon je jistě užitečný, je-li užíván tak, jak Bůh zamýšlel.
054	1TI	001	009	Ale nesmíme zapomenout, že Bůh svými zákony nemíří proti nám, kteří jsme jeho, nýbrž proti zlým a vzpurným, kteří Boha neuznávají, trápí své rodiče, lžou, křivě přísahají, libují si v oplzlostech, proti homosexuálům a zvrhlíkům, smilníkům, únoscům a vrahům i všem ostatním, jejichž jednání se příčí Božím řádům, určeným k našemu blahu.
054	1TI	001	012	Jak jsem Ježíši Kristu vděčný, že si mne vybral za svého spolupracovníka.
054	1TI	001	013	Dříve jsem se jeho jménu vysmíval a jeho vyznavače hubil, ale Bůh se nade mnou smiloval, protože jsem to dělal z nevědomosti, když jsem ještě Krista neznal. Ve své dobrotě mne dovedl k tomu, abych uvěřil, a naplnil mne celého svou láskou.
054	1TI	001	015	Jak je to pravdivé a jak rád bych to každému rozhlásil: Ježíš přišel na svět zachránit nás, od Boha odloučené a smrti propadlé. A jestli byl někdo od Boha daleko, byl jsem to já.
054	1TI	001	016	Ale Bůh se nade mnou smiloval a Ježíš Kristus na mém příkladu ukázal, jakou trpělivost má i s tím nejbídnějším hříšníkem, aby si každý uvědomil, že věčný život je tu i pro něho.
054	1TI	001	017	Sláva a čest Bohu za to na věky! On je věčný král, neviditelný, nesmrtelný, jediný a slavný Bůh!
054	1TI	001	018	To ti tedy, milý synu, kladu na srdce: bojuj dobře v Božím boji, jak to o tobě i Bůh v prorocké řeči pověděl.
054	1TI	001	019	Drž se pevně své víry v Krista a udržuj si stále čisté svědomí. Někteří své svědomí zničili tím, že jednali svévolně proti němu. Není divu, že pak ztratili i víru v Krista, jako například
054	1TI	001	020	Alexandr a Hymeneus. Musel jsem ty dva vyloučit z církve, aby nedělali hanbu Kristovu jménu.
054	1TI	002	001	Předně pamatuj na to, abyste v modlitbách prosili za své bližní a děkovali za vše, co Bůh pro ně učinil.
054	1TI	002	002	Myslete tak zvlášť na vládnoucí osoby a na všechny, kteří rozhodují o závažných věcech, abychom žili v míru a klidu, abychom mohli bez překážek a důsledně vyznávat svou víru.
054	1TI	002	005	Je totiž jenom jeden Bůh pro všechny lidi a jednom jeden, který Boha a lidi navzájem spojuje, člověk Ježíš Kristus.
054	1TI	002	006	Ten dal svůj život za celé lidstvo. Tuto zprávu Bůh ve vhodný čas oznámil světu.
054	1TI	002	007	Já jsem byl vybrán, abych ji jako Boží posel věrně a pravdivě zvěstoval jiným národům.
054	1TI	002	008	Chci tedy, aby se při bohoslužbě muži modlili k Bohu v čistotě srdce, bez hněvu a hádek.
054	1TI	002	009	Také křesťanské ženy ať se oblékají slušně a zdobí se prostě a střízlivě; pozornost ať budí svou laskavostí a ne účesem, drahými šaty nebo šperky.
054	1TI	002	011	Poučení ať přijímají tiše a pokorně.
054	1TI	002	012	Ve shromážděních ať nemají rozhodující slovo ženy. Proč?
054	1TI	002	013	Protože Bůh stvořil nejprve Adama, pak Evu.
054	1TI	002	014	A nebyl to Adam, kdo první podlehl hříchu, ale žena, kterou je snadnější oklamat.
054	1TI	002	015	Je jí však svěřena úloha matky. Musí ovšem setrvat ve víře, lásce, svatosti a kázni.
054	1TI	003	001	Ano, je to tak: Být v církvi autoritou, to je velký úkol.
054	1TI	003	002	Takový člověk musí být bezúhonný, věrný své jediné manželce, střídmý, rozvážný, pořádný. Vyžadují se také pohostinnost, pedagogické vlohy, taktnost, smířlivost a nezištnost. Nesmí být pijan ani rváč, rodinu musí mít spořádanou, děti vychované k poslušnosti a poctivosti.
054	1TI	003	005	Jak by mohl prospět církvi ten, kdo by vlastní rodinu dobře vést nedokázal?
054	1TI	003	006	Ve víře a v církvi nesmí být nováčkem, aby mu pýcha nestoupla do hlavy a nepřivedla ho do pádu.
054	1TI	003	007	I mimo církev musí mít dobrou pověst, aby mu pomluvy nepřekážely v práci.
054	1TI	003	008	Také správci společného majetku musí mít stejné morální kvality jako pastýři: nesmějí se přetvařovat, holdovat alkoholu ani mamonu.
054	1TI	003	009	Bohem svěřenou pravdu ať uchovávají v čistém srdci. Pro tuto službu vybírejte jen muže s bezvadnou pověstí.
054	1TI	003	011	Také ženy musí být rozvážné, diskrétní, spolehlivé a střídmé. Pro tento úřad je rovněž podmínkou manželská věrnost a spořádané rodinné poměry.
054	1TI	003	013	Všem, kteří konají dobře svou službu, bude odměnou stále rostoucí úcta ostatních i vlastní jistota ve víře v Ježíše Krista.
054	1TI	003	014	I když doufám, že se brzy uvidíme,
054	1TI	003	015	pro případ většího zdržení ti všechno píšu, abys věděl, jak vybírat pracovníky v církvi živého Boha, která je sloupem a pevností pravdy.
054	1TI	003	016	Všichni jsou zajedno v tom, jak jedinečná je pravda, kterou nám Bůh odhalil: Kristus přišel na svět v lidském těle, veden Božím Duchem, zvítězil nad hříchem, jako vítěz představen v nebesích, zvěstován všem národům, vírou uznán ve světě, korunován věčnou slávou.
054	1TI	004	001	Duch svatý nám říká jasně, že v posledních dobách se někteří v církvi odvrátí od Krista a přikloní se k hlasatelům ďábelských nauk, nestydatým lhářům, kteří si už z ničeho nedělají špatné svědomí.
054	1TI	004	003	Ti budou zakazovat manželství a požívání některých pokrmů, i když poučeným křesťanům
054	1TI	004	004	svěřil Bůh tyto věci k radostnému a vděčnému užívání. Vždyť vše, co pochází z Boží ruky, je dobré a nic není zakázané, když za to Bohu děkujeme:
054	1TI	004	005	jeho slovo a naše modlitba to očistily.
054	1TI	004	006	Budeš-li to takhle učit, bude z tebe dobrý služebník Ježíše Krista. Živ se slovy víry a správným učením, které sis osvojil.
054	1TI	004	007	Nepopřávej sluchu bohaprázdným povídačkám a babským tlachům. Všechen čas a energii zaměř raději na svůj duchovní vzestup.
054	1TI	004	008	Tělesná zdatnost je sice užitečná, ale ta duchovní je nepostradatelná při všem. Cvič se tedy v poslušnosti vůči Bohu, budeš to potřebovat zde a je to dobrý vklad i pro věčnost.
054	1TI	004	009	Toto je pravda, kterou by měl každý uznat.
054	1TI	004	010	A když na to vynakládáme všechny síly, je to proto, že máme naději v živém Bohu, který je zachráncem všech, kdo v něho uvěřili.
054	1TI	004	011	Tomu uč a dbej, aby si to všichni dobře osvojili.
054	1TI	004	012	Nikdo ať tě nepodceňuje pro tvé mládí. Naopak: křesťanům buď vzorem lásky, víry a čistého smýšlení, v řeči i v celém chování.
054	1TI	004	013	Než přijdu, předčítej a vysvětluj Písmo, zvěstuj Boží slovo.
054	1TI	004	014	Nezanedbávej schopnosti, které ti daroval Bůh, když na tebe podle prorockého pokynu starší spoluvěřící s modlitbou vkládali ruce.
054	1TI	004	015	Snaž se je rozvíjet v práci, aby každý viděl, že rosteš a děláš pokroky.
054	1TI	004	016	Své myšlení i jednání podrobuj neustále kontrole. Od pravdy neuhýbej a Bůh požehná tobě i těm, kteří jsou ti svěřeni.
054	1TI	005	001	Musíš-li domluvit staršímu člověku, nenapadej ho, ale jednej s ním uctivě, jako by to byl někdo z tvých rodičů. K mladším přistupuj jako k sourozencům, k dívkám jako ke svým sestrám, bez všech postranních myšlenek.
054	1TI	005	003	Církev ať pečuje o vdovy, které zůstaly osamělé.
054	1TI	005	004	Vždyť vdova skutečně osamělá a nemajetná musí spoléhat jen a jen na Boha. Jestliže však má děti nebo vnuky, je na nich povinnost splatit dluh vůči rodičům. Tak to chce Bůh. To jim důrazně připomínej, ať na ně nejsou stížnosti. Kdo se nestará o své příbuzné a nechá na holičkách dokonce vlastní rodiče, manžela nebo děti, nemá právo nazývat se křesťanem. Takový člověk je dokonce horší než ten, kdo vůbec nepoznal Boha. Vdovy, které se oddávají jen hmotným starostem a požitkům, jsou „mrtvé“ už za živa.
054	1TI	005	009	Vdova, kterou sbor pověřuje službou a za to ji podporuje, musí být starší šedesáti let, jen jednou vdaná
054	1TI	005	010	a dobře osvědčená ve výchově dětí, pohostinnosti a v ochotné službě všem potřebným.
054	1TI	005	011	Mladší vdovy odmítej. Většinou později zatouží znovu se vdát
054	1TI	005	012	a závazek ke službě poruší.
054	1TI	005	013	Kromě toho si při návštěvách domů zvyknou na zahálku a naučí se klevetit a plést se do cizích věcí.
054	1TI	005	014	Myslím, že mladá vdova udělá lépe, když se znovu vdá, má děti a stará se o vlastní domácnost; pak jí nikdo nemůže nic vytknout.
054	1TI	005	015	Jinak se bojím, že některé již sešly z Kristovy cesty.
054	1TI	005	016	Ještě jednou opakuji: o vdovu se musí postarat především její příbuzní, a ne ji prostě nechat na starosti církvi. Jen tak bude mít církev dost prostředků, aby mohla dobře pečovat o vdovy, které opravdu nemají nikoho, kdo by se jich ujal.
054	1TI	005	017	Kdo koná svou práci v církvi svědomitě, má za ni být náležitě odměněn. Dvojnásobně ať je oceněna služba kázání a vyučování.
054	1TI	005	018	I v Písmu přece čteme: „Dobytku, který užíváš při sklizni, dovolíš nažrat se z tvé úrody.“ A na jiném místě zase: „Kdo pracuje, má nárok na odměnu.“
054	1TI	005	019	Stížnosti proti starším musí být ověřeny alespoň dvěma svědky, jinak si jich nevšímej.
054	1TI	005	020	Ale toho, kdo se opravdu provinil, pokárej veřejně před celou církví, pro výstrahu ostatním.
054	1TI	005	021	Zapřísahám tě jménem Boha, Ježíše Krista i všech andělů: řiď se tímto pravidlem, ať se jedná o tvého přítele či nepřítele. Buď v tom naprosto nestranný.
054	1TI	005	022	Při svěřování odpovědnosti se neukvapuj. Přehlédneš-li při tom nějaký hřích, mohlo by se to chápat tak, že ho schvaluješ. A hlavně se sám vyvaruj každého poklesku.
054	1TI	005	023	Tvému nemocnému žaludku by prospělo občas trochu vína místo vody.
054	1TI	005	024	Při posuzování lidí nezapomeň, že u některých jsou zlé skutky patrné každému, u jiných je odhalí teprve den soudu.
054	1TI	005	025	Stejně tak ne všechny dobré skutky jsou vidět hned, ale jednou všechny vyjdou najevo.
054	1TI	006	001	Všichni křesťané mají respektovat své nadřízené, i když jsou nevěřící, aby si nikdo nemohl stěžovat na jejich špatnou práci. Nelze dopustit, aby pro nesvědomitost bylo zneváženo křesťanské učení nebo Boží jméno.
054	1TI	006	002	Je-li nadřízený také křesťanem, není to důvod k menší horlivosti, ale právě naopak: tím ochotněji ať mu vychází vstříc jako bratru ve víře. To nepřestávej klást na srdce všem věřícím.
054	1TI	006	003	Některým se to možná nebude líbit, ale toto je zdravé učení Kristovo a základ zbožného života. Kdo hlásá něco jiného,
054	1TI	006	004	je jednak pyšný, jednak ničemu nerozumí; jen vyvolává zbytečné hádky a roztržky a z toho jsou pak urážky, křivá nařčení a neustálé třenice. Ti mistři rozvratu mají rozum zakalený a neschopný poznat pravdu. Zbožnost je jim dobrá jen k rychlému a snadnému zbohatnutí. Těch se varuj.
054	1TI	006	006	Je ovšem pravda, že taková zbožnost, která se umí spokojit i s málem, je vlastně obrovským bohatstvím.
054	1TI	006	007	Konečně, nic jsme si na svět nepřinesli a nic si z něho neodneseme.
054	1TI	006	008	Mělo by nám tedy stačit, že máme co jíst a co obléknout.
054	1TI	006	009	Kdo však touží po bohatství, brzy v honbě za penězi začne užívat nepoctivých prostředků, které si ho osedlají a nakonec strhnou do zkázy.
054	1TI	006	010	Kořen všeho zla je totiž láska k penězům; mnoha lidem už zavřela cestu k Bohu a kolik trápení jim připravila!
054	1TI	006	011	Ty však, Timoteji, patříš Bohu! Vyhýbej se takovým věcem a usiluj o spravedlnost, zbožnost, víru, lásku, trpělivost a mírnost.
054	1TI	006	012	Být křesťanem znamená vést neustálý duchovní zápas. Vlož do tohoto boje celé své srdce, abys dosáhl věčného života, ke kterému tě Bůh povolal. Zavazuje tě k tomu už to slavnostní vyznání, které jsi učinil před mnoha svědky.
054	1TI	006	013	Vyzývám tě před Bohem, který všemu dává život, a před Ježíšem Kristem, který své slavnostní svědectví pronesl před Pontiem Pilátem;
054	1TI	006	014	nehleď napravo ani nalevo a plň svěřený úkol tak, abys čisté jméno křesťana uchoval až do příchodu Ježíše Krista.
054	1TI	006	015	Ten, až přijde jeho čas, objeví se jako jediný a slavný Panovník, Král nad všemi králi a Pán nad všemi pány;
054	1TI	006	016	on jediný je nesmrtelný a bydlí v neproniknutelném světle. Lidské oko ho nevidělo a vidět nemůže. Jemu patří sláva i čest a vláda na věky věků!
054	1TI	006	017	Důtklivě varuj všechny majetné, aby si na nejistém majetku nezakládali a raději upírali naději k Bohu, který na všechny naše potřeby štědře pamatuje.
054	1TI	006	018	Ať konají dobro a s potřebnými se dělí ochotně a obětavě.
054	1TI	006	019	Tak nastřádají dobrý základ pro budoucnost a získají pravý život.
054	1TI	006	020	Timoteji, dobře si hleď toho, co ti Bůh svěřil! Vyhýbej se planým řečem a falešným naukám o poznání.
054	1TI	006	021	Jejich vyznavači mají „poznání“ o všem možném, jen to nejdůležitější – totiž Boha – neznají. Boží milost s tebou. Zdraví tě Pavel
#
# BOOK	055	2TI	2 Timothy	2 Timoteovi
055	2TI	001	001	Timoteji, můj drahý synu, přeji ti Boží pokoj, milost a slitování! Jsem za tebe tolik vděčný Bohu;
055	2TI	001	003	myslím na tebe každý den a nejednu noc jsem vyplnil prosbami, aby ti Bůh bohatě žehnal.
055	2TI	001	004	Když si vzpomenu, jak jsi při našem rozloučení plakal, nejraději bych se hned rozběhl za tebou – tak rád bych tě ještě jednou uviděl.
055	2TI	001	005	Vzpomínám na tvou upřímnou víru, jakou jsem poznal už u tvé babičky a maminky. Jistě si pamatuješ, jak jsem na tebe vkládal ruce, když jsem ti svěřoval službu v církvi.
055	2TI	001	006	Bůh ti dal všechny dary a schopnosti, které potřebuješ. A tak když budeš toto božské obdarování rozvíjet a podporovat, nepřijde ti nikdy zatěžko hovořit o Kristu s lidmi, ani ti nebude trapné přiznat se k přátelství se mnou, i když jsem kvůli Kristu v okovech. Naopak – dostaneš dost odvahy a síly snášet pro něho třeba i stejné utrpení.
055	2TI	001	009	To on nás zachránil a vyvolil pro zvláštní úlohu. Nesvěřil nám ji proto, že bychom se o to sami zasloužili, ale protože se tak už dávno sám rozhodl. Již před stvořením světa nám daroval svou milost
055	2TI	001	010	a ta se viditelně projevila, když Kristus přišel, aby zlomil moc smrti a ukázal nám, jak důvěrou v něho můžeme dospět k věčnému životu.
055	2TI	001	011	A mne si Bůh zvolil za svého vyslance, abych tyto věci hlásal a učil.
055	2TI	001	012	Kvůli tomu jsem teď právě za mřížemi, ale nijak se za to nestydím, protože znám toho, komu jsem uvěřil. Jsem si jist, že vše, co mi svěřil, s jeho pomocí bezpečně zachovám až do jeho příchodu.
055	2TI	001	013	Drž se tedy vždycky toho, co jsi ode mne slyšel. Měj to za pravidlo a příklad, jak máš sám mluvit, a s láskou důvěřuj Kristu Ježíši.
055	2TI	001	014	S pomocí jeho Ducha, který v nás bydlí, opatruj jako oko v hlavě duchovní jmění, které ti Bůh daroval.
055	2TI	001	015	Jak už asi víš, všichni křesťané, kteří sem přišli se mnou z Asie, mě teď opustili. Odešel i Fygellos a Hermogenes.
055	2TI	001	016	Jen Oneziforus mě sem chodil často navštěvovat a mě vždycky tak povzbudilo a zahřálo u srdce, že se za mne jako vězně nestyděl. Bůh žehnej celé jeho rodině!
055	2TI	001	017	Když přišel do Říma, pátral po mně tak dlouho, až mne našel.
055	2TI	001	018	Ať mu to Pán bohatě odplatí po svém příchodu. A co pro mne znamenala jeho pomoc v Efezu, to víš nejlíp sám.
055	2TI	002	001	Tvou silou, můj synu, ať je Kristova moc.
055	2TI	002	002	Co jsi se naučil ode mne, předávej spolehlivým a schopným lidem, kteří budou šířit pravdu dál.
055	2TI	002	003	Jako řádný bojovník Ježíše Krista ochotně snášej nepohodlí a útrapy.
055	2TI	002	004	Kdo stojí v boji, nemá čas na soukromé záležitosti, nechce-li upadnout v nelibost u velitele.
055	2TI	002	005	I sportovec musí dodržovat pravidla, nemá-li být diskvalifikován.
055	2TI	002	006	Pracuj pilně jako rolník, který sklidí úrodu jen tehdy, když ji zaléval svým potem.
055	2TI	002	007	Přemýšlej, co tím chci říci. Pán ti jistě pomůže zaujmout ke všemu správný postoj.
055	2TI	002	008	Nikdy nezapomeň, že Ježíš Kristus jako člověk pochází z královského Davidova rodu. Zároveň však svým zmrtvýchvstáním dokázal, že je Bohem.
055	2TI	002	009	Jenom proto, že jsem tyto velké pravdy hlásal, jsem teď přikován ve vězení jako nějaký zločinec. Ale Boží slovo nikdo neuváže na řetěz jako mne.
055	2TI	002	010	A tak to s radostí snáším pro ty, kterým chce Bůh dát záchranu a věčnou slávu v Kristu Ježíši.
055	2TI	002	011	Utěšuje mne vědomí, že trpět a zemřít pro Krista znamená taky žít s ním na věčnosti,
055	2TI	002	012	a kdo vydrží s ním všechna utrpení zde, bude s ním jednou vládnout. Kdo se ho však tady zřekne, toho se zřekne i on.
055	2TI	002	013	Ale i když my zklameme jeho důvěru, on nám věrně stojí po boku, protože neumí být nevěrný.
055	2TI	002	014	Připomínej to vždycky znovu a v Boží autoritě umlčuj hádky o slovíčka; nepřispívají k ničemu, leda ke zmatku u posluchačů.
055	2TI	002	015	Snaž se být užitečným Božím pracovníkem, Boží pravdy hlásej čistě a jasně, abys mohl své dílo odevzdat bez obav, že propadne.
055	2TI	002	016	Vyhýbej se lidem, kteří si libují v planých diskusích a tím odvádějí od Boha.
055	2TI	002	017	Jejich bludy působí zhoubně jako rakovina. Patří k nim i Hymenaios a Filétos,
055	2TI	002	018	kteří řadu křesťanů pomátli učením, že vzkříšení mrtvých už nastalo.
055	2TI	002	019	Ale Boží pravda stojí pevně jako skála, kterou nic neotřese, jako základní kámen, na němž je napsáno: „Bůh zná ty, kdo mu patří“ a „Kdo vyznává Boha, odvrať se od bezbožností“.
055	2TI	002	020	V zámožných domácnostech bývá zlaté a stříbrné nádobí pro slavnostní příležitosti; dřevěné a hliněné se užívá jen v kuchyni nebo na odpadky.
055	2TI	002	021	Když si s těmi bludaři nezadáš, zůstaneš vzácnou nádobou, kterou bude sám Kristus moci použít pro své vznešené účely.
055	2TI	002	022	Buď na stráži před nebezpečími, která obkličují mladého člověka. Pěstuj v sobě víru a lásku ve společenství s těmi, kdo Pána milují z čistého srdce.
055	2TI	002	023	Znovu ti připomínám, nepouštěj se do takových debat, které lidi jen rozeštvávají.
055	2TI	002	024	Kristův služebník se nesmí hádat; musí být taktní a trpělivě
055	2TI	002	025	poučovat toho, kdo se mýlí. Když ti někdo odporuje, zůstaň přesto vlídný;
055	2TI	002	026	možná, že ho tím s Boží pomocí snáze přesvědčíš o jeho omylu a on unikne z ďábelské léčky.
055	2TI	003	001	Počítej s tím, že před Kristovým návratem přijdou zlé doby.
055	2TI	003	002	Lidé budou sobečtí a chamtiví, domýšliví a chlubiví, budou se Bohu vysmívat a pohrdat rodiči, budou nevděční a bezbožní, bezcitní a nesmířliví. Budou si libovat ve lži a pomluvách, v hrubosti, krutosti
055	2TI	003	004	a zrada jim bude vlastní. Samolibě budou zesměšňovat každého, kdo nepotáhne s nimi. Rozkoš a zábavy jim budou přednější než Bůh.
055	2TI	003	005	Někteří možná budou vystupovat i docela pobožně, ale tím se nedej mýlit.
055	2TI	003	006	Také se vyhni lidem, kteří pod rouškou náboženských rozhovorů vyhledávají společnost pochybných žen.
055	2TI	003	007	Předstíraný zájem o duchovní věci nikdy k ničemu nepovede, protože ve skutečnosti jim jde o něco úplně jiného.
055	2TI	003	008	Když Mojžíš dokazoval egyptskému faraónovi, že ho posílá Bůh, podařilo se faraónovým mágům jeho divy napodobit. S něčím takovým musíme počítat i my, a proto se mějme před falešnou zbožností na pozoru. Nakonec bude stejně odhalena.
055	2TI	003	010	Ty jsi však byl u toho, když jsem učil, víš, jak jsem žil, znal jsi mé úmysly, viděl mou víru, lásku i trpělivost.
055	2TI	003	011	Byl jsi při tom, co mne postihlo v Antiochii, v Ikoniu a Lystře. Co všechno jsem tam přestál, a přece mě Pán ze všeho dostal!
055	2TI	003	012	A tak ani ostatní, kdo chtějí žít pro Krista, nevyhnou se pronásledování.
055	2TI	003	013	Ale se zlými lidmi a s podvodníky to půjde stále k horšímu, neboť se stanou obětí vlastního klamu.
055	2TI	003	014	Ty se pevně drž toho, čemu ses naučil a čemu jsi uvěřil. Vždyť ses přesvědčil, že můžeš důvěřovat těm, kdo tě učili.
055	2TI	003	015	Svatá písma znáš už od dětství a v nich je obsažena moudrost jak dosáhnout záchrany vírou v Ježíše Krista.
055	2TI	003	016	Všechny svaté spisy byly inspirovány Bohem; poučují nás o tom, co je pravda, vedou ke zpytování a nápravě vlastního života a vychovávají nás k správnému jednání.
055	2TI	003	017	Tak je potom Boží člověk náležitě připraven ve všech směrech konat dobré Boží dílo.
055	2TI	004	001	Před Bohem a Ježíšem Kristem, který jednoho dne přijde ustavit zde nové království a soudit živé i mrtvé, tě za-přísahám:
055	2TI	004	002	Hlásej neúnavně a naléhavě Boží slovo, kdykoliv se ti naskytne příležitost, ať jsou okolnosti příznivé či nepříznivé. Bude-li třeba, napomínej a kárej, povzbuzuj k dobrému a trpělivě předkládej Boží pravdy.
055	2TI	004	003	Přijde totiž doba, že lidé nebudou chtít pravdu slyšet a obklopí se učiteli, kteří budou přitakávat jejich názorům.
055	2TI	004	004	Nebudou už naslouchat Bibli; slepě se pohrnou za svými klamnými představami.
055	2TI	004	005	Ty však stůj pevně a neboj se pro Krista i trpět. Přiváděj lidi k němu a věnuj se plně své službě.
055	2TI	004	006	Pro mne již přišel čas, že budu obětován a rozloučím se s tímto životem.
055	2TI	004	007	V boji, který mám za sebou, jsem bojoval ze všech sil, závod jsem dokončil a ve víře vytrval.
055	2TI	004	008	Teď už mne čeká jen věnec vítěze. To mne Pán – ten spravedlivý Soudce – zprostí všech vin a odmění věčným životem; a nejen mne, ale každého, kdo toužebně vyhlíží jeho příchod.
055	2TI	004	009	Prosím tě, přijď, jak jen budeš moci.
055	2TI	004	010	Démas mne opustil, protože dal přednost pozemským zájmům, a odešel do Tesaloniky. Krescens odcestoval do Galacie, Titus do Dalmácie;
055	2TI	004	011	jen Lukáš mi tu zůstal. Vezmi s sebou také Marka, jeho pomoc by mi byla velice vítaná.
055	2TI	004	012	(Tychikus je taky pryč, poslal jsem ho do Efezu.)
055	2TI	004	013	Cestou se zastav u Karpa v Troadě, zůstal tam můj plášť. Přines mi ho, prosím tě, a taky knihy a hlavně pergamen.
055	2TI	004	014	O všechno zlé, co mne potkalo, se největším dílem postaral kovář Alexandr. Stavěl se proti našemu poselství velmi tvrdě.
055	2TI	004	015	Dej si na něho pozor. Pán mu jistě odplatí po zásluze.
055	2TI	004	016	Při prvním přelíčení jsem se neměl o koho opřít, všichni mě nechali na holičkách. Kéž jim Bůh odpustí!
055	2TI	004	017	Ale Pán stál při mně a dal mi sílu vyřídit jeho poselství přede všemi cizinci a nepřáteli. Tentokrát mne tedy nehodili lvům.
055	2TI	004	018	A já věřím, že i nadále budu chráněn od zlého a vejdu do nebeského království. Buď Bohu věčná sláva!
055	2TI	004	019	Pozdravuj ode mne Prisku a Akvilu a taky Oneziforovu rodinu.
055	2TI	004	020	Erastus zůstal v Korintu. Trofima jsem nechal v Milétu, protože onemocněl.
055	2TI	004	021	Snaž se dorazit sem dřív, než uhodí zima. Pozdravuje Eubulus, Pudens, Linus, Klaudia a všichni ostatní spoluvěřící.
055	2TI	004	022	Ježíš Kristus nechť je s tebou. Pavel
#
# BOOK	056	TIT	Titus	Titovi
056	TIT	001	001	Milý Tite, můj duchovní synu, jsem poslán hlásat víru těm, které si Bůh vyvolil, učit je poznávat Boží pravdy, které proměňují život.
056	TIT	001	002	Kdo je přijme, získá nehynoucí život,
056	TIT	001	003	slíbený od Boha již před dávnými věky. Nyní Bůh svůj slib Kristovým prostřednictvím potvrdil a po celém světě rozhlašuje zprávu o věčném životě. Z jeho příkazu jsem i já byl pověřen účastí na tomto díle.
056	TIT	001	004	Přeji ti, můj synu, aby tě Bůh Otec i Ježíš Kristus, náš Zachránce, obdařil svým pokojem a milostí.
056	TIT	001	005	Nechal jsem tě na Krétě, abys tam uvedl do pořádku, co jsem já už nestihl, a abys podle mých pokynů ustanovil v každém městě starší.
056	TIT	001	006	Připomínám: musí to být muži bezvadné pověsti, jen jednou ženatí, též jejich děti musí být oddány Ježíši Kristu, své rodiče musí mít v úctě a nepohoršovat svou nezvedeností.
056	TIT	001	007	Církevní představený je přece Boží správce, a proto musí být mužem bezúhonným: ani domýšlivec, ani vztekloun, ani pijan, ani rváč, ani ziskuchtivý.
056	TIT	001	008	Musí být pohostinný, dobrosrdečný, rozvážný, nestranný, zbožný a zdrženlivý.
056	TIT	001	009	Jeho život musí být v dokonalém souladu s vírou, kterou hlásá, aby měl právo nabádat k zdravému učení a umlčovat odpůrce.
056	TIT	001	010	Je totiž spousta těch, kteří tvrdohlavě překrucují pravdu, hlavně mezi bývalými židy.
056	TIT	001	011	Těm je třeba zavřít ústa. Do mnoha rodin vnesli zmatek, a to jen proto, aby mohli lovit v kalných vodách.
056	TIT	001	012	Konečně sám jeden z nich, považovaný dokonce za proroka, charakterizoval své krajany takto: „Kréťané jsou lháři, dobytek a břicha lenivá.“
056	TIT	001	013	Opravdu výstižné! Buď na ně co nejpřísnější, aby konečně dostali rozum a přišli ke správné víře.
056	TIT	001	014	Vždyť ty židovské báje a vymyšlené předpisy zatemňují pravdu.
056	TIT	001	015	Kdo má čisté srdce, tomu se všechno jeví dobré a čisté. Ale kdo je uvnitř zlý a bezbožný, nachází totéž i kolem sebe, protože se na svět dívá brýlemi svého vlastního špinavého nitra.
056	TIT	001	016	Takové osoby prohlašují, že znají Boha, ale způsob jejich jednání je usvědčuje ze lži. Jsou protivní, zpupní a neschopní dobrého skutku.
056	TIT	002	001	Veď své posluchače k tomu, co odpovídá zdravému učení:
056	TIT	002	002	starší muži ať jsou střídmí a vážní, zdraví ve víře, lásce a trpělivosti.
056	TIT	002	003	Podobně starší ženy ať se chovají důstojně, nepomlouvají a neholdují alkoholu. Mladším ženám mají být vychovatelkami k dobrému,
056	TIT	002	004	aby milovaly své muže a děti,
056	TIT	002	005	ovládaly své nálady, pečovaly o čistotu těla i duše, pořádně vedly domácnost, byly laskavé a povolné k manželům, aby nezavdaly příčinu ke kritice křesťanské víry.
056	TIT	002	006	Také mladé muže veď k sebeovládání.
056	TIT	002	007	Buď jim vzorem správného jednání po všech stránkách.
056	TIT	002	008	Všechno, čemu učíš, ať je výstižné a odpovídá pravdě, aby protivník neměl co namítnout.
056	TIT	002	009	Podřízení ať poslouchají své představené, ať jsou úslužní, neodmlouvají,
056	TIT	002	010	nepodvádějí a ve všem ať je na ně naprosté spolehnutí. Tak budou vzbuzovat zájem o víru v našeho Zachránce, Boha.
056	TIT	002	011	On ukázal, že miluje všechny lidi a chce je zachránit.
056	TIT	002	012	To nás vede k tomu, abychom se zřekli bezbožnosti a tělesných choutek a žili své dny moudře, spravedlivě a v úctě před Bohem.
056	TIT	002	013	Před námi přece leží věčná radost; vždyť očekáváme, že se ukáže ve své slávě náš veliký Bůh a Zachránce, Ježíš Kristus.
056	TIT	002	014	On se za nás obětoval, abychom už nepodléhali moci hříchu a stali se jeho lidem, nadšeným pro vše dobré.
056	TIT	002	015	Tak lidi uč, naléhavě přesvědčuj a napravuj, kde bude třeba. Nikdo ať tě nebere na lehkou váhu.
056	TIT	003	001	Připomínej bratřím, ať respektují své státní zřízení a ať jsou ochotni ke každé obecně prospěšné práci.
056	TIT	003	002	O nikom ať nemluví špatně, nehádají se, ale ať jsou mírní a vždycky ke všem vlídní.
056	TIT	003	003	Vždyť i my jsme byli kdysi nerozumní, vzpurní, bloudili jsme bez cíle, otročili všelijakým vášním a v našem srdci sídlil hněv, závist a nenávist.
056	TIT	003	004	Ale Bůh ukázal svou lásku a dobrotu a zachránil nás.
056	TIT	003	005	Neučinil to kvůli našim kdovíjakým zásluhám, ale ze své laskavosti a soucitu. Očistil nás od všech hříchů a udělil svého Ducha, který v nás zrodil nový život.
056	TIT	003	006	Toho Ducha jsme dostali v hojnosti zásluhou Ježíše Krista a pouze z jeho dobroty.
056	TIT	003	007	Již nyní smíme mít podíl na věčném životě, který toužebně očekáváme.
056	TIT	003	008	Na všechno, co ti říkám, se můžeš spolehnout. Trvej na těchto slovech, aby se všichni, kdo věří v Boha, snažili vynikat dobrým jednáním. Je to nejen správné, ale i užitečné.
056	TIT	003	009	Nenech se zatáhnout do debat o neřešitelných otázkách a sporných teologických myšlenkách a nepouštěj se do hašteření o závažnost židovského zákona; není to k ničemu a nikam to nevede, jen k hádkám.
056	TIT	003	010	Toho, kdo si v tom libuje, varuj jednou, nanejvýš dvakrát. Nepomůže-li to, rozejdi se s ním;
056	TIT	003	011	takový člověk hřeší vědomě a tím sám sebe odsuzuje.
056	TIT	003	012	Chci k tobě poslat buďto Artemu nebo Tychika. Jakmile dorazí, přijď za mnou co nejdřív do Nikopole; rozhodl jsem se, že zimu přečkám tam.
056	TIT	003	013	Právníka Zénu a Apolla vyprav na cestu pečlivě, aby jim nic nechybělo.
056	TIT	003	014	I věřící lidé se musí učit pomáhat potřebným a tak svou víru prokazovat v praxi.
056	TIT	003	015	Všichni, co jsou se mnou, tě pozdravují. Pozdravuj také všechny naše přátele ve víře. Tvůj Pavel
#
# BOOK	057	PHM	Philemon	Filemonovi
057	PHM	001	001	Milý příteli, milost a pokoj ať spočinou na tobě, sestře Apfii, Archipovi a celé tvé domácnosti! Píši ti z vězení, které mne potkalo pro Kristovu věc; je u mne právě Timoteus.
057	PHM	001	004	Stále děkuji v modlitbách Bohu za tvou věrnost Ježíši Kristu a lásku ke všem bratřím. A modlím se, abys poznal, kolik dobrého v nás může vyrůst působením Ježíše Krista.
057	PHM	001	007	Tvá láska, bratře, mi způsobila velkou radost a povzbudila mne. Potěšil jsi tím srdce všech věřících.
057	PHM	001	008	Chci tě o něco poprosit. Mohl bych ti sice Kristovým jménem přikázat, co máš učinit, ale nebylo by to ode mne příliš laskavé.
057	PHM	001	009	Proto dávám přednost prosbě – jsem už starý člověk a teď ještě pro Krista v žaláři.
057	PHM	001	010	Ta prosba se týká Onezima, kterého jsem zde ve vězení přivedl k víře a mám ho rád jako vlastního syna.
057	PHM	001	011	Dosud ti způsobil více škody než užitku, ale nyní nám bude užitečný oběma.
057	PHM	001	012	Posílám ti ho nazpět a s ním ti posílám své vlastní srdce.
057	PHM	001	013	Rád bych si ho zde ponechal, aby mi ulehčil pobyt ve vězení.
057	PHM	001	014	Nechci to však učinit bez tvého souhlasu, aby ten dobrý skutek nebyl vynucen, ale vyšel od tebe.
057	PHM	001	015	Snad proto se ti musel Onezimus na krátkou dobu vzdálit, aby byl navždycky tvým –
057	PHM	001	016	ne otrokem, ale milovaným bratrem. Je-li tak drahý mně, oč víc bude milý i tobě – jako člověk i jako křesťan.
057	PHM	001	017	Jestli jsem skutečně tvým přítelem, přijmi ho stejně, jako bych to byl já sám.
057	PHM	001	018	Jestli tě nějak poškodil nebo něco ukradl, připiš to na můj účet.
057	PHM	001	019	Já, Pavel, zaručuji se zde vlastní rukou, že ti to zaplatím. Nechci ti připomínat, že mi dlužíš celý svůj život.
057	PHM	001	020	Bratře, mysli na Pána a prokaž mi tu laskavost.
057	PHM	001	021	Nežádal bych tě o to, kdybych si nebyl jist, že uděláš ještě víc, než oč tě prosím.
057	PHM	001	022	Zároveň mi připrav nějaké ubytování. Doufám, že díky vašim modlitbám budu se k vám moci brzo vrátit.
057	PHM	001	023	Pozdravuje Epafras, který je tady také se mnou vězněn pro víru,
057	PHM	001	024	dále moji spolupracovníci Marek, Aristarchos, Démas a Lukáš.
057	PHM	001	025	Milost Pána Ježíše Krista vám přeje Pavel
#
# BOOK	058	HEB	Hebrews	Židům
058	HEB	001	001	Bůh mluvil odedávna k otcům mnoha různými způsoby prostřednictvím proroků a odhaloval jim postupně své plány.
058	HEB	001	002	V tomto posledním čase k nám promluvil ve svém Synu. Boží Syn je podivuhodná bytost. Bůh mu vše dal a skrze něho stvořil svět a vše, co je v něm.
058	HEB	001	003	On vyzařuje Boží lásku. Každý jeho čin a každé jeho slovo dosvědčuje, že je Bůh. Řídí vesmír podmanivou silou svého rozkazu. Zemřel, aby očistil naše svědomí od všech hříchů, vstal z mrtvých a pak se posadil na čestné místo u Boha.
058	HEB	001	004	Boží Syn převyšuje i Boží posly – anděly. Jeho jméno to dokazuje.
058	HEB	001	005	Vždyť Bůh nikdy neřekl andělu: „Ty jsi můj Syn, kterého jsem dnes zplodil.“ Ani: „Budu mu otcem a on mi bude synem.“
058	HEB	001	006	Ale když uvádí svého prvorozeného Syna na zem, říká: „Ať se mu klanějí všichni Boží andělé.“
058	HEB	001	007	Bůh mluví o svých andělích jako o vanutí větru a plamenech ohně,
058	HEB	001	008	ale o svém Synu říká: „Ty budeš, Bože, vládnout navzdory všem změnám a tvoje vláda bude spravedlivá.
058	HEB	001	009	Miluješ spravedlnost a nenávidíš svévoli. Proto ti Bůh učinil radost a vyvýšil tě nad tvé druhy.“
058	HEB	001	010	„Ty jsi, Pane, na počátku učinil zemi a nebesa jsou dílo tvých rukou.
058	HEB	001	011	Nebesa se rozplynou, ale ty zůstaneš.
058	HEB	001	012	Obnosí se jako plášť a jednou je odložíš a vyměníš. Ty však nezestárneš a nezahyneš.“
058	HEB	001	013	Bůh nikdy nevyzval žádného anděla, aby se posadil na čestné místo nedaleko něho, dokud mu nepodrobí všechny nepřátele.
058	HEB	001	014	Andělé jsou jen duchovní poslové, kteří jsou vysíláni, aby pečovali o ty, kterým se má dostat spásy jako dědictví.
058	HEB	002	001	Proto se musíme pečlivě držet nebeských pravd, které jsme slyšeli. Jinak pro nás pozbudou smyslu.
058	HEB	002	002	Poselství vyřizované anděly se vždy prokázalo jako pravdivé a lidé, kteří si od nich nedali říci, nikdy neunikli trestu.
058	HEB	002	003	Co nás proto opravňuje k tomu, abychom se domnívali, že nám beztrestně projde, když si nebudeme všímat příležitosti k záchraně, kterou nám nabízel sám Pán a nyní ještě nabízí prostřednictvím svých svědků?
058	HEB	002	004	Bůh sám potvrzoval pravdivost těchto nebeských poselství znameními, divy, různými projevy své moci a tím, že věřícím rozděloval prostřednictvím svatého Ducha v rozličné míře zvláštní schopnosti k vzájemné službě.
058	HEB	002	005	Budoucí svět, o kterém mluvíme, nebude podroben andělům,
058	HEB	002	006	ale Ježíši a lidem, kteří v něho uvěřili. V Písmu se o Ježíši říká: „Kdo je člověk, že na něho pamatuješ a že se o něj tak staráš?
058	HEB	002	007	Jen na krátko jsi ho postavil níž než anděly, ale pak jsi ho obdařil slávou a ctí
058	HEB	002	008	a všechno jsi mu podrobil. Nic nebylo vyňato z jeho pravomoci.“ Zatím ještě nevidíme, že by mu bylo všechno podrobeno.
058	HEB	002	009	Zato je zřejmé, že Ježíše, který byl na chvíli menší než andělé, Bůh opatřil slávou a ctí, protože za každého z nás vytrpěl smrt.
058	HEB	002	010	A bylo správné, že Ježíš – skrze něhož a pro něhož bylo všechno stvořeno – přivedl mnohé do slávy. Tato záchrana se uskutečnila skrze jeho utrpení.
058	HEB	002	011	Všimněte si, že ten, který vede, i ti, kteří jsou vedeni, mají stejný původ. Ježíš se nestydí nazývat je svými bratry, protože říká:
058	HEB	002	012	„Budu svým bratrům ohlašovat tvé jméno. Budu tě oslavovat spolu s jinými.“
058	HEB	002	013	A jindy říká: „Spolehnu se na Boha.“ A dále: „Hle, já a děti, které mi dal Bůh.“
058	HEB	002	014	Protože sourozence spojuje tělo a krev, stal se i Ježíš člověkem,
058	HEB	002	015	aby svou smrtí zlomil moc ďábla, který ovládá smrt, a osvobodil ty, kteří procházejí životem zotročeni neustálým strachem ze smrti.
058	HEB	002	016	Je přece jasné, že pomoc, kterou Ježíš přinesl, neplatí andělům, ale Abrahamovým potomkům.
058	HEB	002	017	Proto se nám musel ve všem připodobnit, aby se stal před Bohem naším milosrdným a důvěryhodným prostředníkem a smírcem.
058	HEB	002	018	Protože podstoupil pokušení, může pomáhat těm, kteří procházejí zkouškami.
058	HEB	003	001	Proto se, bratři Bohem povolaní a Bohu oddaní, snažte poznávat Ježíše, který byl Božím vyslancem na zemi a nyní je naším zástupcem u Boha.
058	HEB	003	002	Nezpronevěřil se Bohu, který jej ustanovil. Byl věrný jako Mojžíš, který se staral o Boží lid.
058	HEB	003	003	Ale Ježíš převyšuje Mojžíše, jako tvůrce převyšuje své dílo. Vždyť on jako Bůh stvořil vše.
058	HEB	003	005	Mojžíš byl pouze svědek toho, co pověděl Bůh. Byl věrný služebník Božího lidu.
058	HEB	003	006	Kristus však jako Boží Syn je naším Pánem a zůstane jím, jestliže si až do konce zachováme pevnou jistotu a radostnou naději.
058	HEB	003	007	Proto nás Duch svatý napomíná: „Když dnes zaslechnete jeho hlas,
058	HEB	003	008	nezatvrzujte se ve vzdoru proti němu jako Izraelci při zkoušce na poušti,
058	HEB	003	009	kde si vaši otcové žádali důkazy a tak mne pokoušeli.
058	HEB	003	010	To pokolení se mi zošklivilo a řekl jsem: ‚Nerozumí sami sobě, ani nechápou mé cesty.
058	HEB	003	011	Proto jsem v hněvu přísahal, že nedosáhnou odpočinku, který jsem jim připravil.‘“
058	HEB	003	012	Dejte si tedy pozor, bratři, aby se ve vás neuhnízdilo zlo a nevěra, které by vás odváděly od živého Boha.
058	HEB	003	013	Zkoumejte se každý den, dokud je k tomu příhodná chvíle, aby se někdo z vás nezatvrdil zaslepující a mámivou svůdností hříchu.
058	HEB	003	014	Máme podíl na všem, co náleží Kristu, když setrváme do konce v počáteční důvěře. Ale vraťme se ke slovům:
058	HEB	003	015	„Když dnes zaslechnete Boží hlas, nezatvrzujte se vzpurně proti němu.“
058	HEB	003	016	Kdo se to vlastně vzbouřil, když zaslechl Boží hlas? Ti, které Mojžíš vyvedl z Egypta.
058	HEB	003	017	A koho měl Bůh v ošklivosti po čtyřicet let? Ty neposlušné, kteří pak zahynuli na poušti.
058	HEB	003	018	Přísahal jim, že nedosáhnou odpočinku, který jim připravil. Nemohli ho dosáhnout pro nevěru.
058	HEB	004	001	Slib, že je možné dosáhnout u Boha odpočinku, dosud trvá. Ale je nebezpečí z prodlení.
058	HEB	004	002	Izraelcům bylo stejně jako nám zvěstováno radostné poselství, ale nebylo jim to nic platné, protože mu nevěřili.
058	HEB	004	003	Tedy jen když důvěřujeme Bohu, dosahujeme skutečného odpočinutí. Jinak i pro nás platí: „Přísahal jsem v hněvu: Nedosáhnou mého odpočinku.“ To se netýká Božího odpočinutí od stvoření.
058	HEB	004	004	O sedmém dni je přece v Písmu řečeno: „Sedmého dne Bůh odpočíval od svého díla,“ a to je hotové od založení světa.
058	HEB	004	005	Nevztahuje se to ani na Jozua a na usídlení Izraelců v zaslíbené zemi. To by Bůh v pozdější době nemluvil o jiném odpočinku. Tím, že znovu řekl: „Nedosáhnou mého odpočinku,“ ukázal, že dále zůstává možnost dosažení odpočinku. Proto později skrze Davida nabízí novou příležitost: „Jestliže uslyšíte dnes jeho hlas, nezatvrzujte se proti němu.“
058	HEB	004	009	Boží lid má tedy připraven svátek odpočinutí.
058	HEB	004	010	Ten, kdo ho dosahuje, odpočine si od svého díla podobně, jako Bůh odpočíval od svého.
058	HEB	004	011	Usilujeme o to, abychom měli podíl na tomto odpočinku, aby někdo po příkladu Izraele nepropadl neposlušnosti.
058	HEB	004	012	Boží slovo je živé, průbojné a ostré jako nabroušený dvojsečný meč. Proniká naši osobnost a ducha, naše pohnutky a okolnosti, ve kterých žijeme, rozebírá naše pocity a myšlení.
058	HEB	004	013	Žádná bytost před ním není zabezpečena. Bůh, před kterým se budeme ze všeho zodpovídat, vidí vše takové, jaké to ve skutečnosti je: propadlé Božímu soudu a odkázané na jeho milost.
058	HEB	004	014	Máme však u Boha mocného prostředníka, jeho Syna Ježíše. Pevně se ho držme.
058	HEB	004	015	Je schopen s námi spoluprožívat naše slabosti, protože procházel stejným pokušením jako my, ale nedal se jím nikdy svést k hříchu.
058	HEB	004	016	Proto směle přistupme k Bohu, který nás miluje, abychom dosáhli smilování a nalezli pomoc v čas tísně.
058	HEB	005	001	Velekněz je člověk, který jménem ostatních předstupuje před Boha a přináší mu dary a oběti s prosbou o smíření.
058	HEB	005	002	Protože i on podléhá slabostem, musí přinášet oběti nejen za lid, ale i za sebe a je schopen chápat nevědomé a pobloudilé.
058	HEB	005	004	Toto postavení si nikdo nemůže svévolně přivlastnit, ale musí k němu být Bohem povolán.
058	HEB	005	005	Ani Kristus se k němu sám nepovznesl. Ustanovil ho Bůh, když mu řekl: „Ty jsi můj syn, já jsem tě dnes zplodil.“
058	HEB	005	006	A jindy prohlásil: „Jsi na věky knězem podle řádu Malkísedekova.“
058	HEB	005	007	Když byl Kristus na zemi, přednášel hlasitě, úpěnlivě a s pláčem prosby Bohu, který ho jediný mohl zachránit před smrtí. Bůh ho v jeho úzkosti vyslyšel.
058	HEB	005	008	Ačkoliv byl Boží Syn, měl se ve škole utrpení naučit, co znamená bezvýhradná poslušnost.
058	HEB	005	009	Když v té zkoušce obstál, stal se všem, kdo se mu podrobují, zdrojem trvalé ochrany.
058	HEB	005	010	A Bůh ho nazval veleknězem podle řádu Malkísedekova.
058	HEB	005	011	Rád bych vám o těchto věcech řekl mnohem víc, bylo by to pro vás nesnadno pochopitelné, protože je vaše vnímavost otupena.
058	HEB	005	012	Už jste měli být dávno učiteli druhých, ale zůstali jste žáky. Opět potřebujete, aby vás někdo učil abecedě Boží řeči.
058	HEB	005	013	Potřebujete mléko, ne hutný pokrm. Kdo se živí jenom mlékem Božího slova, dokazuje, že neproniká do hloubek Božího myšlení.
058	HEB	005	014	Ti, kdo na základě zkušenosti dovedou smysly rozeznat dobré od zlého, jsou dospělí a pronikají k jádru věci.
058	HEB	006	001	Přestaňme stále jenom ohledávat základy Kristova učení a usilujme postoupit dále. Nevracejme se pořád jenom k lítosti nad nesprávným jednáním, k víře v Boha,
058	HEB	006	002	k učení o křtu, ke vkládání rukou, k učení o vzkříšení mrtvých a o věčném odsouzení.
058	HEB	006	003	Když Bůh dovolí, postupme k dalším věcem.
058	HEB	006	004	Ten, kdo byl jednou osvícen, okusil Božího daru, získal podíl na Duchu svatém, poznal,
058	HEB	006	005	jak vážná je Boží věc, zakusil moc přicházejícího světa,
058	HEB	006	006	a potom od Boha odpadl, nemůže se vrátit zpátky, protože veřejně potupil a znovu ukřižoval Božího Syna.
058	HEB	006	007	Země, která je často skrápěna deštěm a vydává těm, kdo ji obdělávají, hojnou úrodu, přijímá od Boha požehnání.
058	HEB	006	008	Plodí-li však bodláky a trní, není vhodná k obdělávání, bude vypálena a ponechána svému osudu.
058	HEB	006	009	I když říkám takové věci, milovaní, nemyslím, že by se týkaly vás. Jsem přesvědčen, že přinášíte dobré plody a spočíváte v Boží ochraně.
058	HEB	006	010	Bůh je spravedlivý, nezapomíná na vaši práci a věrnost jeho věci, na vaši minulou i přítomnou službu, kterou prokazujete těm, kteří jsou mu cele oddáni.
058	HEB	006	011	Napomínám každého z vás k horlivosti. Nebuďte leniví a zachovejte si až do konce plnou naději.
058	HEB	006	012	Nebuďte tupí. Řiďte se příkladem těch, kteří vírou a trpělivostí dosáhli splnění Božích slibů.
058	HEB	006	013	Bůh dal Abrahamovi slib a chtěl ho potvrdit přísahou. A protože nemohl přísahat při nikom větším, přísahal při sobě, že bude Abrahama provázet svou přízní a že rozmnoží jeho rod.
058	HEB	006	015	A Abraham svou trpělivostí skutečně dosáhl splnění tohoto slibu.
058	HEB	006	016	Když se lidé přísahou dovolávají někoho mocnějšího, ukončují tím svůj spor.
058	HEB	006	017	Bůh dědicům zaslíbení svou přísahou nepochybně prokázal nezměnitelnost své vůle.
058	HEB	006	018	Protože je vyloučeno, aby Bůh lhal, můžeme se tedy neochvějně opírat jak o jeho slib, tak o jeho přísahu. Když jsme se k němu uchýlili, smíme čerpat mocné potěšení z nabízené naděje, které jsme se chopili.
058	HEB	006	019	Je to bezpečná a pevná kotva celé naší bytosti, která nás spojuje s Bohem,
058	HEB	006	020	k němuž nás předešel Ježíš, který se stal navždycky knězem podle řádu Malkísedekova. Malkísedek je předobrazem Božího Syna, který je knězem navždycky.
058	HEB	007	001	Když se totiž Abraham vracel z vítězného válečného tažení, při kterém vysvobodil svého synovce Lota, vyšel mu vstříc král pokoje a spravedlnosti, kněz Nejvyššího – Malkísedek ze Sálemu.
058	HEB	007	003	Neznáme jeho rodiče ani rodokmen, nevíme, kdy se narodil, ani kdy zemřel. Abraham mu odevzdal desátky z kořisti a přijal od něho požehnání jako potvrzení slibů, kterých se mu od Boha dostalo. V Abrahamovi se před Malkísedekem sklonil a desátky mu odevzdal i praotec kněžského rodu Lévi, jehož potomci později podle ustanovení zákona konali kněžskou službu a vybírali desátek.
058	HEB	007	011	Lévijská služba nebyla s to přivést Boží lid k dokonalosti. Proto bylo třeba jiné služby a jiného kněze – a to podle řádu Malkísedekova. Je zřejmé, že přenesením kněžství zaniká zákonité oprávnění pro trvání lévijské služby.
058	HEB	007	014	Náš Pán, jak všichni víme, pochází z Judova pokolení, jehož členy Mojžíš nikdy nepověřil kněžskou službou a žádný člen jeho rodu ji také nikdy nekonal.
058	HEB	007	015	Je proto zřejmé, že v něm povstává nový kněz podle řádu Malkísedekova,
058	HEB	007	016	který svou hodnost nedědí na základě lévijského zákona, ale ujímá se jí mocí své nesmrtelnosti.
058	HEB	007	017	To dosvědčuje žalmista, když říká: „Ty jsi kněz na věky podle řádu Malkísedekova.“
058	HEB	007	018	Předchozí zákonné ustanovení o kněžské službě bylo zrušeno, protože se ukázalo jako slabé a neužitečné.
058	HEB	007	019	Vždyť samo o sobě nikoho nepřivedlo k dokonalosti. Vystřídala je lepší naděje, jejímž prostřednictvím se přibližujeme k Bohu.
058	HEB	007	020	Toto přenesení kněžství se nestalo bez přísahy. Kněží bývali jmenováni bez přísahy, ale Ježíš byl ustanoven s přísahou, poněvadž mu bylo řečeno:
058	HEB	007	021	„Pán přísahal a nebude toho litovat: Ty jsi kněz na věky podle řádu Malkísedekova.“
058	HEB	007	022	Proto se Ježíš stal ručitelem lepší smlouvy.
058	HEB	007	023	Kněží bylo mnoho. Protože byli smrtelní, nastupoval jeden za druhým. Žádný nemohl konat úřad do nekonečna.
058	HEB	007	024	Ježíš však nepotřebuje předávat úřad dalšímu, protože zůstává na věky.
058	HEB	007	025	Proto přináší dokonalé spasení těm, kteří jeho prostřednictvím přicházejí k Bohu. Je stále připraven zasáhnout v jejich prospěch.
058	HEB	007	026	Takového velekněze jsme potřebovali: svatého, nevinného, neposkvrněného, odděleného od hříšníků a vyššího než sama nebesa,
058	HEB	007	027	který není povinen přinášet každý den oběť napřed za své hříchy a pak za hříchy lidu. Obětoval sama sebe.
058	HEB	007	028	Zákon dosazoval za velekněze lidi podrobené slabosti, ale slovo přísahy vynesené po vydání zákona ustanovilo na věky veleknězem Syna dokonalého.
058	HEB	008	001	Náš velekněz koná svou službu v nebeském chrámu, který postavil Pán a ne člověk jako pravé místo bohoslužby. Koná ji od chvíle, kdy zaujal vysoké postavení u Boha.
058	HEB	008	003	Každý velekněz je ustanoven k tomu, aby obětoval dary a oběti. I Ježíš měl tuto povinnost. Ale nebyl z kněží, kteří přinášejí dary podle zákona a jejichž služba je jen stínem nebeské bohoslužby. Víme přece, že Mojžíš zhotovil na Boží příkaz svatyni přesně podle vzoru, který mu byl zjeven.
058	HEB	008	006	Kristus je však prostředníkem lepší smlouvy, která je založena na dalekosáhlejších zaslíbeních, protože mu byla svěřena vznešenější služba.
058	HEB	008	007	Kdyby stará smlouva neměla vady, nebyla by nahrazována novou.
058	HEB	008	008	Ale Bůh říká svému lidu: „Nastane den, kdy uzavřu s Izraelci a Judejci novou smlouvu.
058	HEB	008	009	Bude se lišit od té, kterou jsem uzavřel s jejich otci v den, kdy jsem je vyvedl z Egypta. Nedodrželi ji a já jsem o ně přestal dbát.
058	HEB	008	010	Toto je nová smlouva, kterou uzavřu s Izraelci, praví Pán. Napíšu své zákony do jejich myslí, takže budou vědět, co po nich žádám, aniž bych to musel říkat. A ty zákony budou vepsány v jejich srdci a oni budou toužit po tom, aby je plnili. A budu jejich Bůh a oni budou můj lid.
058	HEB	008	011	A nebude třeba, aby někdo říkal svému příteli, sousedovi nebo bratrovi: Poznávej Pána, poněvadž mne už všichni, velcí i malí, budou znát.
058	HEB	008	012	Odpustím jim jejich přestupky a na jejich hříchy ani nevzpomenu.“
058	HEB	008	013	Tím Bůh ohlašuje nové sliby a novou smlouvu místo staré, která je už nevhodná a pozbývá platnosti.
058	HEB	009	001	Pravá smlouva měla svatostánek a pravidla bohoslužby.
058	HEB	009	002	Svatostánek měl podobu stanu, který byl oponou rozdělen na dvě části. Přední části se říkalo svatyně. Byl tam sedmiramenný svícen a stůl, na který bylo každou sobotu kladeno dvanáct chlebů.
058	HEB	009	003	Za závěsem byla velesvatyně
058	HEB	009	004	Patřila k ní zlatá kadidelnice a zlatem kovaná truhla smlouvy, v ní byla zlatá nádoba s pokrmem, který Izraelci jedli na poušti, Áronův prut, kterým Bůh rozhodl o tom, kdo má vykonávat službu ve svatyni, a desky se zněním Desatera.
058	HEB	009	005	Přikrývalo ji zlaté víko zvané slitovnice. Nad víkem držely stráž okřídlené bytosti nazvané cherubové.
058	HEB	009	006	Do svatyně denně vcházeli kněží pověření bohoslužbou.
058	HEB	009	007	Do velesvatyně směl vejít jenom jedenkrát za rok velekněz. Přinášel krev jako oběť za bezděčné přestupky svoje i lidu.
058	HEB	009	008	Touto bohoslužbou Duch svatý naznačoval, že ještě nebyla otevřena cesta, která by vedla přímo k Bohu.
058	HEB	009	009	Všechno, co se ve svatyni dělo, bylo předobrazem budoucnosti. Dary a oběti nestačily uklidnit svědomí těch, kteří je přinášeli. Zachovávání předpisů o pokrmech, nápojích a všelijakém obmývání zajišťovalo vnější spravedlnost do chvíle, než přišel nový velekněz Ježíš Kristus. Ten vešel do větší a dokonalejší svatyně, kterou nepostavili lidé.
058	HEB	009	012	Místo krve kozlů a býků obětoval jednou provždy svou vlastní krev. Tak nám vydobyl věčné vykoupení.
058	HEB	009	013	Krví kozlů a býků a ve vodě rozmíchaným popelem z jalovice skrápěl poskvrněné lidi a tak posvěcoval a očišťoval jejich těla.
058	HEB	009	014	Krev bezúhonného Krista, který se obětoval Bohu, očišťuje naše svědomí od neužitečných skutků ke službě živému Bohu.
058	HEB	009	015	Kristus zemřel a tak se stal prostředníkem nové smlouvy, která zajišťuje vykoupení ze všech přestupků spáchaných v době platnosti staré smlouvy uzavřené s Izraelem. Můžeme se tedy pevně chopit toho, co bylo slíbeno.
058	HEB	009	016	Ano, k závěti musí přistoupit smrt odkazujícího. Teprve potom je neměnná. Nelze ji vykonat, pokud je živ.
058	HEB	009	018	Proto bylo zapotřebí krve i při uzavírání prvé smlouvy.
058	HEB	009	019	Když Mojžíš přečetl shromážděnému lidu všechna přikázání zákona, smíchal krev býků a kozlů s vodou, vzal rudou vlnu a větvičku yzopu a pokropil tou vodou knihu i shromáždění a řekl:
058	HEB	009	020	„Toto je krev smlouvy, kterou s vámi uzavřel Bůh.“
058	HEB	009	021	Podobně postříkal krví svatostánek a všechno bohoslužebné náčiní.
058	HEB	009	022	Podle zákona je totiž téměř všechno očišťováno krví a bez prolití krve není odpuštění vin.
058	HEB	009	023	Takovým způsobem se muselo očišťovat to, co nebeskou svatyni jen připomínalo. Nebeská svatyně však vyžaduje vzácnější oběť.
058	HEB	009	024	Kristus vešel do pravé nebeské svatyně, aby nás v ní před Bohem zastupoval; nevstoupil do její pozemské napodobeniny vytvořené lidmi.
058	HEB	009	025	Nepřinášel za nás svou oběť opakovaně, jako to každoročně dělával velekněz, který do svatyně vstupoval s krví cizí;
058	HEB	009	026	vždyť by za ta tisíciletí musel často trpět. Ale přišel nyní, aby jednou provždy svou obětí odčinil hřích.
058	HEB	009	027	Člověk umírá jen jednou, a pak bude postaven před soud.
058	HEB	009	028	Proto se i Kristus jednou obětoval a vzal na sebe hříchy mnohých. Podruhé se ukáže bez oběti za hříchy, aby zachránil ty, kteří ho očekávají.
058	HEB	010	001	Zákonné ustanovení o lévijské službě je jen stínem budoucího dobra. Oběti, které se každý rok opakují, nemohou nikoho z těch, kdo se jich účastní, přivést natrvalo k dokonalosti.
058	HEB	010	002	Kdyby skutečně jednou provždy očišťovaly ty, kteří je přinášejí, přestali by je už dávno obětovat, protože by je přestalo tížit svědomí.
058	HEB	010	003	Každoroční oběti vlastně připomínají hříchy.
058	HEB	010	004	Není totiž možné, aby krev býků a kozlů odčinila hříchy.
058	HEB	010	005	Proto Kristus při vstupu na tento svět prohlásil: „Nepřál sis, Bože, oběť ani dar, ale dal jsi mi tělo.“
058	HEB	010	007	A k tomu řekl: „Hle, jdu, abych vykonal, Bože, tvou vůli, jak je o mně psáno.“
058	HEB	010	008	Písmo napřed říká, že Bůh si nepřál a neoblíbil oběti a dary, které byly přinášeny podle zákona,
058	HEB	010	009	a potom dodává: „Hle, jdu, abych vykonal tvou vůli.“ Ruší prvé, aby ustanovil druhé.
058	HEB	010	010	Bůh si přeje, abychom byli očištěni a jemu navráceni obětí těla Ježíše Krista, která byla přinesena jednou provždycky.
058	HEB	010	011	Kněží sloužili každodenně Bohu a přinášeli oběti, které nemohly odčinit hřích.
058	HEB	010	012	Ježíš přinesl oběť za hříchy jednou, a pak natrvalo zaujal významné postavení u Boha.
058	HEB	010	013	Od té chvíle čeká, až mu budou podrobeni nepřátelé.
058	HEB	010	014	Jedinou obětí přivedl navždycky k dokonalosti ty, které odděluje od hříchu.
058	HEB	010	015	I Duch svatý nám vydává svědectví.
058	HEB	010	016	„Toto je smlouva, kterou uzavřu s nimi po oněch dnech: Vložím své zákony do jejich srdcí a vepíšu je do jejich myslí
058	HEB	010	017	a na jejich hříchy a přestupky nevzpomenu.“
058	HEB	010	018	Takže kde je odpuštění hříchů, tam už není třeba oběti za hříchy.
058	HEB	010	019	Krev Ježíše Krista nám, bratři, umožňuje přistupovat bezprostředně k Bohu.
058	HEB	010	020	On svou obětí otevřel novou a živou cestu. Stal se tak naším prostředníkem.
058	HEB	010	021	Přistupujeme tedy k němu obmyti, s opravdovým srdcem naplněným vírou, zbaveni špatného svědomí.
058	HEB	010	023	Držme neochvějně vyznání naděje, protože Bůh plní svoje sliby.
058	HEB	010	024	Podněcujme se navzájem k lásce a k dobrým skutkům.
058	HEB	010	025	Neopouštějte svá shromáždění – jak si někteří navykli, ale vzájemně se potěšujte – tím horlivěji, čím jasněji vidíte, že se blíží den příchodu Pána Ježíše v slávě.
058	HEB	010	026	Kdo z vás by znal pravdu, a přece by svévolně jednal proti ní, u toho pozbude oběť za hříchy platnosti
058	HEB	010	027	a zůstane mu jen bázlivé očekávání soudu a hrozného trestu, který má stihnout přestupníky.
058	HEB	010	028	Kdo překročil zákon vydaný Mojžíšem, byl bez milosrdenství popraven, jestliže jeho hřích dosvědčili dva nebo tři svědci.
058	HEB	010	029	Uvědomte si, oč horšího trestu zasluhuje ten, kdo pohrdá Božím Synem a znevažuje jeho krev smlouvy, kterou byl posvěcen, a uvádí v posměch Ducha milosti.
058	HEB	010	030	Známe přece toho, který řekl: „Mně náleží pomsta, já odplatím.“
058	HEB	010	031	Jinde Pán upozorňuje, že bude soudit svůj lid. Je proto hrozné upadnout do rukou živého Boha.
058	HEB	010	032	Rozpomeňte se na dny, kdy jste uvěřili a vzápětí museli trpělivě a vytrvale zápasit s mnohým utrpením.
058	HEB	010	033	Byli jste veřejně vystavováni urážkám a útisku, neboť jste podepírali ty, kteří byli uráženi a utiskováni.
058	HEB	010	034	Trpěli jste spolu s vězni, a když jste byli olupováni o majetek, snášeli jste to radostně s vědomím, že máte v nebi lepší a trvalejší jmění.
058	HEB	010	035	Nezbavujte se své radostné důvěry, která přinese velkou odměnu.
058	HEB	010	036	Vyzbrojte se trpělivostí, abyste vykonali Boží vůli a dosáhli toho, co vám bylo slíbeno.
058	HEB	010	037	„Ještě malou chvilku a ten, který se blíží, přijde a nebude otálet.
058	HEB	010	038	Můj spravedlivý bude žít z víry. Nemám zalíbení v tom, kdo ode mne utíká.“
058	HEB	010	039	Ale my přece nepatříme k těm, kdo odpadají a zahynou, nýbrž k těm, kdo věří a dosáhnou života.
058	HEB	011	001	Víra je naprostá důvěra, že se stane to, v co doufáme, a ona způsobuje, že nepochybujeme o tom, co nevidíme.
058	HEB	011	002	K takové víře předků se Bůh přiznal a podal o ní svědectví prostřednictvím proroků.
058	HEB	011	003	Vírou chápeme, že vesmír byl stvořen Božím slovem a nevznikl nějakým neznámým způsobem.
058	HEB	011	004	Ve víře obětoval Adamův syn Ábel lepší oběť než jeho bratr Kain a pro víru byl prohlášen za bezhříšného. Kain ho po oběti zabil, ale Ábel navzdory smrti mluví skrze svou víru dál.
058	HEB	011	005	Pro svou víru byl Henoch ušetřen smrti, protože Bůh si ho vzal k sobě. Předtím o něm bylo vydáno svědectví, že se líbil Bohu.
058	HEB	011	006	To je bez víry nemožné. Ten, kdo přistupuje k Bohu, musí věřit, že Bůh je a že odměňuje ty, kteří ho hledají.
058	HEB	011	007	Noe uvěřil Bohu, který mu předpověděl potopu, ačkoliv na ni v té době ještě nic neukazovalo. Poslušně začal stavět loď k záchraně své rodiny. Svou vírou vynesl soud nad světem a dosáhl dokonalosti, která je z víry.
058	HEB	011	008	Vírou Abraham uposlechl, když byl vyzván, aby se vypravil do země, která měla být dědičně svěřena do užívání jeho rodu. Uvěřil a uposlechl, ačkoliv nechápal, kam jde.
058	HEB	011	009	S důvěrou bydlel jako cizinec v zemi, která mu byla přislíbena. Žil se spoludědici zaslíbení – synem Izákem a vnukem Jákobem – ve stanech jako kočovník
058	HEB	011	010	a toužil po pevně založeném městě, jehož stavitelem a tvůrcem je sám Bůh.
058	HEB	011	011	Také Abrahamova manželka Sára vírou přijala od Boha moc, aby se stala matkou, ačkoliv už překročila svůj čas. Pevně věřila tomu, kdo jí dal zaslíbení.
058	HEB	011	012	Proto z jednoho muže – a to už starce – vzešlo „množství lidu jako hvězd na nebi a jako nespočetný písek na břehu moře.“
058	HEB	011	013	Ti všichni zemřeli ve víře, aniž se dočkali splnění všech zaslíbení. Víra je posilovala, byla jim útěchou a pomáhala jim k vyznání, že jsou na zemi jenom cizinci a poutníky.
058	HEB	011	014	A kdo říká něco takového, naznačuje, že hledá vlast.
058	HEB	011	015	Kdyby přitom měli na mysli vlast, kterou opustili, měli ještě dost času, aby se do ní vrátili.
058	HEB	011	016	Oni toužili po lepší – nebeské. Proto jim Bůh připravil město a nemusí se stydět, že ho vzývali jako svého Boha.
058	HEB	011	017	Bůh vznesl na Abrahama neuvěřitelný požadavek: Přál si, aby obětoval svého jednorozeného syna Izáka, se kterým bylo spojeno zaslíbení o rozmnožení rodu. Abraham se k tomu poslušně rozhodl v přesvědčení, že Bůh má moc vzkřísit i mrtvého. Proto mu Bůh Izáka vrátil jako obraz budoucího vzkříšení.
058	HEB	011	020	Ve víře požehnal Izák svým synům Jákobovi a Ezauovi; on totiž věřil, že se uskuteční, co bylo zaslíbeno. Jákob měl pak dvanáct synů, z nichž nejznámější je Josef. Bratři se ho zbavili tím, že jej bez vědomí otce prodali do Egypta. Po počátečních nesnázích se tam nakonec stal místodržícím. V této vysoké funkci se dal bratřím poznat a v době hladu pozval svého otce k sobě do Egypta.
058	HEB	011	021	Než tam pak Jákob zemřel, ve víře požehnal dvěma Josefovým synům.
058	HEB	011	022	Když Josef umíral, ve víře připomněl svému lidu, že Bůh po staletích vyvede izraelské syny z Egypta, a vyslovil přání, aby ti, kdo se toho dočkají, přenesli jeho ostatky do Palestiny, Ta doba nastala, když se narodil Mojžíš. Jeho rodiče tehdy prožili těžké chvíle. Egyptský král totiž nařídil, aby izraelští chlapci byli hned po narození usmrceni.
058	HEB	011	023	Ale Mojžíšovi rodiče si svého chlapce zamilovali a ve víře jej navzdory královskému rozkazu ukrývali; věřili, že je to Bohem vyvolené dítě.
058	HEB	011	024	Když Mojžíš dospěl, zřekl se postavení králova vnuka.
058	HEB	011	025	Rozhodl se raději trpět společně s Božím lidem, než prožívat svůj život v nevázaném veselí na královském dvoře.
058	HEB	011	026	Byl si vědom, že Bůh odměňuje své věrné, a proto si vážil potupy pro Krista více než egyptského bohatství.
058	HEB	011	027	Ve víře opustil Egypt a nebál se faraónova hněvu, neboť se pevně držel Toho, jenž je neviditelný, jako by ho viděl.
058	HEB	011	028	Po dlouhém pastýřském životě se na Boží rozkaz vrátil do Egypta, aby odtud vyvedl svůj lid. Nebylo to snadné. Na zarputilý Egypt dopadala za trest rána za ranou. Došlo to tak daleko, že měli zemřít prvorození ve všech domech, jejichž veřeje nebyly potřeny krví berana na znamení, že je to příbytek člena vyvoleného národa. Tak Mojžíš ve víře v Boží slovo ustanovil velikonoční hod s obětováním beránků, aby Zhoubce nezahubil prvorozené Izraele.
058	HEB	011	029	Na útěku před Egypťany Boží lid ve víře překročil Rudé moře, jako by šel po souši. A když se o to pokusili Egyptští, utonuli.
058	HEB	011	030	Po letech putování pouští, které bylo zaviněno neposlušností lidu, se Izraelci pustili pod vedením Jozue do dobývání Palestiny. Výsměšně před nimi stálo pevné Jericho. Ve víře je sedm dní obcházeli a pak jeho hradby padly.
058	HEB	011	031	Z obyvatel Jericha byla zachráněna jedině rodina prostitutky Rachab, která nezahynula s ostatními, protože ve víře přijala před bojem do ochrany izraelské vyzvědače.
058	HEB	011	032	Co k tomu mám ještě dodat? Nestačí mi čas na vyprávění o Gedeónovi, Barákovi, Samsonovi, Jiftáchovi, Davidovi, Samuelovi a prorocích,
058	HEB	011	033	kteří ve víře dobývali království, uskutečňovali Boží spravedlnost, dosahovali toho, co jim bylo slíbeno,
058	HEB	011	034	zavírali tlamy lvům, vzdorovali žáru ohně, unikali násilné smrti, v slabosti získávali novou sílu, nabývali převahu v boji a zaháněli nepřátelské armády.
058	HEB	011	035	Někteří mrtví byli vzkříšeni a vrátili se ke svým rodinám. Jiní byli mučeni, odmítli záchranu a dali přednost něčemu lepšímu – totiž vzkříšení k věčnému životu.
058	HEB	011	036	Byli kamenováni, rozřezáváni pilou a stínáni. Další se podrobili zkoušce posměchu a bičování, dokonce i pout a žaláře. V ovčích a kozích kůžích o hladu, v úzkostech a zubožení byli štváni po pustinách a horách, skrývali se v jeskyních a dírách. Svět jich nebyl hoden.
058	HEB	011	039	A ti všichni ačkoliv, osvědčili svou víru, nedočkali se splnění všech zaslíbení.
058	HEB	011	040	Neměli totiž dospět k cíli bez nás, protože Bůh si přeje, abychom vstoupili do věčného života společně.
058	HEB	012	001	To je ten velký zástup těch, kteří osvědčili svou víru. Odložme proto všechno, co nás tíží a zdržuje, i hřích, ve kterém můžeme snadno uvíznout, a vytrvale pospíchejme k cíli.
058	HEB	012	002	Dívejme se přitom na Ježíše, který je zdrojem i obsahem naší víry, který se nebál hanby, opustil nebeskou radost, byl popraven a ujal se s Bohem vlády.
058	HEB	012	003	Uvažte, s jakým odporem ze strany hříšníků se setkal a jak trpělivě jej nesl. Neochabujte tedy a neklesejte na mysli.
058	HEB	012	004	Zatím jste v zápase proti hříchu neprolili svou krev.
058	HEB	012	005	Což jste zapomněli na slova, jimiž vás Bůh povzbuzuje jako své syny? „Neber, můj synu, na lehkou váhu, když tě Pán kárá. Neklesej na mysli, když tě napomíná.
058	HEB	012	006	Koho Pán miluje, toho kárá. A trestá každého, koho přijímá za syna.“
058	HEB	012	007	Podvolujte se jeho výchově; Bůh s vámi jedná jako se svými syny. Byl by to vůbec syn, kdyby ho otec nevychovával?
058	HEB	012	008	Jste-li bez takové výchovy, jaké se dostává všem synům, pak nejste synové, ale cizí děti.
058	HEB	012	009	Naši tělesní otcové nás trestali, a přece jsme je měli v úctě; nemáme tedy být mnohem více poddáni tomu Otci, který dává Ducha a život?
058	HEB	012	010	A to nás naši tělesní otcové vychovávali podle svého uvážení a jen pro krátký čas, kdežto nebeský Otec nás vychovává k vyššímu cíli, k podílu na své svatosti.
058	HEB	012	011	Přísná výchova nám nikdy nebývá po chuti a vyvolává v nás odpor. Později však přináší ovoce pokoje a dokonalost těm, kdo jí prošli.
058	HEB	012	012	Posilněte proto své zemdlené ruce a podlomená kolena
058	HEB	012	013	a vykročte jistým krokem, aby to, co kulhá, nezchromlo docela, ale naopak se uzdravilo.
058	HEB	012	014	Snažte se žít se všemi v míru a zasvěcujte se Pánu – jinak nevejdete v jeho slávu.
058	HEB	012	015	Nevymykejte se svým otálením působení Boží milosti, aby se mezi vámi nezakořenila nějaká hořkost, která by se pro ostatní stala zdrojem nákazy a nesnází.
058	HEB	012	016	Ať nikdo není nevěrný nebo lehkomyslný jako Ezau, který se vzdal práv prvorozeného za trochu jídla. Pak by byl rád dosáhl zvratu, ale na věci se už ani slzami nedalo nic změnit.
058	HEB	012	018	Izraelci přistoupili k hmatatelné hoře Sínaji, obklopené plameny, mračny, temnotou a vichřicí,
058	HEB	012	019	kde se za zvukem polnice ozýval Boží hlas.
058	HEB	012	020	Bůh požadoval usmrcení i každého zvířete, které by se přiblížilo k hoře.
058	HEB	012	021	Účinek tohoto projevu byl tak mocný, že sami Izraelci prosili o ukončení Boží řeči. Dokonce Mojžíš prohlásil: „Třesu se hrůzou a děsem.“
058	HEB	012	022	Vy jste však přistoupili k duchovní hoře – Sijónu, k městu živého Boha, k nebeskému Jeruzalému, k nesčetným zástupům andělů,
058	HEB	012	023	k církvi těch, kteří jsou zapsáni v nebi, k Bohu – Soudci všech a všeho, k zesnulým věřícím, kteří již dosáhli cíle dokonalosti,
058	HEB	012	024	k Ježíši – prostředníku nové smlouvy a k jeho krvi, která naši vinu smazává, místo aby volala o pomstu jako krev Ábelova.
058	HEB	012	025	Hleďte, ať neodmítáte toho, kdo mluví. Jestliže Izraelci neunikli trestu, když vypověděli poslušnost pozemskému poslu Mojžíšovi, jakému nebezpečí bychom se vystavovali my, kdybychom se odvraceli od posla nebeského.
058	HEB	012	026	Jeho hlas kdysi otřásl zemí a nyní ohlašuje: „Ještě jednou zatřesu nejen zemí, ale i nebem.“
058	HEB	012	027	Výrazem „ještě jednou“, dává najevo, že prověří všechno, co nemá pevné základy, takže zůstane jen to, co je neochvějné.
058	HEB	012	028	Obdrželi jsme nezničitelné království. Projevujme proto vděčnost tím, že budeme Bohu sloužit tak, jak se mu to líbí: s bázní a uctivostí.
058	HEB	012	029	Neboť náš Bůh je „oheň stravující“.
058	HEB	013	001	Jste bratři. Nepřestávejte se mít rádi. Nezapomínejte na pohostinnost. Byli už takoví, kteří, aniž si toho byli vědomi, přijali za hosty anděly.
058	HEB	013	003	Pamatujte na vězně, jako byste byli spolu s nimi uvězněni, a na trýzněné jako ti, které to může postihnout také.
058	HEB	013	004	Manželství mějte všichni v úctě. Manželé, buďte si věrni. Cizoložné a nestoudné bude soudit Bůh.
058	HEB	013	005	Ať se vás nezmocní láska k penězům. Spokojte se s tím, co máte. Neboť Bůh řekl: „Nezřeknu se tě, ani tě neopustím.“
058	HEB	013	006	Proto smíte směle prohlásit: „Pán je můj pomocník. Nebojím se ničeho, co by mi mohl udělat člověk.“
058	HEB	013	007	Nezapomínejte na své vůdce, kteří vám vyřizovali Boží poselství. Sledujte cíl jejich života a důvěřujte Bohu jako oni.
058	HEB	013	008	Ježíš Kristus je týž včera, dnes i na věky.
058	HEB	013	009	Nenechte se proto strhávat různými cizími naukami. Svou duchovní sílu čerpáme pouze jako dar od Boha. Nezískáme ji tím, že budeme dodržovat určité předpisy o požívání potravy. Pouhým dodržováním takových předpisů nikdo nic nezíská.
058	HEB	013	010	Máme nový způsob služby Bohu, na kterém nemají podíl ti, kteří lpí na původních izraelských obřadech. Ve staré obětní praxi je však i pro nás něco poučného.
058	HEB	013	011	Těla zvířat obětovaných za hřích, jejichž krev vnášel velekněz do svatyně, byla spalována za městem.
058	HEB	013	012	To je předobraz Ježíše, který trpěl za branami Jeruzaléma.
058	HEB	013	013	Vykročme tedy za ním, opusťme náš starý způsob života a nebojme se pro něho snášet potupu. Vezměme na sebe jeho potupu.
058	HEB	013	014	Vždyť zde na zemi přece nemáme trvalý domov, ale naším cílem je město, které jistě přijde.
058	HEB	013	015	Přinášejme tedy skrze Ježíše stále oběť chvály Bohu; naše rty nechť vyznávají jeho jméno.
058	HEB	013	016	Nezapomínejme na dobročinnost a štědrost, protože takové oběti se Bohu velice líbí.
058	HEB	013	017	Důvěřujte těm, kteří vás vedou, a podřizujte se jim. Oni nad vámi bdí a budou voláni k odpovědnosti. Dbejte, ať mohou podat zprávu s radostí a ne s lítostí, aby vám to nebylo ke škodě.
058	HEB	013	018	Modlete se za nás. Jsme přesvědčeni o svém čistém svědomí, neboť se chceme ve všem správně zachovat.
058	HEB	013	019	Snažně prosím: Modlete se, abych se zase mohl mezi vás brzy vrátit.
058	HEB	013	020	Bůh je dárce pokoje. Vzkřísil našeho Pána Ježíše z mrtvých. Učinil jej pro jeho oběť naším nejvyšším pastýřem.
058	HEB	013	021	Ať vás Bůh uschopní ke konání všeho dobrého, abyste plnili jeho vůli. Kristovou mocí ať ve vás tvoří všechno, co se mu líbí. Jemu buď navždycky sláva. Amen.
058	HEB	013	022	Prosím vás, bratři, přijměte tato napomenutí.
058	HEB	013	023	Sděluji vám, že byl náš bratr Timoteus propuštěn z vězení. Přijde-li brzo, navštívím vás s ním.
058	HEB	013	024	Pozdravte všechny, kteří vás vedou, a všechny, kteří jsou Bohu oddáni. Pozdravují vás všichni italští bratři.
058	HEB	013	025	Milost s vámi se všemi.
#
# BOOK	059	JAM	James	Jakubův
059	JAM	001	001	Milí bratři, ať žijete kdekoliv, přijměte pozdrav od Jakuba, služebníka Boha a Pána Ježíše Krista.
059	JAM	001	002	Vím, že máte mnoho nesnází a pokušení. Radujte se z toho, protože čím obtížnější bude cesta vaší víry, tím více poroste vaše vytrvalost. Když ve všem obstojíte, stanete se skutečně zralými křesťany.
059	JAM	001	005	Nevíte-li, jak si počínat, žádejte Boha o moudrost a on vám ji dá štědře a rád.
059	JAM	001	006	Proste o ni s důvěrou a bez pochyb. Ten, kdo pochybuje, podobá se mořské vlně hnané a zmítané větrem.
059	JAM	001	007	Takový člověk je rozpolcený a jeho rozhodnutí jsou nestálá. Kdo neprosí s vírou, nemůže očekávat od Pána odpověď.
059	JAM	001	009	Křesťan, který nemá významné postavení v tomto světě, ať si je vědom bezvýznamnosti svého bohatství,
059	JAM	001	011	neboť pro Pána je pomíjivé právě tak jako květina, která v prudkém letním žáru uvadne a ztratí květy. Vždyť i nejvýznamnější člověk se vším, co vykonal, jednou vezme za své.
059	JAM	001	012	Dobře bude tomu, kdo obstojí ve zkouškách. Jako odměnu obdrží život, který Pán slíbil těm, kdo ho milují.
059	JAM	001	013	Uvědomte si, že žádné pokušení ke zlému nepřichází od Boha. Bohu je totiž každé zlo odporné a nikoho ke zlu nenavádí.
059	JAM	001	014	Pokušení pochází z našich vlastních myšlenek a zlých tužeb.
059	JAM	001	015	Zlé myšlenky jsou zárodkem hříchu a hřích vede k rozkladu a smrti.
059	JAM	001	016	Nedejte se oklamat, milí bratři!
059	JAM	001	017	Všechno, co je dobré a dokonalé, pochází od Boha. On sice stvořil střídání světla a tmy, ale u něho samého není kolísání mezi dobrem a zlem.
059	JAM	001	018	Ze své dobré vůle otevírá v Ježíši Kristu dveře do života a vy jste první, kdo jimi vešli.
059	JAM	001	019	Drazí, nezapomeňte, že člověk má vždy s ochotou naslouchat, s rozvahou mluvit a nemá se dát vyprovokovat k hněvu.
059	JAM	001	020	Když se totiž člověk rozzlobí, nejedná tak, jak si Bůh přeje.
059	JAM	001	021	Odstraňte ze svého života všechnu špinavost a zpupnost a vpusťte do něho Boží slovo, které má moc od základu vás proměnit.
059	JAM	001	022	Ale pozor: Tomuto slovu musíte nejen naslouchat, ale také podle něho jednat.
059	JAM	001	023	Jestliže někdo Božímu slovu pouze naslouchá a nepřizpůsobí svůj život tomu, co slyší, podobá se člověku, který se na sebe podívá do zrcadla, ale pak se otočí a zapomene na své nedostatky.
059	JAM	001	025	Kdo se však pozorně zahledí do Božího zákona a pochopí, že ho jím Bůh nechce svázat, nýbrž osvobodit, nezůstane jen zapomnětlivým posluchačem, ale vede ho to k činům, které mu přinesou radost a štěstí.
059	JAM	001	026	Kdo se považuje za křesťana a přitom nedovede ovládnout svůj ostrý jazyk, klame sám sebe a jeho zbožnost je bezcenná.
059	JAM	001	027	Víte, co Bůh považuje za pravé a ryzí náboženství? Pomáhat osamělým a osiřelým v jejich těžkém údělu a nezadávat si se špínou světa.
059	JAM	002	001	Bratři, jestliže věříte v Ježíše Krista, který je slavným Pánem všech, nemůžete měřit lidi podle kabátu.
059	JAM	002	002	Představte si, že do vašeho shromáždění přijde bohatě oblečený host se zlatým prstenem na ruce a hned za ním obyčejný člověk v obnošených šatech.
059	JAM	002	003	K prvnímu budete samá pozornost a uvedete ho na pěkné místo, zatímco druhého si ani nevšimnete a necháte ho někde stát.
059	JAM	002	004	Čeho jste se dopustili? Udělali jste rozdíl mezi lidmi, a navíc podle zvrácených měřítek.
059	JAM	002	005	Nezapomeňte, že Bůh si často z bezvýznamných lidí vírou dělá osobnosti a otevírá dveře do svého království těm, kdo ho milují, ne těm, kdo na to mají.
059	JAM	002	006	A vy byste s takovým člověkem pohrdli! Copak vás právě vlivní lidé nepronásledují a nevláčejí po soudech?
059	JAM	002	007	Vždyť právě oni se tak často posmívají jménu toho, který je pro vás vším!
059	JAM	002	008	Korunou Božích přikázání je láska. Jednáte správně, posloucháte-li příkaz Písma: „Miluj svého bližního právě tak, jako miluješ sebe!“
059	JAM	002	009	Nadržovat jednomu a přehlížet druhého je podle tohoto zákona hřích.
059	JAM	002	010	Člověk, který chce přísně dodržovat Boží zákon, ale v jedné věci se od něho odchyluje, je vinen právě tak jako ten, kdo porušuje celý zákon.
059	JAM	002	011	Bůh, který řekl „Nezabiješ!“ řekl také „Nezcizoložíš!“. A tak i když jsi nikoho nezabil, ale porušil jsi nevěrou manželství, stejně jsi porušil zákon.
059	JAM	002	012	Každý z vás bude souzen podle toho, zda se ve svém životě řídil či neřídil Božím zákonem lásky. Proto dávejte pozor na to, co říkáte a jak jednáte.
059	JAM	002	013	Kdo jedná nemilosrdně, hrozí mu přísný soud. Milosrdenství však soud převažuje.
059	JAM	002	014	Co by vám byla platná víra, bratři, kdybyste podle ní nežili? Myslíte, že vás taková víra spasí?
059	JAM	002	015	Řekněme, že někdo z vašich přátel bude hladovět a nebude mít co na sebe.
059	JAM	002	016	Řeknete-li mu: „Tak se měj dobře, ať nenachladneš a nemáš hlad!“ a sami mu nedáte ani jídlo ani oblečení, jakou to má cenu?
059	JAM	002	017	Víra, která se neprojevuje činy, je sama o sobě mrtvá a bezcenná.
059	JAM	002	018	Máte-li jen takovou víru, pak vám může někdo namítnout: „Ty mluvíš o své víře. Dokaž ji svými činy. A o mně říkáš, že víru nemám. O mé víře svědčí činy.“
059	JAM	002	019	Věříš, že je Bůh. To je dobře. Ale nezapomeň, že v Boha věří i ďábel, ale nic mu to nepomůže. Chvěje se před Božím soudem.
059	JAM	002	020	Vy bláhoví, ještě chcete, abych vás přesvědčoval o bezcennosti víry, která není dokázána skutky?
059	JAM	002	021	Čím projevil Abraham svou víru? Tím, že byl ochoten i k takovému činu, jako obětovat Bohu svého syna Izáka.
059	JAM	002	022	U něho šla víra ruku v ruce s činem a dozrála poslušností.
059	JAM	002	023	O takovou víru jde v Písmu, když čteme: „Abraham uvěřil Bohu, Bůh se k němu přiznal a nazval ho svým přítelem.“
059	JAM	002	024	Vidíte, že Bůh může přijmout člověka jen tehdy, když svou víru dokazuje skutky.
059	JAM	002	025	Poslušný čin víry zachránil i prostitutku Rachab, když ukryla izraelské zvědy a umožnila jim útěk.
059	JAM	002	026	Víra bez činů je jako tělo bez duše.
059	JAM	003	001	Bratři, nevytýkejte tak horlivě chyby druhým, vždyť chybujeme všichni. Jestliže budeme jednat špatně jakožto učitelé, náš trest bude o to přísnější. Kdo umí zkrotit svůj jazyk, dokazuje, že je zralý člověk a umí ovládat sám sebe.
059	JAM	003	003	I velkého koně donutíte k poslušnosti, jestliže mu do huby vložíte nepatrné udidlo.
059	JAM	003	004	Nebo taková loď: i když je velká a žene ji silný vítr, kormidelník ji ovládá malým kormidlem.
059	JAM	003	005	Jazyk je také nepatrný, a přesto může způsobit velké věci. Od malého plaménku může shořet celý les.
059	JAM	003	006	A jazyk je takový plamének. Zapálen hříchem může způsobit v duši člověka i v jeho okolí mnoho zla.
059	JAM	003	007	Člověk umí zkrotit různé druhy zvířat, ptáků, plazů i mořských živočichů,
059	JAM	003	008	ale svůj vlastní jazyk zkrotit nedovede. Co jednou vysloví zlého, vymkne se jeho vůli a šíří se to jako smrtelný jed.
059	JAM	003	009	Bratři, jedním a týmž jazykem nelze chválit nebeského Otce a zároveň nenávistně útočit na lidi, jeho děti.
059	JAM	003	011	Tak jako z jednoho pramene nevyvěrá zároveň sladká a hořká voda, tak nemůže ani z jedněch úst vycházet chvála a osočování.
059	JAM	003	012	Cožpak si můžete natrhat olivy z fíkovníku a fíky z vinné révy?
059	JAM	003	013	Pokládá se někdo za moudrého a zkušeného? Ať tedy prokáže svou moudrost jemným a krásným jednáním.
059	JAM	003	014	Máte-li však v srdci plno hořkosti, závisti a sobectví, nechlubte se moudrostí, protože to se nesrovnává.
059	JAM	003	015	Vaše myšlení neovládá Bůh, nýbrž vaše pudy a ďábel.
059	JAM	003	016	Vždyť tam, kde se objeví závist a sobecké zájmy, objeví se též nesvár a jiné zlo.
059	JAM	003	017	Moudrost pocházející od Boha je především čistá, mírumilovná, laskavá a ústupná. Je vždy milosrdná a vede k dobrým skutkům. Je upřímná a bez jakéhokoliv pokrytectví.
059	JAM	003	018	Bohu se líbí ti, kdo šíří pokoj.
059	JAM	004	001	Co působí vzájemné hádky a boje mezi vámi? Není to snad ctižádost, která vás ovládá? Po mnohém toužíte, a přece nic nemáte.
059	JAM	004	002	Chcete mít totéž co druzí – i za cenu, že je ničíte, ale nemůžete toho dosáhnout. Bojujete a pletichaříte, zatímco byste se měli modlit.
059	JAM	004	003	A pokud se modlíte, nic nedostáváte, protože prosíte ze špatných pohnutek, abyste uspokojili sami sebe.
059	JAM	004	004	Podobáte se nevěrné ženě, která koketuje s nepřítelem svého muže. Cožpak nechápete, že když chcete být zadobře kde s kým, odcizujete se nutně Bohu? Znovu vám říkám, že nemůžete být lidmi blízkými Bohu, pokud toužíte po přízni tohoto světa.
059	JAM	004	005	Myslíte si snad, že Bůh, který si nás stvořil pro sebe, může souhlasit s tím, že koketujeme s jeho nepřítelem?
059	JAM	004	006	Boží láska je však přece větší než naše zpronevěra. Vždyť Bible praví: „Bůh se staví proti pyšným, ale nad pokornými se smilovává.“
059	JAM	004	007	Proto se před Bohem v pokoře skloňte. Postavte se na odpor ďáblu a on od vás uteče. Přibližte se k Bohu a Bůh se přiblíží k vám.
059	JAM	004	008	Očistěte si ruce, hříšníci, a dejte svá srdce cele Bohu, nerozhodní.
059	JAM	004	009	Uvědomte si svou ubohost, zarmuťte se a plačte nad sebou. Při tomto poznání není čas na smích a radost, ale na pokání.
059	JAM	004	010	Ponížíte-li se takto před Bohem, on vás pozvedne.
059	JAM	004	011	Bratři, nesnižujte se a nesuďte jeden druhého. Kdo to dělá, staví se nad zákon. Místo aby ho plnil, hraje si na soudce.
059	JAM	004	012	Je jen jeden zákonodárce a soudce – Bůh. Jenom on může udělit milost, nebo odsoudit. Na jaké místo se to stavíš, když soudíš bližního?
059	JAM	004	013	Slyším, že někteří říkáte: „Co nejdřív se přesuneme do toho či onoho města, budeme tam asi rok pracovat a vyděláme si spoustu peněz.“
059	JAM	004	014	Jak můžete vědět, co se stane zítra? Vždyť náš život se podobá ranní mlze, která se objeví a za chvíli zase zmizí.
059	JAM	004	015	Měli byste spíše říkat: „Jestli si to bude Pán přát a zachová-li nás při životě, uděláme to či ono.“
059	JAM	004	016	Ale vy mluvíte jen o vlastních plánech a chvástáte se jimi.
059	JAM	004	017	Takové sebejisté řeči jsou hřích. O tom všem, co jsem vám dosud napsal, platí: Kdo ví, co má činit, a neřídí se podle toho, má hřích.
059	JAM	005	001	Vy, boháči, už teď plačte a naříkejte nad tím, co vás čeká.
059	JAM	005	002	Nahromadili jste tolik potravin, že vám hnijí, vaše šatstvo žerou moli a vaše peníze ztrácejí na ceně. Chtěli jste si nashromáždit poklady, a zatím jste si navršili hranici, která při posledním soudu shoří i s vámi.
059	JAM	005	004	Mzda, o kterou jste ošidili dělníky najaté ke sklizni vašich polí, svědčí proti vám a nářek ženců dolehl k Božímu sluchu.
059	JAM	005	005	Váš život strávený v radovánkách a hýření se podobá vykrmování zvířat na porážku.
059	JAM	005	006	Odsoudili jste a zabili nevinného, který se nebránil.
059	JAM	005	007	Bratři, čekejte trpělivě až přijde Pán. Vezměte si příklad z rolníka, který vytrvale čeká na vytouženou sklizeň, až uzraje po podzimních a jarních deštích.
059	JAM	005	008	Nedejte se zviklat a mějte jistotu v srdci, vždyť příchod Páně se blíží.
059	JAM	005	009	Bratři, nestěžujte si jeden na druhého, vždyť sami nejste lepší než ti, které odsuzujete. Nezapomeňte, že velký Soudce je již přede dveřmi a bude soudit i vás.
059	JAM	005	010	Za příklad trpělivosti si vezměte proroky, kteří trpěli proto, že vyřizovali Boží poselství.
059	JAM	005	011	Vážíme si těch, kteří vydrželi. Slyšeli jste o Jobově trpělivosti a vzpomeňte si, jak Bůh nakonec jeho utrpení obrátil k dobrému. Vidíte, jak je Pán plný soucitu a slitování.
059	JAM	005	012	Nehřešte tím, že si berete Boha za svědka svých řečí. Buďte tak pravdomluvní, aby každý mohl věřit vašemu prostému ano nebo ne.
059	JAM	005	013	Prožívá někdo z vás těžkosti? Ať se modlí! Daří se někomu z vás dobře? Ať zpěvem chválí Boha!
059	JAM	005	014	Sužuje-li někoho nemoc, ať pozve starší sboru, aby se za něho modlili a potírali ho olejem ve jménu Páně.
059	JAM	005	015	Modlitba spojená s opravdovou vírou uzdraví nemocného, Pán ho povzbudí, a tíží-li ho svědomí, odpustí mu hříchy.
059	JAM	005	016	Vyznávejte si vzájemně své hříchy a modlete se jedni za druhé, abyste mohli být uzdraveni. Opravdová modlitba upřímně věřícího má velkou moc.
059	JAM	005	017	Vzpomínáte si na Elijáše? Byl to člověk stejně křehký jako my, ale když se opravdově modlil, aby nepršelo, jeho modlitba byla vyslyšena – nesprchlo tři a půl roku.
059	JAM	005	018	Potom se modlil znovu a tentokrát prosil za déšť. Také tato modlitba byla vyslyšena a země se po dešti opět zazelenala a dala úrodu.
059	JAM	005	019	Moji bratři, jestliže někdo zabloudí od pravdy a druhý ho přivede zpět,
059	JAM	005	020	zachrání jeho duši před zahynutím a pomůže mu získat plné odpuštění.
#
# BOOK	060	1PE	1 Peter	1 Petrův
060	1PE	001	001	Apoštol Petr píše přistěhovalcům roztroušeným v Pontu, Galacii, Kappadokii, Asii a Bitynii.
060	1PE	001	002	Drazí přátelé! Bůh vás již dávno znal a vyvolil vás, abyste se stali jeho dětmi. Duch svatý působil ve vašich srdcích, očistil vás krví Ježíše Krista, abyste žili životem jemu podobným. Ať vám Bůh bohatě žehná a vysvobozuje vás od všech úzkostí a strachů!
060	1PE	001	003	Díky a čest vzdejme Bohu, Otci našeho Pána Ježíše Krista, že pro jeho milosrdenství jsme mohli začít zcela nový život plný naděje, protože Ježíš vstal z mrtvých.
060	1PE	001	004	Teď patříte do jeho rodiny, čeká vás tedy skvělé dědictví, které nepodléhá žádným změnám ani nemůže být zkaženo. Je pro vás připraveno v nebi.
060	1PE	001	005	Protože věříte, Boží moc vás chrání, abyste došli až k tomu konečnému cíli – ke spáse, která se v plnosti ukáže v blížícím se posledním dnu.
060	1PE	001	006	To je důvod k velké radosti, i když vím, že jste nyní asi v úzkostech pro různá pokušení a zkoušky, kterými procházíte.
060	1PE	001	007	Zkoušky přicházejí proto, aby se ukázalo, zda vaše víra je pevná a čistá. Vždyť i zlato se čistí v ohni a vaše víra má v Božích očích nesrovnatelně vyšší hodnotu než pouhé zlato. Zvítězí-li vaše víra v těchto zkouškách, Ježíš vás radostně přijme, až přijde v ten poslední den.
060	1PE	001	008	I když jste ho nikdy neviděli, přece ho milujete, a ačkoliv ho ještě nevidíte, přece v něho věříte. A prožíváte nezměrnou radost z toho, že dosahujete cíle své víry – spasení,
060	1PE	001	010	které se snažili odhalit a poznat již proroci.
060	1PE	001	011	Předpovídali a pátrali po tom, na který čas a na jaké okolnosti poukazoval Duch svatý, který v nich působil a který prorokoval o Kristově utrpení a slávě.
060	1PE	001	012	Bylo jim však zjeveno, že k těmto událostem nedojde za jejich života, ale o mnoho let později – za vašeho života. Jsou to pravdy, které vám byly zvěstovány, rozhlašovali je lidé zmocnění týmž z nebe seslaným Duchem svatým. Jsou to tak zvláštní a úžasné věci, že i andělé v nebi touží do nich důkladněji nahlédnout.
060	1PE	001	013	Vaše mysl ať je připravena, buďte střízliví a ostražití. Celou svou naději upřete k daru Boží milosti, který vám bude dán při návratu Ježíše Krista.
060	1PE	001	014	Žijte před Bohem jako jeho poslušné děti. Nedopusťte, aby váš charakter byl formován myšlením vašeho dřívějšího života bez Boha.
060	1PE	001	015	Naopak, buďte svatí – to je čistí – ve všem podobně jako ten, který vás pozval, abyste se stali Božími dětmi.
060	1PE	001	016	Vždyť v Písmu je psáno: „Buďte svatí, neboť já jsem svatý.“
060	1PE	001	017	Pamatujte, že u vašeho nebeského Otce, ke kterému se modlíte, neexistuje při soudu žádná protekce. Bude vás soudit naprosto spravedlivě podle vašeho jednání; a tak pokud jste zde na zemi, jednejte vždy s uctivým zřetelem k němu.
060	1PE	001	018	Víte přece, čím bylo zaplaceno to, že nemusíte žít životem bez smyslu a cíle, jak jste jej přejali od svých předků. Nebylo to zlatem a stříbrem, které ztrácejí svou hodnotu,
060	1PE	001	019	ale drahou krví Kristovou. On byl k tomu jako beránek bez vady a bez poskvrny předem vyhlédnut před stvořením světa, ale objevil se kvůli vám až teď v poslední době.
060	1PE	001	021	Když znáte Krista, věříte i v Boha, který ho vzkřísil z mrtvých a dal mu velkou slávu. A tak vaše víra a naděje může být cele zakotvena v Bohu.
060	1PE	001	022	Nyní můžete opravdově milovat každého, protože jste byli očištěni od sobectví a nenávisti tím, že jste přijali Krista. Mějte se proto upřímně a vřele rádi.
060	1PE	001	023	Vždyť vám byl dán nový život – ne ten, který jste obdrželi od svých rodičů jako pomíjející dar, ale ten, který jste přijali skrze stále živé Boží slovo a který potrvá věčně.
060	1PE	001	024	Je totiž pravda, že každý člověk je jako tráva, která zežloutne a uschne, a všechna jeho velikost je jako květ, který opadá.
060	1PE	001	025	Ale Boží slovo zůstane věčně – je to slovo radostné zvěsti, které vám bylo kázáno.
060	1PE	002	001	A tak se zbavujte všech špatných vlastností, návyků a pocitů. Mezi ně patří nečestnost, závist, pomluvy a přetvářka.
060	1PE	002	002	Jste jako nemluvňátka nově narozená pro Boží rodinu. Jako se nemluvně dožaduje mléka, tak i vy byste se měli živit Božím slovem – číst je a přemýšlet o něm, abyste rostli ve víře a k spáse.
060	1PE	002	003	Vždyť jste už na sobě poznali Boží dobrotivost.
060	1PE	002	004	Přicházejte ke Kristu, kameni živému, který byl lidmi zavržen, ale před Bohem je vyvolený a vzácný.
060	1PE	002	005	I vy buďte živými kameny, z nichž se staví duchovní dům. Nadto vám Kristus vydobyl právo, abyste mohli jako kněží bezprostředně přistupovat k Bohu. Přinášejte mu tedy duchovní oběti vašeho čistého života, které rád přijme pro zásluhy Ježíše Krista.
060	1PE	002	006	Písmo o tom hovoří takto: „Posílám Krista jako pečlivě vybraný, vzácný základní kámen mé církve a nikdy nezklamu ty, kdo v něho věří.“
060	1PE	002	007	Ano, vám, kteří věříte, je velmi drahý, ale nevěřícím jsou určena tato slova Písma: „Stavitelé zavrhli kámen, který se stal základním kamenem. Pro ně je kamenem, o nějž klopýtnou, a skálou, která způsobí jejich pád.“
060	1PE	002	008	Svým vzdorem vůči Božímu slovu na sebe přivolávají to, co Bůh předem řekl, svůj úplný pád.
060	1PE	002	009	Ale vy jste vyvoleni samým Bohem jako kněží Krále, jste svatí a čistí, jste jeho vlastní lid. To vše pro to, abyste svědčili druhým o tom, který vás povolal ze tmy do svého úžasného světla.
060	1PE	002	010	Dříve jste nebyli ničím, nyní jste Božím lidem. Dříve jste nevěděli o Boží dobrotě, a nyní proměnila vaše životy.
060	1PE	002	011	Prosím vás, moji milí, žijte na tomto světě jako hosté. Váš skutečný domov je nyní v nebi, proto se zřekněte zlých přání, která ohrožují váš život s Kristem.
060	1PE	002	012	Mezi nevěřícími se chovejte vždy správně. I když o vás mluví jako o nejhorších lidech, nakonec, uvidí-li vaše dobré jednání, mohou být při druhém příchodu Ježíše Krista mezi zachráněnými.
060	1PE	002	013	Jako věřící respektujte představitele své země. Mají povinnost stíhat všechny, kdo činí zlo, a odměňovat ty, kteří jednají dobře.
060	1PE	002	015	Bůh si přeje, abyste svým příkladným životem umlčeli kritiku těch, kteří odsuzují Boží zvěst, třebaže nevědí, co jim přináší, a aniž zakusili její moc.
060	1PE	002	016	Jste svobodní lidé, neznamená to však, že máte svobodu k činění zla. Pro vás je vždy směrodatná Boží vůle.
060	1PE	002	017	S každým jednejte s úctou, mějte rádi své spoluvěřící, žijte v uctivé poslušnosti před Bohem a vládu mějte ve vážnosti.
060	1PE	002	018	Respektujte své nadřízené, nejen když jsou k vám mírní a laskaví, ale i když jsou přísní a tvrdí.
060	1PE	002	019	Je to přednost, když někdo pro věrnost Bohu snáší utrpení neprávem.
060	1PE	002	020	Vždyť co je na tom záslužného, snášíte-li trest, který je vám spravedlivě vyměřen? Ale když jednáte správně, a přece za to trpíte, Bůh to ocení.
060	1PE	002	021	Taková utrpení jsou jen částí toho, co zakusil pro nás Kristus, který se v tom stal naším příkladem. Proto ho následujte!
060	1PE	002	022	On nikdy nezhřešil, nikdy nevyslovil lež;
060	1PE	002	023	snášel urážky, ale sám neurážel; když trpěl, nehrozil, ale ponechával vše Bohu, který soudí spravedlivě.
060	1PE	002	024	On sám nesl naše hříchy na sobě, když zemřel na kříži, aby nám dal sílu skoncovat s hříchem a žít novým životem. Jeho utrpením jsme byli uzdraveni.
060	1PE	002	025	Byli jste jako ovce, které zabloudily, ale nyní jste navráceni ke svému pastýři a strážci.
060	1PE	003	001	Rovněž i vy, ženy, podřizujte se svým mužům, a když se někteří z nich vzpírají Božímu slovu, můžete je beze slov získat svým čistým a bohabojným životem.
060	1PE	003	003	Nenakloníte si je vnějšími ozdobami – šperky, okázalými účesy a nákladnými oděvy, které nejsou pro vás vhodné, ale nepomíjející krásou křesťanské osobnosti. Vaší ozdobou nechť je jemnost a mírnost, které se líbí Bohu.
060	1PE	003	005	Taková vnitřní krása zdobila zbožné ženy dávných dob, které se podřizovaly svým mužům.
060	1PE	003	006	Vzpomeňte na Sáru, která poslouchala svého manžela Abrahama a nazývala ho svým pánem. Jdete její cestou, jedná-te-li správně a nepodléháte nervozitě a strachu.
060	1PE	003	007	Tak i vy, muži, snažte se rozumět svým manželkám, neboť jsou slabší. Ctěte je, protože jsou z Boží milosti, stejně jako vy, dědičkami věčného života. Nejednáte-li tak, nemůžete čekat, že vaše modlitby budou vyslyšeny.
060	1PE	003	008	Na závěr se obracím k vám všem; buďte jednomyslní, mějte porozumění jeden pro druhého a milujte se jako Boží rodina. Mějte citlivá srdce a pokornou mysl.
060	1PE	003	009	Zlo neoplácejte zlem, urážky urážkami, ale naopak prokazujte dobro. Vždyť jedině tak vám Bůh může požehnat.
060	1PE	003	010	Máte za úkol dokázat, že si vážíte života, a přejete-li si žít dobře a šťastně, dávejte pozor na svůj jazyk, aby z vašich úst nevyšlo nic špatného a lstivého.
060	1PE	003	011	Obraťte se zády k zlému a čiňte dobro. Šiřte kolem sebe pokoj, i když to není snadné.
060	1PE	003	012	Vždyť Pán se dívá s láskou na své poslušné děti a vyhovuje jejich prosbám. Na ty pak, kteří činí zlo, hledí s přísnou tváří.
060	1PE	003	013	Kdo by měl zájem vám ublížit, když budete činit dobře?
060	1PE	003	014	Stane-li se však, že budete trpět pro dobrou věc, Bůh vás odmění. Nenechte se zastrašit a nebuďte malomyslní;
060	1PE	003	015	usilujte o to, aby vaše srdce patřila cele Kristu. Využijte každé příležitosti ke svědectví o vaší víře, hovořte však skromně a s úctou.
060	1PE	003	016	Jednejte správně, aby ti, kteří o vás mluví jako o nejhorších lidech a nadávají vám, se zastyděli, že hanobí vaše křesťanské chování.
060	1PE	003	017	Pamatujte, že dopustí-li Bůh, abyste trpěli, pak je lepší trpět pro dobro než pro zlo!
060	1PE	003	018	Vždyť Kristus také trpěl. Sám bez viny – zemřel za naše hříchy, aby nás přivedl k Bohu. Jeho tělo bylo vydáno na smrt, ale Boží Duch jej vzkřísil.
060	1PE	003	019	A týž Duch svatý zmocnil Noeho, když nesl Kristovo poselství záchrany těm, kteří před potopou byli pro svou nevěru v zajetí smrti. Bůh na ně trpělivě čekal, zatímco Noe stavěl koráb. Přesto jen osm lidí bylo zachráněno.
060	1PE	003	021	To je předobraz křtu, který nyní zachraňuje vás. Při křtu vyznáváme, že jsme byli zachráněni před smrtí vzkříšením Ježíše Krista. Křest vyžaduje samozřejmě daleko více než pouhé obmytí tělesné špíny. Vyjadřuje skutečnost, že se obracíme k Bohu s prosbou, aby očistil naše svědomí od hříchu.
060	1PE	003	022	Nyní je onen Kristus v nebi po Boží pravici a andělé i všechny nebeské síly se před ním sklánějí a poslouchají ho.
060	1PE	004	001	K utrpení přistupujte jako Kristus, který zakusil mnoho bolesti. Kdo takto trpěl, rozhodl se skoncovat s hříchem.
060	1PE	004	002	A tak pokud jste ještě zde na zemi, nepoddávejte se hříšným touhám, ale řiďte se Boží vůlí.
060	1PE	004	003	Stačí, že jako nevěřící jste v minulosti žili nevázaným životem, ve vášních, v opilství, v obžerství, v pitkách a v hanebném modlářství.
060	1PE	004	004	Samozřejmě, vaši dřívější přátelé budou překvapeni, že už s nimi nedržíte, budou se vám posmívat a pohrdat vámi.
060	1PE	004	005	Ale z toho si nic nedělejte; vždyť oni se budou za svůj život zodpovídat Soudci všech živých i mrtvých.
060	1PE	004	006	Proto bylo evangelium zvěstováno i těm zemřelým, kteří za svého života byli lidmi povrchním hodnocením odsuzováni, které však Bůh, jenž soudí podle ducha, odmění věčným životem.
060	1PE	004	007	Rychle se blíží konec všeho,
060	1PE	004	008	proto žijte ukázněně a horlivě se modlete. Především ať vaše vzájemné vztahy jsou plné opravdové lásky – vždyť láskou můžete přikrýt mnoho provinění.
060	1PE	004	009	Ochotně otevřte svůj domov všem, kteří to potřebují.
060	1PE	004	010	Každý z vás je Bohem obdarován nějakými schopnostmi. Užívejte jich moudře k vzájemné službě a k dalšímu rozvoji.
060	1PE	004	011	Jsi povolán kázat Boží pravdy? Potom ať tvá řeč je poselstvím od Boha. Jsi povolán, abys pomáhal druhým? Dělej to tedy s veškerou energií, kterou ti Bůh dává, aby on byl oslaven v Ježíši Kristu. Jemu patří všechna sláva a moc navždy. Amen.
060	1PE	004	012	Moji milí přátelé, nenechte se zmást různými těžkými zkouškami, které prověřují vaši víru není, to nic neobvyklého.
060	1PE	004	013	Přijímejte takové zkoušky rádi, vždyť tím trpíte jako Kristus a o to více se budete v den jeho příchodu radovat.
060	1PE	004	014	Urážejí-li vás lidé proto, že jste křesťany, považujte to za výsadu. Můžete si být jisti, že Boží Duch, Duch slávy, bude při vás.
060	1PE	004	015	Nerad bych slyšel, že někdo z vás trpí pro vraždu, krádež, nějaký zločin nebo zasahování do záležitostí druhých lidí.
060	1PE	004	016	Jestliže však trpíte jako křesťané, pak to není žádná hanba. Chvalte Boha za výsadu, že patříte do Boží rodiny a že smíte nést Kristovo jméno – křesťané.
060	1PE	004	017	Vždyť je určena doba, kdy má začít soud od těch, kteří patří Bohu. A jestliže máme být nejprve souzeni my křesťané, jaký hrozný osud čeká ty, kteří Boží poselství odmítají?
060	1PE	004	018	Když se stěží zachrání věřící člověk, co teprve čeká hříšné a bezbožné?
060	1PE	004	019	A tak trpíte-li podle Boží vůle, pokračujte v činění dobra a svěřte se cele svému Stvořiteli, jenž vás nikdy nezklame.
060	1PE	005	001	A nyní několik slov starším sboru. I já jsem takovým duchovním představitelem. Mluvím jako očitý svědek Kristových utrpení a jako ten, kdo spolu s vámi bude účastníkem Kristovy slávy při jeho příchodu.
060	1PE	005	002	Žádám vás naléhavě, abyste se jako pastýři starali o stádo, které vám Bůh svěřil. Tuto službu konejte rádi a ne s nechutí, ne pro zisk, ale z touhy sloužit Pánu.
060	1PE	005	003	Neporoučejte, ale veďte svěřené stádo svým dobrým příkladem.
060	1PE	005	004	Až potom přijde nejvyšší Pastýř, odmění vás účastí na věčné slávě.
060	1PE	005	005	Vy mladí, podřizujte se starším. Všichni mějte k sobě navzájem citlivý přístup a buďte pokorní, protože pro pokorné má Bůh zvláštní požehnání, ale obrací se proti pyšným.
060	1PE	005	006	A tak se skloňte pod silnou Boží ruku a Bůh vás pozvedne, až přijde k tomu čas.
060	1PE	005	007	Všechny své obavy a starosti přenechte jemu, vždyť jste středem jeho zájmu.
060	1PE	005	008	Mějte se na pozoru před útoky vašeho nepřítele ďábla; obchází jako hladový řvoucí lev a hledá, koho by roztrhal.
060	1PE	005	009	Vzepřete se mu zakotveni ve víře. Pamatujte, že křesťané na celém světě procházejí stejnými zkouškami jako vy.
060	1PE	005	010	Obstojíte-li v dočasných utrpeních, pak Bůh plný lásky a milosti zjevené v Ježíši Kristu vám dá věčnou radost. On při vás doplní vše, co vám schází, utvrdí vás, posilní a postaví na pevný základ.
060	1PE	005	011	Jemu patří provždy všechna moc a sláva.
060	1PE	005	012	Tento krátký dopis posílám po Silvánovi, kterého považuji za věrného bratra. Chtěl jsem vás ujistit o Boží lásce a povzbudit vás, abyste se jí drželi.
060	1PE	005	013	Váš bratrský sbor zde v Římě vás pozdravuje, stejně jako Marek, kterého považuji za svého syna.
060	1PE	005	014	Pozdravte se navzájem políbením lásky. Vám všem, kteří náležíte Kristu, přeji pokoj.
#
# BOOK	061	2PE	2 Peter	2 Petrův
061	2PE	001	001	Apoštol a služebník Ježíše Krista – Šimon Petr – posílá tento dopis všem, kterým Bůh a náš zachránce Ježíš Kristus dal tutéž vzácnou víru jako nám. Přeji vám, abyste prožívali Boží dobrotivost a pokoj.
061	2PE	001	002	Toho dosáhnete hlubším poznáváním Boha a Ježíše, našeho Pána.
061	2PE	001	003	Bůh nám dal ve své moci vše, co je potřebné k opravdovému životu ve víře; poznali jsme toho, který nás pozval k sobě, a dokonce nám dává účast na slávě a ctnostech.
061	2PE	001	004	Dal nám ty největší a nejdražší sliby, a to proto, abychom unikli všem špatnostem, které nás ve světě obklopují, a získali Boží charakter.
061	2PE	001	005	Učiňte vše pro to, aby vás víra vedla ke správnému životu, ke stále hlubšímu poznávání Boha,
061	2PE	001	006	k sebekázni, trpělivosti, naprosté oddanosti Bohu,
061	2PE	001	007	k bratrské náklonnosti a křesťanské lásce.
061	2PE	001	008	Půjdete-li usilovně touto cestou, duchovně porostete, váš život přinese ovoce a budete užiteční pro našeho Pána, Ježíše Krista.
061	2PE	001	009	Ten, kdo nemá tyto povahové rysy, je krátkozraký, dokonce slepý a zapomíná, že Bůh ho zbavil starého hříšného života.
061	2PE	001	010	Moji milí bratři, usilujte tedy o to, abyste svým křesťanským životem prokazovali, že vás Bůh zavolal a vyvolil.
061	2PE	001	011	Pak nikdy nesejdete z cesty víry a Bůh vám široce otevře věčné království našeho Pána a Spasitele Ježíše Krista.
061	2PE	001	012	Chci vám stále připomínat tyto věci, i když je už dávno znáte a podle nich také žijete.
061	2PE	001	013	Náš Pán Ježíš Kristus mi zjevil, že můj život zde na zemi se chýlí ke konci, že brzo zemřu.
061	2PE	001	014	Ale dokud jsem zde, pokládám za svou povinnost povzbuzovat vaši víru.
061	2PE	001	015	Chci k tomu využít každou příležitost, a proto vám píši, abyste se mohli k mým radám vracet i po mé smrti.
061	2PE	001	016	Když jsme vás seznamovali s Kristovou mocí a jeho příchodem, nebyly to žádné smyšlenky. Vždyť jsme viděli jeho božský majestát na vlastní oči!
061	2PE	001	017	Byl jsem s ním na jedné galilejské hoře, když se nám ještě jako člověk představil ve své božské vznešenosti.
061	2PE	001	018	Slyšel jsem ten slavný mocný hlas volající z nebe: „To je můj milovaný Syn, moje radost.“
061	2PE	001	019	A tak jsme byli svědky toho, jak se do důsledku naplnila proroctví. Proto jim věnujte tu největší pozornost, vždyť svítí jako světlo uprostřed noční tmy, dokud se nerozbřeskne den a jitřenka vám nevzejde v srdci.
061	2PE	001	020	Buďte si však především vědomi toho, že žádné proroctví Písma nezáleží na osobním výkladu;
061	2PE	001	021	Vždyť proroctví nikdy nevzešlo z lidské vůle, ale Duch svatý svěřil prorokům, těmto Božím lidem, pravdivé poselství.
061	2PE	002	001	V Božím lidu se vyskytli i lživí proroci, jako se objeví i mezi vámi lživí učitelé. Vymyslí různé bludné nauky o Bohu. Dokonce budou zapírat Pána, který je vykoupil, ale tím na sebe přivodí rychlý a hrozný pád.
061	2PE	002	002	Mnoho lidí se dá strhnout jejich zhoubným učením a tím zhanobí cestu pravdy.
061	2PE	002	003	Ve své hrabivosti vám budou namlouvat různé výmysly, aby z vás těžili. Ale soud je jim v patách a jejich zkáza je blízká.
061	2PE	002	004	Vždyť Bůh neušetřil ani anděly, kteří proti němu zhřešili, ale uvrhl je do temného vězení, kde očekávají den soudu.
061	2PE	002	005	Neušetřil ani svět před potopou; zachránil jenom kazatele spravedlnosti Noeho a sedm jiných.
061	2PE	002	006	Také města Sodomu a Gomoru obrátil v popel a odsoudil k zániku jako výstražný příklad do budoucnosti pro bezbožné.
061	2PE	002	007	Zachránil však zbožného Lota, muže, který se trápil nad nemravným životem svých současníků.
061	2PE	002	009	Pán totiž dovede ochránit zbožné lidi, kteří se octli v pokušení, ale hříšné potrestá v den soudu – zvláště pak ty, kteří propadají svým hříšným vášním a pohrdají každou autoritou. Takoví lživí učitelé jsou pyšní, samolibí, opovážliví a nebojí se ani nadpozemských bytostí.
061	2PE	002	011	Přesto andělé, nesrovnatelně mocnější a silnější, je nekritizují a nehaní před Pánem.
061	2PE	002	012	Tito falešní učitelé jednají podle svých tělesných popudů. Stejně jako nerozumná zvířata, přírodou určená k polapení a záhubě, čeká i tyto falešné učitele stejný konec. Vysmívají se tomu, čemu nerozumějí;
061	2PE	002	013	jejich hříšnost je přivede do záhuby a za svou špatnost budou pykat. Tito lidé uspokojují den za dnem jen svoji pudovost, jsou samá skvrna a hanba, když se s nimi sejdete u stolu, jsou nevázaně poživační.
061	2PE	002	014	Jejich pohled na ženu je vždy plný smyslnosti a jejich touha po hříchu je nenasytná. Svádějí slabé lidi a propadli hrabivosti. Jsou to zplozenci prokletí.
061	2PE	002	015	Opustili správnou cestu a zbloudili jako Bileám, syn Beórův, kterého ovládla představa, že by mohl získat peníze vykonáním nešlechetného činu.
061	2PE	002	016	Byl však usvědčen z chystané špatnosti: němá oslice promluvila lidským hlasem a zabránila mu v nemoudrém jednání.
061	2PE	002	017	Tito lživí učitelé jsou neužiteční jako studně bez jediné kapky vody, nestálí jako mraky po vichřici; jsou určeni ke zkáze ve věčné temnotě.
061	2PE	002	018	Mluví nadutě o nesmyslných věcech a svou nemravností a nízkými vášněmi svádějí zpět do hříchu ty, kteří se rozhodli s hříchem skoncovat.
061	2PE	002	019	Slibují jim svobodu, ale sami jsou otrocky oddáni svým zvrácenostem. Vždyť člověk je otrokem toho, čemu podléhá.
061	2PE	002	020	Jestliže tedy ti, kdo poznáním Pána a Spasitele Ježíše Krista unikli svodům světa, znovu se do nich zapletou a podlehnou jim, dočkají se toho, že jejich konce budou horší než začátky.
061	2PE	002	021	Pro takové by bylo lepší, kdyby tu pravou cestu vůbec nepoznali, než když se po jejím poznání od Božího poselství odvrátili.
061	2PE	002	022	Na ně se hodí staré přísloví: „Pes se vrací k tomu, co vyzvracel“ a „Umyté prase se znovu válí v blátě.“
061	2PE	003	001	Píši vám už druhý dopis, moji milí přátelé. V obou jsem se snažil ve vás probouzet čisté smýšlení a připomínat vám skutečnosti, které jsou vám známy z poselství Božích proroků a vašich apoštolů, kteří vám přinesli slovo našeho Pána a Zachránce.
061	2PE	003	003	Především vám chci připomenout, že v posledních dnech tohoto světa se objeví posměvači, kteří si budou žít po svém
061	2PE	003	004	a budou se vysmívat: „Ježíš přece slíbil, že znovu přijde. Kde tedy je? Naši otcové již zemřeli a od stvoření světa se nic nezměnilo.“
061	2PE	003	005	Úmyslně přehlížejí skutečnost, že nebe i zemi stvořil Bůh svým slovem. Přikázal a země vystoupila z vody.
061	2PE	003	006	Opět poručil a voda celou zemi při potopě zachvátila.
061	2PE	003	007	A nyní totéž Boží slovo uchovává náš svět až do dne, kdy bezbožní budou odsouzeni a zničeni ohněm.
061	2PE	003	008	Ale nezapomínejme, moji drazí přátelé, že pojem času u Pána je jiný než u nás. Pro něho může být jeden den jako tisíc let a tisíc let jako pouhý den.
061	2PE	003	009	Není to tak, jak si někteří myslí, že by se s naplněním svých slibů opozdil. Spíše má s námi velkou trpělivost. Nechce, aby byl někdo zničen, ale aby všichni zanechali své bezbožnosti a obrátili se k němu.
061	2PE	003	010	Den soudu přijde tak náhle a nečekaně jako zloděj v noci. V ten den zmizí nebesa s děsivým rachotem, hmota se bude žárem rozkládat a země se vším, co je na ní, bude spálena.
061	2PE	003	011	Když všechno má takto podlehnout zkáze, jak se na ten den připravíte? Nechte se vést Božím slovem a poddejte se Bohu.
061	2PE	003	012	Dokazujte, že na ten den čekáte a upřímně po něm toužíte. Je pravda, že v ten den nebesa shoří a hmota se rozplyne strašlivým žárem,
061	2PE	003	013	ale naše naděje se upíná k novému nebi a nové zemi, které nám Bůh přislíbil. Tam bude jen dobro.
061	2PE	003	014	Moji drazí, očekáváte-li tyto věci, usilujte o čistý život, protože jedině tak můžete jít vstříc Božímu soudu beze strachu.
061	2PE	003	015	Uvědomte si, že ve své trpělivosti vám Pán poskytuje čas ke spáse. O tom vám už psal náš drahý bratr Pavel s moudrostí, která mu byla dána Bohem.
061	2PE	003	016	Mluví tak o tom ve všech svých dopisech. Je pravda, že jsou tam některé věci nesnadněji pochopitelné a těch se chytají nerozumní a nevyrovnaní lidé, kteří jeho dopisy překrucují.
061	2PE	003	017	Ale oni to činí i s ostatními částmi Písma, čímž přivolávají na sebe zkázu. Moji milovaní, varoval jsem vás, a tak si dejte pozor, aby ani vás tito bludaři nestrhli z pevného základu víry.
061	2PE	003	018	Usilujte o duchovní růst a hlubší poznání Pána Ježíše Krista. Jemu patří všechna sláva již nyní i na věčnosti! Petr
#
# BOOK	062	1JO	1 John	1 Janův
062	1JO	001	001	Přinášíme a dosvědčujeme vám zvěst o tom, co bylo od počátku: o Ježíši, který je živé slovo –
062	1JO	001	002	viditelný projev Otcova věčného života. Slyšeli jsme ho, viděli jsme ho, sledovali jsme ho, dotýkali jsme se ho.
062	1JO	001	003	Podáváme vám o něm zprávu, abyste se s námi sjednotili, jako jsme my zajedno s Otcem a s jeho Synem Ježíšem Kristem,
062	1JO	001	004	aby se tím naše radost vzájemně znásobila.
062	1JO	001	005	Předáváme vám poselství, které jsme přijali od Krista: Bůh je světlo a není v něm žádná tma.
062	1JO	001	006	Tvrdíme-li, že máme k Bohu dobrý vztah, a přesto setrváváme ve tmě, lžeme a náš život je nepravdivý.
062	1JO	001	007	Žijeme-li však stále ve světle Boží přítomnosti, krev Ježíše Krista, jeho Syna, nás očišťuje od každého hříchu a nic neruší náš vzájemný vztah.
062	1JO	001	008	Tvrdíme-li, že nehřešíme, pak klameme sami sebe a nechceme si připustit pravdu.
062	1JO	001	009	Jestliže však své hříchy vyznáváme, smíme se spolehnout na Boží sliby, že nás očišťuje od každé špinavosti a promíjí nám každé selhání.
062	1JO	001	010	Říkáme-li, že nic špatného neděláme, obviňujeme Boha ze lži a vůbec ho nechápeme.
062	1JO	002	001	Přátelé, chci vám zdůraznit, abyste nezůstávali v hříchu. Jestliže však někdo zhřeší, má u Boha Obhájce – Ježíše Krista.
062	1JO	002	002	On, jediný bez hříchu, byl potrestán na našem místě, a proto viny naše i celého světa mohou být odpuštěny.
062	1JO	002	003	Jestliže dbáme na to, co nám ukládá, můžeme si být jisti, že ho známe.
062	1JO	002	004	Neprávem se k němu hlásí, kdo se mu nepodřizuje.
062	1JO	002	005	V tom, kdo se řídí jeho slovem, se uskutečňuje Boží záměr. Poslušnost je dokladem naší sounáležitosti s ním.
062	1JO	002	006	Každý, kdo se k Ježíši přiznává, má žít jako on.
062	1JO	002	007	Milí, nepíšu vám nic nového. Již ve Starém zákoně je nám uloženo, abychom milovali.
062	1JO	002	008	Nové je to, že se tato láska uskutečnila v Kristu. On je to pravé světlo, které rozptyluje temnotu. To se má projevit i na nás:
062	1JO	002	009	Kdo nenávidí bližního, tápe ve tmě a neví, kam jde. Kdo miluje bližního, setrvává ve světle a nepřekáží nikomu v cestě.
062	1JO	002	012	Děti, poznaly jste Otce a jsou vám pro Ježíše odpuštěny hříchy.
062	1JO	002	013	Otcové, poznali jste toho, který byl od počátku. Mládenci, jste silní, působí ve vás Boží slovo, zvítězili jste nad zlým.
062	1JO	002	015	Nemilujte svět a to, co jím hýbe. Láska k Bohu a láska ke světu se vylučují. Lidé se nechávají vést svými touhami, chtějí mít, co vidí, a zakládají si na tom, čím jsou a co mají.
062	1JO	002	017	To všechno jednou vezme za své. Ale to, co děláme podle Boží vůle, obstojí věčně.
062	1JO	002	018	Přátelé, poslední hodina je tu. To znamená, že přijde antikrist. Však už se objevuje jeho předvoj – mnozí odpadlíci od Krista.
062	1JO	002	019	Vyšli z našeho středu, ale svým odchodem dokázali, že k nám vlastně nikdy nepatřili. Jinak by zůstali.
062	1JO	002	020	Vás však Duch svatý vede spolehlivě. Znáte pravdu a rozpoznáte ji ode lži. Kdo tedy překrucuje pravdu?
062	1JO	002	023	Kdo popírá, že Ježíš Kristus je Boží Syn, Spasitel, se Synem zavrhuje i Otce. Kdo se přiznává k Synu, přiznává se i k Otci.
062	1JO	002	024	Držte se toho, co jste slýchali od počátku. Setrváte-li v tom, setrváte i v Synu a Otci.
062	1JO	002	025	A to je to, co nám slíbil – věčný život.
062	1JO	002	026	Nyní však dost o těch, kteří vás matou. Není třeba, abych vám to zvlášť zdůvodňoval.
062	1JO	002	027	Duch Kristův, kterého jste přijali, vás učí rozlišovat mezi pravdou a lží. A v tom se nedejte zviklat.
062	1JO	002	028	Ano, přátelé, zůstávejte v Kristově Duchu a nemusíte se bát, že budete zahanbeni, až Kristus znovu přijde na tento svět.
062	1JO	002	029	Víme, že Bůh je spravedlivý a jenom ten, kdo jedná v jeho Duchu, k němu patří.
062	1JO	003	001	Jak nás Otec miluje! Přijal nás za syny a dcery. Lidé nás často nechápou, protože Boha neznají.
062	1JO	003	002	Už teď jsme jeho děti, ale neumíme si představit, jak nás Bůh ještě přetvoří. To však víme, že až Kristus přijde a my ho uvidíme v celém jeho majestátu, bude v nás dokončena proměna do jeho podoby.
062	1JO	003	003	Každý, kdo v něj složil tuto naději, vyhýbá se všemu zlu, protože i Kristus je bez poskvrny.
062	1JO	003	004	Kdo hřeší, staví se proti Bohu, protože hřích je porušení Božího zákona.
062	1JO	003	005	Víte, že Boží Syn přišel, aby nás hříchů zbavil. U něho nemá žádný hřích místo.
062	1JO	003	006	Kdo se Krista drží, ten se hříchu vyhýbá; kdo si s hříchem zahrává, Krista nezná a nerozumí mu.
062	1JO	003	007	Děti, nedejte se nikým oklamat. Podle činů se pozná, zda se podobáme Kristu, který žil v souladu s Boží vůlí.
062	1JO	003	008	Komu se hřích neoškliví, podobá se ďáblu, který se odjakživa staví proti Bohu. Boží Syn přišel proto, aby zrušil ďáblovo dílo.
062	1JO	003	009	Kdo se stal Božím dítětem, vyhýbá se hříchu, protože v něm působí Bůh. Nemůže setrvávat v hříchu, neboť Bůh a hřích se navzájem vylučují.
062	1JO	003	010	Podle toho se pozná, ke komu kdo patří: kdo se dopouští bezpráví a nemiluje bratra, nepatří Bohu.
062	1JO	003	011	Když jste poprvé slyšeli o Kristu, slyšeli jste také: milujte se navzájem.
062	1JO	003	012	Podívejte se na Kaina. Přiklonil se k ďáblu a skončilo to bratrovraždou. Proč zabil svého bratra? Protože Ábelův příkladný život ho usvědčoval z hříchu.
062	1JO	003	013	A tak se nedivte, když vás mnozí nenávidí.
062	1JO	003	014	Víme, že už nepodléháme vládě smrti, ale vládě života, protože se navzájem milujeme.
062	1JO	003	015	Kdo nemiluje, zůstává v zajetí smrti. Kdo nenávidí, rozsévá smrt a ztrácí podíl na věčném životě.
062	1JO	003	016	Pravou lásku nám ukázal Kristus tím, že za nás obětoval život. To nás zavazuje, abychom byli ochotni nasadit za bratra i život.
062	1JO	003	017	Kdo má dostatek a nedbá, že jeho bratr je v nouzi, marně tvrdí, že miluje Boha.
062	1JO	003	018	Nemilujme jenom slovy, ale opravdovými činy.
062	1JO	003	019	Taková láska nám dá vnitřní jistotu a uspokojí naše svědomí.
062	1JO	003	020	Ale i při nejlepší snaze jsme odkázáni na Boží pochopení a odpuštění.
062	1JO	003	021	Moji drazí, když zachováváme jeho přikázání a děláme, co se mu líbí, svědomí nás neobviňuje
062	1JO	003	022	a smíme Bohu s důvěrou předkládat své prosby a očekávat, že je splní.
062	1JO	003	023	A co nám tedy Bůh přikazuje? Abychom věřili, že Ježíš Kristus je Boží Syn, a milovali se navzájem.
062	1JO	003	024	Kdo se podle toho řídí, je s Bohem zajedno. O této jednotě s Bohem nás ujišťuje Duch svatý.
062	1JO	004	001	Milovaní, nepřijímejte lehkověrně všechno, co zní zbožně, ale napřed si ověřte, zda to pochází od Boha; vždyť kolem nás je mnoho falešných učitelů.
062	1JO	004	002	Zkušebním kamenem ať vám je, zda vyznávají, že se v Ježíši Kristu Bůh stal člověkem.
062	1JO	004	003	Kdo tuto skutečnost odmítá, nemluví v Božím jménu. Je na straně Kristova nepřítele, který už ve světě působí.
062	1JO	004	004	Děti, váš život pramení z Boha, a proto odoláváte vlivu falešných učitelů. Váš zdroj je mocnější než jejich.
062	1JO	004	005	Oni jsou pravými dětmi své doby, proto říkají, co lidem vyhovuje a co lidé rádi slyší.
062	1JO	004	006	My jsme však děti Boží, a kdo to myslí s Bohem vážně, naslouchá nám. Naše svědectví vám pomůže spolehlivě odlišit pravdu od lži.
062	1JO	004	007	Přátelé, milujme se navzájem, protože láska pochází z Boha. Kdo rozdává lásku, dokazuje, že Boha zná a je jeho dítětem.
062	1JO	004	008	Kdo nemiluje, neví o Bohu nic, protože Bůh je láska.
062	1JO	004	009	Jak velice nás miluje, prokázal Bůh tím, že poslal na zem svého jediného Syna, aby se nám stal zdrojem života.
062	1JO	004	010	Na počátku tedy stojí Boží láska a oběť, tam se rodí naše láska k Bohu.
062	1JO	004	011	Jestliže nás Bůh tak miluje, zavazuje to i nás ke vzájemné lásce.
062	1JO	004	012	Boha sice nevidíme, ale když se navzájem milujeme, působí mezi námi a jeho láska v nás nabývá přesvědčivosti.
062	1JO	004	013	Jenom Duch svatý nás může ujistit, že máme k Bohu pravý vztah.
062	1JO	004	014	Viděli jsme a dosvědčujeme, že Otec poslal Syna, aby zachránil svět.
062	1JO	004	015	Kdo vyznává, že Ježíš je Boží Syn, otevřel se Božímu působení a je s ním zajedno.
062	1JO	004	016	Známe Boží lásku a spoléháme na ni. Bůh je láska a ten, kdo miluje, zůstává s Bohem v živém spojení.
062	1JO	004	017	Boží láska nám dává jistotu, že se nemusíme bát jeho soudu, protože se snažíme uvádět do života jeho lásku.
062	1JO	004	018	Kde je láska, mizí strach; naše jednání je teprve tehdy ryzí, když nevyplývá ze strachu před trestem, ale z lásky.
062	1JO	004	019	Naše láska pramení z Boží lásky.
062	1JO	004	020	Kdo staví na odiv svou lásku k Bohu a nenávidí bratra, klame druhé i sebe. Když nemiluje bratra, kterého má před očima, jak může milovat Boha, kterého nevidí?
062	1JO	004	021	Kristus nám řekl jednoznačně: Miluješ-li Boha, miluj bratra.
062	1JO	005	001	Kdo věří, že Ježíš je Spasitel, patří do Boží rodiny, a kdo miluje Otce, miluje i jeho děti.
062	1JO	005	002	Naše vzájemná láska prozrazuje, jak milujeme a posloucháme Boha.
062	1JO	005	003	Jeho přikázání nejsou těžká, plníme-li je z lásky.
062	1JO	005	004	Když posloucháme Boha jako děti, nepodléháme zlu. Vítězství v tomto zápase nám přináší víra v Ježíše Krista jako Božího Syna. Bez ní nemáme naději.
062	1JO	005	005	K víře, že jsme zachráněni, nás opravňují tři skutečnosti:
062	1JO	005	006	to, že se dal Ježíš pokřtít, jako by byl hříšník; to, že místo nás zemřel na kříži jako zločinec; a to, že jsme obdrželi Ducha svatého, který nám to potvrzuje.
062	1JO	005	007	Máme tedy tři svědky:
062	1JO	005	008	Ducha svatého, vodu a krev, a ti tři svědčí shodně.
062	1JO	005	009	Přijímáme-li svědectví lidí, proč nevěřit tomu, co o svém Synu říká Bůh?
062	1JO	005	010	Kdo tedy věří v Ježíše jako v Božího Syna, dává Bohu za pravdu. Kdo Bohu nevěří, dělá z něho lháře, protože odmítá svědectví Otce o Synu.
062	1JO	005	011	Kdo přijímá toto svědectví, stojí na prahu věčného života.
062	1JO	005	012	Dveře nám otevřel Boží Syn. Bez něho se dovnitř nedostaneme.
062	1JO	005	013	To je smysl mého dopisu, abyste měli jistotu, že věříte-li v Božího Syna, máte věčný život.
062	1JO	005	014	Můžeme si však být jisti i tím, že už dnes nás slyší, když o něco prosíme v souladu s jeho vůlí.
062	1JO	005	015	A nejen slyší, ale dává nám to, oč ho prosíme.
062	1JO	005	016	Vidíte-li, že bratr hřeší, proste za něj, aby neztratil život. Ale nemyslete si, že modlitbami zachráníte člověka, který se zatvrdil a odmítá činit pokání.
062	1JO	005	017	Každá neposlušnost je hřích, ale hřích bez pokání vede k smrti.
062	1JO	005	018	Víme, že kdo je skutečně Boží dítě, nehřeší, protože ho Boží Syn chrání a ten zlý na něho nemá právo.
062	1JO	005	019	Jenom pod Boží mocí jsme v bezpečí, všude jinde jsme vydáni zlému napospas.
062	1JO	005	020	Boží Syn, Ježíš Kristus, přišel, abychom v něm poznali zachránce a přimkli se k němu. On je pravý Bůh a dárce věčného života.
062	1JO	005	021	A proto si ho nedejte nikým a ničím zastínit.
#
# BOOK	063	2JO	2 John	2 Janův
063	2JO	001	001	Jan Boží církvi u vás a všem jejím členům. Miluji vás spolu se všemi, kdo poznali pravdu,
063	2JO	001	002	která žije v našich srdcích a zůstane tu věčně.
063	2JO	001	003	A nejen pravda, ale i láska, slitování a pokoj od Boha Otce i od Ježíše, jeho Syna.
063	2JO	001	004	Mám radost, že někteří z vás žijí opravdu podle Božích přikázání.
063	2JO	001	005	Nebude to nic nového, ale připomenu jen to, co víte už dávno:
063	2JO	001	006	Milujme jedni druhé, jak nás tomu učil Ježíš Kristus.
063	2JO	001	007	Láska a poslušnost jsou naše jediná ochrana před svůdci, kterých je dnes všude plno. Kdo popírá, že Ježíš Kristus je Boží Syn, který se stal člověkem, vás zavádí a je Kristův nepřítel.
063	2JO	001	008	Mějte se na pozoru, aby nepřišlo nazmar, co jsme společně vybojovali, a abyste nakonec o všechno nepřišli.
063	2JO	001	009	Kdo nemá dost na Kristově učení a pouští se do spekulací, vzdaluje se od Boha. Kdo se Kristova učení drží, má blízko k Bohu Otci i Synu.
063	2JO	001	010	Přijde-li někdo s jiným učením, zavřete před ním dveře a nedávejte mu příležitost.
063	2JO	001	011	Kdo mu ji dává, stává se spoluviníkem.
063	2JO	001	012	Mám ještě mnohé na srdci, ale nechci to svěřit papíru. Doufám, že se k vám dostanu a osobně si pohovoříme a potěšíme se navzájem.
063	2JO	001	013	Všichni zdejší křesťané vás pozdravují.
#
# BOOK	064	3JO	3 John	3 Janův
064	3JO	001	001	Jan drahému Gájovi. Milovaný příteli, ujišťuji tě o své lásce a modlím se za tebe, aby ses měl tak dobře na těle, jako se máš na duchu.
064	3JO	001	003	Měl jsem velikou radost z vyprávění některých bratří, kteří se u mne zastavili a pověděli mi, že svým životem věrně následuješ pravdu.
064	3JO	001	004	Nic mne nepotěší jako zpráva, že mé děti se drží Kristovy pravdy.
064	3JO	001	005	Milovaný příteli, konáš opravdu záslužnou a dobrou práci, že se staráš o kazatele, kteří navštěvují váš sbor.
064	3JO	001	006	Všude o tvé lásce vyprávějí. Dobře děláš, že jim umožňuješ další práci, jak si Bůh přeje.
064	3JO	001	007	Pracují přece pro Krista, a proto nepřijímají podporu od nevěřících.
064	3JO	001	008	Pro takové lidi máme mít otevřené dveře a tak napomáhat šíření pravdy.
064	3JO	001	009	Napsal jsem vašemu sboru dopis, ale Diotrefés, který chce mít mezi vámi vždycky první i poslední slovo, neuznává naši autoritu.
064	3JO	001	010	Až k vám přijdu, povolám ho k odpovědnosti za to, že nás ošklivě pomlouvá, nepřijímá naše posly a dokonce brání těm, kdo se jich ujímají, a vylučuje je ze sboru.
064	3JO	001	011	Drahý příteli, drž se ne zlého, ale dobrého příkladu. Kdo jedná podle Boží vůle, je jeho dítě. Kdo jedná svévolně, Boha nezná.
064	3JO	001	012	Demétria si váží a staví se za něj sám Bůh. I my za něho ručíme a vy víte, že naše svědectví je spolehlivé.
064	3JO	001	013	Rád bych napsal ještě více, ale je to zbytečné,
064	3JO	001	014	protože doufám, že se brzo uvidíme a důkladně si o všem pohovoříme. Měj se dobře. Pozdravují tě přátelé a také ty pozdravuj každého z bratří.
#
# BOOK	065	JUD	Jude	Judův
065	JUD	001	001	Juda, služebník Ježíše Krista, bratr Jakubův, píše těm, které Bůh povolal, miluje a pro Ježíše Krista chrání.
065	JUD	001	002	Přeji vám, abyste zakoušeli stále více milosti, pokoje a lásky!
065	JUD	001	003	Moji drazí, tolik jsem si přál napsat vám o našem společném spasení, ale cítím, že je potřebnější, abych vás povzbudil v zápase o víru, která byla jednou provždy darována Božímu lidu.
065	JUD	001	004	Mezi vás se totiž vloudili lidé, kteří nemají žádnou úctu před Bohem a jeho milost využívají jako příležitost k nevázanému životu. O takových lidech bylo už dávno psáno, že jsou odsouzeni, protože se obrátili proti našemu jedinému Vládci a Pánu – Ježíši Kristu.
065	JUD	001	005	Připomínám vám to, co už znáte: ačkoliv Bůh zachránil Izraelce vyvedením z Egypta, přece potom zahubil ty z nich, kteří mu nedůvěřovali a neposlouchali ho.
065	JUD	001	006	Také anděly, kteří zklamali ve svém vysokém postavení, Bůh navždy vyhostil ze své blízkosti a střeží je pro den soudu.
065	JUD	001	007	Podobně obyvatelé Sodomy a Gomory i okolních měst, kteří šli cestou nemravnosti a sexuální zvrácenosti, jsou stále výstražným příkladem hrozného konce ve věčném ohni.
065	JUD	001	008	Přesto se tito falešní křesťané chovají podobně. Zapadli hluboko do hříchu, zneužívají svá těla, pohrdají jakoukoliv autoritou a rouhají se nadpozemským mocnostem.
065	JUD	001	009	A přece ani sám archanděl Michael se neodvážil odsoudit satana. Když se s ním přel o Mojžíšovo tělo, řekl pouze: „Pán tě potrestej!“
065	JUD	001	010	Tito zbloudilci si však klidně tropí žerty z toho, co nechápou. Co svými pudy jako nerozumná zvířata znají, tomu propadají, a to je vede ke zkáze.
065	JUD	001	011	Běda jim! Dali se cestou Kainovou, který nedbal na Boží příkazy a stal se nakonec vrahem svého bratra. Stejně jako Bileám jsou schopni zradit Boží pravdu pro peníze. Odsoudili se k záhubě vzpourou proti Bohu, podobně jako Kórach, který toužil dosáhnout vysokého postavení.
065	JUD	001	012	Při vašem bratrském stolování se tito lidé beze studu přecpávají, protože myslí jen na sebe, a tak se stávají poskvrnou vašeho společenství. Jsou jako mraky bez deště hnané větrem sem a tam, jako neplodné stromy na podzim, mrtvé a vykořeněné.
065	JUD	001	013	Jsou jako divoké mořské vlny vyplavující vlastní špínu, jako zbloudilé hvězdy, které se ztratily v temnotě vesmíru.
065	JUD	001	014	O takových lidech prorokoval Henoch, příslušník šesté generace od Adama: „Pán přijde s mnoha tisíci anděly,
065	JUD	001	015	aby všechny soudil a bezbožné hříšníky trestal za jejich nevěru, špatné jednání a tvrdá slova proti Bohu.“ Těmto lidem není nic vhod a dělají všechno zlé, co se jim zachce.
065	JUD	001	016	Mluví nadutě a lichotí lidem, přináší-li jim to prospěch.
065	JUD	001	017	Ale vy, moji milovaní, pamatujte na slova Ježíšových apoštolů,
065	JUD	001	018	kteří nám předpověděli, že se v posledním čase objeví lidé zlehčující Boží pravdu. Jejich jediným cílem je „užívat života“, jak se dá.
065	JUD	001	019	Působí roztržky. Jsou to lidé ovládaní svými pudy, a ne Božím Duchem.
065	JUD	001	020	Ale vy, moji přátelé, budujte dále na základech dokonalé víry, modlete se v Duchu svatém a zůstávejte v Boží lásce.
065	JUD	001	021	Trpělivě čekejte na věčný život daný z milosti našeho Pána Ježíše Krista.
065	JUD	001	022	Soucitně pomáhejte těm, kteří kolísají ve víře.
065	JUD	001	023	Zachráníte je tak od záhuby. Mějte slitování i nad těmi, kteří hrubě zhřešili. Přistupujte k nim však s velkou opatrností, abyste sami zůstali čistí.
065	JUD	001	024	Bůh má moc uchránit vás před pádem a přivést vás čisté a dokonalé do slávy ve věčně trvající radosti.
065	JUD	001	025	Pouze jemu jedinému, který nás v Kristu zachránil, patří všechna sláva, velebnost, vláda a moc nyní a zůstane navěky!
#
# BOOK	066	REV	Revelation	Zjevení Janovo
066	REV	001	001	V této knize je zapsáno, co Bůh svěřil Ježíši Kristu o budoucích událostech a co Ježíš odhalil svému služebníku Janovi prostřednictvím anděla.
066	REV	001	002	Jan dosvědčuje, že to všechno viděl a zachytil jako Boží slovo sdělené Ježíšem Kristem.
066	REV	001	003	A tak, jestliže čteš nebo posloucháš toto proroctví, uděláš dobře, když se podle něho zařídíš; začne se totiž plnit už brzo.
066	REV	001	004	Já, Jan, chci nejprve pozdravit adresáty, sedm křesťanských sborů v Malé Asii: Přeji vám potěšení a pokoj od Boha, který je, který byl a který přijde; od Ducha svatého, který zastupuje před Božím trůnem každý váš sbor;
066	REV	001	005	od Ježíše Krista, který za všemi následujícími slovy věrně stojí. Ten, který jako první vstal z mrtvých a je vládcem všech pozemských panovníků, ten nás miluje a prolil svou krev, aby odčinil naše provinění.
066	REV	001	006	Tak nás povýšil na spoluvládce svého království a kněze Boha Otce; jemu patří veškerá sláva a moc až na věky. Amen.
066	REV	001	007	On přijde a ujme se vlády nad celou zemí, takže ho všichni uvidí a zděsí se, dokonce i ti, kteří ho zabili.
066	REV	001	008	Tento Pán říká: „Já jsem začátek i konec – žiji, žil jsem od prvopočátku a bude mi patřit i závěr dějin, protože mám všechnu moc.“
066	REV	001	009	Já, váš bratr Jan, spolu s vámi pronásledovaný a s vámi očekávající Kristovo království, byl jsem vyhnán na ostrov Patmos, protože jsem hlásal Boží slovo a svědčil o Ježíši Kristu.
066	REV	001	010	A zde jsem byl v duchu přenesen do událostí posledního dění. Zezadu na mne volal hlas, zvučný jako polnice:
066	REV	001	011	„Co uvidíš a uslyšíš, zapiš do knihy a pošli to sedmi sborům v Malé Asii – do Efezu, Smyrny, Pergama, Tyatiry, Sard, Filadelfie a Laodiceje.“
066	REV	001	012	Otočil jsem se za tím hlasem a uviděl jsem sedm zlatých svícnů.
066	REV	001	013	Mezi nimi stála postava podobná Ježíši Kristu, oblečená do dlouhého pláště, sepnutého přes prsa zlatou šerpou.
066	REV	001	014	Jeho obličej svítil jako polední slunce a vlasy jako sněhobílá vlna. Oči mu zářily jako oheň
066	REV	001	015	a také jeho nohy žhnuly jako rozpálená mosaz. Jeho hlas hřměl jako mořský příboj.
066	REV	001	016	V pravé ruce držel sedm hvězd a v ústech měl ostře nabroušený meč.
066	REV	001	017	Když jsem ho uviděl, ulekl jsem se a padl před ním na zem. Ale on na mne položil ruku a řekl mi: „Neboj se! To jsem já, První i Poslední.
066	REV	001	018	Jsem živ; i když jsem zemřel, teď žiji na věčné věky. Mám klíče od smrti i hrobu.
066	REV	001	019	Zapiš všechno, co vidíš a co ti ještě ukáži.
066	REV	001	020	Abys dobře rozuměl tomu, co vidíš: Sedm svícnů je sedm sborů; sedm hvězd jsou ti, kteří za ně přede mnou nesou odpovědnost a jsou pod mou ochranou.“
066	REV	002	001	Představiteli efezského sboru napiš: Hovoří k vám ten, který je ve vašich sborech neustále činně přítomen a na němž jsou jejich představitelé plně závislí.
066	REV	002	002	Vím o tom, co jste už vykonali a také o vaší usilovné práci. Jste vytrvalí, stateční a trpěliví, snášíte pro mne mnoho a neochabujete. Cením si toho, že jste se nenechali svést falešnými apoštoly, ale vyzkoušeli jste je a odhalili jejich lži. Dobře děláte, že jste ostře vystoupili proti zastáncům nevázaného života, který já také odsuzuji.
066	REV	002	004	Musím vám však vytknout, že jste polevili v lásce; není už tak vřelá jako na počátku.
066	REV	002	005	Vzpomeňte si, jak to s vámi bylo, jděte do sebe a navraťte se k činorodé lásce. Nebudete-li činit pokání, hrozí vašemu sboru zánik.
066	REV	002	007	Slyšte, co vám říká Bůh: Kdo zvítězí, okusí ovoce stromu věčného života, který je v Božím ráji.
066	REV	002	008	Představiteli smyrenského sboru napiš: Hovoří k vám První a Poslední, ten, který zemřel a ožil.
066	REV	002	009	Znám vaše činy, těžkosti a chudobu – ale přesto jste bohatí! Vím, jak vás lživě obviňují ti, kteří se pyšní svou pravověrností, ale pracují vlastně pro satana.
066	REV	002	010	Nebojte se utrpení, které ještě přijde. Ďábel dostane některé z vás i do vězení a bude zkoušet vaši věrnost po deset dnů. Buďte věrní až do smrti a dám vám věčný život – cenu vítězů.
066	REV	002	011	Slyšte, co vám říká Bůh: Kdo zvítězí, nepodlehne věčné smrti.
066	REV	002	012	Představiteli pergamského sboru napiš: Hovoří k vám ten, jehož slovo platí.
066	REV	002	013	Vím, na jak nebezpečném místě působíte. Hlásíte se k mému jménu přímo v satanově sídelním městě, ve stínu jeho trůnu. Nezapřeli jste víru ve mne ani tehdy, když byl umučen můj věrný svědek Antipas.
066	REV	002	014	Jednu věc vám však přece musím vytknout: klidně ponecháváte mezi sebou ty, kteří se pod rouškou křesťanské svobody účastní nestydatých orgií, a to já nenávidím.
066	REV	002	016	Dejte tu záležitost rychle do pořádku, nebo přijdu a vynesu nad nimi spravedlivý rozsudek.
066	REV	002	017	Slyšte, co vám říká Bůh: Toho, kdo zvítězí, dokonale nasytím. Vtisknu mu nový charakter a poctím ho svým osobním přátelstvím.
066	REV	002	018	Představiteli tyatirského sboru napiš: Hovoří k vám Boží Syn, jehož oči září jako oheň a nohy žhnou jako rozpálená mosaz.
066	REV	002	019	Znám vaše činy lásky, víry, trpělivé naděje a vím, že v tom všem rostete.
066	REV	002	020	Avšak to vám musím vytknout, že mezi sebou trpíte tu ženu, která se vydává za prorokyni, ale svádí moje věrné k sexuálním zvrácenostem a modlářským hostinám.
066	REV	002	021	Dal jsem jí lhůtu k nápravě, ale ona provádí své nečisté rejdy dál.
066	REV	002	022	Dopustím těžkou nemoc na ni i na ty, které svedla, pokud nebudou činit pokání z toho, co páchali; nezůstane po ní ani památka. Tak bude jasné všem sborům, že každému vidím do svědomí a každého budu soudit podle jeho činů.
066	REV	002	024	Vám, kteří odmítáte její učení a nejste zvědavi na to, čemu pyšně říká „satanova nejhlubší tajemství“, vám, věrní Tyatirští, slibuji: víc už na vás nenaložím.
066	REV	002	025	Musíte se však pevně držet toho, čemu jste uvěřili, dokud nepřijdu.
066	REV	002	026	Tomu, kdo zvítězí a splní mou vůli, dám mocné poslání ke všem lidem.
066	REV	002	027	Bude mít mezi nimi takovou autoritu, jakou dal Otec mně, a to, na čem si zakládají, rozbije jako hliněné hrnce.
066	REV	002	028	Vítězům vyjdu vstříc jako jitřní hvězda, která ohlašuje den.
066	REV	002	029	Slyšte, to vám říká Bůh.
066	REV	003	001	Představiteli sardského sboru napiš: Hovoří k vám ten, kdo dává plnost Ducha Božího a kdo opatruje ty hvězdy sedmi sborů. Znám vaše činy: vypadáte jako živá církev, ale jste už téměř mrtví.
066	REV	003	002	Probuďte se a vstaňte vy, ve kterých zbylo trochu života!
066	REV	003	003	Mnohý váš skutek před Bohem neobstojí. Vraťte se ke svým počátkům, kdy jste všechno brali opravdově. Vezměte mne vážně, čiňte pokání! Jestliže se neprobudíte, překvapím vás jako zloděj spáče.
066	REV	003	004	Někteří z vás přece zůstali ryzí. Ti si zaslouží, aby mne provázeli v bílém oděvu,
066	REV	003	005	protože vítězům obléknu běloskvoucí šat své bezúhonnosti. Jejich jména nevyškrtnu z Knihy života, ale přiznám se k nim před svým Otcem a před jeho anděly.
066	REV	003	006	Slyšte, to vám říká Bůh.
066	REV	003	007	Představiteli filadelfského sboru napiš: Hovoří k vám Svatý a Pravdivý, který má klíč od Božího království. Komu on je otevře, tomu nikdo nezabrání vejít, a před kým on zavře, ten nevejde.
066	REV	003	008	Znám vaše činy. Otevřel jsem před vámi dveře, které nikdo nemůže zavřít. Není vás mnoho, ale zachováváte mé slovo a nezapíráte mé jméno.
066	REV	003	009	Některé z té satanovy bandy, která se neprávem prohlašuje za dědice Božích zaslíbení, přivedu k tomu, aby pokorně přijali vaši zvěst. Poznají totiž, že vás miluji.
066	REV	003	010	Protože jste zachovali mé slovo a vytrvali, zachovám vás i já v hodině zkoušky, která přijde na celý svět a prověří obyvatele země.
066	REV	003	011	Přijdu brzo. Držte pevně, čemu jste uvěřili, aby vás nikdo nepřipravil o věnec vítězů.
066	REV	003	012	Toho, kdo zvítězí, postavím jako nepohnutelný sloup do Božího chrámu. Ponese jméno Boha, Krista a nového města – nebeského Jeruzaléma.
066	REV	003	013	Slyšte, to vám říká Bůh.
066	REV	003	014	Představiteli laodicejského sboru napiš: Hovoří k vám ten, který má jméno Amen – pravý a věrný svědek, původce a vládce všeho.
066	REV	003	015	Znám vaše činy a to, že nejste ani studení ani vřelí. Kéž byste byli to nebo ono,
066	REV	003	016	ale vy jste odporně vlažní, a tak vás vyplivnu z úst.
066	REV	003	017	Říkáte: „Jsme bohatí, přičinili jsme se a nikoho nepotřebujeme.“ A nevíte, že ve skutečnosti jste ubozí, politováníhodní chudáci a nazí slepci.
066	REV	003	018	Jenom u mne můžete získat ryzí zlato víry, které vás skutečně obohatí, a bílé roucho bezúhonnosti, které je s to zakrýt hanbu vašeho hříchu. Nabízím vám také Ducha svatého – léčivou mast na oči, abyste prohlédli.
066	REV	003	019	Ty, které miluji, napomínám a trestám. Pohněte se konečně a čiňte pokání!
066	REV	003	020	Stojím u dveří a klepu. Kdo uslyší můj hlas a otevře, k tomu vejdu a budu s ním večeřet jako s přítelem.
066	REV	003	021	Já jsem Vítěz a sedím na trůnu po boku svého Otce. Toho, kdo zvítězí, učiním svým spoluvládcem.
066	REV	003	022	Slyšte, to vám říká Bůh.
066	REV	004	001	Potom jsem uviděl otevřené nebe a uslyšel jsem týž hlas jako prve, zvučný jako polnice. Přikázal mi: „Vstup sem, dám ti nahlédnout do budoucnosti!“
066	REV	004	002	A tu jsem v duchu viděl trůn. Z toho, který na něm seděl, vycházela bílá a rudá záře jako z démantů a rubínů a trůn byl obklopen smaragdově zelenou duhou smíření.
066	REV	004	004	Okolo Božího trůnu stálo čtyřiadvacet stolců. Na nich sedělo čtyřiadvacet bíle oděných starců se zlatými korunami na hlavách.
066	REV	004	005	Od trůnu šlehaly blesky a duněly hromy. Před trůnem hořelo sedm světel, obraz plnosti Božího Ducha.
066	REV	004	006	Bylo tam také jezero, průzračné jako křišťál. Kolem trůnu stály čtyři bytosti, které měly oči vpředu i vzadu; upínaly zrak k Bohu, a zároveň sledovaly všechno ostatní.
066	REV	004	007	První se podobala vznešenému lvu, druhá silnému býku, třetí moudrému člověku a čtvrtá rychlému orlu.
066	REV	004	008	Každá měla tři páry křídel. Bez ustání, ve dne i v noci,
066	REV	004	009	vzdávaly slávu, čest a díky tomu, který seděl na trůnu, živému od věků na věky:
066	REV	004	010	Tu také těch čtyřiadvacet starců pokleklo před tím, který seděl na trůnu, klaněli se mu a kladli mu k nohám své koruny se slovy:
066	REV	004	011	„Tobě patří, Pane, všechna sláva, čest a moc. Ty jsi stvořil všechno, z tvé vůle to vzniklo i trvá.“
066	REV	005	001	Tu jsem uviděl, že onen sedící na trůnu má v pravé ruce svitek popsaný z obou stran, zapečetěný sedmi pečetěmi.
066	REV	005	002	Jeden mocný anděl zvolal silným hlasem: „Kdo může rozlomit tyto pečetě a rozvinout ten svitek?“
066	REV	005	003	Nikde se však nikdo nenašel, kdo by to mohl učinit a přečíst. To mě zarmoutilo, že jsem až plakal.
066	REV	005	005	Ale jeden z těch starců mě potěšil: „Neplač! Ježíš, Lev z Judova kmene, Davidův potomek zvítězil! On proto může rozlomit ty pečetě a svitek rozvinout.“
066	REV	005	006	Setřel jsem slzy a vidím, že v kruhu starců, mezi čtyřmi bytostmi u trůnu, stojí Beránek, s jizvami po smrtelných ranách. Na hlavě má znamení plnosti síly a vševědoucnosti Božího Ducha.
066	REV	005	007	Beránek přistoupil až k sedícímu na trůnu a z jeho pravice přijal ten svitek.
066	REV	005	008	Jakmile se to stalo, ty čtyři bytosti a dvacet čtyři starci se mu hluboce uklonili. Každý z nich měl harfu a zlatou nádobu z níž jako vonný dým vystupovaly modlitby věřících.
066	REV	005	009	Začali zpívat novou píseň: „Ty jediný jsi hoden vzít tento zápis a rozlomit pečetě! Vždyť jsi položil svůj život a z otroctví hříchu jsi Bohu vykoupil svou krví lidi všech kmenů, jazyků, tříd i národů.
066	REV	005	010	Udělal jsi je Božími králi a knězi na zemi.“
066	REV	005	011	Tu se k nim připojil obrovský zástup andělů, kteří obklopovali Boží trůn. Byly jich statisíce.
066	REV	005	012	Volali: „Obětovanému Beránkovi patří všechna moc, bohatství, moudrost i síla, čest, sláva i dík.“
066	REV	005	013	A všechno tvorstvo v nebi, na zemi, v hlubinách, v mořích – prostě celý vesmír se rozezvučel: „Bohu na trůnu a Beránkovi díky, čest, sláva a moc na věky věků!“
066	REV	005	014	Čtyři bytosti kolem trůnu uzavřely chvalozpěvy společným „Amen!“ A čtyřiadvacet starců se hluboce poklonilo.
066	REV	006	001	Viděl jsem, jak Beránek rozlomil první z těch sedmi pečetí, a slyšel jsem, že jedna ze čtyř bytostí zvolala hromovým hlasem: „Pojď!“
066	REV	006	002	Tu se ukázal bílý kůň. Jezdec na tom koni – mající v ruce luk a na hlavě věnec vítězů – vyjel, aby dobýval jedno vítězství za druhým.
066	REV	006	003	Když Beránek rozlomil druhou pečeť, druhá z bytostí před trůnem zvolala: „Pojď!“
066	REV	006	004	Tentokrát vyběhl ohnivě rudý kůň s jezdcem ozbrojeným velikým mečem. Ten měl moc rozrušit mír na zemi, takže se lidé začali vzájemně pobíjet.
066	REV	006	005	Pak Beránek rozlomil třetí pečeť a třetí bytost zavolala: „Pojď!“ Ukázal se černý kůň, jehož jezdec nesl váhy na znamení nedostatku.
066	REV	006	006	Ze středu těch čtyř bytostí zaznělo: „Celý den bude člověk pracovat za kilo pšenice nebo za tři kila ječmene. Ponech jim však dostatek oleje a vína!“
066	REV	006	007	Když Beránek odstranil čtvrtou pečeť, slyšel jsem čtvrtou bytost, jak volá: „Pojď!“
066	REV	006	008	Vyrazil kůň mrtvolně bledé barvy a jela na něm sama Smrt a za ní zůstávali mrtví. Čtvrtina země jí padla za oběť: rozsévala války, hlad, epidemie a přírodní pohromy.
066	REV	006	009	Tu Beránek rozlomil pátou pečeť svitku a já jsem uviděl oltář a kolem něho ty, kteří podstoupili mučednickou smrt pro věrnost Bohu a pro hlásání Boží zvěsti.
066	REV	006	010	Společně volali: „Svatý Pane, ty plníš své sliby. Kdy vykonáš spravedlivý soud a potrestáš ty, kdo prolili naši krev?“
066	REV	006	011	Potom každý z nich obdržel bílý šat na znamení vítězství. Bylo jim však řečeno, aby ještě čekali, protože se k nim mají připojit další mučedníci pro Krista, jejich spolupracovníci a bratři.
066	REV	006	012	Pak jsem viděl, že Beránek rozlomil šestou pečeť. Nastalo velké zemětřesení, slunce se zatmělo jako smuteční flór, měsíc zrudl jako krev.
066	REV	006	013	Hvězdy padaly z nebe jako zralé plody ze stromu, do kterého se opře silný vítr.
066	REV	006	014	Obloha zmizela, jako když se svine plachta. Každá hora a každý ostrov se pohnul ze svého místa.
066	REV	006	015	Vládci země, úředníci, vojevůdci, boháči a mocipáni, otroci jako svobodní, všichni se schovávali do jeskyní a skalních rozsedlin.
066	REV	006	016	Volali: „Hory a skály, sesuňte se na nás a ukryjte nás před pohledem toho, který sedí na trůnu, a před Beránkovým hněvem!
066	REV	006	017	Den jeho soudu přichází, kdo z nás může obstát?“
066	REV	007	001	Potom jsem viděl, jak se čtyři andělé postavili do čtyř světových stran a bránili všem zhoubným vichrům, aby nezuřily na zemi, na moři ani v lesích.
066	REV	007	002	Tu se na východě objevil ještě jiný anděl a v ruce držel Boží pečetidlo. Volal na ty čtyři anděly, kteří mohli zadržet nebo rozpoutat všeobecnou zkázu:
066	REV	007	003	„Neškoďte zemi, moři ani lesům, dokud neoznačíme na čelech všechny, kdo slouží Bohu!“
066	REV	007	004	A byl oznámen počet těch označených: sto čtyřicet čtyři tisíce ze všech kmenů Izraele, to je po dvanácti tisících z každého z dvanácti kmenů:
066	REV	007	005	Juda, Rúben, Gád, Ašer, Neftalí, Manases, Šimeón, Lévi, Isachar, Zabulón, Josef a Benjamín.
066	REV	007	009	Pak jsem spatřil nesčíslné zástupy lidí všech národů, ras, kmenů i jazyků. Stáli před Božím trůnem a před Beránkem oblečeni do bílých oděvů, s palmovými listy v rukou
066	REV	007	010	a hlasitě volali: „Sláva našemu zachránci, Bohu Králi a Beránkovi!“
066	REV	007	011	Také všichni andělé byli shromážděni kolem trůnu, kolem starců a čtyř bytostí. Poklekli a slavili Boha:
066	REV	007	012	„Ano. Chvála, sláva a čest našemu Bohu! Dík jemu, moudrému, silnému a mocnému na věky. Amen!“
066	REV	007	013	Jeden z těch čtyřiadvaceti starců se mne zeptal: „Víš, kdo jsou ti lidé v bílých oděvech a odkud přicházejí?“
066	REV	007	014	Odpověděl jsem: „Nevím, pane, pověz mi to.“ Řekl: „To jsou ti, kteří prošli velikým utrpením pro víru. Očistili se od každé poskvrny hříchu Kristovou krví.
066	REV	007	015	Teď stojí před Božím trůnem a slouží Bohu bez překážek dnem i nocí. On je bude chránit,
066	REV	007	016	nebudou trpět hladem ani žízní, slunce ani jiný žár jim už neublíží.
066	REV	007	017	Beránek je povede, nasytí a napojí z pramenů životodárné vody a Bůh sám jim setře každou slzu z očí.“
066	REV	008	001	Když Beránek rozlomil sedmou pečeť svitku, ztichlo celé nebe a to mlčení trvalo asi půl hodiny.
066	REV	008	002	Potom jsem uviděl sedm andělů stát před Bohem a každý z nich dostal polnici.
066	REV	008	003	Další anděl přistoupil k oltáři se zlatou nádobou v ruce. Smísil množství vonných pryskyřic s modlitbami věřících lidí a zapálil to vše na zlatém oltáři před Božím trůnem.
066	REV	008	004	Dým z této oběti stoupal z oltáře až k Boží tváři.
066	REV	008	005	Pak anděl nabral žhavé oharky z oltáře do nádoby a vysypal je na zem. Tu se strhla bouře, blýskalo se, burácel hrom a nastalo zemětřesení.
066	REV	008	006	Těch sedm andělů s polnicemi se připravilo, aby troubili.
066	REV	008	007	Zatroubil první: Nastalo krupobití a na zem spadl krvavý oheň a sežehl třetinu všech lesů a každé stéblo trávy.
066	REV	008	008	Pak zatroubil druhý anděl a do moře se zřítilo jakési obrovské ohnivé těleso. Třetina mořské vody se zbarvila do krvava,
066	REV	008	009	třetina živočichů v moři uhynula a potopila se třetina všech lodí.
066	REV	008	010	Když zazněla třetí polnice, spadla z nebe veliká hvězda sršící jako vržená pochodeň. Padla na třetinu řek a pramenů a zamořila třetinu vod svou jedovatou hořkostí; mnoho lidí v důsledku toho zemřelo. Ta hvězda byla nazvána Pelyněk.
066	REV	008	012	Potom zatroubil čtvrtý anděl. Slunce i měsíc ztratily třetinu svého jasu a pohasla třetina hvězd. Den i noc potemněly.
066	REV	008	013	Pak jsem spatřil orla, který se vznášel vysoko na obloze a hlasitě křičel: „Běda, běda, běda, hrůza obyvatelům země, až zatroubí poslední tři andělští trubači!“
066	REV	009	001	Tu se ozvala polnice pátého anděla. Z nebe spadla na zem jiná hvězda. Dostala klíč od propasti,
066	REV	009	002	otevřela její jícen a z propasti se vyvalil dým jako z velké pece, zakryl slunce a za-mořil vzduch.
066	REV	009	003	Z dýmu se pak vyrojila mračna hmyzu s jedovatými žihadly. Byly to kobylky, jež však nenapadaly rostliny, ale lidi, kteří neměli Boží znamení na čele.
066	REV	009	005	Nesměly je usmrcovat, ale mohly je pět měsíců trápit. Bodání toho hmyzu bude tak bolestivé, že mnozí se budou chtít sami zabít, avšak nepodaří se jim to, budou toužit po smrti, ale marně.
066	REV	009	007	Zblízka ty kobylky vypadaly jako koně vystrojení do boje. Jejich hlavy ozdobené zlatými korunami měly lidské tváře,
066	REV	009	008	hřívy vlající jako rozpuštěné ženské vlasy, zuby jako lev.
066	REV	009	009	Hruď měly jako okovanou pancířem a zvuk jejich křídel připomínal rachot útočící vozby.
066	REV	009	010	Ocasy měly jako štíři a v nich žihadla, která po pět měsíců trápila lidi.
066	REV	009	011	Vedl je král propasti zvaný hebrejsky Abaddon, řecky Apollyon, to znamená Zhoubce.
066	REV	009	012	Zdálo se, že první hrůza končí, ale už se valí další.
066	REV	009	013	Zatroubil šestý anděl a od čtyř rohů Božího oltáře se ozval hlas.
066	REV	009	014	Poručil šestému trubači: „Rozvaž pouta čtyř démonů od velké řeky Eufratu!“
066	REV	009	015	Tak byli osvobozeni čtyři spoutaní démoni, kteří čekali na svou hodinu, aby vyhladili třetinu lidstva.
066	REV	009	016	Vyrazili s jízdou v počtu dvě stě miliónů jezdců (to číslo mi bylo přesně sděleno):
066	REV	009	017	Jezdci měli na sobě ohnivě rudé, hyacintově modré a sírově žluté pancíře. Hlavy jejich koní byly jako hlavy lvů a z tlam jim šlehal oheň, vycházel kouř a čpěla síra. Právě tím – ohněm, kouřem a sírou – zabíjeli.
066	REV	009	019	Vražedná moc těch koní nevycházela jenom z jejich tlam, ale i z ocasů; měli totiž místo nich jedovaté hady a ti lidi kousali.
066	REV	009	020	Avšak lidé, kteří přežili tyto katastrofy, se přesto nezměnili a nečinili pokání. Boha nectili, ale dál uctívali svoje zlaté, stříbrné, měděné, kamenné nebo dokonce jen dřevěné modly, slepé, hluché a bezmocné.
066	REV	009	021	Ne, lidé se vůbec nezměnili, nepřestali se vraždit neustoupili od svých pověr, cizoložství a krádeží.
066	REV	010	001	Pak jsem spatřil jiného mocného anděla, jak sestupuje z nebe zahalen oblakem. Nad hlavou se mu klenula duha, tvář mu zářila jako slunce a jeho nohy se podobaly ohnivým sloupům.
066	REV	010	002	V ruce držel právě otevřenou knihu. Pravou nohou se postavil na moře, levou na pevninu.
066	REV	010	003	Zařval a odpovědělo mu sedminásobné hřmění hromů.
066	REV	010	004	Rozuměl jsem tomu a chtěl jsem to zaznamenat, ale hlas z nebe mi to zakázal: „Co jsi teď slyšel, nezapisuj, nech si to zatím pro sebe!“
066	REV	010	005	Pak ten anděl stojící na moři i na zemi pozdvihl pravici k nebi
066	REV	010	006	a přísahal při tom, který žije věčně a stvořil nebe i zemi se vším, co je na ní, i moře a všechny jeho obyvatele. Přísahal: „Čas je dovršen. Bůh už nebude odkládat svůj konečný soud;
066	REV	010	007	až zatroubí sedmý anděl, cele se naplní Boží tajemný plán, který však už dávno vyhlašoval Bůh ústy svých proroků.“
066	REV	010	008	Hlas, který už před tím ke mně mluvil z nebe, se ozval znovu: „Jdi a vezmi tu otevřenou knihu z ruky anděla stojícího na moři i na zemi!“
066	REV	010	009	Šel jsem tedy k tomu andělovi a požádal jsem ho, aby mi tu knihu dal. „Vezmi si ji,“ řekl anděl, „a sněz ji. V ústech bude sladká jako med, v žaludku ti však zhořkne.“
066	REV	010	010	Vzal jsem tedy tu knihu a poslušně jsem ji snědl; skutečně chutnala sladce, ale když jsem ji spolkl, byla opravdu hořká.
066	REV	010	011	Pak mi bylo řečeno: „Pokračuj ve svém těžkém úkolu a prorokuj proti mnoha národům, kmenům, jazykům a vládcům.“
066	REV	011	001	Dostal jsem měrnou tyč se slovy: „Běž a změř Boží chrám i s oltářem. Spočítej ty, kdo se v něm modlí.
066	REV	011	002	Chrámové nádvoří vynech, neměř je, protože je vydáno pohanům. A ti budou ničit svaté město čtyřicet dva měsíce.
066	REV	011	003	Ještě však pošlu dva svědky; oblečeni ve smuteční šaty budou po dvanáct set šedesát dní připomínat, že je nejvyšší čas činit pokání.“
066	REV	011	004	To jsou ty dvě olivy dosvědčující, že Bůh nabízí lidem smír – dva svícny, které osvětlují cestu k Pánu země.
066	REV	011	005	Ti, kdo by je chtěli předčasně umlčet a odstranit, budou sežehnuti ohněm soudu z jejich úst.
066	REV	011	006	Po dobu svého poslání mají moc zadržovat déšť, znehodnocovat vodu a přivádět na zem různé pohromy, kdykoliv budou chtít.
066	REV	011	007	Jakmile však tito dva svědkové skončí určený úkol, vystoupí z propasti šelma, svede s nimi boj, přemůže je a usmrtí.
066	REV	011	008	Jejich těla budou pohozena na náměstí velkého města, kde byl ukřižován jejich Pán. To město bude pro své zvrácenosti, zotročování a bezbožnost nazýváno Sodoma a Egypt.
066	REV	011	009	Lidé z celého světa se po tři a půl dne pohrnou ze všech národů, ras a kmenů, aby si prohlédli ty dva mrtvé, a proto je ani nedovolí pohřbít.
066	REV	011	010	Budou se z jejich smrti radovat, pořádat oslavy a vzájemně si blahopřát: Ti dva už nás nebudou obtěžovat.
066	REV	011	011	Po třech a půl dnech však Bůh ty dva svědky oživil a oni vstali. Kdo to viděl, strašně se lekl.
066	REV	011	012	K těm dvěma zazněl hlas z nebe: „Pojďte sem!“ A oni vystoupili v oblaku do nebe před očima zděšených nepřátel.
066	REV	011	013	V tu chvíli se strhlo velké zemětřesení. Desetina města byla v troskách a sedm tisíc lidí v nich zahynulo. Ti, kdo přežili, dostali strach a pokořili se před Bohem.
066	REV	011	014	Druhá hrůza také pominula, ale již je tu třetí.
066	REV	011	015	Zatroubil sedmý anděl a celým nebem zazněly mocné hlasy: „Bůh a jeho Vyvolený – Kristus – se ujímá vlády nad celým světem a bude vládnout na věky!“
066	REV	011	016	Těch čtyřiadvacet starců, kteří sedí před Bohem na svých trůnech, padlo na kolena, klaněli se Bohu
066	REV	011	017	a volali: „Díky tobě, všemohoucí Bože, ty živý a věčný, že jsi konečně použil své moci a uchopil ses vlády!
066	REV	011	018	Národy se rozběsnily a doba uzrála pro tvůj hněv. Nyní nastává soud nad mrtvými: tvoji služebníci, proroci a všichni, kdo tě ctili, velcí i malí, budou odměněni a ti, kdo hubili zemi, zahubeni.“
066	REV	011	019	Boží chrám v nebi se otevřel a zrakům všech se ukázala truhla, v níž je uložena Boží smlouva s lidmi. Tu se rozpoutala bouře s blesky a hromy, opět následovalo zemětřesení a hrozné krupobití.
066	REV	012	001	Na nebi se objevil nápadný úkaz: Žena oděná sluncem, s měsícem pod nohama a korunou z dvanácti hvězd na hlavě.
066	REV	012	002	Byla těhotná a sténala, protože přicházely její porodní bolesti.
066	REV	012	003	Vzápětí další úkaz na obloze: Veliký ohnivě zbarvený drak se sedmi hlavami a deseti rohy, na každé hlavě korunu.
066	REV	012	004	Ocasem smetl třetinu hvězd z nebe na zem. Postavil se před ženu a číhal, aby sežral její dítě, jakmile se narodí.
066	REV	012	005	Porodila chlapce, který má vládnout všem národům železnou rukou. Bůh však vzal to dítě a přenesl je ke svému trůnu.
066	REV	012	006	Žena utekla na poušť, kde ji Bůh ukrýval a pečoval o ni dvanáct set šedesát dní.
066	REV	012	007	V nebi se strhla bitva: Michael se svými anděly bojoval proti draku a jeho andělům.
066	REV	012	008	Veliký drak se svou družinou byl poražen, vyhnán z nebe a svržen na zem. To je ten dávný had z ráje, nepřítel, pomlouvač a svůdce všech lidí.
066	REV	012	010	Nebem zazněl mohutný hlas: „Nyní se dovršilo dílo záchrany. Bůh dokázal svoji plnou moc, nastolil svoje království a Kristus se ujal vlády. Je svržen žalobce, který dnem i nocí osočoval naše bratry před Bohem.
066	REV	012	011	Zvítězili nad ním krví Krista, Beránka obětovaného za ně, a svým svědectvím o něm. Nemilovali svůj život natolik, aby se zalekli smrti.
066	REV	012	012	Jásejte nebesa! Jásejte, vy na nebi! Ale běda zemi a moři. Vrhl se na vás ďábel a zuří – ví, jak málo času mu zbývá.“
066	REV	012	013	Když se drak octl na zemi, začal pronásledovat tu ženu, která porodila toho chlapce.
066	REV	012	014	Ona však dostala orlí křídla, aby mohla uletět do pustiny, kde se před tím hadem ukrývala po tři a půl roku.
066	REV	012	015	Had vychrlil z tlamy mohutný proud vody, aby ženu smetl.
066	REV	012	016	Země jí však přišla na pomoc: otevřela své útroby a proud pohltila.
066	REV	012	017	Rozlícený drak se chtěl ženě pomstít, a tak rozpoutal boj proti jejím ostatním dětem, které zachovávají Boží přikázání a je jim svěřeno Ježíšovo poselství.
066	REV	013	001	Já jsem stál na břehu moře. Viděl jsem, že se z moře vynořila šelma a měla také sedm hlav a deset rohů jako drak. Královskou korunu však měla na každém svém rohu a na každé hlavě božský titul urážející pravého Boha.
066	REV	013	002	Vypadala jako levhart, nohy měla jako medvěd a tlamu jako lev. Drak jí propůjčil svou sílu, trůn a velikou moc.
066	REV	013	003	Jedna z jejích hlav se zdála smrtelně zraněna, ale vyhojila se. Celý svět se té bestii obdivoval a poslušně ji následoval.
066	REV	013	004	Chválili draka, že jí dal takovou moc, uctívali šelmu a říkali: „Kdo se vyrovná takovému dravci, kdo se s ním může měřit?“
066	REV	013	005	Šelma se holedbala a rouhala Bohu a vládla světu dvaačtyřicet měsíců.
066	REV	013	006	Po celou tu dobu se snažila zneuctít Boha, jeho jméno a svatyni a všechny, kteří mají svůj domov v nebi.
066	REV	013	007	Bylo jí dovoleno, aby válčila proti věřícím a vítězila nad nimi. Nakonec ovládala každý kmen, národ i rasu.
066	REV	013	008	Uctívat ji budou však jen ti obyvatelé země, jejichž jména nejsou zapsána do Knihy věčného života, knihy obětovaného Beránka.
066	REV	013	009	Slyšte!
066	REV	013	010	Komu je určeno vězení, půjde do vězení, kdo má jít na smrt, bude popraven. Ano, takové zkoušky musejí přijít na Boží lidi, aby osvědčili svou vytrvalost a víru.
066	REV	013	011	Pak jsem spatřil jinou šelmu, jak vystupuje ze země. Měla jen dva malé rohy jako beránek, ale mluvila jako drak.
066	REV	013	012	Ta se teď stává vykonavatelem moci té první šelmy. Nutí obyvatele země, aby uctívali onu první šelmu, která se vyléčila ze smrtelné rány.
066	REV	013	013	I ta druhá šelma koná neuvěřitelné divy, předvede dokonce, že před očima lidí sestoupí oheň z nebe.
066	REV	013	014	Přikáže jim, aby postavili sochu té smrtelně zraněné a zase uzdravené bestii.
066	REV	013	015	Druhá šelma dokáže i tu sochu oživit, socha promluví a rozkáže pobít všechny, kdo se jí neklanějí.
066	REV	013	016	Nutí všechny, malé i velké, bohaté i chudé, otroky i svobodné, aby si na pravé ruce nebo na čele dali udělat její znak,
066	REV	013	017	takže nikdo nedostane povolení k nákupu a prodeji zboží, kdo nemá znak té šelmy nebo číslo, které ukazuje na její jméno.
066	REV	013	018	Zamyslete se nad tím a sečtěte číslice té šelmy. Je to číslo šest set šedesát šest a značí člověka bez Boha.
066	REV	014	001	A tu jsem spatřil Beránka, jak stojí na hoře Sijónu, a kolem něho sto čtyřicet čtyři tisíce těch, jejichž čela jsou označena jménem Beránka a jeho Otce.
066	REV	014	002	Z nebe se ke mně donesl zvuk nejprve jako mohutného vodopádu nebo burácení hromu, potom jako hra na mnohé harfy.
066	REV	014	003	Těch sto čtyřiačtyřicet tisíc začalo zpívat před Božím trůnem, před čtyřmi bytostmi a čtyřiadvaceti starci docela novou píseň. Nikdo jiný se k ní nemohl připojit, uměli ji jen tito vykoupení.
066	REV	014	004	To jsou ti, kteří nejsou poskvrněni modloslužbou a následují Beránka všude. Byli jako první sklizeň vykoupeni pro Boha a pro Beránka.
066	REV	014	005	Jsou čistí a mají čistá ústa – nepropůjčili je nikdy lži.
066	REV	014	006	Pak jsem viděl anděla, jak letěl vysoko nad nebeskou klenbou. Nesl radostnou zprávu o vykoupení, zprávu, která nikdy neztratí svou platnost. Ohlašoval ji všem obyvatelům země, lidem všech ras, kmenů, jazyků i národností.
066	REV	014	007	Volal silným hlasem: „Bojte se Boha, vzdejte mu čest! Chvíle jeho konečného soudu nastává. Poklekněte před Stvořitelem nebe i země, moře i pramenů vod!“
066	REV	014	008	Následoval ho druhý anděl a ten volal: „Padl, padl mocný Babylón, který opájel národy, aby zrazovaly Boha. Jeho číše se teď změnila v pohár Božího hněvu.“
066	REV	014	009	Za nimi letěl třetí anděl s důležitou zprávou: „Kdo uctívá šelmu a její sochu, kdo nese na čele nebo na ruce její znak,
066	REV	014	010	ten okusí víno Božího rozhořčení; už se nalévá nezředěné do poháru Božího hněvu. Ctitelé šelmy, její sochy a nositelé jejího znaku propadnou před svatými anděly a před Beránkem soudu.
066	REV	014	011	V jejich utrpení nebude pro ně úleva ve dne ani v noci.
066	REV	014	012	Vyplatí se vytrvalost těch, kdo zachovali Boží přikázání a věrnost Kristu!“
066	REV	014	013	K tomu se připojil hlas z nebe: „Piš! Ti, kdo umírají s Kristem a zůstávají mu věrní, mohou se od této chvíle radovat. Boží Duch jim dává odpočinek i zadostiučinění.“
066	REV	014	014	Tu vidím sněhobílý oblak a na něm muže – ano, je to sám Kristus! Na hlavě má zlatou korunu a v ruce ostrý srp.
066	REV	014	015	Z chrámu vyšel anděl a volá na něj hlasitě: „Začni svou žeň, chvíle pro ni nastala, úroda země už dozrála!“
066	REV	014	016	Pán z oblaku mávl srpem po zemi a země byla rázem požnutá.
066	REV	014	017	Z chrámu vyšel jiný anděl s ostrým vinařským nožem v ruce.
066	REV	014	018	Od oltáře vyšel další anděl, ten který měl moc nad ohněm. Hlasitě zavolal na anděla se srpem a vybídl ho: „Sklízej hrozny, vinice země dozrály k soudu!“
066	REV	014	019	Anděl odřezával hrozny pozemské révy a házel je do obrovského lisu Božího hněvu za hradbami města.
066	REV	014	020	Tam byly hrozny tlačeny, až víno rudé jako krev se rozlévalo do nedohledna.
066	REV	015	001	Ještě jiné mocné a podivuhodné úkazy jsem uviděl na nebi. Přede mnou se rozprostíralo křišťálově průzračné jezero, jiskřící jako oheň. U něho se shromáždili všichni ti, kdo zůstali věrni Bohu a zvítězili nad ďábelskou šelmou, neuctívali její sochu a nedali se označit jejím číslem.
066	REV	015	003	Nyní dostali od Boha harfy, aby hráli a zpívali píseň vysvoboditele Božího lidu a píseň Spasitele světa Ježíše: „Velké a podivuhodné jsou tvé činy, Pane Bože všemohoucí. Tvoje cesty jsou spravedlivé a přímé, Králi všech národů.
066	REV	015	004	Kdo by se tě, Pane, nebál a kdo by neuctíval tvoje jméno? Vždyť ty jediný jsi Svatý. Všechny národy přijdu a skloní se před tebou, všichni poznají, že tvoje soudy jsou spravedlivé.“
066	REV	015	005	Potom jsem viděl: Otevřela se svatyně nebeského chrámu
066	REV	015	006	a vyšlo z ní sedm andělů – vykonavatelů sedmi posledních pohrom, kterými se dovrší spravedlivý Boží hněv. Ti andělé měli zářivě čistá kněžská roucha a byli přepásáni zlatými šerpami.
066	REV	015	007	Jedna ze čtyř bytostí od Božího trůnu jim předala sedm zlatých číší naplněných hněvem od Boha, živého od věků na věky.
066	REV	016	001	Chrám se naplnil dýmem Boží velebnosti a moci. Nikdo teď nemohl vstoupit dovnitř, dokud andělé nevykonají soud na zemi. Ze svatyně jim přikázal hlas: „Jděte a vylijte těch sedm číší Božího hněvu na zemi!“
066	REV	016	002	První z andělů šel a vylil na zem svou číši. Tu se na lidech, kteří nesli znak šelmy a klaněli se její soše, objevily zhoubné vředy.
066	REV	016	003	Druhý anděl vlil obsah své číše do moře. Všechno živé v moři uhynulo, takže se naplnilo hnilobou a rozkladem.
066	REV	016	004	Třetí anděl vylil svou číši nad řekami a prameny vod. Vody byly zkaženy.
066	REV	016	005	Slyšel jsem toho anděla, který měl moc nad vodami, jak říká: „Jsi spravedlivý, svatý a věčný Bože, a je to zasloužený rozsudek.
066	REV	016	006	Opíjeli se krví nevinných a proroků, a proto teď umírají žízní.“
066	REV	016	007	A mučedníci od oltáře se připojili: „Ano, všemohoucí Pane, soudíš spravedlivě a podle pravdy.“
066	REV	016	008	Čtvrtý anděl vylil obsah své číše na slunce. Pálilo tak, že lidé padali těžkým úžehem. Místo aby činili pokání a aspoň teď vzdali Bohu čest, proklínali ho za tu pohromu.
066	REV	016	010	Pátý anděl vylil číši na trůn šelmy a v jejím království se setmělo. Lidé, trýzněni již vředy, se bolestí až kousali do rtů.
066	REV	016	011	A přece ještě zlořečili Bohu, místo aby se jejich ústa otevřela k pokání.
066	REV	016	012	Šestý anděl vlil obsah své číše do veliké řeky Eufratu. Její vody vyschly, a tak se otevřela cesta pro vladaře z východu.
066	REV	016	013	Tu jsem viděl, jak z tlamy draka, z huby šelmy a z úst lživého proroka vylezli tři nečistí duchové jako odporné ropuchy. Snažili se lidem imponovat různými divy. Obcházeli vládce světa, aby je získali za spojence k rozhodující bitvě proti všemohoucímu Bohu. Svolávali je na místo nazvané Harmagedon. Doba je vážná. Pán připomíná: „Přijdu nečekaně jako zloděj v noci. Dobře tomu, kdo bdí a je připraven.“
066	REV	016	017	Sedmý anděl vylil svou číši do ovzduší a z chrámu zazněl mohutný hlas: „Je dokonáno!“
066	REV	016	018	Strhla se bouře s blesky a hromy a celá země se otřásala; takové zemětřesení nezažil nikdo od počátku lidstva.
066	REV	016	019	Bůh nezapomněl na hříchy velikého bezbožného města, zvaného Babylón. Dal mu pít z poháru svého trestajícího hněvu. Roztrhlo se na tři kusy a i ostatní města se zhroutila.
066	REV	016	020	Všechny ostrovy zmizely a po horách nezůstalo ani památky.
066	REV	016	021	Lidi postihla nepředstavitelná zkáza – krupobití. A oni za tu strašnou pohromu proklínali Boha.
066	REV	017	001	Jeden ze sedmi andělů, kteří vylili sedm číší hněvu, vyzval: „Pojď, ukáži ti soud nad tou nevěstkou, která vládne nad mnohými vodami,
066	REV	017	002	se kterou se spouštěli vládcové země a obyvatelé se opíjeli vínem její nemravnosti.“
066	REV	017	003	Anděl mě přenesl v duchu na poušť a tam jsem uviděl tu ženu.
066	REV	017	004	Seděla na šarlatově zbarvené šelmě se sedmi hlavami, desíti rohy a mající mnoho jmen, jimiž se rouhala proti Bohu. Žena sama byla oděna jako královna do purpuru a šarlatu, nazdobena šperky ze zlata, drahokamů a perel. Pozvedala bujně zlatou číši plnou neřesti.
066	REV	017	005	Na čele měla napsáno jinotajné jméno „velké město babylón – matka modloslužebnic a všech ohavností země“.
066	REV	017	006	S úžasem a hrůzou jsem poznal, že je opilá krví věřících a mučedníků pro Ježíše.
066	REV	017	007	Anděl mi řekl: „Proč se hrozíš? Odhalím ti tajemství té ženy i toho zvířete, sedmihlavého a desetirohého, které ji nese.
066	REV	017	008	Ta šelma už řádila, byla přemožena, ale ještě jednou smí vyjít ven z propasti, aby ukázala svou sílu, dříve než zahyne navždy. Obyvatelé země, jejichž jména nejsou zapsána v Knize života, užasnou, až uvidí tu šelmu, která byla, není a zase nakrátko bude.
066	REV	017	009	Moudrý, snaž se pochopit: Sedm hlav je sedm pahorků, na nichž ta žena trůní.
066	REV	017	010	Znamenají však také sedm králů. Pět z nich již padlo, šestý právě kraluje, sedmý král má teprve přijít, avšak jeho vláda potrvá jen krátce.
066	REV	017	011	Šelma sama je osmý panovník, který již vládl a jde s jistotou do záhuby.
066	REV	017	012	Deset rohů je deset králů, kteří se ještě neujali vlády. Ti převezmou moc na krátký čas spolu se šelmou.
066	REV	017	013	Vytvoří navzájem i s ní mocné spojenectví
066	REV	017	014	a vytáhnou do boje proti Beránkovi. Beránek však nad nimi zvítězí, protože on je Pán pánů a Král králů. Jeho povolaní, vyvolení a věrní jsou mu po boku.“
066	REV	017	015	Dále mi anděl řekl: „Vody, na kterých trůní ta nevěstka, to jsou davy lidí, rasy, národy a kmeny.
066	REV	017	016	Šelma a těch deset králů se však nakonec obrátí i proti samé nevěstce. Strhají s ní šaty, budou jíst její maso a spálí ji. Stanou se tak nástrojem Božího hněvu.
066	REV	017	017	To jim Bůh vnukl, aby se spřáhli a s nevěstkou spojili, dokud se neuskuteční Boží záměry.
066	REV	017	018	A ta žena, to je velkoměsto, v němž se soustřeďuje světovláda.“
066	REV	018	001	Potom jsem spatřil jiného anděla sestupovat s nebe. Byla mu dána velká moc a jeho sláva ozářila celou zemi.
066	REV	018	002	Zvolal silným hlasem: „Padl, padl veliký Babylón a jeho rozvaliny budou obydleny všelijakými démony a odpornými ptáky.
066	REV	018	003	Jeho nízké vášně posedly všechny národy a jejich vládce, takže se nezastavili před ničím. Obchodníci bohatli z jeho rozmařilého života.“
066	REV	018	004	Pak jsem slyšel z nebe jiný hlas: „Utečte z toho města, moji věrní, neúčastněte se jeho hříchů, abyste s ním nepropadli trestu.
066	REV	018	005	Jeho hříchy se nakupily až k nebi a Bůh se chystá soudit jeho zločiny.
066	REV	018	006	Odplaťte mu po zásluze za jeho ohavné činy! Do číše, ve které míchal svoje ďábelské nápoje, mu nalejte dvakrát tolik.
066	REV	018	007	Slávu a hýření teď zaplatí trýzní a žalem. Namlouval si: Mám královskou moc a houf nápadníků, nikdy nebudu nosit smutek jako opuštěná vdova.
066	REV	018	008	Proto se teď na něj v jediném dni nahrne pohroma za pohromou, smrt, pláč, hlad a oheň. Tak rozhodl mocný Pán Bůh.“
066	REV	018	009	Mocipáni, kteří s ním smilnili a hýřili, nad ním budou plakat a naříkat, až uvidí dým hořícího města.
066	REV	018	010	Plni hrůzy se mu neodváží jít na pomoc a budou jen z povzdálí skučet: „Škoda, škoda tě, veliký a mocný Babylóne! Co se to s tebou najednou stalo?“
066	REV	018	011	I bohatí obchodníci budou toho města velice želet, protože přijde nazmar jejich zboží, sklady zlata a stříbra, drahých kamenů a perel, nejjemnějšího plátna, purpuru, hedvábí a šarlatu, vonných dřev a uměleckých předmětů ze slonoviny, vzácných dřev, mědi, oceli a mramoru.
066	REV	018	013	Komu teď nabídnou skořici a jiná koření, voňavky, masti, kadidlo, víno a olej, mouku a obilí, dobytek a koně, vozy, ano i těla a duše lidí?
066	REV	018	014	Všechno bohatství, které to město tak dychtivě shromažďovalo, přišlo vniveč, po všem jeho lesku a nádheře není už památky.
066	REV	018	015	Ti, kteří s ním obchodovali a bohatli z něho, tu stojí opodál, děsí se té zkázy
066	REV	018	016	a bědují: „Škoda tě, veliké město, škoda tě milovníku jemných látek, purpuru a šarlatu, zlata, drahokamů a perel. V jedné hodině vzalo za své takové bohatství!“
066	REV	018	017	Ani loďaři, kapitáni lodí, námořníci a kdokoliv se zabývá mořeplavbou se neodváží přispět tomu městu na pomoc.
066	REV	018	018	Budou jen lamentovat a truchlit: „Tobě už se žádné město nikdy nevyrovná! Škoda tě, škoda, jak jen z tvého blahobytu těžila námořní doprava. A v jedné hodině je všechno v troskách!“
066	REV	018	020	Avšak raduj se, nebe, i ty, věrná církvi, protože se vás Bůh zastal. Dal tomu městu zakusit tvrdost soudů, které ono vynášelo nad vámi.
066	REV	018	021	Jeden silný anděl pak zdvihl obrovský kámen a vhodil ho do moře se slovy: „Veliké město Babylón zmizí navždy jako kámen v hlubinách.
066	REV	018	022	Nikdy už v něm nezazní hudba ani zpěv. Nikdy se už v něm neusadí žádný řemeslník, nikdy už v něm nezazní lomození strojů.
066	REV	018	023	Ztemní a žádné okno už se v něm nerozsvítí. Nikdy se už v něm neozve svatební veselí. Jeho obchodníci ovládali celý svět a jeho opojné nápoje mámily celé národy.
066	REV	018	024	Jeho ulice jsou skropeny krví proroků a mučedníků pro víru a všech ostatních obětí.“
066	REV	019	001	Potom jsem slyšel jednohlasý sbor mohutného zástupu v nebi: „Haleluja, chvalte Boha! Jeho vítězství, sláva i moc,
066	REV	019	002	jeho soudy jsou jedině správné a spravedlivé. On vykonal rozsudek nad tou nevěstkou, která vínem svých neřestí přivedla do záhuby celou zemi, on pomstil své služebníky, jejich krev ulpěla na jejích rukou.“
066	REV	019	003	A pak ještě: „Haleluja chvalte Boha. To město chtělo vládnout na věky a věčně ho bude připomínat jenom oblak dýmu.“
066	REV	019	004	Čtyřiadvacet starců a ty čtyři bytosti padli na kolena, hluboce se klaněli Bohu sedícímu na trůnu a volali: „Je to tak, chvála Bohu!“
066	REV	019	005	Od trůnu zazněl hlas: „Chvalte Boha všichni, kteří mu sloužíte a ctíte ho, malí i velcí!“
066	REV	019	006	Pak se ozvalo mocné volání připomínající hukot vodopádu nebo hřmění bouře: „Haleluja, chvalme Boha. Náš všemocný Bůh a Pán se ujal své vlády.
066	REV	019	007	Radujme se, jásejme, vzdejme mu čest! Nadešel den Beránkovy svatby. Jeho nevěsta církev je už připravena.
066	REV	019	008	Dostala běloskvoucí svatební šaty z nejjemnější látky, utkané ze svatého života vykoupených.“
066	REV	019	009	Anděl mi dal pokyn: „Piš! Dobře bude těm, kdo jsou pozváni na Beránkovu svatbu. To jsou slova samotného Boha.“
066	REV	019	010	Přemohla mne vděčnost, padl jsem před andělem na kolena, ale on mne zvedl a řekl mi: „To nesmíš! Jsem přece pouhý služebník jako ty a tvoji bratři, kterým je svěřeno Ježíšovo poselství. Jenom Bohu se klaněj!“
066	REV	019	011	Pak jsem uviděl otevřené nebe a hle, bílý kůň; a jezdec, který na něm seděl, se jmenoval Věrný a Pravý. To je ten, který vynáší spravedlivé rozsudky a vede spravedlivý boj.
066	REV	019	012	Jeho oči jsou jako naskrz propalující plamen, jeho hlavu zdobí mnohonásobná královská koruna. Na čele má napsané jméno, které nikdo nezná než on sám. Je ztělesněné Boží Slovo.
066	REV	019	013	Oděv má zbrocený krví. Následuje ho družina jezdců na bílých koních, v pláštích z bělostného plátna.
066	REV	019	015	Z jeho úst vychází ostrý meč, kterým přemáhá národy. Nastolí novou vládu své spravedlnosti a jako vinař tlačí hrozny v lisu, tak ve spravedlivém hněvu vykoná soud nad bezbožnými.
066	REV	019	016	Na boku svého pláště má napsáno: král králů, pán pánů.
066	REV	019	017	Dále jsem viděl anděla, stojícího v plném slunci. Svolával mrchožravé ptáky, kteří létali nad ním: „Poleťte sem, budete hodovat na Božích nepřátelích, králích, vojevůdcích, bojovnících, koních i jezdcích, svobodných i otrocích, slabých i mocných!“
066	REV	019	019	Tu jsem viděl, jak se pozemští vládcové a jejich armády střetli s jezdcem a jeho vojskem.
066	REV	019	020	Šelma a lživý prorok, (který jí přisluhoval a svými zázraky mnohé svedl, aby přijali znak té šelmy a klaněli se její soše) skončili v moři plamenů.
066	REV	019	021	Jejich armády byly pobity mečem jezdce na bílém koni a ptáci se vrhli na těla mrtvých.
066	REV	020	001	Z nebe sestoupil anděl s klíčem od propasti a se silným řetězem.
066	REV	020	002	Popadl draka, toho starého hada, toho ďábla a satana a spoutal ho na tisíc let.
066	REV	020	003	Hodil ho do propasti, přikryl ji a zapečetil, aby nemohl svádět národy, dokud se nedovrší těch tisíc let. Pak musí být ještě na krátký čas propuštěn.
066	REV	020	004	Na soudní stolici potom usedli soudci, lidé popravení pro věrnost Ježíšovi a Božímu slovu, kteří se neklaněli šelmě ani její soše a nepřijali znak šelmy na čelo ani na ruku. Ti nyní ožili a vládli s Kristem tisíc let. To je první vzkříšení.
066	REV	020	005	Ostatní mrtví musejí počkat, dokud se nedovrší tisíciletí.
066	REV	020	006	Šťastni jsou ti věrní, kteří mají účast na prvním vzkříšení. Na ty už druhá smrt nemá nárok, jsou to Boží kněží a Kristovi spoluvládci v tisíciletém království.
066	REV	020	007	Až skončí těch tisíc let, bude satan ještě nakrátko propuštěn.
066	REV	020	008	Vyjde z propasti a zmobilizuje všechen svůj lid, početný jako mořský písek.
066	REV	020	009	Viděl jsem, že se dali na pochod a obklíčili ležení věřících i město, které Bůh miluje. Tu však s nebe spadl oheň a sežehl je.
066	REV	020	010	Jejich vojevůdce satan byl vhozen do ohnivého moře, kam již padla dravá šelma a její lžiprorok. Tam budou trýzněni ohněm dnem i nocí na věky věků.
066	REV	020	011	Spatřil jsem bílý trůn a na něm Panovníka. Před jeho pohledem se rozplynulo nebe i země a nezůstalo po nich ani památky.
066	REV	020	012	A viděl jsem vzkříšené mrtvé, malé i velké, stát před tím trůnem. Byly otevřeny Knihy skutků a Kniha života a byli souzeni podle svých činů.
066	REV	020	013	Moře, smrt i její říše vydaly své mrtvé.
066	REV	020	014	Smrt a její pomocníci skončili v moři plamenů. Toto ohnivé moře je druhá, věčná smrt.
066	REV	020	015	Tam skončí každý, jehož jméno není zapsáno v Knize života.
066	REV	021	001	Pak jsem uviděl nové nebe a novou zemi. Staré nebe a stará země zmizely. Moře už na nové zemi nebylo.
066	REV	021	002	A viděl jsem svaté město, nový Jeruzalém, sestupovat od Boha z nebe, jako když ozdobená nevěsta jde vstříc svému ženichovi.
066	REV	021	003	S trůnu se ozval mohutný hlas: „To je Boží domov s lidmi, Bůh tam bude bydlet s nimi a oni s ním. Už nikdy je neopustí
066	REV	021	004	a setře jim každou slzu s očí. Tam už nebude smrt ani nářek ani bolest, protože starý svět zmizel v nenávratnu.“
066	REV	021	005	Sedící na trůnu řekl: „Pohleď, všechno tvořím nové.“ Vybídl mne: „Zapiš to, protože tato slova jsou pravdivá a je možno se na ně plně spolehnout.“
066	REV	021	006	A dodal: „Vlastně se již vyplnila. Já jsem začátek i konec všeho. Tomu, kdo žízní, dám zdarma napít z pramene vody života.
066	REV	021	007	Kdo zvítězí, získá všechno. Já budu jeho Bohem a on bude mým synem.
066	REV	021	008	Ale zbabělci, nevěrci, nemravní, cizoložníci, vrazi, šarlatáni, pověrčiví a lháři všeho druhu budou neodvolatelně odsouzeni k sžíravé beznaději a palčivému utrpení. To bude jejich zánik.“
066	REV	021	009	Pak ke mně přistoupil jeden z těch sedmi andělů, kteří vylévali posledních sedm pohrom z číší a vyzval mě: „Pojď, ukážu ti Beránkovu nevěstu, jako nastávající choť.“
066	REV	021	010	Přenesl mne v duchu na vysokou, rozložitou horu a ukázal mi svaté město Jeruzalém, které tam sestoupilo od Boha.
066	REV	021	011	Boží sláva z něho zářila jak nejdražší drahokam, jako jiskřivý křišťál.
066	REV	021	012	Bylo obehnáno vysokou a silnou zdí, ve které bylo dvanáct bran střežených dvanácti anděly, označenými jmény dvanácti kmenů Izraele.
066	REV	021	013	Tři brány směřovaly na východ, tři na sever, tři na jih a tři na západ.
066	REV	021	014	Městská zeď byla založena na dvanácti kvádrech, které nesly jména dvanácti Kristových apoštolů.
066	REV	021	015	Anděl, který se mnou mluvil, měl zlatou tyč a měřil město, jeho hradby i brány v obvyklých lidských mírách.
066	REV	021	016	Půdorys toho města tvořil čtverec o straně dvanáct tisíc měr, a tak bylo město i vysoké.
066	REV	021	017	Rozměr zdi byl sto čtyřicet čtyři lokty.
066	REV	021	018	Hradba byla z jaspisu a samo město z ryzího zlata, ale průhledného jako křišťálové sklo.
066	REV	021	019	Základy hradeb byly samý drahokam.
066	REV	021	021	Dvanáct bran bylo z dvanácti perel, každá z jedné. I ulice toho města byly vydlážděny tím průzračným zlatem.
066	REV	021	022	Avšak neviděl jsem tam žádný chrám, protože Bůh a Beránek vládl všude.
066	REV	021	023	To město nepotřebuje ani slunce ani měsíc, protože je osvěcuje Boží sláva a Beránek.
066	REV	021	024	Národy nové země budou žít v tomto světle a vládcové mu předají svou moc.
066	REV	021	025	Brány toho města budou stále otevřeny, vždyť už nebude noc, ale jenom den.
066	REV	021	026	Nic nečistého tam nesmí, ani rouhač ani podvodník. Budou tam jen ti, kdo jsou zapsáni v Beránkově Knize života.
066	REV	022	001	Ještě mi ukázal řeku života, čistou jako křišťál. Vyvěrala z trůnu Boha a Beránka a protékala na náměstí toho města.
066	REV	022	002	Po obou jejích březích rostl strom života nesoucí dvanáct druhů ovoce, na každý měsíc jeden. A listy toho stromu sloužily všem ke zdraví.
066	REV	022	003	Tam nebude vůbec nic škodlivého. Vládě Boha a Beránka se všichni ochotně podřídí.
066	REV	022	004	Budou ho vidět tváří v tvář a na čele ponesou jeho jméno.
066	REV	022	005	Už se tam nikdy nesetmí, takže nebudou rozsvěcet lampy ani čekat na východ slunce. Bůh bude jejich stálé světlo a s ním budou kralovat na věky věků.
066	REV	022	006	Anděl mi řekl: „Tato slova jsou spolehlivá a pravdivá. Pán Bůh, který dával svého Ducha prorokům, mě poslal, abych oznámil jeho služebníkům, co se zanedlouho stane.
066	REV	022	007	Vzkazuje vám: Pozor, přijdu náhle! Dobře dělá, kdo bere vážně proroctví této knihy.“
066	REV	022	008	Když jsem to všechno já, Jan, slyšel a viděl, padl jsem před svým průvodcem na kolena.
066	REV	022	009	On mi však řekl: „Nech toho, vždyť jsem jen spoluslužebník tvůj i tvých bratří, proroků a těch, kdo budou dbát slov této knihy. Před Bohem klekej!“
066	REV	022	010	Pak dodal: „Nic z toho nezatajuj, ale zveřejni to. Doba těch událostí se nezadržitelně blíží.
066	REV	022	011	Kdo činíš bezpráví, pokračuj, kdo máš rád špínu, válej se v ní. Kdo jsi však přijal Kristovu bezúhonnost, jednej podle toho, kdo zápasíš o čistý život, nepolevuj!
066	REV	022	012	Čekejte, přijdu už brzo a odplatím každému podle jeho činů.
066	REV	022	013	Já jsem první i poslední, začátek i konec.
066	REV	022	014	Šťasten, kdo má očištěné srdce: před ním se otevírá věčný život a brány nebeského města,
066	REV	022	015	venku zůstanou pohlavně nevázaní, zvrhlíci, šarlatáni, vrazi a všichni, kdo dávají čemukoliv přednost před Bohem a libují si v podvodech.
066	REV	022	016	Já, Ježíš, jsem pověřil svého posla, aby tuto zvěst vyřídil církvi. Já, potomek velkého krále Davida, Jitřenka nového svítání.“
066	REV	022	017	Duch i církev volají: „Přijď!“ A všichni, kdo je slyší, ať se připojí svým: „Přijď!“ Kdo žízníš, pojď sem a čerpej zdarma vodu života.
066	REV	022	018	Upozorňuji každého čtenáře této knihy; kdo k ní něco přidá, dostane přidáno Božích ran tady popsaných.
066	REV	022	019	Kdo z ní něco ubere, tomu Bůh odepře přístup ke stromu života i do svatého města, o kterých jste tu četli.
066	REV	022	020	Ten, kdo stojí za slovy této knihy, praví: „Jistě, přijdu brzy.“ Ano, přijď, Pane Ježíši!
066	REV	022	021	Vám všem, milí čtenáři, platí dosud nabídka Kristovy milosti!