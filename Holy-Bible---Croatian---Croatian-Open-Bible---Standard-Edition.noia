# File Name: Holy-Bible---Croatian---Croatian-Open-Bible---Standard-Edition.noia
# File Size: 984738      
# File Date: 12/12/2025 23:48:05
# File Purpose: Supporting resource for the Aionian Bible project
# File Location: https://resources.AionianBible.org
# File Copyright: Creative Commons Attribution 4.0 International, 2018-2025
# File Generator: ABCMS (alpha)
# File Accuracy: Contact publisher with corrections to file format or content
# Publisher Name: Nainoia Inc
# Publisher Contact: https://www.AionianBible.org/Publisher
# Publisher Mission: https://www.AionianBible.org/Preface
# Publisher Website: https://NAINOIA-INC.signedon.net
# Publisher Facebook: https://www.Facebook.com/AionianBible
# Bible Name: Open Knjiga O Kristu
# Bible Name English: Croatian Open Bible
# Bible Language: Hrvatski
# Bible Language English: Croatian
# Bible Copyright Format: Creative Commons Attribution ShareAlike 4.0 International, 2018-2025
# Bible Copyright Text: Creative Commons Attribution ShareAlike 4.0
# Bible Source: Biblica, Inc.
# Bible Source Version: 12/12/2025
# Bible Source Link: https://ebible.org/details.php?id=hrvbib
# Bible Source Year: 1982, 1992, 2000
# Bible Format: Standard formatting without annotation
#
INDEX	BOOK	CHAPTER	VERSE	TEXT
#
# BOOK	040	MAT	Matthew	Matej
040	MAT	001	001	Ovo je rodoslovlje Isusa Krista, potomka kralja Davida koji je bio Abrahamov potomak.
040	MAT	001	002	Abrahamu se rodio Izak. Izaku se rodio Jakov. Jakovu su se rodili Juda i njegova braća.
040	MAT	001	003	Judi je Tamara rodila Peresa i Zeraha. Peresu se rodio Hesron, a Hesronu Ram.
040	MAT	001	004	Ramu se rodi Aminadab. Aminadabu se rodi Nahšon, a Nahšonu Salma.
040	MAT	001	005	Salmi je Rahaba rodila Boaza. Boazu je Ruta rodila Obeda. Obedu se rodio Jišaj.
040	MAT	001	006	Jišaju se rodio kralj David. Davidu je bivša Urijina žena rodila Salomona.
040	MAT	001	007	Salomonu se rodio Roboam. Roboamu se rodio Abija. Abiji se rodio Asa.
040	MAT	001	008	Asi se rodio Jozafat. Jozafatu se rodio Joram, a Joramu Ahazja.
040	MAT	001	009	Ahazji se rodio Jotam, Jotamu Ahaz, a Ahazu Ezekija.
040	MAT	001	010	Ezekiji se rodio Manaše, Manašeu Amon. Amonu se rodio Jošija.
040	MAT	001	011	Jošiji su se, u vrijeme progonstva u Babilon, rodili Jehonija i njegova braća.
040	MAT	001	012	Poslije progonstva u Babilon Jehoniji se rodio Šealtiel. Šealtielu se rodio Zerubabel.
040	MAT	001	013	Zerubabelu se rodio Abiud. Abiudu se rodio Elijakim, a Elijakimu Azor.
040	MAT	001	014	Azoru se rodio Sadok. Sadoku se rodio Akim, a Akimu Elijud.
040	MAT	001	015	Elijudu se rodio Eleazar. Eleazaru Matan, a Matanu Jakov.
040	MAT	001	016	Jakovu se rodio Josip, muž Marije koja je rodila Isusa zvanoga Krist.
040	MAT	001	017	To je, dakle, ukupno četrnaest naraštaja od Abrahama do kralja Davida, četrnaest naraštaja od kralja Davida do progonstva u Babilon i četrnaest naraštaja od progonstva do Krista.
040	MAT	001	018	Evo kako se zbilo rođenje Isusa Krista: Njegova majka Marija bila je zaručena s Josipom. Ali dok je još bila djevica, začela je po Svetome Duhu.
040	MAT	001	019	Kako je njezin muž Josip bio pravedan čovjek i kako ju nije htio javno osramotiti, naumi ju potajice napustiti.
040	MAT	001	020	Razmišljajući o tome, zaspao je te mu se u snu ukaže Božji glasnik. “Josipe, sine Davidov,” reče mu on, “ne oklijevaj uzeti Mariju za ženu! Jer dijete koje nosi začeto je po Svetome Duhu.
040	MAT	001	021	Ona će roditi sina i nazvat ćeš ga Isus (što znači: ‘Gospodin spasava’) jer će spasiti svoj narod od njegovih grijeha.”
040	MAT	001	022	Sve se to dogodilo da bi se obistinilo što je Gospodin rekao po proroku:
040	MAT	001	023	“Slušajte! Djevica će zanijeti! Rodit će sina koji će se zvati Emanuel”, (što znači: “Bog je s nama”).
040	MAT	001	024	Kad se Josip probudio, učini kako mu je Božji glasnik zapovjedio—dovede Mariju svojoj kući da mu bude žena.
040	MAT	001	025	Nije joj prišao kao muškarac dok nije rodila sina. A onda mu nadjene ime Isus.
040	MAT	002	001	Isus se rodio u gradu Betlehemu u Judeji za vladavine kralja Heroda. U to vrijeme neki mudraci s Istoka stignu u Jeruzalem
040	MAT	002	002	i stanu se raspitivati: “Gdje je taj novorođeni kralj Židova? Vidjeli smo njegovu zvijezdu na istoku pa smo mu se došli pokloniti.”
040	MAT	002	003	To veoma uznemiri kralja Heroda, a i sav Jeruzalem.
040	MAT	002	004	Kralj sazove svećeničke poglavare i pismoznance da se raspita gdje se Krist treba roditi.
040	MAT	002	005	“U Betlehemu u Judeji”, odgovore mu, “jer je prorok napisao:
040	MAT	002	006	‘Betleheme, ti nisi samo nevažno judejsko selo, jer će iz tebe poteći vladar koji će voditi moj narod, Izrael.’”
040	MAT	002	007	Tada Herod potajno pošalje po mudrace da od njih dozna vrijeme pojavka zvijezde.
040	MAT	002	008	Zatim ih pošalje u Betlehem: “Pođite i pomnjivo se raspitajte za dijete. Kad ga pronađete, vratite se i javite mi da mu se i ja pođem pokloniti.”
040	MAT	002	009	Poslušali su kralja i pošli. I gle! Zvijezda koju su vidjeli da izlazi išla je pred njima sve dok se nije zaustavila iznad mjesta gdje se nalazilo dijete.
040	MAT	002	010	Kad su ju ugledali, silno su se razveselili.
040	MAT	002	011	Uđu u kuću i ugledaju dijete s njegovom majkom Marijom te padnu ničice i poklone mu se. Zatim otvore škrinje s blagom i daruju mu zlato, tamjan i smirnu.
040	MAT	002	012	Poslije toga su u snu dobili upute da se ne vraćaju k Herodu, te su se u svoju zemlju vratili drugim putem.
040	MAT	002	013	Kad su otišli, anđeo se Gospodnji ukaže u snu Josipu. “Ustani i bježi u Egipat s djetetom i s njegovom majkom”, reče anđeo, “i ostani ondje sve dok ti ne kažem da se vratiš jer će kralj Herod tražiti dijete da ga ubije.”
040	MAT	002	014	Josip ustane i još se iste noći zaputi u Egipat s Marijom i djetetom.
040	MAT	002	015	Ostao je ondje sve do Herodove smrti. Time se ispunilo što je Gospodin rekao preko proroka: “Pozvao sam svojega sina iz Egipta.”
040	MAT	002	016	Kad uvidi da su ga mudraci izigrali, Herod se silno razgnjevi i pošalje vojnike da u Betlehemu i po svoj okolici pobiju sve dječake od dvije godine i mlađe, prema vremenu izlaska zvijezde za koje se raspitao u mudraca.
040	MAT	002	017	Tada se ispunilo ono što je rekao prorok Jeremija:
040	MAT	002	018	“U Rami se čuje glas, zapomaganje i gorak plač; to Rahela oplakuje svoju djecu i ne dade se utješiti jer ih više nema.”
040	MAT	002	019	Kad je Herod umro, u Egiptu se anđeo Gospodnji ukaže Josipu u snu
040	MAT	002	020	i reče mu: “Ustani i povedi dijete i njegovu majku natrag u izraelsku zemlju, jer su oni koji su ga pokušavali ubiti mrtvi.”
040	MAT	002	021	On ustane, uzme dijete i majku i vrati se u Izrael.
040	MAT	002	022	Putem dozna da je novim kraljem postao Arhelaj, Herodov sin, pa se prestraši. Tada i u snu dobije upozorenje da ne ide u Judeju, te umjesto toga ode u Galileju
040	MAT	002	023	i nastani se u Nazaretu. Time se ispunilo što su o Mesiji napisali proroci: “Zvat će se Nazarećanin.”
040	MAT	003	001	U to vrijeme Ivan Krstitelj počne propovijedati u judejskoj pustinji:
040	MAT	003	002	“Pokajte se za grijehe i obratite se Bogu jer je nebesko kraljevstvo blizu!”
040	MAT	003	003	Prorok Izaija govorio je o Ivanu kad je prorokovao: “On je glas koji viče u pustinji: ‘Pripremite put za Gospodnji dolazak! Poravnajte za njega staze!’”
040	MAT	003	004	Ivanova odjeća bila je istkana od devine dlake, a bio je opasan kožnim pojasom. Hranio se skakavcima i divljim medom.
040	MAT	003	005	Ljudi su k njemu dolazili iz Jeruzalema i iz cijele jordanske okolice.
040	MAT	003	006	Ispovijedali su mu svoje grijehe, a on ih je krstio u rijeci Jordanu.
040	MAT	003	007	Ali kad ugleda mnoge farizeje i saduceje da se dolaze krstiti, reče im: “Zmijska legla! Tko li vas je samo upozorio da pobjegnete Božjemu gnjevu koji stiže?
040	MAT	003	008	Dokažite svojim životom i djelima da ste se odvratili od grijeha i obratili Bogu.
040	MAT	003	009	Ne zavaravajte se da vam je dovoljno reći: ‘Mi smo Abrahamovi potomci!’ jer vam kažem da Bog može i od ovoga kamenja podignuti Abrahamovu djecu!
040	MAT	003	010	Sjekira Božjeg suda već je uzdignuta da u korijenu sasiječe stabla. Svako stablo koje ne daje dobrog roda bit će posječeno i bačeno u vatru.
040	MAT	003	011	Ja vodom krstim one koji se pokaju od svojih grijeha; no dolazi netko veći od mene, toliko velik da mu ja nisam dostojan ni robom biti. On će vas krstiti Svetim Duhom i ognjem.
040	MAT	003	012	Očistit će svoje gumno i odvojiti pljevu od pšenice; pšenicu će spremiti u svoju žitnicu, a pljevu sažeći neugasivim ognjem.”
040	MAT	003	013	Tada Isus dođe iz Galileje na Jordan da ga Ivan krsti.
040	MAT	003	014	Ivan ga je odvraćao. “Zar da ti dođeš k meni,” reče mu, “a zapravo bi ti mene trebao krstiti!”
040	MAT	003	015	Ali Isus mu odgovori: “Pusti to, jer nam valja ispuniti pravednu Božju volju.” Tada ga je Ivan krstio.
040	MAT	003	016	Nakon krštenja Isus iziđe iz vode. I gle! Nebesa se otvore i on ugleda Božjega Duha kako silazi kao golub i spušta se na njega.
040	MAT	003	017	Začuje se glas: “Ovo je moj ljubljeni Sin. On je moja radost!”
040	MAT	004	001	Zatim Sveti Duh odvede Isusa u pustinju da ga ondje kuša đavao.
040	MAT	004	002	Ništa nije jeo četrdeset dana i četrdeset noći pa je nakon toga vrlo ogladnio.
040	MAT	004	003	Tada mu pristupi napasnik i reče mu: “Ako si Božji Sin, reci da ovo kamenje postane kruhom.”
040	MAT	004	004	Ali Isus mu odgovori: “U Svetome pismu piše: ‘Ne živi čovjek samo o kruhu, već i o svakoj riječi što izlazi iz Božjih usta.’”
040	MAT	004	005	Tada ga đavao odvede u Sveti grad, na vrh Hrama
040	MAT	004	006	i reče: “Ako si Božji Sin, skoči! Jer Sveto pismo kaže: ‘On zapovijeda svojim anđelima za tebe’ i ‘oni će te svojim rukama zadržati da ni nogom o kamen ne udariš.’”
040	MAT	004	007	Isus mu odgovori: “Sveto pismo također kaže: ‘Ne iskušavaj Gospodina Boga svojega!’”
040	MAT	004	008	Đavao ga zatim povede na vrh vrlo visoke gore te mu pokaže sve narode svijeta i svu njihovu slavu.
040	MAT	004	009	“Sve ću ti ovo dati”, reče mu, “ako mi se ničice pokloniš!”
040	MAT	004	010	“Odlazi, Sotono!” reče mu Isus. “U Svetome pismu piše: ‘Klanjaj se samo Bogu i njemu jedinome služi!’”
040	MAT	004	011	Tada đavao ode, a dođu mu služiti anđeli.
040	MAT	004	012	Kad je Isus čuo da su Ivana zatvorili, povuče se u Galileju.
040	MAT	004	013	Ode iz Nazareta te se nastani u Kafarnaumu, uz more, na Zebulunovu i Naftalijevu području.
040	MAT	004	014	Tako se ispunilo Izaijino proročanstvo:
040	MAT	004	015	“U zemlji Zebulunovoj i Naftalijevoj, uz more, s one strane Jordana, u poganskoj Galileji,
040	MAT	004	016	narod koji je u tmini živio ugleda veliku svjetlost; onima što su prebivali u mračnom predjelu smrti zasjalo je jarko svjetlo.”
040	MAT	004	017	Otada Isus počne propovijedati: “Pokajte se za grijehe i obratite se Bogu jer je nebesko kraljevstvo blizu!”
040	MAT	004	018	Prolazeći jednom obalom uz Galilejsko jezero, Isus opazi dvojicu braće—Šimuna, zvanoga još i Petar, i Andriju—kako bacaju mrežu u more. Bili su, naime, ribari.
040	MAT	004	019	Reče im: “Pođite za mnom i ja ću vas učiniti ribarima ljudi!”
040	MAT	004	020	Oni smjesta ostave svoje mreže te pođu za njim.
040	MAT	004	021	Malo dalje ugleda drugu dvojicu braće, Jakova i Ivana, kako sjede u lađici sa svojim ocem Zebedejem i krpaju mreže. Pozove i njih.
040	MAT	004	022	Oni smjesta ostave lađicu i oca te pođu za njim.
040	MAT	004	023	Isus je putovao cijelom Galilejom poučavajući u židovskim sinagogama, propovijedajući Radosnu vijest o nebeskom kraljevstvu te iscjeljujući svaku vrstu bolesti i nemoći u narodu.
040	MAT	004	024	Glas o njemu pronese se po svoj Siriji, pa su mu ljudi čak i odande dovodili sve koje je mučila kakva bolest i patnja: opsjednute, mjesečare i uzete, a on ih je ozdravljao.
040	MAT	004	025	Za njim je nagrnulo silno mnoštvo iz Galileje, Dekapolisa, Jeruzalema i cijele Judeje, pa čak i s druge strane Jordana.
040	MAT	005	001	Kad Isus ugleda da se okupilo mnoštvo, popne se na goru i sjedne. Nato mu priđu njegovi učenici.
040	MAT	005	002	On počne poučavati.
040	MAT	005	003	“Blago onima koji shvaćaju da im je Bog potreban jer je njihovo nebesko kraljevstvo!
040	MAT	005	004	Blago onima koji tuguju, jer će ih Bog utješiti!
040	MAT	005	005	Blago krotkima, jer će baštiniti zemlju!
040	MAT	005	006	Blago onima koji su gladni i žedni pravednosti, jer će je se nasititi!
040	MAT	005	007	Blago milosrdnima, jer će se i njima iskazati milosrđe!
040	MAT	005	008	Blago ljudima čista srca, jer će gledati Boga!
040	MAT	005	009	Blago mirotvorcima, jer će se nazivati Božjom djecom!
040	MAT	005	010	Blago onima koje progone zato što su pravedni pred Bogom, jer je njihovo nebesko kraljevstvo!
040	MAT	005	011	Blago vama kad vas zbog mene budu grdili i progonili i lažno vam pripisivali kojekakva zla!
040	MAT	005	012	Radujte se zbog toga, silno se radujte! Jer velika vas nagrada čeka na nebesima. Tako su progonili i proroke prije vas!”
040	MAT	005	013	“Vi ste sol čovječanstvu. Ali kakva je korist od soli ako obljutavi? Za što se može uporabiti? Ni za što, osim da se izbaci van, da ju ljudi pogaze.
040	MAT	005	014	Vi ste svjetlost svijetu—grad na gori koji noću sjaji da ga svi vide.
040	MAT	005	015	Svjetiljku ne palite da biste ju pokrili pod košaru, nego da biste ju postavili tako da svijetli svima u kući.
040	MAT	005	016	Neka vaša svjetlost svijetli pred ljudima tako da vide vaša dobra djela i da slave vašega Oca koji je na nebesima.”
040	MAT	005	017	“Nemojte pogrešno shvatiti da sam došao ukinuti Zakon i zapise proroka. Nisam ih došao ukinuti, nego ispuniti.
040	MAT	005	018	Zaista vam kažem: sve dok postoji nebo i zemlja, nijedno slovce, nijedan potez pera u Zakonu neće nestati dok se sve ne ostvari.
040	MAT	005	019	Prekrši li zato tko i najmanju zapovijed i druge tome pouči, bit će najmanji u nebeskom kraljevstvu. Ali oni koji poučavaju Božjim zakonima i pokoravaju im se bit će veliki u nebeskom kraljevstvu.
040	MAT	005	020	Kažem vam, ne bude li vaša pravednost veća od pravednosti pismoznanaca i farizeja, nipošto nećete ući u nebesko kraljevstvo!”
040	MAT	005	021	“Čuli ste da je starima rečeno u Zakonu: ‘Ne ubij! Tko ubije, mora biti izveden pred sud.’
040	MAT	005	022	A ja vam kažem: tko se rasrdi na svojeg brata, odgovarat će pred sudom! Nazove li ga glupanom, odgovarat će pred najvišim sudom. A nazove li ga luđakom, odgovarat će za to u paklenome ognju!
040	MAT	005	023	Stojiš li, dakle, pred žrtvenikom u Hramu prinoseći žrtvu Bogu pa se iznenada sjetiš da neki tvoj brat ima što protiv tebe,
040	MAT	005	024	ostavi žrtvu pred žrtvenikom pa se najprije pomiri s njime, a tek onda dođi i prinesi žrtvu Bogu.
040	MAT	005	025	Brzo se nagodi s protivnikom, prije nego što bude kasno, dok te nije izveo pred sud, a sudac bacio u tamnicu.
040	MAT	005	026	Zaista ti kažem, odande nećeš izići sve dok ne isplatiš sve do posljednjeg novčića!”
040	MAT	005	027	“Čuli ste da u Zakonu piše: ‘Ne čini preljuba!’
040	MAT	005	028	A ja vam kažem: Tko samo i pogleda ženu s požudom, već je u svojem srcu s njom počinio preljub.
040	MAT	005	029	Ako te tvoje desno oko navodi na grijeh, iskopaj ga i baci. Bolje ti je da samo jedan dio tvojeg tijela bude uništen nego da sav budeš bačen u pakao.
040	MAT	005	030	Pa makar te i tvoja desna ruka navodila na grijeh, odsijeci ju i baci od sebe. Bolje da ostaneš bez jednoga od udova nego da ti cijelo tijelo ode u pakao.”
040	MAT	005	031	“Također ste čuli: ‘Tko otpusti svoju ženu, neka joj dade otpusnicu.’
040	MAT	005	032	Ali ja vam kažem: Tko god se razvede od svoje žene, osim zbog njezina bluda, navodi ju na preljub. I tko god se oženi razvedenom ženom, čini preljub.”
040	MAT	005	033	“Čuli ste da u Zakonu piše: ‘Ne krši zakletve, nego izvrši ono na što si se Gospodinu zakleo.’
040	MAT	005	034	A ja vam kažem: Ne kunite se nikako! Ni nebom, jer je Božje prijestolje,
040	MAT	005	035	ni zemljom, jer je podnožje njegovim nogama, ni Jeruzalemom, jer je to grad velikoga kralja.
040	MAT	005	036	Ne kunite se ni svojom glavom, jer ni jednu jedinu vlas niste u stanju učiniti bijelom ili crnom.
040	MAT	005	037	Kad kažete: ‘Da’, neka to znači ‘da’, kad kažete: ‘Ne’, neka znači ‘ne’; sve što je više, dolazi od Zloga.”
040	MAT	005	038	“Čuli ste da u Zakonu piše: ‘Oko za oko, zub za zub!’
040	MAT	005	039	A ja vam kažem: Ne opirite se zlotvoru! Pljusne li vas, naprotiv, tko po jednom obrazu, okrenite mu i drugi!
040	MAT	005	040	Ako bi se tko htio s tobom parničiti da ti otme košulju, daj mu i svoj ogrtač.
040	MAT	005	041	Primoraju li te rimski vojnici da im poneseš opremu jednu milju, ponesi ju dvije.
040	MAT	005	042	Zatraži li tko nešto od tebe, daj mu, i nemoj okrenuti leđa onome tko te zamoli da mu posudiš.”
040	MAT	005	043	“Čuli ste da u Zakonu piše: ‘Ljubi svojega bližnjega, a mrzi neprijatelje!’
040	MAT	005	044	A ja vam kažem: Ljubite i svoje neprijatelje i molite se za one koji vas progone!
040	MAT	005	045	Tako ćete se ponijeti kao prava djeca svojega nebeskog Oca, koji daje da njegovo sunce izlazi i nad zlima i nad dobrima te da kiša pada i pravednicima i nepravednicima.
040	MAT	005	046	Jer ako volite samo one koji vas vole, kakvu nagradu možete očekivati? Ne čine li tako i ubirači poreza?
040	MAT	005	047	Ako ste ljubazni samo prema svojoj braći, po čemu se razlikujete od drugih? To čine i neznabošci.
040	MAT	005	048	Budite, dakle, savršeni kao što je savršen vaš nebeski Otac.”
040	MAT	006	001	“Pazite! Nemojte svoja dobra djela činiti javno da vam se drugi dive jer onda nećete primiti plaću od svojega nebeskog Oca.
040	MAT	006	002	Zato kada daješ milodar, ne trubi pred sobom kao što to u sinagogama i na ulicama čine licemjeri da ih ljudi hvale. Zaista vam kažem, drugu nagradu osim te neće dobiti.
040	MAT	006	003	Naprotiv, kada daješ milodar, neka tvoja ljevica ne zna što radi desnica.
040	MAT	006	004	Udijeli svoj milodar potajno pa će te tvoj Otac, koji vidi i u tajnosti, nagraditi.”
040	MAT	006	005	“I kada se molite, ne budite poput licemjera koji se vole moliti u sinagogama i po uličnim raskrižjima da ih ljudi vide. Zaista vam kažem, drugu nagradu osim te neće dobiti.
040	MAT	006	006	Ti, naprotiv, kada se moliš, uđi nekamo gdje ćeš biti sam, zatvori za sobom vrata te se pomoli Ocu u tajnosti, a tvoj će te Otac, koji vidi u tajnosti, nagraditi.
040	MAT	006	007	Kad se molite, ne nabrajajte isprazne riječi kao pogani, koji misle da će biti uslišani zbog svojega nabrajanja.
040	MAT	006	008	Ne činite kao oni jer vaš Otac dobro zna što vam je potrebno i prije nego što ga zamolite.
040	MAT	006	009	Zato se vi molite ovako: ‘Oče naš na nebu, neka se štuje tvoje sveto ime.
040	MAT	006	010	Neka dođe tvoje kraljevstvo. Neka se tvoja volja provodi na zemlji kao i na nebu.
040	MAT	006	011	Kruh naš svagdašnji daj nam danas
040	MAT	006	012	i oprosti nam naše grijehe kao što i mi opraštamo onima koji griješe protiv nas.
040	MAT	006	013	I ne dopusti da podlegnemo kušnji, nego nas izbavi od Zloga.’
040	MAT	006	014	Jer ako oprostite ljudima njihove pogreške, i vaš će nebeski Otac vama oprostiti.
040	MAT	006	015	Ali ne oprostite li vi drugima njihovih pogrešaka, ni vaš Otac neće vama oprostiti vaše grijehe.
040	MAT	006	016	Kad postite, ne mrštite se kao licemjeri, koji izobliče lice kako bi ljudi opazili da poste. Zaista vam kažem, drugu nagradu osim te neće dobiti.
040	MAT	006	017	Ali ti se, kada postiš, lijepo uredi
040	MAT	006	018	da tvoj post ne zapaze ljudi, nego samo tvoj Otac koji je u tajnosti. I tvoj će ti Otac, koji vidi u tajnosti, uzvratiti.”
040	MAT	006	019	“Ne zgrćite sebi blago ovdje na zemlji, gdje ga mogu izgristi moljci ili može zahrđati, gdje lopovi provaljuju i kradu.
040	MAT	006	020	Stječite sebi blago na nebu, gdje ga ne mogu izgristi moljci ni hrđa, gdje lopovi ne provaljuju i ne kradu.
040	MAT	006	021	Jer gdje ti je blago, ondje će ti biti i srce.
040	MAT	006	022	Oko je poput svjetiljke tijelu. Ne budete li odviše brinuli za materijalna dobra jasno ćete vidjeti u životu,
040	MAT	006	023	ali ako za njih budete previše brinuli vid će vam biti zasjenjen i duboka će vam tama ispuniti život.
040	MAT	006	024	Nitko ne može služiti dvojici gospodara. Ili će jednoga mrziti, a drugoga voljeti ili će jednome biti odan, a drugoga prezirati. Ne možete služiti i Bogu i bogatstvu.
040	MAT	006	025	Zato vam kažem: Ne brinite se tjeskobno kako ćete preživjeti, što ćete jesti ili piti, ni u što ćete obući svoje tijelo! Nije li život vredniji od hrane, a tijelo od odjeće?
040	MAT	006	026	Pogledajte ptice nebeske! Niti siju, niti žanju, niti sabiru u žitnice jer ih hrani vaš nebeski Otac. A niste li vi mnogo vredniji od njih?
040	MAT	006	027	Može li tko od vas sebi brigama produžiti život barem i za jedan dan?
040	MAT	006	028	Zašto se onda brinuti za odjeću? Pogledajte samo poljske ljiljane! Niti se muče niti predu.
040	MAT	006	029	A kažem vam da se ni kralj Salomon u svoj svojoj raskoši nije zaodjenuo kao jedan od njih.
040	MAT	006	030	Pa ako Bog tako odijeva poljsku travu koja danas jest, a već se sutra baca u peć, zar se neće još i više brinuti za vas, malovjerni?
040	MAT	006	031	Ne brinite se tjeskobno i ne govorite: ‘Što ćemo jesti?’, ‘Što ćemo piti?’ ili ‘U što ćemo se obući?’
040	MAT	006	032	jer tako čine nevjernici. Vaš nebeski Otac zna da vam je sve to potrebno.
040	MAT	006	033	Stoga najprije tražite Božje kraljevstvo i njegovu pravednost, pa će vam se i to nadodati.
040	MAT	006	034	Ne brinite se zato tjeskobno za sutra jer će ono donijeti nove brige. Današnja vam je muka dovoljna za danas.”
040	MAT	007	001	“Ne osuđujte, da ne budete osuđeni.
040	MAT	007	002	Jer kako vi sudite druge, tako će se i vama suditi. Kako mjerite drugima, i vama će se mjeriti.
040	MAT	007	003	Što imaš gledati trun u oku svojega brata kad u vlastitome oku ni brvna ne opažaš?
040	MAT	007	004	Kako ti, koji u vlastitome oku ne vidiš ni brvna, možeš reći bratu: ‘Daj da ti izvadim trun iz oka’?
040	MAT	007	005	Licemjeru! Izvadi najprije brvno iz vlastitog oka, pa ćeš onda dobro vidjeti kako da izvadiš trun iz bratova!
040	MAT	007	006	Ne dajte svetinje psima! Ne bacajte biserje pred svinje! Jer svinje će ga pogaziti, a psi se okrenuti te vas rastrgati.”
040	MAT	007	007	“Molite i dat će vam se! Tražite i naći ćete! Kucajte i otvorit će vam se!
040	MAT	007	008	Jer tko god moli, prima. Tko god traži, nalazi. Tko kuca, otvara mu se.
040	MAT	007	009	Bi li itko od vas svojemu djetetu, kad bi ga zamolilo kruha, dao kamen?
040	MAT	007	010	Ili bi mu tko dao zmiju kad ga zamoli ribu?
040	MAT	007	011	Pa ako vi, grešni ljudi, znate davati dobre darove svojoj djeci, koliko će više vaš nebeski Otac darovati dobra onima koji ga mole?”
040	MAT	007	012	“Činite drugima ono što biste htjeli da drugi čine vama. To je bit učenja cijeloga Zakona i Proroka.”
040	MAT	007	013	“Uđite na uska vrata! Jer široka vrata i prostran put vode u propast i mnogi njime idu.
040	MAT	007	014	Kako su uska vrata i tijesan put koji vodi u Život! Malo ih je koji ga nalaze.”
040	MAT	007	015	“Čuvajte se lažnih proroka koji dolaze u ovčjem runu, a iznutra su grabežljivi vukovi.
040	MAT	007	016	Prepoznat ćete ih po njihovim plodovima. Bere li se s trnja grožđe ili s bodljike smokve?
040	MAT	007	017	Tako svako dobro stablo rađa dobrim, a nevaljalo stablo nevaljalim plodovima.
040	MAT	007	018	Niti dobro stablo može roditi nevaljalim plodom, niti nevaljalo stablo dobrim plodom.
040	MAT	007	019	Svako stablo koje ne rađa dobrim rodom siječe se i baca u oganj.
040	MAT	007	020	Prepoznat ćete ih, dakle, po njihovim plodovima.”
040	MAT	007	021	“U nebesko kraljevstvo neće ući svi koji me nazivaju Gospodinom, već samo koji slušaju mojega nebeskog Oca.
040	MAT	007	022	Na sudu će mi mnogi reći: ‘Gospodine, Gospodine! Nismo li u tvoje ime prorokovali? Nismo li se služili tvojim imenom da istjerujemo zle duhove i da činimo mnoga druga čudesa?’
040	MAT	007	023	Ali odgovorit ću im: ‘Nikad vas nisam poznavao. Odlazite od mene, zlotvori!’”
040	MAT	007	024	“Tko god sluša ove moje riječi i tako čini, mudar je kao i čovjek koji gradi kuću na čvrstoj stijeni.
040	MAT	007	025	Zapljušti kiša, navale bujice, zapušu vjetrovi i stanu šibati kuću, ali se ona ne sruši jer je izgrađena na stijeni.
040	MAT	007	026	Naprotiv, tko čuje ove moje riječi, a ne čini tako, jest poput luda čovjeka koji sebi gradi kuću na pijesku.
040	MAT	007	027	Zapljušti kiša, navale bujice, zapušu vjetrovi i stanu šibati kuću, i ona se sruši. I velika bijaše njezina ruševina.”
040	MAT	007	028	Kad je Isus završio govor, mnoštvo je bilo zaneseno njegovim učenjem
040	MAT	007	029	jer ih je poučavao kao onaj koji ima vlast, a ne kao njihovi pismoznanci.
040	MAT	008	001	Veliko je mnoštvo pohrlilo za Isusom dok je silazio s gore.
040	MAT	008	002	Odjednom mu pristupi neki gubavac, pokloni mu se do zemlje i zamoli ga: “Gospodine, ako hoćeš, možeš me iscijeliti!”
040	MAT	008	003	Isus ispruži ruku i dotakne čovjeka. “Hoću! Budi čist!” reče mu. I guba odmah nestane.
040	MAT	008	004	Isus mu reče: “Nikome o tomu ne govori, već idi ravno svećeniku te sa sobom ponesi žrtveni dar prema Mojsijevu zakonu kao javno svjedočanstvo svojeg ozdravljenja.”
040	MAT	008	005	Kad Isus dođe u Kafarnaum, pristupi mu neki stotnik
040	MAT	008	006	i reče: “Gospodine, sluga mi kod kuće leži uzet i u teškim mukama!”
040	MAT	008	007	“Doći ću ga iscijeliti”, odgovori mu Isus.
040	MAT	008	008	Stotnik odgovori: “Gospodine, nisam dostojan da uđeš u moju kuću. Samo reci da moj sluga ozdravi i on će ozdraviti!
040	MAT	008	009	Jer i ja moram slušati svoje nadređene. A podređenom vojniku kažem: ‘Idi!’ i on ode, te drugome: ‘Dođi!’ i dođe; a sluzi kažem: ‘Učini to!’ i on učini.”
040	MAT	008	010	Kad je to čuo, Isus se zadivi. Okrene se mnoštvu, pa reče: “Zaista vam kažem, takve vjere nisam vidio ni u koga u cijelom Izraelu.
040	MAT	008	011	Kažem vam da će mnogi s istoka i zapada sjesti u nebeskom kraljevstvu s Abrahamom, Izakom i Jakovom,
040	MAT	008	012	a mnogi Izraelci biti izbačeni u mrklu tamu gdje će biti plač i škrgut zuba.”
040	MAT	008	013	Zatim reče rimskome stotniku: “Idi! Neka ti bude kako si vjerovao!” I sluga mu istog trena ozdravi.
040	MAT	008	014	Kad je Isus došao u Petrovu kuću, Petrova punica ležala je bolesna, u vrućici.
040	MAT	008	015	Isus joj dotakne ruku i vrućica nestane. Žena ustane i počne ga posluživati.
040	MAT	008	016	Te mu večeri dovedu mnoge opsjednute. Na njegovu riječ svi su zli duhovi izlazili, a svi bolesnici ozdravljali.
040	MAT	008	017	Tako se ispunilo što je napisao prorok Izaija: “On slabosti naše uze i ponese naše bolesti.”
040	MAT	008	018	Kad je Isus vidio koliko se mnoštvo okuplja, zapovjedi da otplove na drugu stranu jezera.
040	MAT	008	019	Tada mu priđe neki pismoznanac i reče: “Učitelju, slijedit ću te kamo god ti pošao.”
040	MAT	008	020	Isus mu odgovori: “Lisice imaju jame i ptice imaju gnijezda, a Sin Čovječji nema gdje ni glavu nasloniti.”
040	MAT	008	021	Drugi mu od učenika reče: “Gospodine, dopusti mi da najprije pokopam svojeg oca.”
040	MAT	008	022	Ali Isus mu odgovori: “Pođi za mnom i pusti da mrtvi pokapaju svoje mrtvace!”
040	MAT	008	023	Isus se ukrca u lađu, a za njim uđu i njegovi učenici.
040	MAT	008	024	Odjednom nastane tako silna oluja da su se valovi prelijevali preko lađice. Isus je spavao.
040	MAT	008	025	Učenici dođu k njemu i probude ga: “Gospodine, spasi nas! Izginut ćemo!”
040	MAT	008	026	Isus im reče: “Malovjerni! Što se toliko strašite?” Ustane zatim i zaprijeti vjetru i valovima, a oluja se stiša i nastane velika tišina.
040	MAT	008	027	Ljudi su se u čudu pitali: “Pa tko je on da mu se i vjetrovi i more pokoravaju?”
040	MAT	008	028	Kad su stigli na drugu stranu jezera, u gadarski kraj, susretnu ga dvojica opsjednutih koji su dolazili iz grobnica i bili tako goropadni da zaradi njih nitko nije mogao proći tim putem.
040	MAT	008	029	Odjednom poviču: “Što hoćeš od nas, Sine Božji? Došao si nas ovdje mučiti prije vremena?”
040	MAT	008	030	Nedaleko je paslo veliko krdo svinja.
040	MAT	008	031	Zli duhovi zamole Isusa: “Ako nas istjeraš, pošalji nas u ono krdo svinja.”
040	MAT	008	032	“Idite!” reče im Isus. Oni iziđu iz opsjednutih i uđu u svinje. Nato cijelo krdo jurne niz strminu u more i podavi se u vodi.
040	MAT	008	033	Svinjari pobjegnu u grad te razglase što se dogodilo s opsjednutima.
040	MAT	008	034	Tada sav grad iziđe u susret Isusu. Kad su ga ugledali, zamole da ode iz njihova kraja.
040	MAT	009	001	Tako Isus uđe u lađicu i preplovi do svojega grada.
040	MAT	009	002	Ondje mu donesu uzetog čovjeka na nosilima. Kad Isus vidje njihovu vjeru, reče bolesniku: “Hrabro, sinko, oprošteni su ti grijesi!”
040	MAT	009	003	A neki od pismoznanaca pomisle: “Ovaj huli!”
040	MAT	009	004	Isus je prozreo što misle, pa ih upita: “Zašto mislite zlo u srcu?
040	MAT	009	005	Što je lakše reći uzetom čovjeku: ‘Grijesi su ti oprošteni’ ili ‘Ustani i idi’?
040	MAT	009	006	Dokazat ću vam da ja, Sin Čovječji, imam vlast na zemlji opraštati grijehe.” Okrene se zatim prema uzetome i reče: “Ustani, uzmi nosila i idi kući!”
040	MAT	009	007	On ustane i ode kući.
040	MAT	009	008	Kad je mnoštvo to vidjelo, zaprepaste se i počnu slaviti Boga što je ljudima dao takvu vlast.
040	MAT	009	009	Odlazeći odande, Isus ugleda čovjeka imenom Matej kako ubire porez te ga pozove: “Pođi za mnom!” Matej ustane i pođe za njim.
040	MAT	009	010	Dok je Isus poslije bio u kući za stolom, došli su brojni ubirači poreza i grešnici i pridružili se njemu i njegovim učenicima.
040	MAT	009	011	Pošto su to vidjeli, farizeji upitaju njegove učenike: “Zašto vaš učitelj jede s ubiračima poreza i drugim grešnicima?”
040	MAT	009	012	Isus je to čuo, pa reče: “Ne treba liječnik zdravima, nego bolesnima.
040	MAT	009	013	Proučite što znači: ‘Draže mi je da ste milosrdni nego da mi prinosite žrtve.’ Jer nisam došao zvati pravednike, već grešnike.”
040	MAT	009	014	Jednom dođu k Isusu učenici Ivana Krstitelja te ga upitaju: “Zašto tvoji učenici ne poste kao što postimo mi i farizeji?”
040	MAT	009	015	Isus im odgovori: “Mogu li uzvanici na svadbenoj večeri tugovati dok je mladoženja s njima? Ali doći će dani kada će im ugrabiti mladoženju. Tada će postiti.
040	MAT	009	016	Nitko ne krpa rupe na staroj odjeći zakrpom od još nesmočena platna. Zakrpa bi se skupila, razvukla tkaninu i napravila još veću rupu.
040	MAT	009	017	Ne ulijeva se novo vino u stare mjehove jer bi se raspuknuli. Vino bi se prolilo, a mjehovi uništili. Novo se vino lijeva u nove mjehove. Tako se sačuva i jedno i drugo.”
040	MAT	009	018	Dok je još govorio, pristupi mu neki poglavar i padne pred njega ničice klanjajući se. “Kćerka mi je umrla”, reče. “Ali ti dođi i stavi ruku na nju, pa će oživjeti.”
040	MAT	009	019	Isus pođe s učenicima njegovu domu.
040	MAT	009	020	Neka žena koja je već dvanaest godina bolovala od krvarenja priđe mu otraga i dotakne skut njegova ogrtača
040	MAT	009	021	jer je pomislila: “Dodirnem li samo njegovu odjeću, ozdravit ću!”
040	MAT	009	022	Isus se okrene i spazi ju te joj reče: “Samo hrabro, kćeri! Tvoja te vjera iscijelila.” I žena istoga trena ozdravi.
040	MAT	009	023	Kad je Isus stigao do poglavarova doma, ugleda bučno mnoštvo i svirače.
040	MAT	009	024	“Odstupite! Djevojčica nije umrla, nego samo spava!” A oni ga počnu ismijavati.
040	MAT	009	025	Kad ih je istjerao, Isus uđe k djevojčici i uzme ju za ruku, a ona ustane.
040	MAT	009	026	Glas o tome proširio se cijelim krajem.
040	MAT	009	027	Kad je Isus odande odlazio, dva slijepca pođu za njime vičući: “Smiluj nam se, sine Davidov!”
040	MAT	009	028	Pođu za njim ravno u kuću u kojoj je odsjeo, a Isus ih upita: “Vjerujete li da to mogu učiniti?” “Vjerujemo, Gospodine”, odgovore mu.
040	MAT	009	029	Tada im dotakne oči i reče: “Neka vam bude prema vašoj vjeri!”
040	MAT	009	030	I oči im se otvore. Isus ih strogo upozori: “Nikome o tomu ne pričajte!”
040	MAT	009	031	Ali oni, kad iziđu, prošire glas o njemu po cijelome kraju.
040	MAT	009	032	Tek što su oni izišli, dovedu mu nijema i opsjednuta čovjeka.
040	MAT	009	033	Isus istjera zlog duha, a njemak progovori. Mnoštvo se silno čudilo. “Takvo što u Izraelu još nikada nismo vidjeli!”
040	MAT	009	034	Ali farizeji su govorili: “On izgoni zle duhove pomoću poglavice zlih duhova.”
040	MAT	009	035	Isus je putovao po svim gradovima i selima poučavajući u židovskim sinagogama, navješćujući Radosnu vijest o kraljevstvu te iscjeljujući ljude od svake bolesti i nemoći.
040	MAT	009	036	Sažalilo mu se mnoštvo koje je dolazilo jer su ljudi bili izmučeni i zapušteni poput ovaca bez pastira.
040	MAT	009	037	“Žetva je vrlo velika, a radnika je tako malo”, reče on svojim učenicima.
040	MAT	009	038	“Zato molite gospodara da pošalje radnike u svoju žetvu.”
040	MAT	010	001	Isus pozvao je sebi dvanaestoricu učenika te ih ovlasti da izgone zle duhove i da iscjeljuju svakovrsne bolesti i slabosti.
040	MAT	010	002	Evo imena dvanaestorice apostola: Šimun (zvan i Petar), Andrija (Petrov brat), Jakov (Zebedejev sin), Ivan (Jakovljev brat),
040	MAT	010	003	Filip, Bartolomej, Toma, Matej (ubirač poreza), Jakov (Alfejev sin), Tadej,
040	MAT	010	004	Šimun Kananaj i Juda Iškariotski (koji je izdao Isusa).
040	MAT	010	005	Isus ih je poslao i uputio ih: “Ne idite poganima ni Samarijancima,
040	MAT	010	006	već samo izraelskom narodu—Božjim izgubljenim ovcama.
040	MAT	010	007	Idite i propovijedajte im da je blizu nebesko kraljevstvo.
040	MAT	010	008	Iscjeljujte bolesnike i gubavce, uskrisujte mrtve i istjerujte zloduhe. Besplatno ste primili, besplatno i dajte.
040	MAT	010	009	Ne uzimajte sa sobom zlata, ni srebra, ni mjedi u pojase,
040	MAT	010	010	ni torbu s odjećom i obućom za put, ni štap, jer radnik zaslužuje svoje uzdržavanje.
040	MAT	010	011	Kad god uđete u grad ili selo, potražite dostojna čovjeka pa ostanite kod njega sve dok ne pođete u drugi grad.
040	MAT	010	012	Kad uđete u neku kuću, blagoslovite ju.
040	MAT	010	013	Bude li kuća toga dostojna, neka se na nju spusti vaš mir. Ne pokaže li se dostojnom, neka se vaš mir vrati vama.
040	MAT	010	014	Gdje vas ne prihvate i ne poslušaju što im govorite, otresite s nogu i prašinu iz toga mjesta kad budete odlazili.
040	MAT	010	015	Zaista vam kažem, na Sudnji će dan Sodomi i Gomori biti lakše nego tomu mjestu!
040	MAT	010	016	Šaljem vas, evo, kao ovce među vukove. Stoga budite mudri kao zmije, a bezazleni kao golubovi.
040	MAT	010	017	Čuvajte se jer će vas predavati sudu i bičevati po sinagogama.
040	MAT	010	018	Zbog mene će vas izvoditi pred vladare i kraljeve, da biste njima i poganima mogli posvjedočiti o meni.
040	MAT	010	019	Ne brinite se što ćete govoriti kad vas predaju sudu jer će vam tada biti dano što da kažete.
040	MAT	010	020	Nećete govoriti vi—kroz vas će govoriti Duh vašega nebeskog Oca.
040	MAT	010	021	Brat će brata i otac dijete predavati na smrt. Djeca će se dizati protiv roditelja i predavati ih da ih ubiju.
040	MAT	010	022	Svi će vas zamrziti zbog mene, ali tko ustraje do kraja, spasit će se.
040	MAT	010	023	Kad vas počnu progoniti u jednom gradu, bježite u drugi! Ja, Sin Čovječji, vratit ću se prije nego što obiđete sve izraelske gradove.
040	MAT	010	024	Učenik nije veći od svojega učitelja, niti je sluga iznad svojega gospodara.
040	MAT	010	025	Dosta je da učenik dijeli učiteljevu, a sluga gospodarovu sudbinu. Ako su dakle mene, domaćina, nazvali ‘Beelzebulom’, koliko li će onda više vas, moje ukućane?
040	MAT	010	026	Ali ne bojte se onih koji vam prijete. Jer dolazi vrijeme kad će sve što je skriveno biti otkriveno; sve što je tajno čut će se pred svima.
040	MAT	010	027	Što vam sad govorim u tami, vičite po ulicama kad svane dan. Što vam šapćem na uho, vičite s krovova da svi čuju!
040	MAT	010	028	Ne bojte se onih koji mogu ubiti samo tijelo, ali dušu ne mogu! Bojte se Boga koji i dušu i tijelo može uništiti u paklu.
040	MAT	010	029	Ne prodaju li se dva vrapca za novčić, a ipak nijedan od njih ne padne na zemlju bez dopuštenja vašega Oca.
040	MAT	010	030	A vama su izbrojene i vlasi na glavi.
040	MAT	010	031	Stoga se ne bojte! Vi ste mu mnogo vredniji od mnoštva vrabaca.
040	MAT	010	032	Tko ovdje na zemlji pred ljudima prizna da pripada meni, za njega ću ja, pred svojim Ocem na nebu, priznati da mu pripadam.
040	MAT	010	033	Ali onoga koji mene zaniječe na zemlji odreći ću se pred svojim Ocem na nebu.
040	MAT	010	034	Nemojte misliti da sam na zemlju došao donijeti mir! Nisam došao donijeti mir, nego mač.
040	MAT	010	035	Došao sam rastaviti: ‘sina od oca, kćerku od majke i snahu od svekrve.
040	MAT	010	036	Čovjeku će neprijatelji biti vlastiti ukućani.’
040	MAT	010	037	Tko voli svojega oca ili svoju majku više nego mene, nije me dostojan. Tko voli sina ili kćerku više nego mene, nije me dostojan.
040	MAT	010	038	Tko ne uzme svoj križ i ne pođe za mnom, nije me dostojan.
040	MAT	010	039	Tko za sebe čuva svoj život, izgubit će ga; a tko dade svoj život za mene, naći će ga.
040	MAT	010	040	Tko prihvati vas, mene prihvaća. A tko mene prihvati, prihvaća Boga koji me je poslao.
040	MAT	010	041	Tko prihvati proroka zato što je prorok, dobit će proročku plaću; tko prihvati pravednika zato što je pravednik, dobit će pravedničku plaću.
040	MAT	010	042	Tko napoji jednoga od ovih najmanjih čašom hladne vode, zato što je moj učenik, sigurno neće mu propasti nagrada.”
040	MAT	011	001	Kad je završio s uputama dvanaestorici učenika, Isus ode poučavati i propovijedati po gradovima.
040	MAT	011	002	Ivan Krstitelj je u tamnici čuo o Kristovim čudesnim djelima, pa pošalje svoje učenike da upitaju Isusa:
040	MAT	011	003	“Jesi li ti zaista onaj koji treba doći ili da čekamo drugoga?”
040	MAT	011	004	Zatim odgovori Ivanovim učenicima: “Idite Ivanu i ispričajte što čujete i vidite:
040	MAT	011	005	slijepcima se vraća vid, hromi hodaju, gubavci ozdravljaju, gluhi čuju, mrtvi ustaju i Radosna vijest se propovijeda siromasima.
040	MAT	011	006	Recite mu i ovo: ‘Blago onome tko se zbog mene ne sablazni!’”
040	MAT	011	007	Kad su otišli, Isus počne govoriti mnoštvu o Ivanu. “Kad ste izišli u pustinju, što ste išli gledati? Samo trsku kako se povija na vjetru?
040	MAT	011	008	Ili ste išli vidjeti raskošno odjevena čovjeka? Ali takvi žive u kraljevskim palačama.
040	MAT	011	009	Ili ste išli vidjeti Božjeg proroka? Da, on je i više od proroka.
040	MAT	011	010	Jer Ivan je čovjek o kojemu u Svetome pismu piše: ‘Gledajte, šaljem pred vas svojega glasnika i on će vam pripraviti put.’
040	MAT	011	011	Zaista vam kažem: Od svih ljudi koji su ikada rođeni nije bilo većega od Ivana Krstitelja. Pa ipak, i najmanji u kraljevstvu nebeskomu veći je od njega!
040	MAT	011	012	A od vremena kad je Ivan Krstitelj počeo propovijedati i krstiti pa sve do sada, navala je na kraljevstvo nebesko i siloviti ga prisvajaju.
040	MAT	011	013	Jer svi su proroci i Zakon proricali o Ivanu.
040	MAT	011	014	I, ako ste mi to spremni povjerovati, on je taj drugi Ilija koji je trebao doći.
040	MAT	011	015	Slušajte, kad već imate uši!
040	MAT	011	016	A s kime da usporedim ovaj naraštaj? On je poput djece koja sjede i igraju se na gradskome trgu, pa jedna drugoj dovikuju:
040	MAT	011	017	‘Veselo smo vam zasvirali, ali niste htjeli zaplesati. Onda smo vam zapjevali tužaljke, ali ni plakati niste htjeli.’
040	MAT	011	018	Jer, došao je Ivan koji je postio i nije pio vino, a oni kažu: ‘Ima zloduha.’
040	MAT	011	019	Onda sam došao ja, Sin Čovječji. Jedem i pijem, pa sada govore: ‘Izjelica je i pijanac, prijatelj je ubiračima poreza i drugim grešnicima!’ Ali Božja će se mudrost opravdati svojim djelima.”
040	MAT	011	020	Tada počne koriti gradove u kojima se zbilo najviše njegovih čudesnih djela zato što se nisu obratili Bogu.
040	MAT	011	021	“Teško tebi, Korozaine! Teško tebi, Betsaido! Jer da su se čudesa koja su se kod vas dogodila zbila u pokvarenima Tiru i Sidonu, oni bi se već odavno obratili u kostrijeti i pepelu.
040	MAT	011	022	Kažem vam da će Tiru i Sidonu na Sudnji dan biti lakše nego vama!
040	MAT	011	023	A ti, Kafarnaume, zar ćeš se do neba uzdignuti? Strovalit ćeš se u pakao. Da su se čudesa koja su se u tebi zbila dogodila u Sodomi, ona bi zaista ostala do danas.
040	MAT	011	024	Kažem vam da će Sodomi biti lakše na Sudnji dan nego vama!”
040	MAT	011	025	Tada Isus reče: “Oče, gospodaru neba i zemlje, slavim te što si to skrio od mudrih i umnih, a objavio malenima.
040	MAT	011	026	Da, Oče, tebi se to svidjelo tako učiniti.
040	MAT	011	027	Moj mi je Otac sve predao. Nitko ne poznaje Sina nego Otac i nitko ne poznaje Oca nego Sin i oni kojima se Sin hoće objaviti.
040	MAT	011	028	Dođite k meni svi koji ste umorni i opterećeni i ja ću vas odmoriti.
040	MAT	011	029	Uzmite na sebe moj jaram i učite od mene jer sam krotka i ponizna srca. Tako ćete naći spokoj svojim dušama.
040	MAT	011	030	Moj je jaram sladak, a moje breme lako.”
040	MAT	012	001	U ono je vrijeme neke subote Isus s učenicima prolazio žitnim poljima. Učenici su ogladnjeli te počeli trgati klasje i jesti ga.
040	MAT	012	002	Opaze to neki farizeji pa rekoše: “Ne bi to smjeli činiti! Zakonom je zabranjeno skupljati usjev subotom!”
040	MAT	012	003	Ali Isus im odgovori: “Niste li u Pismu čitali o tomu što je učinio kralj David kad su on i njegovi pratitelji ogladnjeli?
040	MAT	012	004	Ušao je u Dom Božji te su pojeli prinesen kruh koji nije bilo dopušteno jesti ni njemu ni njegovim pratiocima, nego samo svećenicima.
040	MAT	012	005	Niste li u Zakonu pročitali da svećenici služeći subotom u Hramu krše Zakon, a ipak nemaju krivnje?
040	MAT	012	006	A ja vam kažem da je ovdje nešto veće od Hrama!
040	MAT	012	007	Kad biste zaista razumjeli što znači: ‘Draže mi je da ste milosrdni nego da mi prinosite žrtve’, ne biste osuđivali ove nedužne.
040	MAT	012	008	Ja, Sin Čovječji, gospodar sam subote.”
040	MAT	012	009	Zatim ode u sinagogu
040	MAT	012	010	i ondje spazi čovjeka usahnule ruke. Da bi ga mogli optužiti zbog potvrdnog odgovora, farizeji upitaju Isusa: “Je li dopušteno subotom iscijeliti?”
040	MAT	012	011	On odgovori: “Tko to od vas ne bi svoju jedinu ovcu ako bi u subotu upala u jamu iz nje izvadio?
040	MAT	012	012	A koliko je čovjek vredniji od ovce! Subotom je, dakle, slobodno činiti dobro.”
040	MAT	012	013	Onome čovjeku zatim reče: “Ispruži ruku!” On ju ispruži, a ruka mu postane zdrava kao i druga.
040	MAT	012	014	A farizeji se, čim su izišli iz sinagoge, okupe na vijećanje da se dogovore kako da ga smaknu.
040	MAT	012	015	Ali Isus je to znao pa je otišao iz sinagoge s mnogima koji su ga slijedili. Sve je bolesne među njima iscijelio,
040	MAT	012	016	a on im je oštro zabranjivao da ga očituju.
040	MAT	012	017	Time se ispunilo Izaijino proročanstvo:
040	MAT	012	018	“Ovo je moj ljubljeni Sluga, kojega sam izabrao. On je moja radost. Duh svoj stavit ću na njega. On će navješćivati pravdu narodima.
040	MAT	012	019	Neće se prepirati ni vikati, ulicama mu se neće čuti glasa.
040	MAT	012	020	Ni zgažene trske neće slomiti, ni ugasit žiška što tek tinja sve dok ne ostvari pobjedu pravde.
040	MAT	012	021	U njegovo će se ime uzdati narodi.”
040	MAT	012	022	Tada Isusu dovedu zloduhom opsjednuta, slijepa i nijema čovjeka. Isus ga iscijeli te on progovori i progleda.
040	MAT	012	023	Mnoštvo je osupnuto pitalo: “Da on nije Mesija, Sin Davidov?”
040	MAT	012	024	Kad su za to čuli farizeji, rekoše: “Taj izgoni zle duhove pomoću Beelzebula, poglavice zlih duhova.”
040	MAT	012	025	Znajući što misle, Isus im reče: “Svako podijeljeno kraljevstvo propada. Grad ili dom ne može opstati ako je iznutra razjedinjen.
040	MAT	012	026	Ako dakle Sotona izgoni Sotonu, njegovo je kraljevstvo razjedinjeno. Kako će se onda održati?
040	MAT	012	027	Ako ja zaista izgonim zle duhove uz pomoć Beelzebula, čijom ih pomoći istjeruju vaši sljedbenici? Zato će vas oni osuditi.
040	MAT	012	028	Ali ako ja izgonim zloduhe pomoću Božjega Duha, onda je k vama stiglo Božje kraljevstvo.
040	MAT	012	029	Ne možete ući u kuću snažnog čovjeka i opljačkati ga a da ga najprije ne svežete. Tek tada ga možete orobiti.
040	MAT	012	030	Tko nije na mojoj strani, zapravo je protiv mene; i svatko tko sa mnom ne skuplja, zapravo rastjeruje.
040	MAT	012	031	Zato će se, kažem vam, ljudima oprostiti svaki grijeh i bogohulstvo, ali hula na Svetoga Duha neće se oprostiti.
040	MAT	012	032	Ipak, onome koji što kaže protiv Sina Čovječjega oprostit će se, ali kaže li što protiv Svetoga Duha, neće mu se oprostiti ni na ovome ni u budućemu svijetu.
040	MAT	012	033	Odlučite se dakle: ili je stablo dobro i donosi dobar rod ili je nevaljalo i donosi zao rod. Pa drvo se poznaje po plodovima.
040	MAT	012	034	Zmijski rode! Kako biste i mogli govoriti dobro kad ste zli? Jer usta govore ono čega je srce prepuno.
040	MAT	012	035	Dobar čovjek iz riznice svojega srca iznosi dobro, a zao čovjek zlo.
040	MAT	012	036	A ja vam kažem da će ljudi za svaku bezrazložnu riječ koju izgovore položiti račun na Sudnji dan.
040	MAT	012	037	Vlastite će te riječi opravdati ili osuditi.”
040	MAT	012	038	Zatim mu neki pismoznanci i farizeji rekoše: “Učitelju, htjeli bismo da nam pokažeš neki znak.”
040	MAT	012	039	On im odgovori: “Samo zao i nevjernički naraštaj traži znak, ali neće mu se dati drugoga osim znaka proroka Jone.
040	MAT	012	040	Kao što je Jona tri dana i tri noći proveo u utrobi morske nemani, tako ću i ja, Sin Čovječji, provesti u krilu zemlje tri dana i tri noći.
040	MAT	012	041	Stanovnici Ninive ustat će protiv ovoga naraštaja na Sudu i osuditi ga jer su se oni obratili na Jonino propovijedanje. S vama je ovdje i veći od Jone!
040	MAT	012	042	Kraljica Juga ustat će protiv ovoga naraštaja na Sudu i osuditi ga jer je izdaleka došla čuti Salomonovu mudrost; s vama je ovdje i veći od Salomona.
040	MAT	012	043	Kad nečisti duh iziđe iz čovjeka, luta bezvodnim mjestima tražeći odmora, ali ga ne nalazi.
040	MAT	012	044	Tada kaže: ‘Vratit ću se u kuću iz koje sam izišao.’ Vrati se i svoj stari dom zatekne prazan, pometen i čist.
040	MAT	012	045	Zatim ode pronaći drugih sedam duhova još gorih od sebe te svi oni uđu u čovjeka i u njemu se nastane. Na kraju tako čovjeku bude i gore nego prije. Tako će biti i ovome zlom naraštaju.”
040	MAT	012	046	Dok je Isus još govorio mnoštvu, vani su stajali njegova majka i braća želeći s njime razgovarati.
040	MAT	012	047	Netko mu je rekao: “Evo, tu su ti majka i braća. Žele s tobom razgovarati.”
040	MAT	012	048	On odgovori: “Tko mi je majka? Tko su mi braća?”
040	MAT	012	049	Pokaže zatim prema svojim učenicima. “Evo,” reče, “to su mi majka i braća!
040	MAT	012	050	Zaista, tko god čini volju mojega nebeskog oca, taj mi je i brat, i sestra, i majka!”
040	MAT	013	001	Istoga dana Isus iziđe iz kuće i ode sjesti uz jezero.
040	MAT	013	002	K njemu nagrne silno mnoštvo, tako da je morao ući u lađicu. Sjeo je u nju, a mnoštvo je stajalo na obali.
040	MAT	013	003	Mnogo im je govorio u prispodobama: “Neki je ratar sijao sjeme.
040	MAT	013	004	Dok je sijao po polju, dio zrnja padne na stazu pa dođu ptice i pozobaju ga.
040	MAT	013	005	Dio sjemena padne na kamenito tlo gdje je zemlja bila plitka, pa odmah nikne.
040	MAT	013	006	Ali kad je granulo sunce, izgori i osuši se jer nije imalo duboka korijena.
040	MAT	013	007	Dio sjemena padne u trnje pa ono poraste i uguši ga.
040	MAT	013	008	Dio ga, napokon, padne na dobru zemlju i donese plod: jedno stostruk, drugo šezdeseterostruk, treće trideseterostruk.
040	MAT	013	009	Slušajte, kad već imate uši!”
040	MAT	013	010	Priđu mu učenici i upitaju: “Zašto ljudima uvijek govoriš u prispodobama?”
040	MAT	013	011	On im odgovori: “Zato što je vama dano da razumijete tajne nebeskoga kraljevstva, a drugima nije.
040	MAT	013	012	Onima koji žive po Božjoj mudrosti”, reče im, “Bog će dati još više mudrosti. A oni koji ne postupaju prema njegovoj mudrosti izgubit će i ono malo od nje što imaju.
040	MAT	013	013	U prispodobama im govorim zato što ljudi gledaju što radim, a zapravo ne vide; zato što slušaju što im govorim, a zapravo ne čuju i ne razumiju.
040	MAT	013	014	Tako se ispunja Izaijino proročanstvo: ‘Slušat ćete moje riječi, ali nećete ih razumjeti; gledat ćete moja djela, ali nećete dokučiti njihova značenja.
040	MAT	013	015	Jer srca su se ovoga naroda usalila, uši njihove ne čuju, a oči su zatvorili— tako njihove oči ne vide i njihove uši ne čuju, a srca im ne mogu razumjeti. Zato se ne mogu obratiti k meni da ih iscijelim.’
040	MAT	013	016	Ali blago vašim očima zato što vide i blago vašim ušima zato što slušaju.
040	MAT	013	017	Zaista vam kažem, mnogi su proroci i pravednici željeli vidjeti to što vi gledate, ali nisu vidjeli; željeli su čuti što vi čujete, ali nisu čuli.
040	MAT	013	018	Da vam objasnim priču o sijaču.
040	MAT	013	019	Svakomu tko čuje riječ o kraljevstvu, a ne razumije ju, dođe Zli i otme mu ono što mu je u srcu posijano. To je sjeme zasijano pokraj puta.
040	MAT	013	020	Kamenito tlo su oni koji čuju Riječ i odmah ju radosno prihvate,
040	MAT	013	021	ali nemaju korijena i nestalni su. Čim ih zbog Riječi snađe nevolja ili progonstvo, odmah podlegnu.
040	MAT	013	022	U trnje zasijano sjeme su oni koji čuju Riječ, ali ju životne brige i zavodljivost bogatstva uguše u njima te ona ne donese roda.
040	MAT	013	023	Dobro tlo je srce čovjeka koji čuje Riječ i razumije ju te ona donese rod—stostruko, šezdeseterostruko ili trideseterostruko veći od posijanoga.”
040	MAT	013	024	Iznese im još jednu prispodobu: “S nebeskim je kraljevstvom kao s čovjekom koji je na svoju njivu posijao dobro sjeme.
040	MAT	013	025	Ali dok su svi spavali, došao je njegov neprijatelj, posijao među žito kukolj i otišao.
040	MAT	013	026	Kad je usjev porastao i urodio klasom, pokazao se i kukolj.
040	MAT	013	027	Rataru dođu njegovi sluge i upitaju: ‘Gospodaru, nisi li ti na svojoj njivi posijao dobro sjeme? Odakle onda kukolj?’
040	MAT	013	028	‘Neprijatelj je to učinio’, odgovori on. ‘Hoćeš li da počupamo kukolj?’ upitaju.
040	MAT	013	029	‘Nemojte’, reče im. ‘Čupajući kukolj, mogli biste iščupati i pšenicu.
040	MAT	013	030	Pustite neka oboje raste do žetve. U vrijeme žetve reći ću žeteocima: Pokupite najprije kukolj i svežite ga u snopove da se spali, a žito skupite u moju žitnicu.’”
040	MAT	013	031	Iznese im još jednu prispodobu: “S kraljevstvom je nebeskim kao s gorušičinim sjemenom koje netko posije na svojoj njivi.
040	MAT	013	032	Ono je zaista najsitnije od svega sjemenja, ali izraste veće od svake druge biljke u vrtu, razvije se u stablo te se ptice nebeske dolaze gnijezditi u njegovim granama.”
040	MAT	013	033	Zatim im ispriča sljedeću prispodobu: “Nebesko je kraljevstvo poput kvasca koji žena umijesi u golemu količinu brašna, a on ipak sve ukvasi.”
040	MAT	013	034	Isus je sve to govorio narodu u prispodobama. Zapravo im bez prispodoba ništa i nije govorio
040	MAT	013	035	da bi se ispunilo proročanstvo: “Progovorit ću u prispodobama; otkrit ću ono što je skriveno od postanka svijeta.”
040	MAT	013	036	Isus otpusti mnoštvo i uđe u kuću. Učenici dođu k njemu i zamole ga: “Objasni nam prispodobu o kukolju na njivi.”
040	MAT	013	037	“Dobro”, reče on. “Sijač dobroga sjemena je Sin Čovječji.
040	MAT	013	038	Njiva je svijet, a dobro sjeme su ljudi koji pripadaju Božjemu kraljevstvu. Kukolj su ljudi koji pripadaju Zlome.
040	MAT	013	039	Neprijatelj koji ga je posijao jest đavao; žetva je svršetak svijeta, a žeteoci su anđeli.
040	MAT	013	040	Kao što se kukolj spaljuje, tako će biti i na svršetku svijeta.
040	MAT	013	041	Sin Čovječji poslat će svoje anđele da iz kraljevstva izdvoje sve koji mame na grijeh i sve koji čine zlo
040	MAT	013	042	te će ih oni baciti u ognjenu peć. Ondje će biti plač i škrgut zuba.
040	MAT	013	043	Tada će pravednici u kraljevstvu svojega Oca zasjati poput sunca. Slušajte, kad već imate uši!”
040	MAT	013	044	“S nebeskim je kraljevstvom kao s blagom skrivenim u polju. Kad ga pronađe, čovjek ga sakrije pa sav radostan ode prodati sve što ima da kupi to polje.”
040	MAT	013	045	“Nadalje, s nebeskim je kraljevstvom kao s trgovcem koji traga za lijepim biserima.
040	MAT	013	046	Kad pronađe dragocjeni biser, ode prodati sve što ima i kupi ga.”
040	MAT	013	047	“Nadalje, s nebeskim je kraljevstvom kao s mrežom koja, bačena u more, zahvati svakovrsne ribe.
040	MAT	013	048	Kad se napuni, ribari ju izvuku pa sjednu i pokupe dobre ribe u posude, a loše izbace.
040	MAT	013	049	Tako će biti i o svršetku svijeta. Izići će anđeli, odijeliti zle od pravednika
040	MAT	013	050	i baciti ih u ognjenu peć gdje će biti plač i škrgut zuba.
040	MAT	013	051	Jeste li razumjeli?” upita ih. “Jesmo”, odgovore.
040	MAT	013	052	On nato reče: “Zato je svaki pismoznanac koji postane učenikom nebeskoga kraljevstva poput domaćina koji iz svoje riznice iznosi i novo i staro.”
040	MAT	013	053	Pošto je ispričao sve te prispodobe, Isus ode odande.
040	MAT	013	054	Otišao je u svoj zavičaj te je u tamošnjoj sinagogi tako poučavao da su ljudi zadivljeni pitali: “Odakle ovomu ta mudrost i sila da čini takva čudesa?
040	MAT	013	055	Nije li ovo drvodjeljin sin? Nije li mu majka Marija, a braća Jakov, Josip, Šimun i Juda?
040	MAT	013	056	Nisu li mu i sve sestre ovdje među nama? Odakle mu onda sve to?”
040	MAT	013	057	I sablaznili su se zbog njega. Tada im Isus reče: “Proroku ne iskazuju čast jedino u njegovu zavičaju i u njegovu domu.”
040	MAT	013	058	Zbog njihove nevjere ondje nije učinio mnogo čudesa.
040	MAT	014	001	Kad je Herod tetrarh čuo o Isusu,
040	MAT	014	002	reče svojim slugama: “To je od mrtvih uskrsnuo Ivan Krstitelj pa sad u njemu djeluju čudesne sile.”
040	MAT	014	003	Herod je, naime, Ivana dao uhititi, svezati i baciti u tamnicu na zahtjev Herodijade, žene svojega brata Filipa,
040	MAT	014	004	jer mu je Ivan govorio: “Ti nemaš prava da je imaš za ženu!”
040	MAT	014	005	Htio je ubiti Ivana, ali se bojao naroda jer su ga smatrali prorokom.
040	MAT	014	006	Ali na proslavi Herodova rođendana pred uzvanicima je plesala Herodijadina kćerka i tako se svidjela Herodu
040	MAT	014	007	da se zakleo dati joj sve što zatraži.
040	MAT	014	008	Ona na majčin nagovor reče: “Zapovjedi da mi na pladnju donesu glavu Ivana Krstitelja!”
040	MAT	014	009	Kralj se ražalosti, ali zbog toga što se zakleo i zbog uzvanika zapovjedi da joj učine po volji.
040	MAT	014	010	Pošalje ljude da Ivanu u tamnici odrube glavu.
040	MAT	014	011	Donesu djevojci glavu na pladnju, a ona je pak odnese majci.
040	MAT	014	012	Potom dođu Ivanovi učenici, uzmu njegovo tijelo i pokopaju ga te odu javiti Isusu.
040	MAT	014	013	Kad je Isus to čuo, otplovi odande lađicom na pusto mjesto da se povuče u osamu. Ali narod je to doznao pa su pješice krenuli iz gradova za njim.
040	MAT	014	014	Kad je izišao iz lađice, ugleda silan narod pa se sažali nad njima i izliječi im bolesnike.
040	MAT	014	015	Uvečer mu priđu učenici i kazaše. “Pust je ovo kraj a već je i kasno. Otpusti ljude da mogu otići u sela kupiti hrane!”
040	MAT	014	016	Ali Isus odgovori: “Nije potrebno da idu; vi ih nahranite!”
040	MAT	014	017	“Pa ovdje imamo samo pet kruhova i dvije ribe!”
040	MAT	014	018	“Donesite ih!” reče.
040	MAT	014	019	Zapovjedi zatim mnoštvu da sjednu na travu. Uzme pet kruhova i dvije ribe, pogleda u nebo te blagoslovi hranu. Razlomi kruh i dade ga učenicima, a učenici su ga dijelili mnoštvu.
040	MAT	014	020	I svi su jeli dok se nisu nasitili. Zatim pokupe ostatke. Bilo ih je dvanaest punih košara.
040	MAT	014	021	A nahranilo se pet tisuća muškaraca te žene i djeca koji su bili s njima.
040	MAT	014	022	Odmah zatim Isus natjera učenike da uđu u lađu i da preplove na drugu obalu, dok on otpusti mnoštvo.
040	MAT	014	023	Kad ih je otpustio, popne se u goru da se pomoli u osami. Kasno navečer još je bio sam ondje.
040	MAT	014	024	U međuvremenu je lađa već bila daleko od obale. Zapuhao je jak protivan vjetar, pa se borila s velikim valovima.
040	MAT	014	025	Oko tri sata ujutro Isus dođe k učenicima hodajući po vodi.
040	MAT	014	026	Kad ugledaju kako hoda po vodi prema njima, vrisnu od straha misleći da je sablast.
040	MAT	014	027	Ali Isus im odmah reče: “Samo hrabro! Ja sam! Ne bojte se!”
040	MAT	014	028	Nato mu Petar reče: “Gospodine, ako si ti, zapovjedi da dođem k tebi po vodi!”
040	MAT	014	029	“Dođi!” odgovori Isus. Petar iziđe iz lađe te hodajući po vodi pođe prema Isusu.
040	MAT	014	030	Ali kad je osjetio silinu vjetra, prestraši se i počne tonuti. “Spasi me, Gospodine!” poviče.
040	MAT	014	031	Isus mu odmah pruži ruku i uhvati ga. “Slaba je tvoja vjera”, reče mu. “Zašto si posumnjao?”
040	MAT	014	032	Kad su ušli u lađu, vjetar prestane.
040	MAT	014	033	Učenici u lađi poklone mu se ničice i uzviknu: “Ti si zaista Božji Sin!”
040	MAT	014	034	Preplove jezero i pristanu u Genezaretu.
040	MAT	014	035	Ondašnji žitelji ga prepoznaju i po svoj okolici razglase da je došao, pa mu svi počnu dovoditi bolesnike.
040	MAT	014	036	Molili su ga da im dopusti dotaknuti barem skut njegove haljine i svi koji su ga dotaknuli ozdravljali su.
040	MAT	015	001	Isusu pristupe neki farizeji i pismoznanci iz Jeruzalema te ga upitaju:
040	MAT	015	002	“Zašto tvoji učenici krše stare židovske predaje? Ne drže se obrednoga pranja ruku prije jela!”
040	MAT	015	003	On im odgovori: “A zašto vi zbog svoje predaje kršite Božje zapovijedi?
040	MAT	015	004	Bog je rekao: ‘Poštuj oca i majku!’ i ‘Tko prokune oca ili majku, neka se kazni smrću!’
040	MAT	015	005	Ali vi velite: ‘Kaže li tko ocu ili majci: pomoć koju biste od mene dobili darovat ću Bogu’,
040	MAT	015	006	nije im dužan iskazati poštovanje brinući se o njihovim potrebama. Tako kršite Božju zapovijed zbog svoje predaje.
040	MAT	015	007	Licemjeri! Lijepo je o vama prorokovao Izaija:
040	MAT	015	008	‘Ovaj me narod štuje samo usnama, ali srce im je daleko od mene.
040	MAT	015	009	Uzalud me štuju jer kao moje učenje poučavaju ljudske zapovijedi.’”
040	MAT	015	010	Dozove tada mnoštvo pa im reče: “Slušajte i pokušajte razumjeti!
040	MAT	015	011	Ne onečišćuje čovjeka ono što na usta ulazi, nego ono što izlazi iz njih!”
040	MAT	015	012	Tada mu priđu učenici. “Znaš li da su se farizeji sablaznili na to što si rekao?” upitaju.
040	MAT	015	013	“Svaka biljka koju nije posadio moj nebeski otac iščupat će se skupa s korijenom.
040	MAT	015	014	Pustite ih! To su slijepi vođe slijepaca! A kad slijepac vodi slijepca, obojica završe u jarku.”
040	MAT	015	015	Petar ga zamoli: “Protumači nam tu prispodobu!”
040	MAT	015	016	“Zar još ne razumijete?” reče Isus.
040	MAT	015	017	“Ne shvaćate li: sve što uđe na usta ode u trbuh i izbacuje se u zahod.
040	MAT	015	018	Ali zle riječi izlaze iz srca i onečišćuju čovjeka.
040	MAT	015	019	Jer iz srca izviru zle misli, ubojstva, preljubi, blud, krađe, klevete, laži i kletve.
040	MAT	015	020	To onečišćuje čovjeka! Neće čovjek biti nečist pred Bogom ako jede a da prije toga nije obavio obredno pranje ruku.”
040	MAT	015	021	Isus zatim ode iz Galileje na sjever, u tirski i sidonski kraj.
040	MAT	015	022	Neka žena, Kanaanka, koja je ondje živjela, dođe k njemu i poviče: “Smiluj mi se, Gospodine, Sine Davidov! Kćerka mi je teško opsjednuta!”
040	MAT	015	023	Ali Isus joj ne odgovori ni riječi. Nato dođu učenici i zamole ga: “Reci joj da ode jer viče za nama!”
040	MAT	015	024	On reče: “Poslan sam da pomognem Židovima, izgubljenim ovcama Izraela.”
040	MAT	015	025	Ali ona priđe, ničice mu se pokloni i reče: “Gospodine, pomozi mi!”
040	MAT	015	026	“Nije pravo oduzeti kruh djeci i baciti ga psima”, reče joj.
040	MAT	015	027	“Nije, Gospodine”, odgovori ona. “Ali i psi pojedu ostatke koji padnu s gospodarova stola!”
040	MAT	015	028	“Velika je tvoja vjera, ženo!” reče joj Isus. “Neka ti bude što želiš!” I njezina kćerka odmah ozdravi.
040	MAT	015	029	Isus ode odande do Galilejskog jezera, popne se na goru i sjedne.
040	MAT	015	030	K njemu nagrne silno mnoštvo vodeći sa sobom hrome, kljaste, slijepe, nijeme i druge bolesnike te mu ih polože do nogu, a on ih iscijeli.
040	MAT	015	031	Zadivljeno time što nijemi govore, kljasti ozdravljaju, hromi hodaju a slijepi vide, mnoštvo je slavilo Izraelova Boga.
040	MAT	015	032	Isus pozove učenike i reče im: “Žao mi je ljudi. Već su tri dana sa mnom, a nemaju što jesti. Neću ih otpustiti gladne jer će putem klonuti.”
040	MAT	015	033	Učenici odgovore: “Odakle da u pustinji nabavimo dovoljno hrane za toliko mnoštvo?”
040	MAT	015	034	“Koliko hrane imate?” upita Isus. “Sedam kruhova i nekoliko ribica”, rekoše.
040	MAT	015	035	Isus zapovjedi mnoštvu da posjeda na zemlju
040	MAT	015	036	te uzme sedam kruhova i ribe, zahvali Bogu, razlomi ih i dade učenicima. Oni ih razdijele mnoštvu.
040	MAT	015	037	Svi su se do sita najeli i još su ostacima napunili sedam košara.
040	MAT	015	038	A blagovalo je četiri tisuće muškaraca te žene i djeca koji su bili s njima.
040	MAT	015	039	Isus otpusti narod, uđe u lađu i ode u magadanski kraj.
040	MAT	016	001	K Isusu dođu farizeji i saduceji. Da bi ga iskušali, zatraže da im pokaže kakav znak s neba.
040	MAT	016	002	On odgovori: “Vi znate uvečer reći: Bit će lijepo vrijeme jer je nebo crveno.
040	MAT	016	003	A ujutro kažete: Nebo je mutno i crveno—danas će nevrijeme. Izgled neba znate protumačiti, a znake vremena ne znate!
040	MAT	016	004	Znak traži pokvaren i preljubnički naraštaj, ali neće dobiti drugoga znaka osim Jonina.” Zatim ih ostavi i ode.
040	MAT	016	005	Prelazeći na drugu stranu jezera, učenici zaborave ponijeti kruha.
040	MAT	016	006	“Budite oprezni!” upozorio ih je Isus. “Čuvajte se farizejskog i saducejskog kvasca!”
040	MAT	016	007	Oni su mislili da im to govori zato što su zaboravili ponijeti kruh.
040	MAT	016	008	Isus je to opazio, pa im reče: “Slaba je vaša vjera! Što ste se zabrinuli jer nemate kruha?
040	MAT	016	009	Zar još ne razumijete? Zar ste zaboravili onih pet kruhova na pet tisuća ljudi i koliko ste još košara skupili?
040	MAT	016	010	I onih sedam kruhova na četiri tisuće ljudi i košare koje ste nakupili?
040	MAT	016	011	Kako još ne shvaćate da vam ne govorim o kruhu kad kažem: ‘Čuvajte se kvasca farizejskoga i saducejskoga!’?”
040	MAT	016	012	Oni tada shvate da im nije govorio o krušnome kvascu, već o farizejskome i saducejskome učenju.
040	MAT	016	013	Kad je Isus došao u krajeve Filipove Cezareje, upita učenike: “Što ljudi kažu, tko je Sin Čovječji?”
040	MAT	016	014	“Neki kažu da je Ivan Krstitelj,” odgovore oni, “neki da je Ilija, a neki opet da je Jeremija ili koji drugi prorok.”
040	MAT	016	015	Tada ih upita: “A za koga me vi držite?”
040	MAT	016	016	Šimun Petar odgovori: “Ti si Krist, Mesija, Sin živoga Boga!”
040	MAT	016	017	“Blago tebi, Šimune, sine Jonin”, reče mu Isus, “jer ti to nije objavio čovjek, nego moj Otac nebeski.
040	MAT	016	018	A ja tebi kažem: ti si Petar; na toj stijeni izgradit ću svoju Crkvu i vrata paklenai sve sile pakla neće ju nadvladati.
040	MAT	016	019	I dat ću ti ključeve nebeskog kraljevstva; što god svežeš na zemlji, bit će svezano na nebesima, i što god odriješiš na zemlji, bit će odriješeno na nebesima.”
040	MAT	016	020	Tada strogo zapovjedi učenicima da nikome ne kazuju kako je on Krist.
040	MAT	016	021	Otada Isus počne učenicima otvoreno govoriti o tome kako mora otići u Jeruzalem i ondje mnogo pretrpjeti od starješina, svećeničkih poglavara i pismoznanaca, te kako će ga ubiti i kako će on treći dan uskrsnuti.
040	MAT	016	022	Petar ga nato povede na stranu i počne ga od toga odgovarati: “Ne daj Bože, Gospodine! Ne smije ti se takvo što dogoditi!”
040	MAT	016	023	Isus se okrene prema Petru i reče: “Odlazi od mene, Sotono! Ti si mi zamka jer ne razmišljaš na Božji način, nego ljudski!”
040	MAT	016	024	Tada Isus reče svojim učenicima: “Želi li tko biti mojim sljedbenikom, neka se odrekne samoga sebe, neka uzme svoj križ i neka ide za mnom.
040	MAT	016	025	Jer svatko tko želi sačuvati svoj život izgubit će ga; a tko dade svoj život za mene, naći će ga.
040	MAT	016	026	Kakva ti je korist ako stekneš sav svijet, a izgubiš vječni život? Što se može mjeriti s vrijednošću života?
040	MAT	016	027	Jer ću ja, Sin Čovječji, zaista doći u slavi svojega Oca s anđelima i tada ću suditi svakome prema njegovim djelima.
040	MAT	016	028	Zaista vam kažem, neki među vama koji ste ovdje neće umrijeti prije nego što vide mene, Sina Čovječjega, kako dolazim u kraljevskoj vlasti.”
040	MAT	017	001	Nakon šest dana povede Isus sa sobom Petra, Jakova i njegova brata Ivana visoko u goru, u osamu.
040	MAT	017	002	Tu se pred njima preobrazi: lice mu zasja poput sunca, a haljine mu postanu bijele poput svjetlosti.
040	MAT	017	003	Uto se pojave Mojsije i Ilija i počnu razgovarati s Isusom.
040	MAT	017	004	Petar reče: “Gospodine, dobro je što smo ovdje! Ako hoćeš, napravit ću ovdje tri sjenice: jednu za tebe, jednu za Mojsija i jednu za Iliju.”
040	MAT	017	005	Dok je to još govorio, prekrije ih svijetao oblak, a iz njega se začuje glas: “Ovo je moj ljubljeni Sin, moja radost! Njega slušajte!”
040	MAT	017	006	Silno prestrašeni, učenici popadaju licem prema zemlji.
040	MAT	017	007	Isus im priđe, dotakne ih i reče: “Ustanite! Ne bojte se!”
040	MAT	017	008	Oni podignu pogled, ali nisu vidjeli nikoga osim Isusa.
040	MAT	017	009	Dok su silazili s gore, Isus im zapovjedi da nikome ne govore što su vidjeli sve dok Sin Čovječji ne uskrsne od mrtvih.
040	MAT	017	010	Učenici ga upitaju: “Zašto pismoznanci tvrde da prije Mesije mora doći Ilija?”
040	MAT	017	011	Isus odgovori: “Ilija nesumnjivo najprije mora doći i sve opet staviti na svoje mjesto.
040	MAT	017	012	Ali vam kažem da je Ilija već došao, ali ga nisu prepoznali pa su s njim postupili kako im se prohtjelo. I Sin Čovječji će također trpjeti od njihovih ruku.”
040	MAT	017	013	Učenici tada shvate da im je to govorio o Ivanu Krstitelju.
040	MAT	017	014	Kad su stigli do mnoštva, Isusu pristupi neki čovjek, padne pred njim na koljena
040	MAT	017	015	i reče: “Gospodine, smiluj se mojemu sinu jer je padavičar i teško trpi. Često padne u vatru ili u vodu.
040	MAT	017	016	Doveo sam ga tvojim učenicima, ali ga oni nisu mogli izliječiti.”
040	MAT	017	017	“Nevjerni i opaki rode!” reče Isus. “Koliko dugo još moram biti s vama? Dokle vas moram podnositi? Dovedite mi ga!”
040	MAT	017	018	Tada zaprijeti zloduhu te on iziđe iz dječaka koji istog časa ozdravi.
040	MAT	017	019	Zatim učenici nasamo upitaju Isusa: “Zašto mi nismo mogli istjerati tog zloduha?”
040	MAT	017	020	“Zbog svoje nevjere”, reče im on. “Zaista vam kažem, da imate vjere kao je sitno gorušičino zrno i da kažete ovoj gori: Premjesti se onamo!—ona bi se premjestila. Ništa vam ne bi bilo nemoguće.”
040	MAT	017	022	Kad su se skupili u Galileji, Isus im reče: “Sin Čovječji bit će predan ljudima u ruke.
040	MAT	017	023	Ubit će ga, ali on će treći dan uskrsnuti.” Učenici se silno ražaloste.
040	MAT	017	024	Kad su stigli u Kafarnaum, pristupe Petru ubirači hramskoga poreza i upitaju ga: “Zar vaš učitelj ne plaća porez?”
040	MAT	017	025	“Plaća!” odgovori Petar. Zatim uđe u kuću, a Isus ga presretne pitanjem: “Što misliš, Šimune, ubiru li zemaljski kraljevi porez ili carinu od svojih ili od tuđih sinova?”
040	MAT	017	026	Kad on odgovori: “Od tuđih”, Isus mu reče: “Sinovi su, dakle, oslobođeni.
040	MAT	017	027	Ali da ih ne sablaznimo, pođi k moru i baci udicu. Prvoj ribi koju uhvatiš otvori usta, pa ćeš unutra naći novčić. Uzmi ga pa im njime plati za mene i za sebe.”
040	MAT	018	001	U taj čas dođu k Isusu učenici te ga zapitaju: “Tko je najveći u nebeskom kraljevstvu?”
040	MAT	018	002	Isus pozove malo dijete pa ga postavi u sredinu između njih
040	MAT	018	003	i reče: “Zaista vam kažem, ako se ne obratite i ne postanete poput male djece, nećete ući u nebesko kraljevstvo!
040	MAT	018	004	U nebeskome je kraljevstvu, dakle, najveći onaj tko se ponizi kao ovo malo dijete.
040	MAT	018	005	Tko zaradi mene prihvati ovakvo dijete, mene prihvaća.
040	MAT	018	006	Ali tko jednoga od ovih malenih koji vjeruju u mene navede da posrne u vjeri, bilo bi mu bolje da mu o vrat objese mlinski kamen i da potone u morsku dubinu.
040	MAT	018	007	Teško svijetu jer navodi ljude na grijeh! Napast na zlo je neizbježna, ali teško čovjeku kroz kojega dolazi napast.
040	MAT	018	008	Navodi li te na grijeh vlastita ruka ili noga, odsijeci ju i baci. Bolje da u život uđeš kljast ili hrom nego da s objema rukama i s objema nogama budeš bačen u vječni oganj.
040	MAT	018	009	Navodi li te na grijeh vlastito oko, iskopaj ga i baci! Bolje da jednook uđeš u život nego da s oba oka budeš bačen u ognjeni pakao.
040	MAT	018	010	Pazite da ne prezrete nijednoga od ovih malenih. Jer kažem vam da njihovi anđeli na nebu neprestano gledaju lice mojega Oca, koji je na nebesima. (
040	MAT	018	011	A ja, Sin Čovječji, došao sam spasiti izgubljene.)”
040	MAT	018	012	“Što mislite, da netko ima sto ovaca i da jedna od njih zaluta, neće li ostaviti onih devedeset devet u gorama i poći potražiti zalutalu?
040	MAT	018	013	Zaista vam kažem, ako ju uspije naći, više će se radovati što je pronašao tu jednu ovcu nego što ih devedeset devet nije zalutalo.
040	MAT	018	014	Tako ni vaš nebeski Otac ne želi da se izgubi i propadne ijedan od ovih malenih.”
040	MAT	018	015	“Ako ti brat zgriješi, ukori ga nasamo. Posluša li te, zadobio si brata.
040	MAT	018	016	Ako te ne posluša, povedi sa sobom još jednoga ili dvojicu braće da se kazna za svaki prekršaj mora temeljiti na iskazu dvojice ili trojice svjedoka.
040	MAT	018	017	Ne posluša li ni njih, reci Crkvi. Ako ne posluša ni Crkvu, smatraj ga poganinom i ubiračem poreza.
040	MAT	018	018	Zaista vam kažem, što god svežete na zemlji, bit će svezano na nebu i što god odriješite na zemlji, bit će odriješeno na nebu.
040	MAT	018	019	Također vam kažem: ako dvojica od vas na zemlji jednodušno zamole bilo što, moj će im nebeski Otac to dati.
040	MAT	018	020	Jer gdje se dvojica ili trojica sastanu zaradi mene, tu sam i ja s njima.”
040	MAT	018	021	Tada mu priđe Petar i upita: “Gospodine, koliko puta da oprostim bratu koji je zgriješio protiv mene? Do sedam puta?”
040	MAT	018	022	“Ne sedam puta,” odgovori mu Isus, “već sedamdeset puta sedam!
040	MAT	018	023	Nebesko je kraljevstvo kao kad kralj odluči izravnati račune sa slugama.
040	MAT	018	024	Kad su počeli obračunavati, dovedu mu jednoga koji mu je dugovao tristo tona zlata.
040	MAT	018	025	Kako nije mogao vratiti, kralj zapovjedi da se prodaju on, žena, djeca i sve što imaju te da se tako podmiri dug.
040	MAT	018	026	Sluga nato padne ničice pred njim i zamoli: ‘Imaj strpljenja sa mnom i sve ću ti vratiti!’
040	MAT	018	027	Kralj se sažali nad njim, oslobodi ga i oprosti mu dug.
040	MAT	018	028	Ali kad taj sluga iziđe, susretne prijatelja koji je njemu dugovao malo novca. Ščepa ga za vrat i počne ga daviti govoreći: ‘Vrati što si dužan!’
040	MAT	018	029	Prijatelj klekne pred njega i zamoli: ‘Imaj sa mnom strpljenja i vratit ću ti!’
040	MAT	018	030	Ali njegov vjerovnik nije htio pričekati, nego ode i baci ga u tamnicu dok ne vrati dug.
040	MAT	018	031	Kad su njegovi prijatelji vidjeli što se dogodilo, silno se ražaloste te odu sve ispričati kralju.
040	MAT	018	032	Nato ga kralj pozove i reče mu: ‘Zli slugo! Ja sam tebi oprostio sav dug jer si me zamolio!
040	MAT	018	033	Nisi li se i ti trebao smilovati svojemu prijatelju kao što sam se ja tebi smilovao?’
040	MAT	018	034	I gnjevni ga kralj preda mučiteljima dok ne vrati sav dug.
040	MAT	018	035	Tako će i moj nebeski Otac postupiti s vama ne oprostite li svojemu bratu od sveg srca.”
040	MAT	019	001	Kad je Isus završio s govorom, ode iz Galileje u Judeju s istočne strane rijeke Jordana.
040	MAT	019	002	Za njim je pošlo silno mnoštvo te ih je on ondje iscjeljivao.
040	MAT	019	003	Priđu mu neki farizeji pa ga upitaju pokušavajući ga zaskočiti: “Smije li se muž razvesti od žene zbog bilo kojeg razloga?”
040	MAT	019	004	On odgovori: “Niste li u Pismu čitali da ih je Stvoritelj na početku stvorio ‘muškim i ženskim’
040	MAT	019	005	i da je rekao: ‘Čovjek će ostaviti oca i majku da bi se sjedinio sa svojom ženom, i njih će dvoje biti jedno tijelo’?
040	MAT	019	006	Njih dvoje, prema tome, nisu više dva, nego jedno. Neka dakle nijedan čovjek ne rastavlja one koje je Bog sjedinio!”
040	MAT	019	007	“Zašto je onda Mojsije rekao da muž treba ženi samo napisati otpusnicu pa se može razvesti?” upitaju.
040	MAT	019	008	Isus im odgovori: “Mojsije je učinio taj ustupak da možete otpustiti svoju ženu zbog vaših tvrdih srca, ali u početku nije bilo tako.
040	MAT	019	009	Ali ja vam kažem: Tko god se razvede od svoje žene, osim zbog njezina bluda—pa se oženi drugom, čini preljub.”
040	MAT	019	010	Nato će Isusovi učenici: “Ako je između muža i žene tako, onda je bolje ne ženiti se!”
040	MAT	019	011	“Ne mogu to razumjeti svi, nego samo oni kojima je dano”, reče im Isus.
040	MAT	019	012	“Ima ljudi koji su od rođenja nesposobni za ženidbu, ima ih koje su ljudi za to onesposobili, a neki se dragovoljno odriču ženidbe zaradi nebeskoga kraljevstva. Tko može shvatiti, neka shvati!”
040	MAT	019	013	Tada mu dovodili djecu da na njih stavi ruke i da se pomoli. Učenici su im to priječili.
040	MAT	019	014	Isus im nato reče: “Pustite dječicu k meni i ne tjerajte ih jer takvima pripada nebesko kraljevstvo!”
040	MAT	019	015	Položi na njih ruke, a zatim ode odande.
040	MAT	019	016	Priđe mu neki čovjek i upita: “Učitelju, koje dobro moram činiti da bih zadobio vječni život?”
040	MAT	019	017	Isus mu reče: “Zašto me pitaš o dobrome? Samo je jedan dobar—Bog! Ali ako želiš ući u život, ispunjaj zapovijedi!”
040	MAT	019	018	“Koje?” upita on. Isus odgovori: “Ne ubij”, “Ne čini preljub”, “Ne ukradi”, “Ne svjedoči lažno”,
040	MAT	019	019	“Poštuj oca i majku i ljubi bližnjega svoga kao samoga sebe!”
040	MAT	019	020	“Sve sam to činio”, reče mu mladić. “Što mi još nedostaje?”
040	MAT	019	021	“Želiš li biti savršenim,” odgovori Isus, “idi i prodaj sve što imaš, a novac razdijeli siromasima pa ćeš imati blago na nebu. Onda dođi i slijedi me!”
040	MAT	019	022	Kad je mladić to čuo, se ražalosti i ode jer je imao veliki imetak.
040	MAT	019	023	Isus nato reče učenicima: “Zaista vam kažem, teško je bogatašu ući u nebesko kraljevstvo!
040	MAT	019	024	I opet vam kažem: Lakše bi devi bilo provući se kroz iglenu ušicu nego bogatašu ući u Božje kraljevstvo!”
040	MAT	019	025	Učenici se zaprepaste. “Pa tko se onda uopće može spasiti?” pitali su.
040	MAT	019	026	Isus ih pozorno pogleda pa reče: “Ljudima je to potpuno nemoguće, ali ne i Bogu. Ali Bogu je sve moguće!”
040	MAT	019	027	Tada mu Petar reče: “Evo, mi smo sve ostavili da te slijedimo. Što ćemo za to dobiti?”
040	MAT	019	028	Isus odgovori: “Zaista vam kažem, kada ja, Sin Čovječji, sjednem o obnovi svijeta na svoje slavno prijestolje, vi ćete sjesti na dvanaest prijestolja i suditi dvanaest Izraelovih plemena.
040	MAT	019	029	A svatko tko zaradi mene ostavi kuću, ili braću, ili sestre, ili oca, ili majku, ili ženu, ili djecu, ili njive, primit će stostruko i baštiniti vječni život.
040	MAT	019	030	Ali mnogi koji su sada prvi tada će biti na zadnjemu mjestu, a mnogi koje ovdje smatraju zadnjima ondje će biti najveći.”
040	MAT	020	001	“Jer s nebeskim je kraljevstvom kao s vinogradarom koji rano ujutro iziđe unajmiti radnike za vinograd.
040	MAT	020	002	Pogodi se s radnicima za uobičajenu nadnicu i pošalje ih u vinograd.
040	MAT	020	003	Oko devet sati ponovno prođe trgom i ugleda druge da stoje besposleni
040	MAT	020	004	te i njima reče: ‘Idite i vi raditi u moj vinograd pa ću vam platiti koliko bude pravedno.’
040	MAT	020	005	U podne i oko tri sata učini isto.
040	MAT	020	006	A kad je opet izišao na trg u pet sati popodne, ondje nađe još radnika. ‘Zašto stojite i besposličarite?’ upita ih.
040	MAT	020	007	‘Jer nas nitko nije unajmio’, odgovore mu. ‘Idite onda i vi raditi u moj vinograd’, reče im.
040	MAT	020	008	Uvečer reče predradniku: ‘Pozovi radnike i plati im: najprije onima koji su zadnji došli, a onda onima koji su prvi počeli raditi.’
040	MAT	020	009	Radnici unajmljeni u pet sati dobili su punu nadnicu.
040	MAT	020	010	Nato oni koji su prvi došli raditi pomisle da će dobiti više, ali i oni prime jednako.
040	MAT	020	011	Odmah počnu prigovarati vinogradaru:
040	MAT	020	012	‘Ovi zadnji radili su samo uru vremena, a ti si im platio jednako kao nama koji smo cijeli dan teško radili i trpjeli žegu!’
040	MAT	020	013	Jednome od njih on odgovori: ‘Prijatelju, nisam nepravedan prema tebi. Nisi li se pogodio sa mnom za toliko?
040	MAT	020	014	Uzmi svoje i odlazi. A ja želim ovomu zadnjemu dati koliko i tebi.
040	MAT	020	015	Nemam li pravo s vlastitim novcem činiti što me volja? Ili si zavidan što sam dobar prema njima?’
040	MAT	020	016	Oni koji su sada prvi tada će biti na zadnjemu mjestu, a oni koje ovdje smatraju zadnjima ondje će biti najveći.”
040	MAT	020	017	Putujući prema Jeruzalemu, Isus povede Dvanaestoricu nasamo te im reče:
040	MAT	020	018	“Evo, ulazimo u Jeruzalem. Tamo će Sina Čovječjega predati svećeničkim glavarima i pismoznancima, koji će ga osuditi na smrt
040	MAT	020	019	i predati Rimljanima da mu se izruguju, da ga bičuju i da ga raspnu. Ali treći dan će uskrsnuti.”
040	MAT	020	020	Tada dođe majka Zebedejevih sinova Jakova i Ivana skupa sa sinovima te mu se ničice pokloni da ga nešto zamoli.
040	MAT	020	021	“Što želiš?” upita ju Isus. Ona reče: “Zapovjedi da moji sinovi u tvojemu kraljevstvu sjednu pokraj tebe, jedan zdesna, a drugi slijeva.”
040	MAT	020	022	Isus odgovori: “Ne znate što tražite. Možete li vi ispiti gorku čašu iz koje ću ja piti?” “Možemo!” odgovore oni.
040	MAT	020	023	A on reče: “Zaista ćete piti iz moje čaše, ali nije na meni da odredim tko će sjediti meni slijeva ili zdesna. Ta su mjesta za one kojima ih je pripravio moj Otac.”
040	MAT	020	024	Kad su to čula ostala desetorica učenika, naljute se na braću.
040	MAT	020	025	Zato ih Isus dozove k sebi i reče: “Vi znate da vladari svijeta okrutno postupaju s narodom i da moćnici nad njim vladaju stegom.
040	MAT	020	026	Neće tako biti među vama! Naprotiv, tko želi biti najveći među vama, neka vam bude sluga.
040	MAT	020	027	Tko želi biti najveći od svih, neka vam bude robom.
040	MAT	020	028	Jer ni Sin Čovječji nije došao da mu služe, već da on služi drugima i dade svoj život kao otkupninu za mnoge.”
040	MAT	020	029	Kad su Isus i učenici izlazili iz grada Jerihona, za njim je pošlo silno mnoštvo.
040	MAT	020	030	Kraj puta su sjedila dvojica slijepaca. Kad su čuli da Isus prolazi, povikali su: “Gospodine, sine Davidov, smiluj nam se!”
040	MAT	020	031	Ljudi su ih stišavali, ali oni poviču još glasnije: “Gospodine, sine Davidov, smiluj nam se!”
040	MAT	020	032	Kad Isus to začuje, zaustavi se, pozove ih i upita: “Što hoćete da vam učinim?”
040	MAT	020	033	“Da progledamo, Gospodine!” rekoše.
040	MAT	020	034	Isus se sažali nad njima i dotakne im oči. Oni smjesta progledaju i krenu za Isusom.
040	MAT	021	001	Kad su se Isus i učenici približili Jeruzalemu te stigli pred Betfagu na Maslinskoj gori, Isus pošalje naprijed dvojicu učenika.
040	MAT	021	002	“Idite u selo pred vama”, reče im, “i čim u njega uđete, ugledat ćete vezanu magaricu i magare. Odvežite ih i dovedite k meni.
040	MAT	021	003	Upita li vas tko zbog toga, recite samo: ‘Gospodinu trebaju’ pa će ih odmah pustiti.”
040	MAT	021	004	To se dogodilo da se ispuni proročanstvo:
040	MAT	021	005	“Recite izraelskomu narodu: Evo, dolazi tvoj Kralj, ponizan jaše na magarcu, na magaretu, mladomu magaričinu.”
040	MAT	021	006	Učenici odu i učine kako ih je Isus uputio.
040	MAT	021	007	Dovedu magaricu i magare, prekriju ih svojim ogrtačima, pa Isus sjedne na njih.
040	MAT	021	008	Silno je mnoštvo prostiralo svoje ogrtače po putu, a neki su trgali grane s drveća i prostirali ih putem.
040	MAT	021	009	Ljudi koji su išli pred njim i za njim klicali su: “Slava Sinu Davidovu! Blagoslovljen koji dolazi u ime Gospodnje! Slava Bogu na nebu!”
040	MAT	021	010	Kad je ušao u Jeruzalem, cijeli se grad uskomešao. “Tko je taj?” pitali su.
040	MAT	021	011	Mnoštvo je odgovaralo: “To je Isus, prorok iz Nazareta u Galileji.”
040	MAT	021	012	Isus uđe u Hram i počne iz njega izgoniti sve trgovce i njihove kupce, prevrne stolove mjenjačima novca i klupe prodavačima goluba.
040	MAT	021	013	“U Svetome pismu piše: ‘Moj Hram treba biti molitveni dom’, a vi ste ga pretvorili u razbojničku špilju!”
040	MAT	021	014	U Hramu mu priđu slijepi i hromi te ih on iscijeli.
040	MAT	021	015	Kad su svećenički poglavari i pismoznanci vidjeli čudesa koja je učinio i čuli djecu u Hramu kako kliču: “Slava Sinu Davidovu!” razgnjeve se
040	MAT	021	016	i upitaju ga: “Čuješ li ti što govore?” “Čujem”, odgovori im Isus. “A niste li nikad u Pismu pročitali: ‘Pripravio si sebi hvalu iz usta djece i dojenčadi’?”
040	MAT	021	017	Zatim se vrati u Betaniju da ondje prespava.
040	MAT	021	018	Vraćajući se ujutro u Jeruzalem, Isus ogladni.
040	MAT	021	019	Opazi pokraj puta smokvu i priđe joj, ali na njoj ne nađe ničega osim lišća. Nato joj reče: “Ne bilo više nikada na tebi roda!” I smokva se smjesta osuši.
040	MAT	021	020	Učenici se zaprepaste. “Kako se smokva tako brzo sasušila?” pitali su.
040	MAT	021	021	“Zaista vam kažem,” odgovori im Isus, “budete li imali vjere i ne budete li sumnjali, činit ćete ne samo to što sam ja učinio sa smokvom nego kažete li ovoj planini: ‘Digni se i baci se u more!’—to će se i dogoditi.
040	MAT	021	022	Sve što s vjerom zamolite, primit ćete.”
040	MAT	021	023	Isus ode u Hram. Dok je ondje poučavao, priđu mu svećenički poglavari i narodni starješine pa ga upitaju: “Tko ti je dao pravo da to činiš? Tko te je ovlastio za to?”
040	MAT	021	024	Isus im odgovori: “Reći ću vam tko ako najprije vi meni odgovorite na pitanje:
040	MAT	021	025	Je li Ivanovo krštenje bilo s neba ili od ljudi?” Oni počnu umovati i međusobno raspravljati: “Ako kažemo da je s neba, pitat će nas zašto mu onda nismo vjerovali.
040	MAT	021	026	A od mnoštva nas je strah reći da je bilo od ljudi jer Ivana svi drže za proroka.”
040	MAT	021	027	Zato Isusu odgovore: “Ne znamo.” A Isus im reče: “Onda ni ja vama neću reći otkuda mi vlast!”
040	MAT	021	028	“Što mislite o ovomu: Neki je čovjek imao dva sina. Reče prvomu: ‘Sine, idi danas raditi u vinogradu!’
040	MAT	021	029	‘Neću!’ odgovori on, ali se poslije predomisli i ode.
040	MAT	021	030	Otac i drugome sinu reče isto. ‘Idem, oče!’ odgovori sin, ali se zatim predomisli i odustane.
040	MAT	021	031	Koji je od njih dvojice ispunio očevu volju?” “Onaj prvi”, odgovore. Isus im nato reče: “Zaista vam kažem, bludnice i ubirači poreza ući će prije vas u Božje kraljevstvo!
040	MAT	021	032	Jer Ivan Krstitelj došao vam je pokazati put pravednosti, ali mu niste povjerovali, a bludnice i ubirači poreza jesu. Pa čak ni kad ste to vidjeli, niste se pokajali i vjerovali mu.”
040	MAT	021	033	“Poslušajte još jednu prispodobu. Neki čovjek posadi vinograd i ogradi ga, iskopa tijesak za grožđe i izgradi kulu. Zatim ga iznajmi vinogradarima i otputuje.
040	MAT	021	034	Kad dođe vrijeme berbe, pošalje sluge da uzmu njegov dio uroda.
040	MAT	021	035	Ali vinogradari ih pograbe te jednoga pretuku, drugoga ubiju, a trećega kamenuju.
040	MAT	021	036	On zatim pošalje više slugu nego prvi put, ali vinogradari i s njima jednako postupe.
040	MAT	021	037	Naposljetku pošalje k njima svojega sina misleći: ‘Prema mojem sinu sigurno će se odnositi s poštovanjem.’
040	MAT	021	038	Ali kad vinogradari ugledaju sina, rekoše: ‘Ovaj će naslijediti imanje. Ubijmo ga pa ćemo se domognuti imanja umjesto njega!’
040	MAT	021	039	Pograbe ga, izbace iz vinograda i ubiju.”
040	MAT	021	040	Isus ih upita: “Što mislite, kako će vlasnik imanja postupiti s tim vinogradarima kada se vrati?”
040	MAT	021	041	Oni mu odgovorili: “Te će zlikovce bez smilovanja pogubiti, a vinograd iznajmiti drugima koji će mu davati urod kad za to dođe vrijeme.”
040	MAT	021	042	Isus ih upita: “Niste li nikada čitali u Svetom pismu: ‘Kamen koji su graditelji odbacili postane ugaonim kamenom. To je Gospodnje djelo, čudesno u našim očima.’?
040	MAT	021	043	Zato vam kažem, oduzet će vam se Božje kraljevstvo i dat će se narodu koji će davati njegove plodove.
040	MAT	021	044	Padne li tko na taj kamen, smrskat će se, i padne li kamen na koga, satrt će ga.”
040	MAT	021	045	Kad su svećenički poglavari i farizeji čuli te prispodobe i shvatili da govori o njima,
040	MAT	021	046	htjeli su ga uhvatiti, ali bojali su se mnoštva koje je Isusa smatralo prorokom.
040	MAT	022	001	Isus im opet počne govoriti u prispodobama.
040	MAT	022	002	“S nebeskim je kraljevstvom kao kad neki kralj pripravi svadbu svojemu sinu.
040	MAT	022	003	Pošalje sluge da pozovu uzvanike na svadbu, ali oni odbiju poziv.
040	MAT	022	004	Pošalje druge sluge i reče: ‘Recite uzvanicima: Pripremio sam vam gozbu. Ispekli smo najslasnije meso. Sve je spremno. Dođite na svadbu!’
040	MAT	022	005	Ali oni nisu marili te odu svaki za svojim poslom—jedni na svoju njivu, drugi u trgovinu.
040	MAT	022	006	Ostali uhvate sluge, premlate ih i ubiju.
040	MAT	022	007	Nato se kralj razgnjevi, pošalje vojsku i smakne ubojice te im zapali grad.
040	MAT	022	008	A slugama reče: ‘Svadbena je gozba, eto, spremna, ali uzvanici je nisu bili dostojni.
040	MAT	022	009	Idite zato na putove i raskrižja i pozovite na svadbu koga god nađete!’
040	MAT	022	010	Sluge iziđu na putove i dovedu sve koje su mogli naći: i zle i dobre. I svadbena se dvorana napuni gostima.
040	MAT	022	011	Ali kad kralj uđe pogledati goste, spazi ondje čovjeka koji nije bio odjeven u prikladnu odjeću za svadbu.
040	MAT	022	012	‘Prijatelju,’ upita ga, ‘kako si ušao ovamo bez svadbenog ruha?’ Čovjek je samo šutio.
040	MAT	022	013	Tada kralj zapovjedi poslužiteljima: ‘Svežite mu ruke i noge i izbacite ga u tamu gdje će biti plač i škrgut zuba.
040	MAT	022	014	Jer mnogi su pozvani, ali je malo izabranih.’”
040	MAT	022	015	Tada se farizeji sastanu zaradi dogovora kako da Isusa uhvate u riječi.
040	MAT	022	016	Odluče mu poslati neke svoje učenike skupa s herodovcima da ga upitaju: “Učitelju, znamo da govoriš istinu i da si nepristran jer ne gledaš tko je tko, nego prema istini poučavaš putu Božjemu.
040	MAT	022	017	Reci nam je li dopušteno plaćati porez caru ili nije.”
040	MAT	022	018	Isus prozre njihovu opakost pa reče: “Zašto me kušate, licemjeri?
040	MAT	022	019	Pokažite mi kovani novac pa ću vam reći.” Donesu mu novčić,
040	MAT	022	020	a on upita: “Čiji su ovo lik i natpis na kovanici?”
040	MAT	022	021	“Carevi”, odgovore. “Onda dajte caru carevo, ali Bogu valja dati Božje”, reče im.
040	MAT	022	022	Kad su to čuli, zadive se pa ga ostave i odu.
040	MAT	022	023	Toga dana dođu k njemu saduceji, koji tvrde da nema uskrsnuća, i upitaju ga:
040	MAT	022	024	“Gospodine, Mojsije nam je dao zakon prema kojemu, umre li oženjen muškarac bez djece, njegov brat mora oženiti njegovom udovicom kako bi ona rodila sina koji će naslijediti posjed umrloga i nositi njegovo ime.
040	MAT	022	025	Bila su tako u nas sedmorica braće. Prvi od njih se oženio i umro a da nije imao djece, pa je njegova udovica postala ženom drugoga brata.
040	MAT	022	026	Drugi i treći također su umrli, i tako sva sedmorica.
040	MAT	022	027	Na posljetku umre i žena.
040	MAT	022	028	Čija će onda ona biti žena o uskrsnuću kad je bila udana za svu sedmoricu?”
040	MAT	022	029	Isus im odgovori: “U zabludi ste jer ne razumijete Sveto pismo ni Božju silu!
040	MAT	022	030	Jer o uskrsnuću se neće ni ženiti ni udavati, već će biti kao anđeli na nebu.
040	MAT	022	031	A glede uskrsnuća, niste li u Pismu pročitali da je Bog rekao:
040	MAT	022	032	‘Ja sam Bog Abrahamov, Izakov i Jakovljev’ dugo nakon što su oni poumirali? A Bog nije Bog mrtvih, već Bog živih!”
040	MAT	022	033	Kad je mnoštvo to čulo, ostalo je zadivljeno njegovim učenjem.
040	MAT	022	034	Kad su farizeji čuli kako je Isus ušutkao saduceje, pođu skupa k njemu
040	MAT	022	035	te ga jedan od njih, zakonoznanac, upita da ga iskuša:
040	MAT	022	036	“Učitelju, koja je najveća zapovijed u Zakonu?”
040	MAT	022	037	“‘Ljubi Gospodina Boga svojega svim srcem svojim, svom dušom svojom i svom pameti svojom!’
040	MAT	022	038	To je prva i najveća zapovijed.
040	MAT	022	039	Druga, jednako važna, glasi: ‘Ljubi svojega bližnjega kao samoga sebe!’
040	MAT	022	040	Sve druge zapovijedi i svi zahtjevi proroka proizlaze iz tih dviju zapovijedi.”
040	MAT	022	041	Kad su se okupili farizeji, Isus ih upita:
040	MAT	022	042	“Što mislite o Kristu? Čiji je on sin?” “Davidov”, odgovore.
040	MAT	022	043	On ih upita: “A zašto ga onda David, nadahnut Svetim Duhom, naziva Gospodinom kad kaže:
040	MAT	022	044	‘Gospodin je rekao mojem Gospodinu: Sjedni mi s desne strane dok ti ne bacim pod noge tvoje neprijatelje’?
040	MAT	022	045	Dakle, ako ga sâm David je nazvao Gospodinom, kako bi mu onda mogao biti sin?”
040	MAT	022	046	Nitko mu nije znao odgovoriti ni riječi. Od toga dana nitko ga se više nije usudio išta pitati.
040	MAT	023	001	Tada Isus reče mnoštvu i svojim učenicima:
040	MAT	023	002	“Pismoznanci i farizeji službeni su tumači Svetoga pisma.
040	MAT	023	003	Zato činite i slušajte sve što vam kažu, ali nemojte slijediti njihov primjer jer oni sami ne čine ono što druge poučavaju.
040	MAT	023	004	Tlače vas teškim teretom vjerskih zahtjeva, a ni prstom ne žele maknuti da vam taj teret pomognu nositi.
040	MAT	023	005	Sve što čine, čine zato da ih ljudi vide. Trude se da ono što na sebi nose u znak pobožnosti—kutijice sa stihovima iz Svetoga pisma na čelu ili oko ruke te rese na odjeći—bude što veće i što duže.
040	MAT	023	006	Na gozbama vole sjediti na pročelju stola, a u sinagogama na počasnome mjestu.
040	MAT	023	007	Godi im kad ih ljudi pozdravljaju na javnim mjestima i kad ih zovu ‘Učitelju’.
040	MAT	023	008	Vi nikome nemojte dopustiti da vas zove učiteljem jer imate samo jednoga učitelja, a svi ste vi ravnopravna braća i sestre.
040	MAT	023	009	I ne zovite nikoga ovdje na zemlji Ocem jer imate samo jednoga Oca—onoga na nebesima.
040	MAT	023	010	I ne dajte da vas tko naziva vođom jer imate samo jednoga vođu: Krista.
040	MAT	023	011	Tko je najveći među vama, neka vam bude sluga!
040	MAT	023	012	Tko sebe uzvisuje, bit će ponižen, a ponizni će biti uzvišeni.
040	MAT	023	013	Teško vama, pismoznanci i farizeji! Licemjeri! Zatvarate pred ljudima vrata u nebesko kraljevstvo. Sami ne ulazite u njega, a ne dopuštate da uđu ni oni koji bi htjeli.
040	MAT	023	015	Teško vama, pismoznanci i farizeji! Licemjeri! Obilazite morem i kopnom da biste pridobili jednog sljedbenika, a kad vam postane sljedbenikom, učinite od njega sina paklenoga dvostruko gorega nego što ste i sami!
040	MAT	023	016	Teško vama! Slijepi vođe! Tvrdite: ‘Zakune li se tko Hramom, to ne vrijedi. Ali zakune li se hramskim zlatom, onda ga zakletva obvezuje.’
040	MAT	023	017	Slijepe budale! Pa što je veće—zlato ili Hram koji posvećuje zlato?
040	MAT	023	018	I još kažete: ‘Zakune li se tko žrtvenikom, to ne vrijedi. Ali zakune li se darom koji je na njemu, zakletva ga obvezuje.’
040	MAT	023	019	Slijepci! Što je veće? Žrtveni dar ili žrtvenik koji ga posvećuje?
040	MAT	023	020	Tko se zakune žrtvenikom, kune se njime i svime što je na njemu.
040	MAT	023	021	A tko se zakune Hramom, kune se njime i Onime koji u njemu prebiva.
040	MAT	023	022	Tko se zakune nebom, kune se Božjim prijestoljem i Bogom koji na njemu sjedi.
040	MAT	023	023	Teško vama, pismoznanci i farizeji! Licemjeri! Jer revno namirujete čak i desetinu metvice, i kopra, i kima, a zanemarujete ono najvažnije u Zakonu: pravednost, milosrđe i vjernost. Treba davati desetinu, ali ne smijete zanemarivati važnije stvari.
040	MAT	023	024	Slijepi vođe! Procjeđujete vodu da ne biste s njom popili i komarca, a kadri ste, ne opazivši, progutati i cijelu devu!
040	MAT	023	025	Teško vama, pismoznanci i farizeji! Licemjeri! Toliko se trudite očistiti svoju čašu i zdjelu izvana, a napunili ste ih svojim grabežom i pohlepom.
040	MAT	023	026	Slijepi farizeju! Očisti najprije ono što je u čaši, pa će i izvana biti čista.
040	MAT	023	027	Teško vama, pismoznanci i farizeji! Vi ste poput obijeljenih grobova. Izvana izgledaju lijepo, a iznutra su prepuni mrtvačkih kostiju i svakojake prljavštine!
040	MAT	023	028	Tako i vi ljudima izvana izgledate pravednima, a iznutra ste prepuni licemjerja i bezakonja.
040	MAT	023	029	Teško vama, pismoznanci i farizeji! Licemjeri! Vi prorocima gradite grobnice i pravednicima kitite spomenike
040	MAT	023	030	pa kažete: ‘Da smo živjeli u doba svojih otaca, ne bismo sudjelovali u prolijevanju proročke krvi.’
040	MAT	023	031	Tako sami protiv sebe svjedočite da ste sinovi onih koji su ubijali proroke.
040	MAT	023	032	Dovršite, dakle, to što su oni započeli!
040	MAT	023	033	Zmije! Leglo zmijsko! Kako ćete izbjeći osudi pakla?
040	MAT	023	034	Šaljem vam, evo, proroke, mudrace i pismoznance. Neke ćete od njih ubiti i raspeti, druge bičevati po sinagogama i progoniti od grada do grada
040	MAT	023	035	tako da na vas padne sva pravedna krv prolivena na zemlji, od krvi pravednog Abela pa do krvi Zaharije, sina Barahijina, kojega ste ubili između Hrama i žrtvenika.
040	MAT	023	036	Zaista vam kažem, sva će ta krv pasti na ovaj naraštaj!”
040	MAT	023	037	“Jeruzaleme, Jeruzaleme, koji ubijaš proroke i kamenuješ Božje poslanike! Koliko sam puta htio okupiti tvoju djecu kao što kvočka skuplja piliće pod krila, ali niste htjeli!
040	MAT	023	038	A sada će ti, eto, kuća biti napuštena.
040	MAT	023	039	I kažem vam, nećete me više vidjeti sve dok ne uzviknete: ‘Blagoslovljen koji dolazi u ime Gospodnje!’”
040	MAT	024	001	Kad je Isus izišao ih Hrama i pošao dalje, priđu mu učenici da mu pokažu hramsko zdanje.
040	MAT	024	002	A on im reče: “Vidite li sve to? Zaista vam kažem, neće od ovoga ostati ni kamen na kamenu. Svaki će biti razvaljen.”
040	MAT	024	003	Kad je poslije sjedio na Maslinskoj gori, učenici mu priđu i nasamo kažu: “Reci nam kada će se to dogoditi. Koji će znak najaviti tvoj dolazak i svršetak svijeta?”
040	MAT	024	004	“Pazite da vas tko ne zavede!” odgovori im Isus.
040	MAT	024	005	“Mnogi će doći pod mojim imenom, proglašujući se Mesijom, i mnoge će zavesti.
040	MAT	024	006	Kad čujete da blizu vas izbijaju ratovi i vijesti o dalekim ratovima, ne uznemirujte se. Sve se to mora dogoditi, ali svršetak još neće doći.
040	MAT	024	007	Zaratit će narod protiv naroda i kraljevstvo protiv kraljevstva. Bit će potresa u mnogim dijelovima svijeta i zavladat će glad.
040	MAT	024	008	Sve je to samo početak strašnih muka.
040	MAT	024	009	Tada će vas mučiti i ubijati. Svi će vas narodi zamrziti zato što ste moji.
040	MAT	024	010	Mnogi će tada posrnuti u vjeri, izdavat će jedan drugoga i mrziti se.
040	MAT	024	011	Pojavit će se brojni lažni proroci i mnoge će zavesti.
040	MAT	024	012	Bezakonje će uzeti velikog maha, a ljubav mnogih će ohladnjeti.
040	MAT	024	013	Ali tko ustraje do kraja, spasit će se.
040	MAT	024	014	Radosna vijest o kraljevstvu propovijedat će se po cijelome svijetu da čuju svi narodi, a onda će konačno doći svršetak.
040	MAT	024	015	Tako kada vidite ‘svetogrđe’ o kojemu je pisao prorok Daniel gdje stoji na svetomu mjestu (čitatelju, shvati o čemu je riječ!),
040	MAT	024	016	neka oni koji se zateknu u Judeji bježe u goru.
040	MAT	024	017	Tko se zatekne na krovu, neka ne silazi u kuću što uzeti!
040	MAT	024	018	Tko se zatekne u polju, neka se ne vraća po ogrtač!
040	MAT	024	019	Teško trudnicama i dojiljama u to vrijeme!
040	MAT	024	020	Molite se da ne morate bježati zimi ili u subotu
040	MAT	024	021	jer će to biti dani tako strašnih nevolja kakvih nije bilo od postanka svijeta niti će biti ikad poslije.
040	MAT	024	022	I da Gospodin ne skrati to vrijeme nevolja, nitko se ne bi spasio. Ali zaradi svojih izabranika ti će se dani skratiti.
040	MAT	024	023	Kaže li vam tada tko: ‘Evo Mesije!’ ili ‘Eno ga ondje!’ ne vjerujte
040	MAT	024	024	jer će ustati brojni lažni mesije i lažni proroci te činiti znamenja i velika čudesa ne bi li, bude li moguće, zaveli i Božje izabranike.
040	MAT	024	025	Eto, unaprijed sam vas upozorio!
040	MAT	024	026	Kaže li vam dakle tko: ‘Eno ga, u pustinji je’, ne idite onamo, kaže li ‘U tajnim je odajama’, ne vjerujte.
040	MAT	024	027	Jer dolazak Sina Čovječjega vidjet će se poput munje koja sijevne na istoku i rasvijetli cijelo nebo, sve do zapada.
040	MAT	024	028	Gdje bude strvine, skupljat će se strvinari.
040	MAT	024	029	U vrijeme kad prođu sve te strahote ‘Sunce će potamnjeti i mjesec neće sjati, zvijezde će s neba padati i nebeske će se sile potresti.’
040	MAT	024	030	Tada će se na nebu pojaviti znak Sina Čovječjega. Proplakat će tada svi narodi na zemlji i ugledati Sina Čovječjega kako dolazi na oblacima s velikom moći i slavom.
040	MAT	024	031	On će poslati anđele na zov velike trublje da saberu njegove izabranike sa svih strana, sa svih četiriju vjetrova, od kraja zemlje do kraja neba.
040	MAT	024	032	Učite iz prispodobe o smokvi. Kad joj na granama izbiju nježni pupovi i kad potjera lišće, znate da je ljeto blizu.
040	MAT	024	033	Također, kad vidite da se zbiva sve o čemu sam vam govorio, možete biti sigurni da je Gospodinov povratak blizu, na samim vratima.
040	MAT	024	034	Zaista vam kažem, ovaj naraštaj neće proći dok se sve to ne dogodi.
040	MAT	024	035	Nebo i zemlja će proći, ali moje riječi ostaju zauvijek!
040	MAT	024	036	Nitko, međutim, ne zna dana ni ure kada će se to dogoditi. Ne znaju ni anđeli na nebu, pa čak ni Sin. Zna samo Otac.
040	MAT	024	037	Za dolaska Sina Čovječjega bit će kao i u Noino doba.
040	MAT	024	038	Kao što su u to vrijeme prije potopa ljudi jeli i pili, ženili se i udavali sve do dana kada je Noa ušao u korablju
040	MAT	024	039	i ništa nisu slutili dok nije došao potop i sve ih odnio, tako će biti i za dolaska Sina Čovječjega.
040	MAT	024	040	Od dvojice koji tada budu skupa radili u polju jedan će se uzeti, a drugi ostaviti.
040	MAT	024	041	Od dviju žena koje budu skupa mljele u mlinu jedna će se uzeti, a druga ostaviti.
040	MAT	024	042	Bdijte, dakle, jer ne znate kada će vaš Gospodin doći!
040	MAT	024	043	Znajte: kad bi vlasnik kuće znao kada će doći lopov, bdio bi i ne bi mu dopustio da provali u kuću.
040	MAT	024	044	Budite zato i vi stalno pripravni jer će Sin Čovječji doći kad mu se i ne nadate.
040	MAT	024	045	Tko je dakle onaj vjerni i razumni sluga kojega je gospodar postavio da upravlja ukućanima i da im daje hranu u pravo vrijeme?
040	MAT	024	046	Blago onome koga gospodar, kada dođe, nađe da tako čini!
040	MAT	024	047	Zaista vam kažem, povjerit će mu da upravlja svim njegovim imanjem.
040	MAT	024	048	Ali ako zli sluga pomisli: ‘Gospodar se još neće vratiti’
040	MAT	024	049	pa počne tući svoje sudrugove te jesti i piti s pijancima,
040	MAT	024	050	gospodar će doći u dan kad mu se ne nada i u čas u koji neće ni slutiti.
040	MAT	024	051	Nemilosrdno će ga kazniti i odrediti mu usud među licemjerima, gdje će biti plač i škrgut zuba.”
040	MAT	025	001	“Tada će s nebeskim kraljevstvom biti kao kad je deset djevica uzelo svjetiljke i pošlo u susret zaručniku.
040	MAT	025	002	Pet ih je bilo budalastih, a pet mudrih.
040	MAT	025	003	Budalaste djevice ponesu svjetiljke, ali ne i ulja.
040	MAT	025	004	A mudre su skupa sa svjetiljkama ponijele i posude s uljem.
040	MAT	025	005	Kako je zaručnik kasnio, sve one poliježu i zaspu.
040	MAT	025	006	U ponoć se začula vika: ‘Zaručnik stiže! Iziđite pred njega!’
040	MAT	025	007	Sve djevice ustanu da prirede svjetiljke.
040	MAT	025	008	Budalaste tada zamole mudre: ‘Dajte nam od svojega ulja jer nam svjetiljke trnu.’
040	MAT	025	009	Ali one im odgovore: ‘Nipošto! Sigurno nema dovoljno i za vas i za nas. Pođite ga radije kupiti.’
040	MAT	025	010	Kad su ga otišle kupiti, dođe zaručnik te one koje su bile pripravne uđu s njim na svadbu i vrata se zatvore.
040	MAT	025	011	Poslije dođu i ostale djevice i stanu dozivati: ‘Gospodine! Gospodine, otvori nam!’
040	MAT	025	012	ali on će odgovoriti: ‘Zaista vam kažem: Ne poznajem vas.’
040	MAT	025	013	Stoga bdijte jer ne znate dan ni čas mojega dolaska!
040	MAT	025	014	Tada će s nebeskim kraljevstvom biti kao s čovjekom koji je, polazeći na put, pozvao sluge i povjerio im svoj imetak.
040	MAT	025	015	Jednomu je dao pet vreća zlatnika, drugomu dvije, a trećemu jednu—svakome prema sposobnostima. Zatim je otputovao.
040	MAT	025	016	Sluga koji je primio pet vreća zlatnika odmah ode, uloži ih i zaradi još pet vreća.
040	MAT	025	017	Sluga s dvjema vrećama zlatnika također zaradi još dvije.
040	MAT	025	018	Sluga koji je dobio samo jednu, naprotiv, iskopa rupu u zemlji i u nju skrije gospodarov novac.
040	MAT	025	019	Poslije dugog vremena gospodar se vrati i zatraži od slugu da mu polože račun.
040	MAT	025	020	Onaj kojemu je povjerio pet vreća zlatnika donese i drugih pet. ‘Gospodaru, dao si mi pet vreća zlatnika. Zaradio sam, eto, još pet.’
040	MAT	025	021	Gospodar mu nato reče: ‘Odlično, dobri i vjerni slugo! Bio si vjeran nad malim i zato ću te postaviti nad velikim. Dođi se radovati sa svojim gospodarom!’
040	MAT	025	022	Zatim priđe sluga koji je primio dvije vreće zlatnika i reče: ‘Gospodaru, meni si dao dvije vreće. Zaradio sam još dvije.’
040	MAT	025	023	Gospodar mu reče: ‘Odlično, dobri i vjerni slugo! Bio si vjeran nad malim i zato ću te postaviti nad velikim. Dođi se radovati sa svojim gospodarom!’
040	MAT	025	024	Priđe zatim sluga koji je primio jednu vreću te reče: ‘Gospodaru! Znao sam da si strog čovjek, da žanješ gdje nisi sijao i kupiš gdje nisi vijao.
040	MAT	025	025	Zato sam se prestrašio i skrio tvoju vreću u zemlju. Evo, uzmi ju!’
040	MAT	025	026	Ali gospodar mu reče: ‘Zli i lijeni slugo! Znao si da žanjem gdje nisam sijao i kupim gdje nisam vijao?
040	MAT	025	027	Trebao si onda barem uložiti moj novac u banku pa bih nakon povratka dobio kamate.
040	MAT	025	028	Oduzmite mu novac i dajte ga onome koji ima deset vreća zlatnika!
040	MAT	025	029	Tko ima, dat će mu se još pa će obilovati, a onome tko nema oduzet će se i ono što ima.
040	MAT	025	030	Bacite beskorisnoga slugu van u tamu. Ondje će biti plač i škrgut zuba.’”
040	MAT	025	031	“Kad Sin Čovječji dođe u slavi i sa svim svojim anđelima, sjest će na prijestolje svoje slave.
040	MAT	025	032	Tada će se svi narodi okupiti pred njime, a on će, kao što pastir odvaja ovce od koza,
040	MAT	025	033	pravednike postaviti sebi zdesna, a ostale s lijeve strane.
040	MAT	025	034	Tada će kralj reći onima koji mu budu zdesna: ‘Vi, koje je Otac blagoslovio, dođite primiti u baštinu kraljevstvo pripravljeno za vas od postanka svijeta!
040	MAT	025	035	Jer ste me nahranili kad sam bio gladan, napojili kad sam bio žedan, primili ste me kad sam bio tuđinac
040	MAT	025	036	i obukli me kad sam bio gol; posjećivali ste me dok sam bio bolestan i u zatvoru.’
040	MAT	025	037	Pravednici će ga tada upitati: ‘Gospodine, kada smo te vidjeli gladna i nahranili, kada smo te vidjeli žedna i napojili te?
040	MAT	025	038	Kada smo ti pružili dobrodošlicu kao tuđincu i obukli te gola?
040	MAT	025	039	Kada smo te posjetili bolesna ili u tamnici?’
040	MAT	025	040	A kralj će odgovoriti: ‘Zaista vam kažem, sve što ste učinili jednomu od moje najmanje braće, meni ste učinili!’
040	MAT	025	041	Zatim će reći onima slijeva: ‘Odlazite od mene, prokleti, u vječni oganj pripravljen za đavla i njegove anđele!
040	MAT	025	042	Jer bio sam gladan, a niste mi dali jesti; bio sam žedan, a niste mi dali piti;
040	MAT	025	043	bio sam tuđinac, a vi me niste primili; gol sam bio i niste me obukli; bio sam bolestan i u zatvoru, a niste me posjetili.’
040	MAT	025	044	Oni će pitati: ‘Gospodine, kad smo te to vidjeli gladna ili žedna, ili kao tuđinca, ili gola, ili bolesna, ili u zatvoru i nismo ti pomogli?’
040	MAT	025	045	A on će im odgovoriti: ‘Zaista vam kažem, sve što niste učinili jednomu od ovih najmanjih, meni niste učinili!’
040	MAT	025	046	Tako će oni otići u vječnu patnju, a pravednici u vječni život.”
040	MAT	026	001	Kad je Isus sve to ispripovjedio, reče učenicima:
040	MAT	026	002	“Znate da je za dva dana Pasha i da će mene, Sina Čovječjega, izdati da me raspnu.”
040	MAT	026	003	Tada se svećenički poglavari i narodne starješine okupe u dvoru velikog svećenika imenom Kajfa
040	MAT	026	004	te se dogovore da Isusa na prijevaru uhvate i ubiju.
040	MAT	026	005	“Nećemo na blagdansku svetkovinu”, rekli su, “da se narod ne pobuni.”
040	MAT	026	006	Dok je Isus bio u Betaniji za stolom u kući Šimuna gubavca,
040	MAT	026	007	dođe k njemu neka žena s alabasternom posudom skupocjene pomasti i izlije mu je na glavu.
040	MAT	026	008	Videći to, učenici počnu negodovati: “Čemu takva rastrošnost!
040	MAT	026	009	Mogla se ta pomast skupo prodati, a novac dati siromasima.”
040	MAT	026	010	Isus to opazi pa im reče: “Zašto joj dodijavate? Učinila mi je dobro djelo!
040	MAT	026	011	Uvijek će biti siromaha, a ja neću uvijek biti s vama.
040	MAT	026	012	Izlila je tu pomast na mene da pripravi moje tijelo za ukop.
040	MAT	026	013	Zaista vam kažem, gdje god se diljem svijeta bude propovijedala ova Radosna vijest, spominjat će se i ovo njezino djelo, njoj na uspomenu.”
040	MAT	026	014	Tada Juda Iškariotski, jedan od Dvanaestorice, ode svećeničkim poglavarima
040	MAT	026	015	te ih upita: “Koliko ćete mi platiti da vam izdam Isusa?” Oni mu obećaju trideset srebrnjaka.
040	MAT	026	016	Od tada Juda počne tražiti prigodu da ga izda.
040	MAT	026	017	Na prvi dan Blagdana beskvasnih kruhova učenici upitaju Isusa: “Gdje želiš da ti pripravimo pashalnu večeru?”
040	MAT	026	018	“Idite u grad tom i tom čovjeku”, odgovori on, “pa mu recite: ‘Naš učitelj poručuje: Moje je vrijeme blizu. Kod tebe ću blagovati Pashu sa svojim učenicima.’”
040	MAT	026	019	Učenici učine kako ih je Isus uputio te ondje pripreme pashalnu večeru.
040	MAT	026	020	Uvečer je Isus bio za stolom s Dvanaestoricom.
040	MAT	026	021	Dok su blagovali, on reče: “Zaista vam kažem, jedan od vas će me izdati!”
040	MAT	026	022	Oni se silno ražaloste pa ga jedan za drugim počnu pitati: “Nisam valjda ja taj, Gospodine?”
040	MAT	026	023	On odgovori: “Izdat će me onaj koji sa mnom umače kruh u istu zdjelu.
040	MAT	026	024	Jer ja, Sin Čovječji, moram umrijeti kao što piše u Svetome pismu. Ali teško onome koji izda Sina Čovječjega! Bilo bi mu bolje da se nije ni rodio!”
040	MAT	026	025	I izdajnik Juda ga upita: “Učitelju, da nisam ja taj?” A Isus mu reče: “Sam si kazao.”
040	MAT	026	026	Dok su blagovali, Isus uzme kruh, blagoslovi ga, razlomi te podijeli učenicima govoreći: “Uzmite i jedite! To je moje tijelo.”
040	MAT	026	027	Zatim uzme čašu vina, zahvali Bogu i pruži njima govoreći: “Svi pijte iz nje!
040	MAT	026	028	Ovo je moja krv, krv novoga Saveza, koja se prolijeva za oproštenje grijeha mnogih ljudi.
040	MAT	026	029	I kažem vam: Neću više piti vina sve do onoga dana kada ću piti s vama novo vino u kraljevstvu svojega Oca.”
040	MAT	026	030	Otpjevaju zatim psalme i zapute se prema Maslinskoj gori.
040	MAT	026	031	Tada im Isus reče: “Noćas ćete me svi napustiti, jer u Svetome pismu piše: ‘Udarit ću pastira i ovce će se razbježati.’
040	MAT	026	032	Ali kada uskrsnem, ići ću pred vama u Galileju.”
040	MAT	026	033	Petar mu reče: “Napuste li te svi ostali, ja te neću napustiti!”
040	MAT	026	034	“Zaista ti kažem,” reče mu Isus, “još ove noći, prije nego što pijetao zakukuriče, triput ćeš me se odreći.”
040	MAT	026	035	“Neću!” odvrati Petar. “Makar morao s tobom i umrijeti, neću te se odreći!” Tako su se zaklinjali i svi ostali.
040	MAT	026	036	Isus dođe s učenicima u maslinik nazvan Getsemani te reče učenicima: “Sjednite ovdje dok se ja odem pomoliti!”
040	MAT	026	037	Povede sa sobom Petra i obojicu Zebedejevih sinova. Obuzmu ga žalost i tjeskoba.
040	MAT	026	038	Tada im reče: “Duša mi je nasmrt shrvana tugom. Ostanite ovdje i bdijte sa mnom.”
040	MAT	026	039	Ode malo dalje i padne ničice moleći se: “Oče moj! Ako je moguće, poštedi me ove čaše! Ipak, neka bude po tvojoj, a ne po mojoj volji.”
040	MAT	026	040	Zatim se vrati trojici učenika i nađe ih spavati te reče Petru: “Niste li mogli ni ure probdjeti sa mnom?
040	MAT	026	041	Ostanite budni i molite se da vas ne bi svladala kušnja! Jer duh je spreman, ali je tijelo slabo.”
040	MAT	026	042	Ode još jedanput i pomoli se: “Oče moj! Ako nije moguće da me poštediš te čaše, neka bude po tvojoj, a ne po mojoj volji.”
040	MAT	026	043	I opet ih po povratku nađe spavati jer su im oči otežale.
040	MAT	026	044	Opet ih ostavi i ode se treći put pomoliti istim riječima.
040	MAT	026	045	Zatim se vrati k učenicima i reče im: “Još spavate i odmarate se? Kucnuo je čas! Sin Čovječji, predan je grešnicima u ruke.
040	MAT	026	046	Ustanite! Hajdemo! Evo, moj je izdajnik već tu!”
040	MAT	026	047	Dok je još govorio, stigne Juda, jedan od Dvanaestorice, a s njime i svjetina naoružana mačevima i toljagama, koju su poslali svećenički poglavari i narodni starješine.
040	MAT	026	048	Izdajica im je dao znak: “To je onaj kojega poljubim. Uhvatite ga.”
040	MAT	026	049	On odmah priđe Isusu i reče: “Zdravo, Učitelju!” i poljubi ga.
040	MAT	026	050	“Zašto si došao ovamo, prijatelju?” ukori ga Isus. Zatim podignu ruke na Isusa i uhvate ga.
040	MAT	026	051	A jedan od onih koji su bili s Isusom maši se rukom te izvuče mač i njime odsiječe uho sluzi velikoga svećenika.
040	MAT	026	052	“Vrati mač u korice”, reče mu Isus, “jer tko se mača laća, od mača će i poginuti.
040	MAT	026	053	Zar ne shvaćaš da mogu tražiti od Oca više od dvanaest legija anđela da nas zaštite i on bi ih odmah poslao?
040	MAT	026	054	Ali da to učinim, kako bi se ispunilo Sveto pismo?”
040	MAT	026	055	Zatim reče svjetini: “Pošli ste na mene mačevima i toljagama kao na prevratnika! A svaki dan sam sjedio u Hramu i poučavao, pa me ipak niste uhvatili.
040	MAT	026	056	Ali sve se ovo događa zato da bi se ispunilo ono što su o meni u Pismu napisali proroci.” Nato ga svi učenici napuste i pobjegnu.
040	MAT	026	057	Isusa uhvate i odvedu ga velikomu svećeniku Kajfi kod kojega su se okupili pismoznanci i starješine.
040	MAT	026	058	Petar je izdaleka slijedio Isusa do dvorišta palače velikog svećenika. On uđe u dvorište te sjedne sa slugama da vidi kako će sve to završiti.
040	MAT	026	059	Unutra su svećenički poglavari i cijelo Veliko vijeće tražili su protiv Isusa kakvo lažno svjedočanstvo na temelju kojega bi ga mogli smaknuti.
040	MAT	026	060	Ali nisu ga mogli pronaći iako su se javili mnogi lažni svjedoci. Napokon dođu dvojica
040	MAT	026	061	i izjave: “Ovaj je rekao: ‘Mogu srušiti Božji hram i za tri dana ga opet izgraditi!’”
040	MAT	026	062	Veliki svećenik zatim stane i upita Isusa: “Zar ništa ne odgovaraš na ove optužbe protiv tebe?”
040	MAT	026	063	Isus je šutio. “Zakuni se živim Bogom i reci jesi li ti Krist, Božji Sin”, reče veliki svećenik.
040	MAT	026	064	“Sam si rekao”, odgovori Isus. “A ja vam kažem da ćete gledati Sina Čovječjega kako sjedi zdesna Svemogućemu i kako dolazi na nebeskim oblacima.”
040	MAT	026	065	Nato veliki svećenik razdere svoju odjeću i reče: “Hulio je na Boga! Što će nam još svjedoci?
040	MAT	026	066	Što kažete?” A oni odgovore: “Zaslužio je smrt!”
040	MAT	026	067	Zatim su Isusu pljuvali u lice i tukli ga. Neki su ga pljuskali
040	MAT	026	068	govoreći: “Proreci nam tko te je udario, Kriste!”
040	MAT	026	069	Dok je Petar sjedio vani u dvorištu, priđe mu neka sluškinja i reče: “I ti si bio s Isusom Galilejcem!”
040	MAT	026	070	Petar to pred svima zaniječe: “Ne znam o čemu govoriš!”
040	MAT	026	071	Kad je izišao u predvorje, spazi ga druga sluškinja i reče nazočnima: “Ovaj je bio s Isusom Nazarećaninom!”
040	MAT	026	072	On opet zaniječe i još se zakune: “Ne poznajem tog čovjeka!”
040	MAT	026	073	Ali ubrzo mu priđu ljudi koji su bili ondje. “Pa ti si doista jedan od njih! Odaje te galilejski naglasak.”
040	MAT	026	074	Petar se stane kleti i zaklinjati: “Ja ne poznajem tog čovjeka!” I pijetao odmah zakukuriče.
040	MAT	026	075	On se tada sjeti što mu je Isus rekao: “Zaista ti kažem, prije nego što pijetao zakukuriče, triput ćeš me se odreći.” Iziđe iz dvorišta i gorko zaplače.
040	MAT	027	001	Rano ujutro sastanu se na vijećanje svi svećenički poglavari i narodne starješine da se dogovore kako da ubiju Isusa.
040	MAT	027	002	Svežu ga i odvedu rimskome upravitelju Pilatu.
040	MAT	027	003	Kada je Juda, njegov izdajica, vidio da su Isusa osudili na smrt, pokaje se i odnese trideset srebrnjaka natrag svećeničkim poglavarima i starješinama
040	MAT	027	004	te im reče: “Zgriješio sam! Izdao sam nedužna čovjeka!” “Što se to nas tiče?” odgovore mu oni. “To je tvoja stvar!”
040	MAT	027	005	Juda nato baci srebrnjake u Hram, a zatim ode i objesi se.
040	MAT	027	006	Svećenički poglavari pokupe srebrnjake. “Ne smijemo ih staviti u hramsku blagajnu”, rekoše, “jer su isplaćeni za krvavo djelo.”
040	MAT	027	007	Zato se dogovore te za njih kupe lončarovu njivu da posluži kao groblje za ukop tuđinaca.
040	MAT	027	008	Zato se ta njiva još zove “Krvava njiva”.
040	MAT	027	009	Tako se ispunilo Jeremijino proročanstvo: “Uzeli su trideset srebrnjaka— na toliko su ga procijenili Izraelci—
040	MAT	027	010	i kupili su lončarovu njivu, kako je Gospodin zapovjedio.”
040	MAT	027	011	Isusa dovedu pred rimskoga upravitelja Pilata. On ga upita: “Jesi li ti kralj Židova?” “Ti to kažeš”, odgovori mu Isus.
040	MAT	027	012	Svećenički ga poglavari optuže za mnoge zločine, ali Isus nije odgovarao.
040	MAT	027	013	Pilat ga stoga upita: “Zar ne čuješ kako te teško optužuju?”
040	MAT	027	014	Ali Isus ne odgovori ni na jedno pitanje, što je Pilata veoma začudilo.
040	MAT	027	015	Bio je, međutim, običaj da rimski upravitelj svake godine o blagdanu Pashe pusti na slobodu jednoga židovskog zatvorenika kojega narod zatraži.
040	MAT	027	016	U to je vrijeme jedan od zatvorenika bio zloglasni Baraba.
040	MAT	027	017	Kad se mnoštvo okupilo da zatraži da se pusti jedan zatvorenik, Pilat ih upita: “Koga hoćete da vam pustim? Barabu ili Isusa kojega nazivaju Mesijom?”
040	MAT	027	018	Znao je, naime, da su ga predali sudu iz zavisti.
040	MAT	027	019	Dok je Pilat sjedio na sudačkom stolcu, stigne mu poruka od njegove žene: “Okani se tog pravednika jer sam se noćas u snu namučila zbog njega!”
040	MAT	027	020	Svećenički poglavari i starješine, međutim, nagovore svjetinu da zatraži slobodu za Barabu, a smrt za Isusa.
040	MAT	027	021	Kad ih je zatim upravitelj upitao: “Koga od njih dvojice želite da vam pustim?” oni odgovore: “Barabu!”
040	MAT	027	022	“A što ću onda s Isusom kojega zovete Mesijom?” upita. “Raspni ga!” poviču oni.
040	MAT	027	023	“Zbog čega? Kakvo je zlo učinio?” upita Pilat. Ali oni su samo još glasnije vikali: “Raspni ga!”
040	MAT	027	024	Kad je Pilat vidio da ništa ne koristi i da metež postaje sve gori, uzme vodu i pred svjetinom opere ruke govoreći: “Ja sam nevin od krvi ovoga čovjeka! Vi ćete za nju snositi odgovornost!”
040	MAT	027	025	Nato sva svjetina poviče: “Neka njegova krv padne na nas i na našu djecu!”
040	MAT	027	026	Pilat im tada pusti Barabu, a Isusa dade izbičevati, pa raspeti.
040	MAT	027	027	Upraviteljevi vojnici odvedu Isusa u pretorij i sazovu oko njega cijelu četu.
040	MAT	027	028	Svuku ga i zaogrnu grimiznim plaštem.
040	MAT	027	029	Spletu zatim krunu od trnja i stave mu je na glavu, a u ruku mu stave trsku kao žezlo. “Živio kralj Židova!” rugali su mu se i prigibali pred njim koljena.
040	MAT	027	030	Pljuvali su po njemu i udarali ga trskom po glavi.
040	MAT	027	031	Kad su mu se izrugali, skinu s njega plašt, odjenu ga u njegovu odjeću i odvedu da ga raspnu.
040	MAT	027	032	Vodeći ga, sretnu nekoga Šimuna iz Cirene te ga primoraju da ponese Isusov križ.
040	MAT	027	033	Dođu do mjesta zvanoga Golgota (što znači: “lubanja”).
040	MAT	027	034	Vojnici mu pruže vino sa žuči, ali kad ga okusi, nije htio piti.
040	MAT	027	035	Kad su ga raspeli, bace kocku te tako razdijele među sobom njegovu odjeću.
040	MAT	027	036	Zatim su ondje sjedili i čuvali ga.
040	MAT	027	037	Iznad glave su mu postavili natpis o njegovoj krivnji: “ovo je isus, kralj Židova.”
040	MAT	027	038	S njime su raspeli i dvojicu prevratnika, jednoga njemu zdesna, a drugoga slijeva.
040	MAT	027	039	A prolaznici su ga ružili i odmahivali glavom
040	MAT	027	040	govoreći: “Možeš srušiti Hram i sam ga opet izgraditi u tri dana, je li? Spasi onda sebe! Ako si Božji Sin, siđi s križa!”
040	MAT	027	041	Slično su mu se rugali i svećenički poglavari, pismoznanci i starješine:
040	MAT	027	042	“Spasio je druge, a sebe ne može spasiti! Kralj Izraelov! Neka sada siđe s križa pa ćemo povjerovati u njega!
040	MAT	027	043	Uzdao se u Boga! Neka ga Bog sada izbavi ako mu je on uistinu po volji! Tvrdio je: ‘Ja sam Božji Sin.’”
040	MAT	027	044	Vrijeđali su ga čak i prevratnici raspeti skupa s njim.
040	MAT	027	045	O podnevu po svoj zemlji nastane tama i potraje do tri ure.
040	MAT	027	046	U tri sata Isus glasno poviče: “Eli, Eli, lema sabahtani!” (što znači: “Bože moj, Bože moj, zašto si me ostavio?”)
040	MAT	027	047	“Zove Iliju!” rekoše neki od nazočnih kad su to čuli.
040	MAT	027	048	Jedan od njih odmah pritrči, uzme spužvu, umoči ju u ocat i natakne na trsku te mu pruži piti.
040	MAT	027	049	“Čekaj da vidimo hoće li doći Ilija da ga spasi”, kazaše ostali.
040	MAT	027	050	A Isus još jedanput glasno krikne i izdahne.
040	MAT	027	051	Nato se zastor u Hramu razdere napola od vrha do dna. Zemlja se potrese, špilje se raspuknu,
040	MAT	027	052	grobovi se otvore, a tijela mnogih umrlih pravednika uskrsnu.
040	MAT	027	053	Nakon Isusova uskrsnuća oni iziđu iz grobova te odu u sveti grad i pokažu se mnogima.
040	MAT	027	054	Kad su rimski stotnik i oni koji su s njime čuvali Isusa vidjeli potres i sve što se zbivalo, rekoše: “Ovaj je čovjek zaista bio Božji Sin!”
040	MAT	027	055	Bile su tu i mnoge žene koje su promatrale izdaleka. Došle su iz Galileje za Isusom služeći mu.
040	MAT	027	056	Među njima su bile Marija Magdalena, Marija, majka Jakova mlađega i Josipa, te majka Zebedejevih sinova.
040	MAT	027	057	Uvečer dođe neki bogat čovjek iz Arimateje imenom Josip, koji je i sam bio Isusov učenik.
040	MAT	027	058	On ode k Pilatu i zatraži da mu daju Isusovo tijelo. Pilat zapovjedi da tako učine.
040	MAT	027	059	Josip uzme tijelo, umota ga u čisto platno
040	MAT	027	060	i položi ga u svoj novi grob isklesan u stijeni. Navali na ulaz velik kamen i ode.
040	MAT	027	061	Bile su ondje Marija iz Magdale i druga Marija i sjedile gledajući prema grobu.
040	MAT	027	062	Sutradan, to je dan nakon Priprave, okupe se svećenički poglavari i farizeji kod Pilata
040	MAT	027	063	te mu rekoše: “Gospodine, sjetili smo se da je onaj varalica za života rekao: ‘Nakon tri dana ću uskrsnuti.’
040	MAT	027	064	Zapovjedi zato da grob bude pod stražom sve do trećega dana da ne dođu njegovi učenici, ukradu tijelo i kažu narodu: ‘Uskrsnuo je od mrtvih!’ Ako se to dogodi, ta će prijevara biti još gora od prve!”
040	MAT	027	065	Pilat im udovolji. “Postavite stražu”, reče. “Idite i osigurajte grob kako znate.”
040	MAT	027	066	Zatim odu i osiguraju grob—zapečate kamen i postave stražu.
040	MAT	028	001	U nedjelju rano ujutro Marija Magdalena i druga Marija dođu pogledati grob.
040	MAT	028	002	Odjednom nastane silan potres: anđeo Gospodnji siđe s neba, odvali kamen s ulaza u grob i sjedne na njega.
040	MAT	028	003	Lice mu je bilo sjajno poput munje, a odjeća bijela poput snijega.
040	MAT	028	004	Stražari se pred njim počnu tresti od straha i onesvijeste se.
040	MAT	028	005	Tada anđeo reče ženama: “Ne bojte se! Znam da tražite raspetoga Isusa.
040	MAT	028	006	Ali on nije ovdje; uskrsnuo je kako vam je i rekao! Dođite vidjeti mjesto gdje je ležao
040	MAT	028	007	pa brzo idite javiti njegovim učenicima da je uskrsnuo od mrtvih. Ide, eto, pred vama u Galileju. Ondje ćete ga vidjeti. Pamtite što sam vam rekao.”
040	MAT	028	008	Silno uplašene ali presretne, žene žurno krenu s groba i otrče to javiti njegovim učenicima.
040	MAT	028	009	Odjednom im u susret dođe Isus! “Zdravo!” reče im. One mu pritrče, obujme mu noge i ničice mu se poklone.
040	MAT	028	010	“Ne bojte se”, reče im Isus. “Idite javiti mojoj braći da pođu u Galileju. Ondje ćemo se vidjeti.”
040	MAT	028	011	Dok su žene odlazile, neki od stražara dođu u grad i jave svećeničkim poglavarima sve što se dogodilo.
040	MAT	028	012	Oni se sastanu sa starješinama na vijećanje, a zatim uzmu mnogo novca i dadu ga vojnicima.
040	MAT	028	013	“Recite: ‘Noću dok smo spavali došli su njegovi učenici i ukrali ga.’
040	MAT	028	014	Ako za to čuje upravitelj, mi ćemo ga već uvjeriti i pobrinuti se da nemate problema.”
040	MAT	028	015	Oni uzmu novac i postupe kako su ih uputili. To se pričanje razglasilo među Židovima i zadržalo sve do danas.
040	MAT	028	016	Jedanaestorica pođu u Galileju, na goru, kamo im je zapovjedio Isus.
040	MAT	028	017	Kad su ga ugledali, padnu pred njim ničice, ali neki su ipak posumnjali.
040	MAT	028	018	Isus im priđe i reče im: “Dana mi je sva vlast na nebu i na zemlji.
040	MAT	028	019	Idite zato i učinite sve narode mojim učenicima krsteći ih u ime Oca i Sina i Svetoga Duha.
040	MAT	028	020	Učite ih da ispunjavaju sve što sam vam zapovjedio! Ja sam s vama u sve dane do svršetka svijeta.”
#
# BOOK	041	MAR	Mark	Marko
041	MAR	001	001	Ovo je početak Radosne vijesti o Božjemu Sinu Isusu Kristu.
041	MAR	001	002	U Knjizi proroka Izaije Bog je rekao: “Gledajte, šaljem pred vas svojega glasnika i on će vam pripraviti put.
041	MAR	001	003	On je glas koji viče u pustinji: ‘Pripremite put za Gospodnji dolazak! Poravnajte za njega staze!’”
041	MAR	001	004	Taj glasnik bio je Ivan Krstitelj. Živio je u pustinji i propovijedao kako se ljudi trebaju krstiti da pokažu kako su se odvratili od svojih grijeha i obratili se Bogu da im oprosti.
041	MAR	001	005	Ljudi iz Jeruzalema i iz cijele Judeje putovali su k njemu u pustinju da ga vide i čuju. Ispovijedali su svoje grijehe, a on ih je krstio u rijeci Jordanu.
041	MAR	001	006	Ivanova odjeća bila je istkana od devine dlake, a bio je opasan kožnim pojasom. Hranio se skakavcima i divljim medom.
041	MAR	001	007	Propovijedao je: “Uskoro dolazi netko veći od mene, toliko velik da mu ja nisam dostojan ni robom biti.
041	MAR	001	008	Ja vas krstim vodom, ali on će vas krstiti Svetim Duhom.”
041	MAR	001	009	Jednog dana dođe Isus iz Nazareta u Galileji i Ivan ga krsti u rijeci Jordanu.
041	MAR	001	010	Čim Isus iziđe iz vode, ugleda kako se otvaraju nebesa i kako Duh u obliku goluba silazi na njega.
041	MAR	001	011	Začuje se glas: “Ti si moj ljubljeni Sin! Ti si moja radost!”
041	MAR	001	012	Odmah nakon toga Duh nagna Isusa da ode u pustinju.
041	MAR	001	013	Tamo je ostao četrdeset dana i Sotona ga je kušao. Boravio je među divljim životinjama, a služili su mu anđeli.
041	MAR	001	014	Pošto je kralj Herod zatvorio Ivana, Isus ode u Galileju propovijedati Božju Radosnu vijest.
041	MAR	001	015	“Napokon je došlo vrijeme,” naviještao je, “blizu je Božje kraljevstvo! Odvratite se od svojih grijeha i povjerujte Radosnoj vijesti!”
041	MAR	001	016	Jednoga dana, prolazeći obalom Galilejskog jezera, opazi Šimuna i njegova brata Andriju kako mrežama hvataju ribu jer su po zanimanju bili ribari.
041	MAR	001	017	Reče im: “Pođite za mnom i ja ću vas učiniti ribarima ljudi!”.
041	MAR	001	018	Oni smjesta ostave svoje mreže te pođu za njim.
041	MAR	001	019	Malo dalje uz obalu ugleda Zebedejeve sinove Jakova i Ivana kako u lađici krpaju mreže.
041	MAR	001	020	Pozove i njih, a oni odmah ostave svojeg oca Zebedeja u lađi s nadničarima i pođu za njim.
041	MAR	001	021	Isus i njegovi sljedbenici stigoše u grad Kafarnaum. Odmah u subotu odu u sinagogu te je Isus ondje poučavao.
041	MAR	001	022	Svi okupljeni bili su zadivljeni njegovim učenjem jer ih je poučavao kao onaj koji ima vlast, a ne kao pismoznanci.
041	MAR	001	023	Tu se zatekao čovjek opsjednut nečistim duhom, koji počne vikati:
041	MAR	001	024	“Zašto nas uznemiruješ, Isuse Nazarećanine? Zar si nas došao uništiti? Znam tko si: ti si Svetac Božji!”
041	MAR	001	025	Isus mu zaprijeti: “Umukni i iziđi iz njega!”
041	MAR	001	026	Nato on krikne, žestoko protrese čovjeka i iziđe iz njega.
041	MAR	001	027	Svi nazočni silno se zaprepaste i počnu raspravljati o tome što se dogodilo. “Kakvo je to novo učenje?” uzbuđeno su pitali. “Ima takvu silnu vlast! Čak se i nečisti duhovi pokoravaju njegovim zapovijedima!”
041	MAR	001	028	Vijest o tome što je učinio brzo se pronijela cijelom pokrajinom Galilejom.
041	MAR	001	029	Pošto iziđe iz sinagoge, Isus s Jakovom i Ivanom pođe u Šimunovu i Andrijinu kuću.
041	MAR	001	030	Ondje je Šimunova punica ležala u velikoj vrućici te to odmah kazaše Isusu.
041	MAR	001	031	On joj priđe, uhvati ju za ruku i podigne, a vrućica prestane. Žena stane ih posluživati.
041	MAR	001	032	Uvečer, kad je sunce zašlo, dovedu mu sve bolesnike i opsjednute,
041	MAR	001	033	pa se sav grad skupio pred vratima.
041	MAR	001	034	Isus je iscijelio brojne bolesnike od najrazličitijih bolesti i brojnim zlodusima zapovjedio da iziđu iz svojih žrtava. Ali nije dopustio zlodusima da govore jer su znali tko je on.
041	MAR	001	035	Drugog jutra ustao je prije zore, povukao se na pusto mjesto i ondje se molio.
041	MAR	001	036	Šimun i ostali krenu ga potražiti.
041	MAR	001	037	Kad ga pronađu, rekoše mu: “Svi te traže!”
041	MAR	001	038	On im odgovori: “Hajdemo i dalje, u druga mjesta. I njima moram propovijedati poruku. Zbog toga sam došao!”
041	MAR	001	039	Tako je proputovao cijelu Galileju propovijedajući po sinagogama i istjerujući zloduhe.
041	MAR	001	040	Jednom dođe k njemu neki gubavac, klekne pred njega i zamoli ga: “Ako hoćeš, možeš me iscijeliti!”
041	MAR	001	041	Isus se sažali, ispruži ruku, dotakne ga i reče: “Hoću! Budi čist!”
041	MAR	001	042	Gube odmah nestane i čovjek postane čist.
041	MAR	001	043	Otpravljajući ga, Isus ga strogo upozori:
041	MAR	001	044	“Nikome o tomu ne govori, već idi ravno svećeniku te sa sobom ponesi žrtveni dar prema Mojsijevu zakonu kao javno svjedočanstvo svojeg ozdravljenja.”
041	MAR	001	045	Ali čovjek ode i počne svima govoriti što mu se dogodilo; zbog toga Isusa opkoli toliko mnoštvo da više nije mogao javno ući u bilo koji grad, već se morao zadržavati vani, na samotnim mjestima. A ljudi su stizali sa svih strana.
041	MAR	002	001	Nekoliko dana nakon toga vrati se u Kafarnaum, a vijest o njegovu dolasku brzo se pročuje gradom.
041	MAR	002	002	U kući u kojoj je boravio okupilo se toliko ljudi da više nije bilo mjesta ni za koga, čak ni pred vratima. A on im je propovijedao Riječ.
041	MAR	002	003	Uto dođu četvorica noseći uzetog čovjeka na nosilima.
041	MAR	002	004	Kako nisu mogli kroz mnoštvo doći do Isusa, načine rupu u glinenom krovu nad njegovom glavom i spuste bolesnika na nosilima ravno pred Isusa.
041	MAR	002	005	Kad Isus vidje njihovu vjeru, reče bolesniku: “Sinko, oprošteni su ti grijesi!”
041	MAR	002	006	Ali neki židovski vjerski vođe koji su ondje sjedili rekoše u sebi:
041	MAR	002	007	“Kako ovaj može tako govoriti! On huli! Tko može opraštati grijehe osim jedinoga Boga!”
041	MAR	002	008	Isus duhom prozre njihove misli pa ih upita: “Zašto to smatrate hulom?
041	MAR	002	009	Što je lakše reći uzetom čovjeku: ‘Grijesi su ti oprošteni’ ili ‘Ustani, uzmi svoja nosila i idi’?
041	MAR	002	010	Dokazat ću vam da ja, Sin Čovječji, imam vlast na zemlji opraštati grijehe.” Okrene se zatim prema uzetome i reče:
041	MAR	002	011	“Zapovijedam ti: ustani, uzmi nosila i idi kući!”
041	MAR	002	012	Čovjek smjesta ustane, uzme nosila i iziđe naočigled mnoštvu. Svi su se divili i slavili Boga govoreći: “Takvo što još nikad nismo vidjeli!”
041	MAR	002	013	Isus ponovno ode na obalu jezera. Poučavao je mnoštvo koje se okupilo oko njega.
041	MAR	002	014	Prolazeći tuda, opazi Levija, Alfejeva sina, kako ubire porez te ga pozove: “Pođi sa mnom!” Levi ustane i pođe za njim.
041	MAR	002	015	Dok je Isus poslije bio u kući za stolom, došli su brojni ubirači poreza i grešnici i pridružili se njemu i njegovim učenicima. Mnogo takvih bilo je među onima koji su išli za Isusom.
041	MAR	002	016	No kad neki pismoznanci, farizeji, ugledaju Isusa kako jede s tim ozloglašenim ljudima, kazaše njegovim učenicima: “Zašto vaš učitelj jede s ubiračima poreza i drugim grešnicima?”
041	MAR	002	017	Kad je Isus to čuo, reče im: “Ne treba liječnik zdravima, nego bolesnima. Nisam došao zvati pravednike, već grešnike.”
041	MAR	002	018	Ivanovi učenici i farizeji povremeno su postili. Jednoga dana neki ljudi dođu Isusu i upitaju ga: “Zašto Ivanovi učenici i farizeji poste, a tvoji učenici ne poste?”
041	MAR	002	019	Isus im odgovori: “Mogu li uzvanici na svadbenoj večeri postiti dok su s mladoženjom? Ne mogu postiti dok je mladoženja s njima.
041	MAR	002	020	Ali doći će dani kada će im ugrabiti mladoženju. Tada će postiti.
041	MAR	002	021	Nitko ne krpa rupe na staroj odjeći zakrpom od još nesmočena platna. Zakrpa bi se skupila, razvukla tkaninu i napravila još veću rupu.
041	MAR	002	022	Nitko ne ulijeva novo vino u stare mjehove jer bi se raspuknuli. Vino bi se prolilo, a mjehovi uništili. Novo se vino lijeva u nove mjehove.”
041	MAR	002	023	Jedne su subote Isus i njegovi učenici prolazili poljem usjeva. Učenici počnu putem trgati klasje.
041	MAR	002	024	Farizeji rekoše Isusu: “Zašto čine ono što je subotom zabranjeno? Zakonom je zabranjeno skupljati usjev subotom!”
041	MAR	002	025	Ali Isus im odgovori: “Niste li nikada u Pismu čitali o tomu što je učinio kralj David kad su on i njegovi pratioci u nevolji ogladnjeli?
041	MAR	002	026	Ušao je u Dom Božji (u to je doba veliki svećenik bio Ebijatar) i jeo prineseni kruh koji je dopušteno jesti samo svećenicima te ga je dao jesti i svojim pratiocima.
041	MAR	002	027	Subota je stvorena radi čovjeka, a ne čovjek radi subote.
041	MAR	002	028	Ja, Sin Čovječji, gospodar sam čak i subote.”
041	MAR	003	001	Isus ponovno ode u tamošnju sinagogu. Ondje je bio neki čovjek usahnule ruke.
041	MAR	003	002	Isusovi neprijatelji budno su pazili hoće li mu iscijeliti ruku u subotu da ga mogu optužiti.
041	MAR	003	003	Isus reče čovjeku usahnule ruke: “Ustani i dođi ovamo na sredinu!”
041	MAR	003	004	Zatim ih upita: “Je li subotom dopušteno činiti dobro ili zlo, život spasiti ili pogubiti?” Šutjeli su.
041	MAR	003	005	Srdito ih pogleda duboko ožalošćen tvrdoćom njihovih srca te reče čovjeku: “Ispruži ruku!” On ju ispruži, a ruka mu postane zdrava.
041	MAR	003	006	Farizeji se smjesta odu dogovoriti s herodovcima da ga smaknu.
041	MAR	003	007	Isus i njegovi učenici odu na jezero, a za njima krene veliko mnoštvo iz cijele Galileje, Judeje,
041	MAR	003	008	Jeruzalema, Idumeje, s istočne strane Jordana, čak i iz okolice Tira i Sidona. Vijest o čudima koje je činio nadaleko se pročula, pa su ga dolazili osobno vidjeti.
041	MAR	003	009	Isus reče učenicima da mu dovezu čamac koji će biti spreman ako se mnoštvo previše natisne oko njega.
041	MAR	003	010	Toga je dana mnoge iscijelio pa je na njega nahrupilo golemo mnoštvo bolesnika pokušavajući ga dotaknuti.
041	MAR	003	011	Kad bi ga vidjeli ljudi opsjednuti nečistim duhom, pali bi pred njim ničice i vikali: “Ti si Božji Sin!”
041	MAR	003	012	A on im je oštro zabranjivao da ga očituju.
041	MAR	003	013	Zatim ode u goru i pozove one koje je izabrao da mu se ondje pridruže te oni dođu.
041	MAR	003	014	Od njih odabere dvanaestoricu da ga prate i imenuje ih apostolima. Njih je poslao da propovijedau
041	MAR	003	015	i da imaju vlast istjerivati zloduhe.
041	MAR	003	016	Evo imena Dvanaestorice što ih je izabrao: Šimun (kojemu je nadjenuo ime Petar),
041	MAR	003	017	Jakov i Ivan (Zebedejevi sinovi, kojima je Isus dao nadimak Boanerges, to jest “Sinovi groma”),
041	MAR	003	018	Andrija, Filip, Bartolomej, Matej, Toma, Jakov (Alfejev sin), Tadej, Šimun (član političke stranke koja se zalagala za nasilno svrgavanje rimske vlasti) i
041	MAR	003	019	Juda Iškariotski (koji ga je poslije izdao).
041	MAR	003	020	Kad se vratio u dom gdje je boravio, opet je nagrnulo toliko mnoštvo da nisu stigli ni jesti.
041	MAR	003	021	Kad su za to čuli njegovi, dođu ga odvesti jer su govorili da je izvan sebe.
041	MAR	003	022	Ali pismoznanci što su došli iz Jeruzalema rekoše da ga je opsjeo Beelzebub, poglavica zlih duhova, pa da uz njegovu pomoć izgoni zloduhe.
041	MAR	003	023	Isus dozove ljude i počne im govoriti u prispodobama: “Kako može Sotona izgoniti Sotonu?
041	MAR	003	024	Kraljevstvo koje je u sebi podvojeno propast će.
041	MAR	003	025	Dom u kojemu vlada nesloga ne može opstati.
041	MAR	003	026	Ako se dakle Sotona bori sam protiv sebe, kako će se onda održati? Ne bi uspio u tome.
041	MAR	003	027	Ne možete ući u kuću snažnog čovjeka i opljačkati ga a da ga najprije ne svežete. Tek tada ga možete orobiti.
041	MAR	003	028	Zaista vam kažem da se svaki ljudski grijeh može oprostiti, pa čak i hula.
041	MAR	003	029	Ali hula na Svetoga Duha nikad se ne može oprostiti. To je vječni grijeh.”
041	MAR	003	030	To im reče jer su govorili da ima nečistog duha.
041	MAR	003	031	Stigli su onamo njegova majka i braća, stajali vani te mu po nekim ljudima poručili da iziđe razgovarati s njima.
041	MAR	003	032	Oko njega je sjedilo mnoštvo kad mu rekoše: “Vani su ti majka, braća i sestre, žele te vidjeti.”
041	MAR	003	033	On im odgovori: “Tko mi je majka? Tko su mi braća?”
041	MAR	003	034	Pogleda ljude koji su sjedili u krugu oko njega, pa reče: “Ovo su mi majka i braća!
041	MAR	003	035	Zaista, tko god čini Božju volju, taj mi je i brat, i sestra i majka.”
041	MAR	004	001	Isus opet počne poučavati na obali jezera. K njemu nagrne toliko ljudi da je ušao u lađicu na jezeru, sjeo u nju i odande propovijedao, a sve je mnoštvo ostalo na obali.
041	MAR	004	002	Zatim stane poučavati ljude brojnim prispodobama. Evo jedne od njih:
041	MAR	004	003	“Slušajte! Neki je ratar sijao sjeme.
041	MAR	004	004	Dok ga je sijao po polju, nešto sjemena padne na stazu. Dođu ptice i pozobaju ga.
041	MAR	004	005	Dio sjemena padne na kamenito tlo gdje je zemlja bila plitka, pa odmah nikne.
041	MAR	004	006	Ali kad je granulo sunce, izgori i osuši se jer nije imalo duboka korijena.
041	MAR	004	007	Dio sjemena padne u trnje pa ono poraste i uguši ga, tako da nije donijelo roda.
041	MAR	004	008	Dio ga, napokon, padne na dobru zemlju i donese trideseterostruk, šezdeseterostruk, a neka čak i stostruk urod.
041	MAR	004	009	Slušajte, kad već imate uši!”
041	MAR	004	010	Kad je Isus poslije ostao sam s Dvanaestoricom i s drugima koji su ga slijedili, upitaju ga o značenju te prispodobe.
041	MAR	004	011	On im odgovori: “Vama je dopušteno razumjeti tajnu o Božjemu kraljevstvu. A ostalima, koji su vani, govorim u prispodobama.
041	MAR	004	012	Kao što piše u Svetome pismu: ‘Gledat će moja djela, ali neće dokučiti njihova značenja; slušat će moje riječi, ali ih neće razumjeti. Neće se odvratiti od svojih grijeha niti će im biti oprošteno.’
041	MAR	004	013	Ali ako ne možete razumjeti tu jednostavnu priču, kako ćete uopće razumjeti prispodobe?
041	MAR	004	014	Sijač o kojemu sam govorio svatko je onaj tko u ljudska srca sije Božju riječ.
041	MAR	004	015	Sjeme na tvrdu tlu jesu oni koji čuju Riječ, ali odmah dođe Sotona i odnese tu Riječ u njih posijanu.
041	MAR	004	016	Kamenito tlo su oni koji čuju Riječ i odmah ju radosno prihvate,
041	MAR	004	017	ali nemaju korijena i nestalni su. Čim ih zbog Riječi snađe nevolja ili progonstvo, odmah podlegnu.
041	MAR	004	018	Trnovito tlo srca su ljudi koji čuju Riječ i prihvate ju,
041	MAR	004	019	ali tjeskobne brige ovoga svijeta, varavo bogatstvo i požuda za svime ostalime uguše sjeme i ono ostane bez roda.
041	MAR	004	020	Dobro tlo je srce čovjeka koji čuje Riječ, razumije ju i donosi rod—trideseterostruko, šezdeseterostruko ili čak stostruko veći od posijanoga.”
041	MAR	004	021	Zatim ih upita: “Kada upalite svjetiljku, stavljate li ju pod košaru ili pod postelju da prigušite svjetlost? Nipošto! Stavljate ju na svijećnjak.
041	MAR	004	022	Sve ono što je sada skriveno i što je u potaji učinjeno, jednom će izići na vidjelo.
041	MAR	004	023	Slušajte, kad već imate uši!
041	MAR	004	024	I nastojte svakako pozorno slušati! Kad budete tako činili, bolje ćete razumjeti što vam govorim.
041	MAR	004	025	Onima koji žive po Božjoj mudrosti”, reče im, “Bog će dati još više mudrosti. A oni koji ne postupaju prema njegovoj mudrosti, izgubit će ubrzo i ono malo od nje što imaju.”
041	MAR	004	026	Isus nastavi: “Božje je kraljevstvo poput ovoga: ratar baci sjeme na zemlju,
041	MAR	004	027	a zatim ode dalje za svojim poslom. Lijegao je noću i ustajao danju, a sjeme je niknulo i izraslo a da on to nije ni znao.
041	MAR	004	028	Zemlja sama od sebe donese rod: najprije izraste stabljika, zatim klas, pa se popuni zrelim zrnima.
041	MAR	004	029	Čim zrno sazre, dođe ratar i požanje ga srpom.”
041	MAR	004	030	Isus upita: “Kako da vam još opišem Božje kraljevstvo? S čime da ga usporedim?
041	MAR	004	031	Ono je poput sitna gorušičina zrna, najmanjega od svakog sjemena koje se sije u zemlju.
041	MAR	004	032	Ali kad se posije, izraste veće od svake biljke u povrtnjaku, s velikim granama u kojih se sjenu mogu skloniti ptice nebeske.”
041	MAR	004	033	Isus je govorio takve prispodobe da pouči narod Riječi onoliko koliko su mogli shvatiti.
041	MAR	004	034	Javno je poučavao samo u prispodobama, a nasamo je svojim učenicima sve tumačio.
041	MAR	004	035	Kad se spustila večer, Isus reče učenicima: “Prijeđimo na drugu stranu jezera.”
041	MAR	004	036	Oni otpustiše narod i povezoše ga u lađici iz koje je propovijedao. Za njima se otisnu i druge lađice.
041	MAR	004	037	Odjednom se podiže silna oluja. Visoki valovi počnu se prelijevati u lađicu tako da se gotovo posve napunila vodom.
041	MAR	004	038	Isus je spavao na krmi s glavom na jastuku. U panici su ga probudili vičući: “Učitelju! Zar ti uopće ne mariš što ćemo izginuti?”
041	MAR	004	039	Isus se probudi, zaprijeti vjetru te reče moru: “Utišaj se! Umukni!” Vjetar prestane i nastane velika tišina.
041	MAR	004	040	On upita učenike: “Što ste se toliko prestrašili? Zar još nemate vjere?”
041	MAR	004	041	Oni su bili silno prestrašeni. Pitali su jedan drugoga: “Pa tko je on da mu se i vjetar i more pokoravaju?”
041	MAR	005	001	Doploviše na drugu obalu jezera, u geraski kraj.
041	MAR	005	002	Tek što je Isus izišao iz lađice, istrćao je pred njega s groblja neki čovjek opsjednut nečistim duhom.
041	MAR	005	003	Stanovao je u grobnicama, a nitko ga više nije mogao svezati, čak ni lancem.
041	MAR	005	004	Često su ga okivali u lance, ali on bi uvijek rastrgao lance i smrskao okove u komadiće. Nitko ga nije mogao ukrotiti.
041	MAR	005	005	Danju i noću bez prestanka je lutao grobljima i gorom vrišteći i udarajući sebe kamenjem.
041	MAR	005	006	Ugledavši Isusa izdaleka, pritrči mu i padne ničice pred njim.
041	MAR	005	007	Zavrišti i prodorno vikne: “Što hoćeš od mene, Isuse, Sine najuzvišenijeg Boga? Zaklinjem te Bogom, ne muči me!”
041	MAR	005	008	Isus mu, naime, bijaše zapovjedio: “Izlazi iz toga čovjeka, nečisti duše!”
041	MAR	005	009	Zatim ga upita: “Kako se zoveš?” “Zovem se Legija”, odgovori on, “jer nas je mnogo u ovom čovjeku.”
041	MAR	005	010	Preklinjao ga je da ih ne potjera iz onoga kraja.
041	MAR	005	011	A ondje je na obronku paslo veliko krdo svinja.
041	MAR	005	012	“Pošalji nas onim svinjama da uđemo u njih”, zamole ga nečisti duhovi.
041	MAR	005	013	On im to dopusti. Nečisti duhovi iziđu i uđu u svinje, na što cijelo krdo od kojih dvije tisuće svinja jurne niz strmi obronak i utopi se u jezeru.
041	MAR	005	014	Svinjari pobjegnu u obližnje gradove i sela i razglase putem novost, pa ljudi pođu vidjeti što se dogodilo.
041	MAR	005	015	Dođu Isusu i ugledaju čovjeka koji bijaše opsjednut cijelom legijom kako sjedi obučen i pri zdravoj pameti te se uplaše.
041	MAR	005	016	A kad su očevici ispričali što se dogodilo s opsjednutim i sa svinjama,
041	MAR	005	017	ljudi počnu zaklinjati Isusa da ode iz njihova kraja.
041	MAR	005	018	On se vrati u lađu, a čovjek koji je bio opsjednut zamoli ga da mu dopusti poći s njime.
041	MAR	005	019	Ali mu Isus to nije dopustio. “Idi kući svojima”, reče mu on, “i ispričaj im koliko ti je milosrđe Bog iskazao.”
041	MAR	005	020	Čovjek se zaputi u Dekapolis toga kraja govoreći ljudima o svemu što mu je Isus učinio. I svi su se divili.
041	MAR	005	021	Kad je Isus doplovio na drugu stranu jezera, okupi se oko njega na obali silno mnoštvo. On je stajao uz more.
041	MAR	005	022	Pristupi mu jedan od nadstojnika mjesne sinagoge, imenom Jair, te padne pred njim ničice
041	MAR	005	023	preklinjući ga da mu iscijeli kćerkicu. “Na samrti je”, reče on. “Molim te, dođi i položi na nju ruke da ozdravi i da živi.”
041	MAR	005	024	Isus pođe s njim, ali se oko njega natisnulo mnoštvo.
041	MAR	005	025	Među ljudima bila je žena koja je bolovala od krvarenja već dvanaest godina.
041	MAR	005	026	Mnogo je pretrpjela od brojnih liječnika i potrošila je na njih sve što je imala, ali nije ozdravila. Stanje joj se, naprotiv, pogoršalo.
041	MAR	005	027	Slušala je o Isusu pa mu se približi straga kroz mnoštvo i dotakne njegov ogrtač.
041	MAR	005	028	Mislila je: “Dodirnem li samo njegovu odjeću, ozdravit ću!”
041	MAR	005	029	I zaista, krv joj smjesta prestane teći i ona na svojemu tijelu osjeti da je ozdravila.
041	MAR	005	030	Isus je odmah osjetio da je iz njega izišla sila pa se okrenu prema mnoštvu i upita: “Tko mi je dotaknuo odjeću?”
041	MAR	005	031	Učenici mu rekoše: “Toliko se mnoštvo tiska oko tebe, a ti pitaš tko te je dotaknuo!”
041	MAR	005	032	Ali Isus je pogledom tražio onu koja je to učinila.
041	MAR	005	033	A žena, uplašena i dršćući jer je znala što joj se dogodilo, priđe mu i padne pred njim ničice te mu sve po istini ispriča.
041	MAR	005	034	On joj reče: “Kćeri, tvoja te vjera iscijelila. Pođi u miru i budi iscijeljena od svoje bolesti!”
041	MAR	005	035	Dok je Isus još to govorio, stigli su iz Jairova doma s viješću. “Kći ti je umrla. Nema smisla da dalje mučiš Učitelja.”
041	MAR	005	036	Ali Isus se nije obazirao na to što su rekli, već se obrati Jairu: “Ne boj se! Samo vjeruj!”
041	MAR	005	037	Isus ne dopusti nikome da ga prati osim Petru, Jakovu i Ivanu.
041	MAR	005	038	Kad su stigli do kuće nadstojnika sinagoge, Isus vidje da ljudi viču, plaču i nariču u sav glas.
041	MAR	005	039	On uđe i reče im: “Što toliko naričete i plačete? Dijete nije umrlo, nego samo spava!”
041	MAR	005	040	Mnoštvo ga počne ismijavati, ali on ih sve potjera van. Povede samo djetetova oca i majku te trojicu svojih učenika, pa uđe u prostoriju u kojoj je ležala djevojčica.
041	MAR	005	041	Uhvati ju za ruku i reče joj: “Talita kum!” (što znači: “Ustani, djevojčice!”).
041	MAR	005	042	Djevojčica je imala dvanaest godina. Ona smjesta ustane i počne hodati. Roditelji ostanu zapanjeni.
041	MAR	005	043	Isus im zapovjedi da nikome ne govore što se dogodilo i reče im da joj daju jesti.
041	MAR	006	001	Isus ode odande i vrati se s učenicima u svoj zavičaj, u Nazaret.
041	MAR	006	002	Sljedeće subote ode u sinagogu i počne poučavati. Mnogi ljudi su se divili i govorili: “Odakle mu ta mudrost i sila kojom čini takva čudesa?
041	MAR	006	003	Nije li on drvodjelja, Marijin sin, Jakovljev, Josijin, Judin i Šimunov brat? Nisu li mu sestre tu među nama?” I sablaznili su se zbog njega.
041	MAR	006	004	Isus im reče: “Proroku ne iskazuju čast jedino u njegovu zavičaju, među rodbinom i u njegovu domu.”
041	MAR	006	005	Zbog njihove nevjere nije mogao ondje učiniti nikakva čuda, samo je iscijelio nekoliko bolesnika položivši na njih ruke.
041	MAR	006	006	Čudio se njihovoj nevjeri. Išao je po selima i poučavao.
041	MAR	006	007	Pozvao je sebi Dvanaestoricu te ih počeo slati po dvojicu dajući im vlast da izgone nečiste duhove.
041	MAR	006	008	Zapovjedio im je da na put ne ponesu ništa osim štapa—ni kruha, ni torbu, ni bakrena novca koji se običavao nositi u pojasu.
041	MAR	006	009	Reče im da obuju sandale, ali da ne ponesu ni ogrtača.
041	MAR	006	010	Kazao je: “Kad boravite u nekome mjestu, stanujte u jednoj kući i ne mijenjajte smještaj.
041	MAR	006	011	Ako vas u nekome mjestu ne prihvate ili ne poslušaju, stresite i prašinu s nogu kad odlazite. To će biti znak da ste ga prepustili njegovoj sudbini.”
041	MAR	006	012	Tako su učenici otišli i propovijedali o pokajanju.
041	MAR	006	013	Mnoge su zloduhe istjerali i mnogo bolesnika pomazali uljem i iscijelili.
041	MAR	006	014	Ubrzo je i kralj Herod Antipa čuo za Isusa jer se o njemu posvuda govorilo. Neki su govorili: “To je od mrtvih uskrsnuo Ivan Krstitelj pa sad u njemu djeluju čudesne sile.”
041	MAR	006	015	Drugi su pak govorili da je Isus starodrevni prorok Ilija. Treći su tvrdili da je on novi prorok poput onih iz prošlosti.
041	MAR	006	016	Herod na to reče: “To je Ivan komu sam dao odrubiti glavu. Uskrsnuo je!”
041	MAR	006	017	Herod je, naime, zapovjedio da Ivana okuju u lance i bace u tamnicu zbog Herodijade, žene Herodova brata Filipa.
041	MAR	006	018	Herod ju je uzeo za ženu, a Ivan ga je opominjao: “Nije se dopušteno ženiti ženom vlastitog brata!”
041	MAR	006	019	Herodijada je zato zamrzila Ivana i htjela ga je ubiti, ali to nije mogla učiniti
041	MAR	006	020	jer je Herod poštivao Ivana. Znao je da je svet i dobar čovjek i zato ga je štitio. Iako bi se uvijek uznemirio kad bi razgovarao s Ivanom, Herod ga je rado slušao.
041	MAR	006	021	Na posljetku se Herodijadi pružila prigoda. Herodu je bio rođendan te je priredio gozbu za svoje dvorane, visoke časnike i najuglednije građane Galileje.
041	MAR	006	022	Herodijadina kći plesala za Heroda i njegove uzvanike i svima se svidjela. “Traži od mene što ti drago,” reče kralj djevojci,
041	MAR	006	023	“pa bila to i polovica mojega kraljevstva, i dat ću ti što zatražiš!”
041	MAR	006	024	Djevojka iziđe i upita majku: “Što da tražim?” A ona odgovori: “Traži glavu Ivana Krstitelja!”
041	MAR	006	025	Djevojka požuri natrag kralju te mu reče: “Zapovjedi da mi na pladnju donesu glavu Ivana Krstitelja, i to odmah!”
041	MAR	006	026	Kralj se ražalosti, ali zbog toga što se zakleo i zbog uzvanika ne htjede ju odbiti.
041	MAR	006	027	Odmah naredi krvniku da donese Ivanovu glavu. Krvnik ode u tamnicu, odrubi Ivanu glavu
041	MAR	006	028	te je na pladnju dade djevojci, a ona ju odnese majci.
041	MAR	006	029	Kad za to doznaše Ivanovi učenici, dođu uzeti njegovo tijelo da ga polože u grob.
041	MAR	006	030	Apostoli se s putovanja vrate Isusu te ga izvijeste o svemu što su činili i što su poučavali.
041	MAR	006	031	Isus im predloži: “Sklonimo se malo u osamu da se odmorimo.” Jer je dolazilo i odlazilo toliko ljudi da nisu imali vremena ni jesti.
041	MAR	006	032	Otisnu se tako lađom prema mirnijemu mjestu.
041	MAR	006	033	No mnogi su ih opazili kako odlaze pa su ljudi iz mnogih mjesta potrčali onamo obalom i stigli prije njih.
041	MAR	006	034	Kad je izišao iz lađice, ugleda silan narod pa se sažali nad njima jer su bili kao ovce bez pastira pa ih je dugo poučavao.
041	MAR	006	035	Kad je dan poodmaknuo, pristupe mu njegovi učenici i kazaše: “Pust je ovo kraj a već je i kasno.
041	MAR	006	036	Otpusti ljude da mogu otići na okolna imanja i sela te si kupiti što za jelo!”
041	MAR	006	037	“Vi ih nahranite!” odgovori im Isus. “Čime?” upitaju. “Trebalo bi nam cijelo bogatstvo da se kupi hrana za toliko mnoštvo!”
041	MAR	006	038	“Pogledajte koliko hrane imate”, reče im. Vrate se i kažu da imaju pet kruhova i dvije ribe.
041	MAR	006	039	Isus im zapovjedi da posjedaju u skupine po zelenoj travi.
041	MAR	006	040	Posjedali su u skupine od stotinu i od pedeset ljudi.
041	MAR	006	041	Isus uzme pet kruhova i dvije ribe, pogleda u nebo i blagoslovi hranu te razlomi kruhove. Dade ih zatim učenicima da podijele ljudima. Također svima podijeli i one dvije ribe.
041	MAR	006	042	Svi su jeli dok se nisu nasitili
041	MAR	006	043	i još poslije pokupe punih dvanaest košara preostalih ulomaka te ostatak riba.
041	MAR	006	044	A nahranilo se pet tisuća muškaraca.
041	MAR	006	045	Odmah zatim Isus natjera učenike da uđu u lađu i da preplove na drugu obalu, prema Betsaidi, dok on otpusti mnoštvo.
041	MAR	006	046	Pošto se rastao s ljudima, otišao je u goru da se moli.
041	MAR	006	047	Bila je noć, učenici su bili u lađi nasred jezera, a on sam na kopnu.
041	MAR	006	048	Opazi da jedva veslaju boreći se s nasuprotnim vjetrom te oko tri ure ujutro krene prema njima hodajući po vodi. Htio im je prići,
041	MAR	006	049	ali kad ga ugledaju kako hoda po vodi prema njima, vrisnu od straha misleći da je sablast.
041	MAR	006	050	Svi su ga vidjeli i prestrašili se. Ali on im odmah reče: “Samo hrabro! Ja sam! Ne bojte se!”
041	MAR	006	051	Tada su ušli u lađu i vjetar prestane. Učenike je zaprepastilo to što su vidjeli.
041	MAR	006	052	Još nisu shvaćali značenje čuda s umnoženim kruhom jer su im srca bila tvrda i nisu vjerovali.
041	MAR	006	053	Preplove jezero i pristanu u Genezaretu te privežu lađu
041	MAR	006	054	i iziđu. Ljudi ga odmah prepoznaju
041	MAR	006	055	i rastrče se po cijelomu kraju da razglase vijest o njegovu dolasku te mu počnu donositi bolesnike na nosilima.
041	MAR	006	056	I u koji god bi grad, selo ili zaselak ušao, polijegali bi bolesnike na trgove i ulice te ga molili da im dopusti dotaknuti barem skut njegove haljine—i svi koji bi ga dotaknuli ozdravljali su.
041	MAR	007	001	Jednom se okupe oko Isusa neki farizeji i pismoznanci koji su došli iz Jeruzalema
041	MAR	007	002	te opaze da neki od njegovih učenika jedu “nečistim”, neopranim rukama.
041	MAR	007	003	Židovi, a osobito farizeji, nikada ne jedu a da obredno ne operu ruke jer to zahtijeva njihova starodrevna predaja.
041	MAR	007	004	Kad dođu doma s tržnice, uvijek se operu prije nego što dotaknu hranu. To je tek jedna od brojnih odredba kojih se drže, kao što je i obred pranja čaša, vrčeva i bakrenog posuđa.
041	MAR	007	005	Zato ga vjerski vođe upitaju: “Zašto tvoji učenici ne slijede stare židovske predaje? Jedu nečistim rukama.”
041	MAR	007	006	Isus im odgovori: “Licemjeri! Lijepo je o vama prorokovao Izaija kad je rekao: Ovaj me narod štuje samo usnama, ali srce im je daleko od mene.
041	MAR	007	007	Uzalud me štuju jer kao moje učenje poučavaju ljudske zapovijedi.
041	MAR	007	008	Vi zanemarujete Božje zapovijedi i zamjenjujete ih ljudskim predajama.
041	MAR	007	009	Lijepo! Odbacujete Božje zapovijedi zbog svoje predaje!
041	MAR	007	010	Mojsije vam je, primjerice, dao Božju zapovijed: ‘Poštuj oca i majku!’ i ‘Tko prokune oca ili majku, neka se kazni smrću!’
041	MAR	007	011	Ali vi kažete da je roditeljima opravdano reći: ‘Žao mi je, ne mogu vam pomoći jer sam se Bogu zakleo dati ono što sam mogao dati vama.’
041	MAR	007	012	Tako ljudima dopuštate da zanemare roditelje koji su u potrebi
041	MAR	007	013	i kršite Božju zapovijed da zaštitite vlastitu predaju. To je tek jedan od brojnih primjera.”
041	MAR	007	014	Tada Isus pozove mnoštvo i reče im: “Slušajte me svi i nastojte shvatiti!
041	MAR	007	015	Ništa što izvana ulazi u čovjeka ne može ga onečistiti, ali onečišćuje ga ono što iz njega izlazi.
041	MAR	007	016	Slušajte, kad već imate uši!”
041	MAR	007	017	Zatim ode od mnoštva u kuću, a učenici ga zamole da im objasni prispodobu.
041	MAR	007	018	“Zar ni vi ne razumijete?” upita ih on. “Ne shvaćate li da čovjeka ne može onečistiti ono što u njega uđe izvana
041	MAR	007	019	jer ne ide u srce, već odlazi u trbuh, a zatim se izbacuje u zahod!” Tim je riječima sve vrste hrane proglasio čistima.
041	MAR	007	020	Zatim još reče: “Čovjeka onečišćuje ono što izlazi iz njegove nutrine.
041	MAR	007	021	Jer iz nutrine, iz ljudskoga srca, dolaze zle misli, bludnost, krađa, ubojstvo,
041	MAR	007	022	preljub, pohlepa, zloća, prijevara, razvrat, zavist, kleveta, oholost i glupost.
041	MAR	007	023	Sva ta zla izlaze iznutra, ona čovjeka prljaju i čine ga nečistim pred Bogom.”
041	MAR	007	024	Nakon toga Isus iz Galileje ode u tirski kraj te uđe u neku kuću ne želeći da itko sazna da je ondje. Ali nije se mogao skriti.
041	MAR	007	025	Odmah mu dođe neka žena koje je djevojčicu opsjeo nečist duh i padne ničice pred njim.
041	MAR	007	026	Bila je ona poganka, rodom Sirofeničanka. Preklinjala ga je da istjera nečistog duha iz njezine kćeri.
041	MAR	007	027	Isus joj reče: “Prije bih trebao pomoći vlastitom rodu—Židovima. Nepravedno je uzeti kruh djeci i baciti ga psima.”
041	MAR	007	028	Ona odgovori: “Istina je, Gospodine, ali čak i psi ispod stola jedu mrvice koje padnu djeci.”
041	MAR	007	029	“Zbog toga što si rekla,” reče joj Isus, “možeš ići. Zli je duh izišao iz tvoje kćeri.”
041	MAR	007	030	Kad je žena stigla doma, našla je djevojčicu kako leži u postelji. Zli duh bijaše izišao.
041	MAR	007	031	Iz Tira Isus ode u Sidon, a zatim natrag do Galilejskog jezera, usred područja Dekapolisa.
041	MAR	007	032	Donesu mu gluhonijemog čovjeka i preklinjahu ga da na njega položi ruke i iscijeli ga.
041	MAR	007	033	On ga izvede iz mnoštva na mjesto gdje su mogli biti nasamo, stavi prste u njegove uši, a zatim pljune i svojom mu slinom dotakne jezik.
041	MAR	007	034	Pogleda u nebo, uzdahne i zapovjedi: “Otvori se!”
041	MAR	007	035	Sluh mu se odmah vrati, a jezik razriješi tako da je mogao razgovijetno govoriti.
041	MAR	007	036	Isus zabrani ljudima o tome govoriti, ali što im je on više branio, to su više pripovijedali.
041	MAR	007	037	Silno su se divili. Neprekidno su ponavljali: “On čini divne stvari—čak vraća sluh gluhima i čini da nijemi progovore!”
041	MAR	008	001	U to se vrijeme opet okupi veliko mnoštvo, a ljudi nisu imali što jesti. Isus pozove učenike te im reče:
041	MAR	008	002	“Žao mi je tih ljudi. Već su tri dana ovdje sa mnom i više nemaju što jesti.
041	MAR	008	003	Ako ih pošaljem gladne kućama, klonut će na putu. Neki su došli izdaleka.”
041	MAR	008	004	“Pa kako da im u ovoj pustoši nabavimo dovoljno hrane?” upitaju učenici.
041	MAR	008	005	“Koliko kruhova imate?” upita ih. “Sedam”, odgovore.
041	MAR	008	006	Nato on reče mnoštvu da posjeda po zemlji. Zatim uzme sedam kruhova, zahvali za njih Bogu, razlomi ih na komade i dade svojim učenicima. A učenici ih podijele mnoštvu.
041	MAR	008	007	Nađe se i nekoliko ribica. Isus ih blagoslovi pa reče učenicima da i njih podijele.
041	MAR	008	008	Svi se nasitiše, a zatim pokupe sedam košara preostale hrane.
041	MAR	008	009	Ondje je bilo oko četiri tisuće muškaraca. Pošto su jeli, on ih otpusti kućama.
041	MAR	008	010	Odmah zatim uđe s učenicima u lađu i doplovi u okolicu Dalmanute.
041	MAR	008	011	Kad farizeji doznaju da je stigao, dođu s njime raspravljati. Tražili su od njega da im pokaže znak s neba kao potvrdu.
041	MAR	008	012	Kad je to čuo, on uzdahne i reče: “Zašto ovaj naraštaj neprestano traži znakove? Zaista vam kažem, ovaj ih naraštaj neće dobiti.”
041	MAR	008	013	Zatim se vrati u lađicu, ostavi ih i preplovi na drugu stranu jezera.
041	MAR	008	014	No učenici su zaboravili ponijeti hrane prije polaska te su sa sobom u lađi imali samo jedan kruh.
041	MAR	008	015	Isus ih strogo opomene: “Čuvajte se farizejskoga kvasca i kvasca kralja Heroda!”
041	MAR	008	016	“Nemamo kruha”, govorili su međusobno jer mišljahu da im je zato to rekao.
041	MAR	008	017	Isus je čuo o čemu govore pa reče: “Zašto govorite o tomu da nemate kruha? Zar još niste razumjeli, zar ne shvaćate? Zar su vam srca tako otvrdnula?
041	MAR	008	018	Imate oči, a ne vidite! Imate uši, a ne čujete! Zar ništa ne možete upamtiti?
041	MAR	008	019	A onih pet tisuća muškaraca koje sam nahranio razlomivši pet kruhova? Koliko ste punih košara ostataka skupili nakon toga?” “Dvanaest”, odgovore.
041	MAR	008	020	“A koliko je košara hrane preostalo kad sam razlomio sedam kruhova i njima nahranio četiri tisuće muškaraca?” “Sedam punih košara”, rekoše.
041	MAR	008	021	“Pa zar još ne razumijete?” upita ih.
041	MAR	008	022	Kad stignu u Betsaidu, dovedu mu slijepca i zamole ga da ga dotakne i iscijeli.
041	MAR	008	023	Isus uzme slijepca za ruku i povede ga izvan sela, pljune mu u oči te na njih položi ruke. “Vidiš li što?” upita ga.
041	MAR	008	024	Čovjek podiže pogled. “Vidim ljude,” reče, “ali nejasno, poput stabala koja hodaju!”
041	MAR	008	025	Tada mu Isus ponovno stavi ruke na oči i čovjeku se taj put posve vrati vid, tako da je vidio sasvim jasno.
041	MAR	008	026	Isus ga pošalje kući. “Ne svraćaj putem u selo”, reče mu.
041	MAR	008	027	Isus i njegovi učenici odu iz Galileje u sela Filipove Cezareje. On ih putem upita: “Što ljudi kažu, tko sam ja?”
041	MAR	008	028	“Neki kažu da si Ivan Krstitelj,” odgovore učenici, “drugi kažu da si Ilija, a treći da si jedan od proroka.”
041	MAR	008	029	Tada ih upita: “A za koga me vi držite?” Petar odgovori: “Ti si Krist!”
041	MAR	008	030	Isus im zabrani da ikomu o njemu govore.
041	MAR	008	031	Zatim im počne objašnjavati kako će on, Sin Čovječji, morati mnogo pretrpjeti od starješina, svećeničkih poglavara i pismoznanaca, koji će ga odbaciti, te da će biti ubijen i nakon tri dana uskrsnuti.
041	MAR	008	032	Govorio im je o tome posve otvoreno. Petar ga nato povede na stranu i počne ga od toga odgovarati.
041	MAR	008	033	Isus se okrene, pogleda učenike te strogo ukori Petra: “Odstupi od mene, Sotono, jer ti ne razmišljaš na Božji način, nego ljudski!”
041	MAR	008	034	Tada pozove učenike i mnoštvo da priđu i slušaju. Zatim reče im: “Želi li tko biti mojim sljedbenikom, neka se odrekne samoga sebe, neka uzme svoj križ i neka ide za mnom.
041	MAR	008	035	Jer svatko tko želi sačuvati svoj život izgubit će ga; a tko dade svoj život za mene i za Radosnu vijest, imat će istinski život.
041	MAR	008	036	Kakva ti je korist ako stekneš sav svijet, a izgubiš vječni život?
041	MAR	008	037	Što se može mjeriti s vrijednošću života?
041	MAR	008	038	Posrami li se tko mene i mojih riječi pred ovim preljubničkim i grešnim naraštajem, njega ću se i ja, Sin Čovječji, posramiti kada dođem u svojoj i Očevoj slavi i u slavi svetih anđela.”
041	MAR	009	001	Nadalje reče: “Zaista vam kažem, neki među vama koji ste ovdje neće umrijeti prije nego što vide Božje kraljevstvo kako dolazi sa silom!”
041	MAR	009	002	Nakon šest dana povede Isus sa sobom Petra, Jakova i Ivana visoko u goru, u osamu. Tu se pred njima preobrazi.
041	MAR	009	003	Haljine mu postanu tako blještavo bijele kako ih ne bi mogao izbijeliti nijedan bjelilac na zemlji.
041	MAR	009	004	Tada se pojave Ilija i Mojsije te počnu razgovarati s Isusom.
041	MAR	009	005	“Učitelju, dobro je što smo ovdje!” reče mu Petar. “Napravit ćemo tu tri sjenice: jednu za tebe, jednu za Mojsija i jednu za Iliju.”
041	MAR	009	006	Nije, naime, znao što da kaže jer su se silno prestrašili.
041	MAR	009	007	Dok je to još govorio, prekrije ih oblak, a iz njega se začuje glas: “Ovo je moj ljubljeni Sin! Njega slušajte!”
041	MAR	009	008	Oni smjesta pogledaju uokolo. Mojsije i Ilija bijahu nestali i samo je Isus bio s njima.
041	MAR	009	009	Dok su silazili s gore, Isus im zapovjedi da nikome ne govore što su vidjeli sve dok Sin Čovječji ne ustane od mrtvih.
041	MAR	009	010	Zadržali su to za sebe, ali su o tome razgovarali i pitali se na što je mislio kad je rekao da će “ustati od mrtvih”.
041	MAR	009	011	Upitaju ga: “Zašto pismoznanci tvrde da prije Mesije mora doći Ilija?”
041	MAR	009	012	“Nesumnjivo najprije mora doći Ilija”, reče on, “da sve opet stavi na svoje mjesto. Kako onda u Svetomu pismu piše da će Sin Čovječji mnogo trpjeti te da će biti prezren?
041	MAR	009	013	Ali vam kažem da je Ilija već došao i su s njim postupili kako im se prohtjelo, baš kao je u Pismu i pretkazano.”
041	MAR	009	014	Kad su se vratili ostalim učenicima, opaze da se ondje okupilo mnoštvo ljudi i pismoznanci te da se prepiru.
041	MAR	009	015	Mnoštvo je sa strahopoštovanjem promatralo Isusa dok im je prilazio, a onda mu potrčalo u susret da ga pozdravi.
041	MAR	009	016	“Oko čega se prepirete?” upita ih.
041	MAR	009	017	Neki čovjek iz mnoštva mu reče: “Učitelju, doveo sam svojeg sina da ga iscijeliš—ne može govoriti jer je opsjednut nijemim duhom.
041	MAR	009	018	Kad ga uhvati, baci ga na zemlju, na usta mu ide pjena, škripi zubima i koči se. Zato sam zamolio tvoje učenike da ga istjeraju, ali nisu mogli.”
041	MAR	009	019	“O nevjerni rode!” reče Isus učenicima. “Koliko dugo još moram biti s vama? Dokle vas moram podnositi? Dovedite mi ga!”
041	MAR	009	020	Dovedu ga. Kad je ugledao Isusa, duh silno zgrči ga. On padne na tlo previjajući se, a na usta mu udari pjena.
041	MAR	009	021	“Otkad mu je tako?” upita Isus oca. “Još odmalena”, odgovori.
041	MAR	009	022	“Duh ga ćesto baci u vatru ili u vodu da ga ubije. Smiluj nam se i učini što ako možeš!”
041	MAR	009	023	“Ako mogu?” zapita ga Isus. “Sve je moguće onomu koji vjeruje!”
041	MAR	009	024	Dječakov otac smjesta poviče: “Vjerujem! Pomozi mi da ne sumnjam!”
041	MAR	009	025	Kad Isus opazi da im prilazi sve više ljudi, zaprijeti nečistome duhu: “Nijemi i gluhi duše! Zapovijedam ti da iziđeš iz njega i da se više ne vraćaš!”
041	MAR	009	026	Zli duh vrisne, silno zgrči dječaka, pa iziđe iz njega. Dječak ostane beživotno ležati, pa mnogi rekoše: “Mrtav je!”
041	MAR	009	027	Ali Isus ga uzme za ruku i pomogne mu ustati te se on osovi na noge.
041	MAR	009	028	Kad uđe u kuću i ostane nasamo s učenicima, oni ga upitaju: “Zašto mi nismo mogli istjerati tog zloduha?”
041	MAR	009	029	Isus im reče: “Ta se vrsta može istjerati samo molitvom.”
041	MAR	009	030	Odlazeći iz toga kraja, putovali su Galilejom. Isus nije htio da ljudi saznaju da su ondje.
041	MAR	009	031	Poučavao je, naime, učenike i reče im: “Sin Čovječji bit će predan ljudima u ruke. Ubit će ga, ali on će nakon tri dana uskrsnuti.”
041	MAR	009	032	Ali oni nisu razumjeli što im kazuje, a bojali su se pitati ga da im objasni.
041	MAR	009	033	Stignu tako u Kafarnaum. Kad su se smjestili u kući u kojoj su kanili boraviti, Isus ih upita: “O čemu ste to putem raspravljali?”
041	MAR	009	034	Ali oni su samo šutjeli jer su se prepirali oko toga tko je od njih najveći.
041	MAR	009	035	Isus sjedne i pozove ih bliže te im reče: “Tko želi biti prvi, taj sebe mora staviti na zadnje mjesto i biti sluga svima!”
041	MAR	009	036	Zatim uzme dijete, postavi ga u sredinu između njih, zagrli ga te im reče:
041	MAR	009	037	“Tko prihvati takvo malo dijete radi mene, mene prihvaća. A tko mene prihvati, prihvaća Boga koji me je poslao.”
041	MAR	009	038	Ivan mu reče: “Učitelju, vidjeli smo nekog čovjeka da se koristi tvojim imenom izgoneći zle duhove; rekli smo mu da to ne radi jer nije iz naše skupine.”
041	MAR	009	039	“Ne branite mu!” reče im Isus. “Jer nema toga tko bi mogao činiti čudesa u moje ime, a onda ubrzo govoriti zlo o meni.
041	MAR	009	040	Tko nije protiv nas, za nas je!
041	MAR	009	041	Tko vas napoji čašom vode, zato što meni pripadate, sigurno neće mu propasti nagrada.
041	MAR	009	042	Ali tko jednoga od ovih malenih koji vjeruju u mene navede da posrne u vjeri, bilo bi mu bolje da mu o vrat objese mlinski kamen i bacili ga u more.
041	MAR	009	043	Navodi li te vlastita ruka na grijeh, odsijeci ju. Bolje ti je kljastu ući u vječni život nego s objema rukama biti bačen u neugasivi oganj pakla,
041	MAR	009	044	gdje crv ne umire i gdje se oganj ne gasi.
041	MAR	009	045	Navodi li te na grijeh vlastita noga, odsijeci ju! Bolje ti je hromu ući u vječni život nego s objema nogama biti bačen u pakao,
041	MAR	009	046	gdje crv ne umire i gdje se oganj ne gasi.
041	MAR	009	047	Navodi li te i vlastito oko na grijeh, iskopaj ga i baci! Bolje ti je bez jednog oka ući u kraljevstvo Božje nego s oba oka biti bačen u pakao,
041	MAR	009	048	gdje crv ne umire i gdje se oganj ne gasi.
041	MAR	009	049	Svatko će biti vatrom zasoljen.
041	MAR	009	050	Sol je dobra. Ali ako ona obljutavi, čime ćete ju opet osoliti? Zato ne gubite svoju slanost! Živite u miru jedni s drugima!”
041	MAR	010	001	Isus ode iz Kafarnauma južnije, u judejski kraj te istočno od rijeke Jordana. I opet nagrne k njemu mnoštvo naroda te ih je po svojemu običaju poučavao.
041	MAR	010	002	Priđu mu neki farizeji pa ga upitaju pokušavajući ga zaskočiti: “Smije li se muž razvesti od žene?”
041	MAR	010	003	“Što vam je o tome zapovjedio Mojsije?” upita ih Isus.
041	MAR	010	004	“On je to dopustio”, odgovore mu. “Rekao je da muž mora ženi samo napisati otpusnicu i može ju otpustiti.”
041	MAR	010	005	“Mojsije vam je napisao ovu zapovijed zbog vaših tvrdih srca!
041	MAR	010	006	Jer Bog ih je još na početku stvorenja stvorio ‘muškim i ženskim’.
041	MAR	010	007	‘Čovjek će ostaviti oca i majku da bi se sjedinio sa svojom ženom,
041	MAR	010	008	i njih će dvoje biti jedno tijelo.’ Njih dvoje, prema tome, nisu više dva, nego jedno.
041	MAR	010	009	Neka dakle nijedan čovjek ne rastavlja one koje je Bog sjedinio!”
041	MAR	010	010	Kad su bili u kući, učenici ga ponovno o tomu upitaju.
041	MAR	010	011	On im reče: “Tko god se razvede od svoje žene da bi se oženio drugom, čini preljub prema prvoj ženi.
041	MAR	010	012	Rastavi li se žena od muža i preuda, ona također čini preljub.”
041	MAR	010	013	Isusu su dovodili djecu da ih dotakne i blagoslovi. Učenici su im to priječili.
041	MAR	010	014	Kad je Isus to vidio, razljutio se te im reče: “Pustite dječicu k meni i ne tjerajte ih jer takvima pripada Božje kraljevstvo!
041	MAR	010	015	Zaista vam kažem, tko kraljevstvo Božje ne prihvati poput te dječice, nikada neće u njega ući!”
041	MAR	010	016	Tada izgrli djecu i blagoslovi ih polažući na njih ruke.
041	MAR	010	017	Dok se spremao na put, pritrči mu neki čovjek, klekne pred njega i upita ga: “Dobri učitelju, što moram učiniti da dobijem vječni život?”
041	MAR	010	018	“Zašto me zoveš dobrim?” upita ga Isus. “Dobar je samo Bog.
041	MAR	010	019	A zapovijedi znaš: ‘Ne ubij’, ‘Ne čini preljub’, ‘Ne ukradi’, ‘Ne svjedoči lažno’, ‘Ne varaj’, ‘Poštuj oca i majku!’”
041	MAR	010	020	“Gospodine, sve te zapovijedi držim još od mladosti”, odgovori čovjek.
041	MAR	010	021	Isus ga promotri i zavoli ga. “Još ti jedno nedostaje”, reče mu, “idi i prodaj sve što imaš, a novac razdijeli siromasima pa ćeš imati blago na nebu. A onda dođi i slijedi me!”
041	MAR	010	022	Čovjek se na te riječi snuždi i žalosno ode jer je imao veliki imetak.
041	MAR	010	023	Isus pogleda uokolo i reče učenicima: “Kako je teško bogatašima ući u kraljevstvo Božje!”
041	MAR	010	024	Oni se na to silno iznenade. Isus nastavi: “Djeco draga, kako je teško ući u kraljevstvo Božje!
041	MAR	010	025	Lakše bi devi bilo provući se kroz iglenu ušicu nego bogatašu ući u Božje kraljevstvo!”
041	MAR	010	026	Učenici se zaprepaste. “Pa tko se onda uopće može spasiti?” pitali su.
041	MAR	010	027	Isus ih pozorno pogleda pa reče: “Ljudima je to potpuno nemoguće, ali ne i Bogu. Jer Bogu je sve moguće!”
041	MAR	010	028	Petar mu reče: “Evo, mi smo sve ostavili da te slijedimo.”
041	MAR	010	029	Isus odgovori: “Zaista vam kažem, nema takvoga tko se radi mene i radi Radosne vijesti odrekao kuće, braće, sestara, majke, oca, djece ili imanja,
041	MAR	010	030	a da uz progonstvo neće već u ovome svijetu dobiti natrag stostruko: kuće, braću, sestre, majku, oca, djecu i imanja, a u budućemu svijetu i vječni život.
041	MAR	010	031	Ali mnogi koji su sada prvi tada će biti na zadnjemu mjestu, a mnogi koje ovdje smatraju zadnjima ondje će biti najveći.”
041	MAR	010	032	Uspinjali su se prema Jeruzalemu. Isus je išao pred zaprepaštenim učenicima. Ljudi koji su ga slijedili bili su prestrašeni. Isus povede Dvanaestoricu na stranu i počne im još jedanput govoriti o onomu što mu se imalo dogoditi:
041	MAR	010	033	“Evo, ulazimo u Jeruzalem. Tamo će Sina Čovječjega predati svećeničkim glavarima i pismoznancima, koji će ga osuditi na smrt i predati Rimljanima.
041	MAR	010	034	Rugat će mu se, popljuvati ga, bičevati i ubiti. Ali on će nakon tri dana uskrsnuti.”
041	MAR	010	035	Zatim mu priđu Jakov i Ivan, Zebedejevi sinovi, i mu rekoše: “Učitelju, htjeli bismo da nam nešto učiniš.”
041	MAR	010	036	“A što?” upita ih Isus.
041	MAR	010	037	“Dopusti nam, kad uđeš u svoju slavu, da sjedimo na počasnim mjestima do tebe, jedan s desne, a drugi s lijeve strane.”
041	MAR	010	038	Isus odgovori: “Ne znate što tražite. Možete li vi ispiti gorku čašu iz koje ću ja piti? Ili se krstiti krštenjem trpljenja kojim se ja moram krstiti?”
041	MAR	010	039	“Možemo!” odgovore oni. A on reče: “Zaista ćete piti iz moje čaše i krstit ćete se mojim krštenjem,
041	MAR	010	040	ali nije na meni da odredim tko će sjediti zdesna ili slijeva do mene. Ta mjesta pripadaju onima za koje su određena.”
041	MAR	010	041	Kad su to čula ostala desetorica učenika, naljute se na Jakova i Ivana.
041	MAR	010	042	Zato ih Isus dozove k sebi i reče: “Vi znate da oni koji se smatraju vladarima svijeta okrutno postupaju s narodom i da moćnici nad njim vladaju stegom.
041	MAR	010	043	Ali nije tako među vama! Naprotiv, tko želi biti najveći među vama, neka vam bude sluga.
041	MAR	010	044	Tko želi biti najveći od svih, neka svima bude robom.
041	MAR	010	045	Jer ni Sin Čovječji nije došao da mu služe, već da on služi drugima i dade svoj život kao otkupninu za mnoge.”
041	MAR	010	046	Stigli su tako u Jerihon. Kad je Isus izlazio iz Jerihona u pratnji učenika i velikog mnoštva, pokraj puta sjedio je slijepi prosjak Bartimej, Timejev sin.
041	MAR	010	047	Kad je čuo da je stigao Isus iz Nazareta, počeo je vikati: “Isuse, sine Davidov, smiluj mi se!”
041	MAR	010	048	Mnogi su ga korili i opominjali ga da ušuti, ali on počne još jače vikati: “Sine Davidov, smiluj mi se!”
041	MAR	010	049	Kad Isus to začuje, zaustavi se i reče: “Recite mu da priđe.” Oni pozovu slijepca. “Samo hrabro!” kazaše mu. “Hajde, zove te!”
041	MAR	010	050	Bartimej zbaci sa sebe ogrtač, skoči i pritrči Isusu.
041	MAR	010	051	“Što želiš da ti učinim?” upita ga Isus. “Da progledam, Gospodine!,” zamoli slijepac.
041	MAR	010	052	“Hajde!”, odgovori mu Isus. “Tvoja te je vjera iscijelila!” Slijepac smjesta progleda i krene cestom za Isusom.
041	MAR	011	001	Kad su se Isus i učenici približili Jeruzalemu te stigli pred Betfagu i Betaniju na Maslinskoj gori, Isus pošalje naprijed dvojicu učenika.
041	MAR	011	002	“Idite u ono selo pred vama”, reče im, “i čim uđete, vidjet ćete privezano magare koje još nitko nije jahao. Odvežite ga i dovedite ovamo.
041	MAR	011	003	Upita li vas tko: ‘Što to radite?’ recite samo: ‘Treba Gospodinu. Brzo će ga vratiti.’”
041	MAR	011	004	Oni odu i nađu magare zavezano na ulici, pokraj vrata neke kuće, te ga odvežu.
041	MAR	011	005	Neki ih ljudi upitaju: “Zašto ste odvezali magare?”
041	MAR	011	006	Oni im odgovore kako ih je Isus uputio te ih ljudi ostave na miru.
041	MAR	011	007	Dovedu magare Isusu i prebace preko njega svoje ogrtače te ga Isus uzjaha.
041	MAR	011	008	Mnogi iz mnoštva razastru po cesti pred njim svoje ogrtače, drugi opet zelene grane koje su natrgali u polju.
041	MAR	011	009	I pred njim i iza njega išlo je mnoštvo i klicalo: “Slava Bogu! Blagoslovljen koji dolazi u ime Gospodnje!
041	MAR	011	010	Blagoslovljeno kraljevstvo koje on donosi, kraljevstvo našega oca Davida! Slava Bogu na nebu!”
041	MAR	011	011	Tako uđe u Jeruzalem, u Hram. Pomnjivo sve razgleda te, jer je već bilo kasno, ode s Dvanaestoricom u Betaniju.
041	MAR	011	012	Sljedećeg jutra krenu iz Betanije, a Isus ogladni.
041	MAR	011	013	Izdaleka opazi razlistalu smokvu pa joj priđe da vidi ima li na njoj koja smokva. Ali nije bilo ničega osim lišća jer još nije bilo vrijeme da smokva donese rod.
041	MAR	011	014	Isus reče stablu: “Nikada više nitko s tebe ploda ne jeo!” Čuli su to i učenici.
041	MAR	011	015	Kad opet stignu u Jeruzalem, on ode u Hram i počne izgoniti iz njega trgovce i njihove kupce, prevrne stolove mjenjačima novca i klupe prodavačima goluba.
041	MAR	011	016	Svima zabrani da prolaze Hram noseći stvari.
041	MAR	011	017	Pouči ih: “Nije li napisano u Svetome pismu: ‘Moj Hram treba biti molitveni dom za sve narode’?, a vi ste ga pretvorili u razbojničku špilju!”
041	MAR	011	018	Kad su to čuli svećenički poglavari i pismoznanci, počnu smišljati kako da ga ubiju. Bojali su ga se jer je narod bio oduševljen Isusovim učenjem.
041	MAR	011	019	Uvečer Isus i učenici odu iz grada.
041	MAR	011	020	Prolazeći ujutro pokraj smokve koju je Isus prokleo, opaze da se iz korijena osušila.
041	MAR	011	021	Petar se sjeti Isusovih riječi i uzvikne: “Učitelju, pogledaj! Smokva koju si prokleo osušila se!”
041	MAR	011	022	“Imajte vjeru u Boga!” odgovori im Isus.
041	MAR	011	023	“Zaista vam kažem, kada bi tko rekao ovoj planini: ‘Digni se i baci se u more’ i pritom ne bi posumnjao u srcu, nego vjerovao da će se to i dogoditi, to bi se zaista zbilo.
041	MAR	011	024	Zato vam kažem: što god da u molitvi tražite, vjerujte da ste to već dobili, pa ćete i dobiti.
041	MAR	011	025	Ali kad god ustanete moliti, najprije oprostite svima onima kojima što zamjerate da bi i vama nebeski Otac oprostio vaše grijehe.”
041	MAR	011	026	Ali ne oprostite li vi drugima njihovih pogrešaka, ni vaš nebeski Otac neće vama oprostiti vaše grijehe.
041	MAR	011	027	Stignu opet u Jeruzalem. Dok je Isus prolazio Hramom, pristupe mu svećenički poglavari, pismoznanci i starješine
041	MAR	011	028	te ga upitaju: “Tko ti je dao pravo da to činiš? Tko te je ovlastio za to?”
041	MAR	011	029	Isus im odgovori: “Reći ću vam tko ako najprije vi meni odgovorite na pitanje:
041	MAR	011	030	Je li Ivanovo krštenje bilo s neba ili od ljudi? Odgovorite mi!”
041	MAR	011	031	Oni počnu umovati i međusobno raspravljati: “Ako kažemo da je s neba, pitat će nas zašto mu onda nismo vjerovali.
041	MAR	011	032	A da kažemo da je od ljudi?” Bojali su se, međutim, naroda jer su Ivana svi držali za pravog proroka.
041	MAR	011	033	Zato Isusu odgovore: “Ne znamo.” A Isus im reče: “Onda ni ja vama neću reći otkuda mi vlast!”
041	MAR	012	001	Tada im počne govoriti u prispodobama: “Neki čovjek posadi vinograd i ogradi ga, iskopa tijesak za grožđe i izgradi kulu. Zatim ga iznajmi vinogradarima i otputuje.
041	MAR	012	002	Kad dođe vrijeme berbe, pošalje slugu da ubere njegov dio uroda.
041	MAR	012	003	Ali vinogradari ga dograbe, pretuku i pošalju natrag praznih ruku.
041	MAR	012	004	Vlasnik vinograda im zatim pošalje drugog slugu. Zakupci mu razbiju glavu i osramote ga.
041	MAR	012	005	Trećega kojeg im je poslao ubiju. Poslao im je i mnoge druge, ali oni ih sve premlate ili ubiju.
041	MAR	012	006	Preostao mu je samo još jedan: njegov ljubljeni sin. Pošalje napokon i njega misleći: ‘Prema mojem sinu sigurno će se odnositi s poštovanjem.’
041	MAR	012	007	Ali kad vinogradari opaze da dolazi, rekoše: ‘Ovaj će naslijediti imanje. Ubijmo ga pa ćemo se domognuti imanja umjesto njega!’
041	MAR	012	008	Pa ga pograbe, ubiju i izbace tijelo iz vinograda.
041	MAR	012	009	Što mislite da će učiniti vlasnik kad čuje što se dogodilo? Doći će i pobiti te vinogradare, a vinograd dati u najam drugima.
041	MAR	012	010	Ne sjećate li se ulomka iz Svetog pisma: ‘Kamen koji su graditelji odbacili postane ugaonim kamenom.
041	MAR	012	011	To je Gospodnje djelo, čudesno u našim očima.’?”
041	MAR	012	012	Židovski su ga vođe već tada htjeli uhvatiti jer su dobro znali da se ta prispodoba odnosi na njih, ali bojali su se mnoštva. Zato odu i ostave ga.
041	MAR	012	013	Vjerski mu vođe pošalju neke farizeje i Herodove sljedbenike da ga uhvate u riječi.
041	MAR	012	014	Oni dođu i rekoše mu: “Učitelju, znamo da govoriš istinu i da si nepristran jer ne gledaš tko je tko, nego prema istini poučavaš putu Božjemu. Reci nam je li dopušteno plaćati porez caru ili nije.”
041	MAR	012	015	Isus prozre njihovo licemjerje pa reče: “Zašto me kušate? Pokažite mi kovani novac pa ću vam reći.”
041	MAR	012	016	Donesu mu novčić, a on upita: “Čiji su ovo lik i natpis na kovanici?” “Carevi”, odgovore.
041	MAR	012	017	“Onda dajte caru carevo, ali Bogu valja dati Božje”, reče im. Bili su zadivljeni.
041	MAR	012	018	Tada dođu k njemu saduceji, koji tvrde da nema uskrsnuća, i upitaju ga:
041	MAR	012	019	“Gospodine, Mojsije nam je dao zakon prema kojemu, umre li oženjen muškarac bez djece, njegov se brat mora oženiti njegovom udovicom kako bi ona rodila sina koji će naslijediti posjed umrloga i nositi njegovo ime.
041	MAR	012	020	Bilo je sedmero braće. Prvi se brat oženi i umre a da nije imao sina.
041	MAR	012	021	Drugi se brat oženi njegovom udovicom, ali također umre a da nije ostavio sina. S trećim se dogodi isto.
041	MAR	012	022	Tako nijedan od sedmorice ne ostavi potomstva. Na posljetku umre i žena.
041	MAR	012	023	Čija će onda ona biti žena o uskrsnuću kad je bila udana za svu sedmoricu?”
041	MAR	012	024	Isus im odgovori: “Niste li vi u zabludi zato što ne razumijete Sveto pismo ni Božju silu?
041	MAR	012	025	Jer kad ljudi uskrsnu od mrtvih, neće se ženiti ni udavati, već će biti kao anđeli na nebu.
041	MAR	012	026	A glede uskrsnuća, niste li u Knjizi Izlaska, ondje gdje piše kako je Mojsije ugledao gorući grm, pročitali da mu je Bog rekao: ‘Ja sam Bog Abrahamov, Izakov i Jakovljev’ dugo nakon što su oni poumirali?
041	MAR	012	027	A Bog nije Bog mrtvih, već Bog živih! Vi ste, prema tome, u velikoj zabludi!”
041	MAR	012	028	Neki pismoznanac koji je ondje stajao shvatio je, slušajući raspravu, da je Isus dobro odgovorio pa ga upita: “Koja je najvažnija od svih zapovijedi?”
041	MAR	012	029	Isus odgovori: “Najvažnija glasi: ‘Čuj, o Izraele! Naš Gospodin Bog jest jedini Bog.
041	MAR	012	030	Ljubi Gospodina Boga svojega svim srcem svojim, svom dušom svojom, svom pameti svojom i svom snagom svojom!’
041	MAR	012	031	Druga glasi: ‘Ljubi svojega bližnjega kao samoga sebe!’ Nema zapovijedi koja bi bila veća od tih dviju.”
041	MAR	012	032	Pismoznanac odgovori: “Učitelju, pravo si rekao da je Bog jedini i da nema drugih osim njega.
041	MAR	012	033	Voljeti ga svim srcem, svim razumom i svom snagom, a bližnjega voljeti kao samoga sebe vrijedi više nego sve paljenice i ostale žrtve.”
041	MAR	012	034	Videći da pametno govori, Isus mu reče: “Nisi daleko od Božjeg kraljevstva.” I nitko ga se više nije usudio išta pitati.
041	MAR	012	035	Poučavajući u Hramu, Isus upita: “Kako pismoznanci mogu tvrditi da je Mesija Davidov sin?
041	MAR	012	036	Pa sâm je David, nadahnut Svetim Duhom, rekao: ‘Gospodin je rekao mojem Gospodinu: Sjedni mi s desne strane dok ti ne bacim pod noge tvoje neprijatelje.’
041	MAR	012	037	Sâm ga je David nazvao svojim Gospodinom. Kako bi mu onda mogao biti sin?” Mnoštvo ga je oduševljeno slušalo.
041	MAR	012	038	Poučavajući ih dalje, reče: “Čuvajte se pismoznanaca! Vole se šetati u dugim haljinama i da ih ljudi pozdravljaju na trgovima.
041	MAR	012	039	U sinagogama vole sjediti na počasnim mjestima, a na gozbama na pročelju stola.
041	MAR	012	040	Besramno troše udovička dobra, a prikrivaju se dugačkim molitvama u javnosti. Oni će biti strože kažnjeni.”
041	MAR	012	041	Zatim ode sjesti do kutije za milodare te je promatrao mnoštvo kako ubacuje bakreni novac. Mnogi su bogataši ubacivali velike iznose.
041	MAR	012	042	Dođe i neka siromašna udovica te ubaci samo dva novčića.
041	MAR	012	043	Isus dozove učenike i reče im: “Zaista vam kažem, ta je siromašna udovica ubacila više nego svi ostali skupa!
041	MAR	012	044	Jer svi su oni dali od svojeg viška, a ona je, tako siromašna, dala sve što je imala.”
041	MAR	013	001	Kad je Isus izlazio iz Hrama, jedan od učenika mu reče: “Učitelju, pogledaj! Kakva li kamenja! Kakve li građevine!”
041	MAR	013	002	“Vidiš li kako je velika?” odgovori mu Isus. “A bit će porušena tako da od nje neće ostati ni kamen na kamenu.”
041	MAR	013	003	Dok je sjedio na Maslinskoj gori nasuprot Hramu, Petar, Jakov, Ivan i Andrija nasamo ga upitaju:
041	MAR	013	004	“Kada će se sve to dogoditi? Kojim će se znakom najaviti ispunjenje svega toga?”
041	MAR	013	005	Isus im odgovori: “Pazite da vas tko ne zavede!
041	MAR	013	006	Mnogi će doći pod mojim imenom proglašujući se Mesijom i mnoge će zavesti.
041	MAR	013	007	Kad čujete da blizu vas izbijaju ratovi i vijesti o dalekim ratovima, ne uznemirujte se. Sve se to mora dogoditi, ali svršetak još neće doći.
041	MAR	013	008	Zaratit će narod protiv naroda i kraljevstvo protiv kraljevstva. Bit će potresa u mnogim dijelovima svijeta i zavladat će glad. Sve je to samo početak strašnih muka.
041	MAR	013	009	Kad se to počne događati, budite na oprezu! Predavat će vas sudovima i bičevati u sinagogama. Izvodit će vas pred upravitelje i kraljeve zato što ste moji sljedbenici. To će biti prigoda da im svjedočite o meni.
041	MAR	013	010	Radosna vijest mora se najprije navijestiti svim narodima.
041	MAR	013	011	Kad vas uhite i predaju sudu, ne brinite se unaprijed što ćete govoriti jer će vam tada biti dano što da kažete. Nećete govoriti vi, nego Sveti Duh.
041	MAR	013	012	Brat će brata i otac dijete predavati na smrt. Djeca će se dizati protiv roditelja i predavati ih da ih ubiju.
041	MAR	013	013	Svi će vas zamrziti zbog mene, ali tko ustraje do kraja, spasit će se.
041	MAR	013	014	Kad vidite ‘svetogrđe’ da stoji ondje gdje ne smije stajati (čitatelju, shvati o čemu je riječ!), neka oni koji se zateknu u Judeji bježe u goru.
041	MAR	013	015	Tko se zatekne na krovu, neka ne silazi u kuću što uzeti!
041	MAR	013	016	Tko se zatekne u polju, neka se ne vraća po ogrtač!
041	MAR	013	017	Teško trudnicama i dojiljama u to vrijeme!
041	MAR	013	018	Molite se da ne morate bježati zimi
041	MAR	013	019	jer će to biti dani tako strašnih nevolja kakvih nije bilo otkako je Bog stvorio svijet niti će ih biti ikad poslije.
041	MAR	013	020	I da Gospodin ne skrati to vrijeme nevolja, nitko se ne bi spasio. Ali on je skratio te dane zaradi svojih izabranika.
041	MAR	013	021	Kaže li vam tada tko: ‘Evo Mesije!’ ili ‘Eno ga ondje!’ ne vjerujte
041	MAR	013	022	jer će ustati brojni lažni mesije i lažni proroci te činiti čudesa ne bi li, bude li moguće, zaveli i Božje izabranike.
041	MAR	013	023	Budite oprezni! Unaprijed sam vas upozorio!
041	MAR	013	024	U vrijeme kad prođu sve te strahote, Sunce će potamnjeti i mjesec neće sjati,
041	MAR	013	025	zvijezde će s neba padati i nebeske će se sile potresti.
041	MAR	013	026	Tada će ugledati Sina Čovječjega kako dolazi na oblacima s velikom moći i slavom.
041	MAR	013	027	On će poslati anđele da saberu njegove izabranike sa svih strana, sa svih četiriju vjetrova od kraja zemlje do kraja neba.
041	MAR	013	028	Učite iz prispodobe o smokvi. Kad joj na granama izbiju nježni pupovi i kad potjera lišće, znate da je ljeto blizu.
041	MAR	013	029	Također kad vidite da se zbiva sve o čemu sam vam govorio, možete biti sigurni da je Gospodinov povratak blizu, na samim vratima.
041	MAR	013	030	Zaista vam kažem, ovaj naraštaj neće proći dok se sve to ne dogodi.
041	MAR	013	031	Nebo i zemlja će proći, ali moje riječi ostaju zauvijek!
041	MAR	013	032	Nitko, međutim, ne zna dana ni ure kada će se to dogoditi. Ne znaju ni anđeli na nebu, pa čak ni Sin. Zna samo Otac.
041	MAR	013	033	Bdijte, dakle, i stražite jer ne znate kada će se to zbiti!
041	MAR	013	034	Dolazak Sina Čovječjega može se usporediti s odlaskom čovjeka koji je otputovao u drugu zemlju. Prije polaska kuću je povjerio na brigu slugama. Svakome je zadao posao, a vrataru zapovjedio da budno čeka njegov povratak.
041	MAR	013	035	Bdijte, dakle, jer ne znate kada će se gospodar vratiti—uvečer, u ponoć, u ranu zoru kad pjevaju pijetli ili ujutro—
041	MAR	013	036	da ne dođe iznenada i nađe vas kako spavate.
041	MAR	013	037	Što kažem vama, kažem svima: Budno iščekujte njegov dolazak!”
041	MAR	014	001	Bila su dva dana do Pashe i do Blagdana beskvasnih kruhova. Svećenički poglavari i pismoznanci još su čekali prigodu da Isusa na prijevaru uhvate i ubiju.
041	MAR	014	002	“Nećemo na blagdanskoj svetkovini”, rekli su, “da se narod ne pobuni.”
041	MAR	014	003	Dok je Isus u međuvremenu bio u Betaniji u kući Šimuna gubavca, uđe neka žena s alabasternom posudom skupocjenoga nardova mirisnog ulja. Razbije grlo posude i izlije ulje Isusu na glavu.
041	MAR	014	004	Neki se zbog toga naljute: “Čemu tako rasipati skupocjenu pomast!
041	MAR	014	005	Mogla se skupo prodati, a novac dati siromasima.”
041	MAR	014	006	Ali Isus im reče: “Pustite ju na miru! Zašto joj dodijavate? Učinila mi je dobro djelo.
041	MAR	014	007	Siromaha će uvijek biti da im pomažete kad god budete htjeli, a ja neću uvijek biti s vama.
041	MAR	014	008	Ona je učinila što je mogla. Unaprijed je pomazala moje tijelo za ukop.
041	MAR	014	009	Zaista vam kažem, gdje god se diljem svijeta bude propovijedala Radosna vijest, spominjat će se i ovo njezino djelo, njoj na uspomenu.”
041	MAR	014	010	Tada Juda Iškariotski, jedan od Dvanaestorice, ode svećeničkim poglavarima da se dogovori kako će izdati Isusa.
041	MAR	014	011	Oni se obraduju i obećaju mu dati novca. Tako Juda počne tražiti prigodu da izda Isusa.
041	MAR	014	012	Na prvi dan Blagdana beskvasnih kruhova, kad je bio običaj žrtvovati pashalno janje, učenici upitaju Isusa: “Gdje želiš da ti pripravimo pashalnu večeru?”
041	MAR	014	013	On pošalje dvojicu u Jeruzalem: “Idite u grad. Tamo ćete sresti čovjeka koji nosi vodu u vrču. Pođite za njim.
041	MAR	014	014	U kući u koju uđe potražite domaćina pa mu recite: ‘Učitelj pita u kojoj sobi može blagovati pashalnu večeru sa svojim učenicima.’
041	MAR	014	015	On će vam pokazati veliku sobu na katu, posve pripremljenu. Ondje nam pripravite večeru.”
041	MAR	014	016	Učenici odu u grad i nađu sve kako im je Isus rekao te ondje pripreme pashalnu večeru.
041	MAR	014	017	Uvečer Isus dođe s Dvanaestoricom.
041	MAR	014	018	Dok su jeli za stolom, reče im: “Zaista vam kažem, jedan od vas koji sa mnom jedete izdat će me!”
041	MAR	014	019	Oni se silno ražaloste pa ga jedan za drugim počnu pitati: “Nisam valjda ja taj?”
041	MAR	014	020	On odgovori: “To je jedan od vas Dvanaestorice, koji sa mnom umače kruh u istu zdjelu.
041	MAR	014	021	Jer ja, Sin Čovječji, moram umrijeti kao što piše u Svetome pismu. Ali teško onome koji izda Sina Čovječjega! Bilo bi mu bolje da se nije ni rodio!”
041	MAR	014	022	Dok su blagovali, Isus uzme kruh, blagoslovi ga i razlomi ga i podijeli im govoreći: “Uzmite! Ovo je moje tijelo.”
041	MAR	014	023	Zatim uzme čašu vina, zahvali Bogu i pruži njima. Svi su iz nje pili.
041	MAR	014	024	A on im reče: “Ovo je moja krv, krv Saveza, koja se za mnoge prolijeva.
041	MAR	014	025	Zaista vam kažem: Neću više piti vina sve do onoga dana kada ću piti novo vino u Božjemu kraljevstvu.”
041	MAR	014	026	Otpjevaju zatim psalme i zapute se prema Maslinskoj gori.
041	MAR	014	027	“Svi ćete me napustiti”, reče im Isus, “jer u Svetome pismu piše: ‘Udarit ću pastira i ovce će se razbježati.’
041	MAR	014	028	Ali kada uskrsnem, ići ću pred vama u Galileju.”
041	MAR	014	029	Petar mu reče: “Napuste li te i svi ostali, ja te neću napustiti!”
041	MAR	014	030	“Zaista ti kažem,” reče mu Isus, “još ove noći, prije nego što se pijetao drugi put oglasi, triput ćeš me se odreći.”
041	MAR	014	031	“Neću!” stane ga uvjeravati Petar. “Makar morao s tobom i umrijeti, neću te se odreći!” Tako su se zaklinjali i svi ostali.
041	MAR	014	032	Dođu tako u maslinik nazvan Getsemani, a Isus reče učenicima: “Sjednite ovdje dok se ja pomolim!”
041	MAR	014	033	Povede sa sobom Petra, Jakova i Ivana. Obuzmu ga tjeskoba i duboka žalost.
041	MAR	014	034	Tada im reče: “Duša mi je nasmrt shrvana tugom. Ostanite ovdje i bdijte.”
041	MAR	014	035	Ode malo dalje i padne ničice. Molio se da ga, ako je moguće, mimoiđe strašni trenutak koji ga čeka.
041	MAR	014	036	“Abba! Oče!” molio je, “tebi je sve moguće. Otkloni ovu čašu od mene! Ipak, neka bude po tvojoj, a ne po mojoj volji.”
041	MAR	014	037	Zatim se vrati trojici učenika i nađe ih spavati te reče Petru: “Šimune! Zar spavaš? Nisi mogao ni ure probdjeti?
041	MAR	014	038	Ostanite budni i molite da vas ne bi svladala kušnja! Jer duh je spreman, ali je tijelo slabo.”
041	MAR	014	039	Ode još jedanput i pomoli se istim riječima.
041	MAR	014	040	I opet ih po povratku nađe spavati jer su im oči otežale. Nisu znali što bi mu rekli.
041	MAR	014	041	Kad se treći put vratio, reče im: “Još spavate i odmarate se? Dosta je bilo! Kucnuo je čas! Ja, Sin Čovječji, predan sam grešnicima u ruke.
041	MAR	014	042	Ustanite! Hajdemo! Evo, moj je izdajnik već tu!”
041	MAR	014	043	Upravo tada stigne Juda, jedan od Dvanaestorice, a s njime i svjetina naoružana mačevima i toljagama, koju su poslali svećenički poglavari, pismoznanci i drugi starješine.
041	MAR	014	044	Izdajica im je dao znak: “To je onaj kojega poljubim. Uhvatite ga i odvedite pod stražom.”
041	MAR	014	045	On odmah priđe Isusu i reče: “Učitelju!” i poljubi ga.
041	MAR	014	046	Zatim podignu ruke na Isusa i uhvate ga.
041	MAR	014	047	Jedan od nazočnih nato izvuče mač i njime odsiječe uho sluzi velikoga svećenika.
041	MAR	014	048	Isus reče: “Pošli ste na mene mačevima i toljagama kao na prevratnika!
041	MAR	014	049	A svaki dan sam u Hramu poučavao, pa me ipak niste uhvatili. Ali sve se ovo događa zato da bi se ispunilo ono što o meni piše u Pismu.”
041	MAR	014	050	Nato ga svi učenici napuste i pobjegnu.
041	MAR	014	051	Slijedio ga je samo neki mladić u noćnoj košulji od gruba platna na golom tijelu. Kad su ga pokušali uhvatiti,
041	MAR	014	052	on ostavi košulju koju su mu strgnuli i gol pobjegne od njih.
041	MAR	014	053	Isusa odvedu velikomu svećeniku i se ubrzo okupe ostali svećenički poglavari, pismoznanci i starješine.
041	MAR	014	054	Petar ga je izdaleka slijedio i ušao u dvorište palače velikog svećenika. Sjeo je sa slugama uz vatru da se zagrije.
041	MAR	014	055	Unutra su svećenički poglavari i cijelo Veliko vijeće tražili svjedočanstvo protiv Isusa na temelju kojega bi ga mogli smaknuti. Ali nisu ga mogli pronaći.
041	MAR	014	056	Mnogi su lažno svjedočili, ali im se iskazi nisu podudarali.
041	MAR	014	057	Zatim su neki o njemu lagali:
041	MAR	014	058	“Čuli smo ga kad je rekao: ‘Srušit ću ovaj Hram izgrađen ljudskim rukama i za tri dana ću izgraditi drugi, bez ljudskih ruku!’”
041	MAR	014	059	Ali ni tada im se svjedočanstvo nije podudaralo.
041	MAR	014	060	Veliki svećenik zatim stane pred sud i upita Isusa: “Zar ništa ne odgovaraš na ove optužbe protiv tebe?”
041	MAR	014	061	Isus ne odgovori. Tada ga veliki svećenik upita: “Jesi li ti Mesija, Sin Preslavnoga Boga?”
041	MAR	014	062	Isus odgovori: “Jesam. I gledat ćete Sina Čovječjega kako sjedi zdesna Svemogućemu i kako dolazi na nebeskim oblacima.”
041	MAR	014	063	Nato veliki svećenik razdere svoju odjeću i reče: “Što će nam još svjedoci?
041	MAR	014	064	Čuli ste ga kako huli! Što kažete?” I svi ga osude na smrt.
041	MAR	014	065	Neki počnu pljuvati po njemu. Pokrili su mu oči i onda ga udarali šakama rugajući se: “Pogodi tko te udario, proroče!” Čak su ga i sluge udarali.
041	MAR	014	066	Dok je Petar bio u dvorištu, dođe sluškinja velikog svećenika.
041	MAR	014	067	Kad ugleda Petra da se grije pokraj vatre, pobliže ga promotri i reče: “I ti si bio s Isusom Nazarećaninom!”
041	MAR	014	068	Petar zaniječe: “Niti znam niti razumijem o čemu govoriš!” I iziđe u predvorje. Upravo tada zakukuriče pijetao.
041	MAR	014	069	Sluškinja ga opazi da ondje stoji pa opet počne govoriti ostalima: “Onaj je čovjek jedan od njih!”
041	MAR	014	070	Petar ponovno zaniječe. Poslije i ostali koji su se ondje našli počnu Petru govoriti: “Pa ti si doista jedan od njih, a i Galilejac si!”
041	MAR	014	071	Petar se stane kleti i zaklinjati: “Ja i ne poznajem tog čovjeka o kojemu vi govorite!”
041	MAR	014	072	I pijetao odmah drugi put zakukuriče. Petar se tada sjeti što mu je Isus rekao: “Prije nego što se pijetao drugi put oglasi, triput ćeš me se odreći.” I brizne u plač.
041	MAR	015	001	Već rano ujutro sastanu se svećenički poglavari, starješine i pismoznanci—cijelo Veliko vijeće—te Isusa svežu i odvedu rimskome upravitelju Pilatu.
041	MAR	015	002	Pilat ga upita: “Jesi li ti kralj Židova?” “Ti to kažeš”, odgovori mu Isus.
041	MAR	015	003	Svećenički ga poglavari optuže za mnoge zločine.
041	MAR	015	004	Pilat ga ponovno upita: “Zar nemaš ništa na to reći? Gledaj kako te optužuju!”
041	MAR	015	005	Isus mu više ništa ne odgovori, što je Pilata veoma začudilo.
041	MAR	015	006	Bio je, međutim, običaj da rimski upravitelj svake godine o blagdanu Pashe pusti na slobodu jednoga židovskog zatvorenika kojega narod zatraži.
041	MAR	015	007	U to je vrijeme jedan od zatvorenika bio Baraba, osuđen s drugim prevratnicima za ubojstvo u pobuni.
041	MAR	015	008	Svjetina se počne okupljati pred Pilatom tražeći da, prema običaju, oslobodi jednog zatvorenika.
041	MAR	015	009	“Hoćete li da oslobodim židovskoga kralja?” upita Pilat.
041	MAR	015	010	Znao je, naime, da su ga svećenički poglavari predali sudu iz zavisti.
041	MAR	015	011	Ali svećenički poglavari podjare svjetinu da zatraži slobodu za Barabu.
041	MAR	015	012	“A što da onda učinim s ovim kojega nazivate kraljem Židova?”
041	MAR	015	013	A oni opet poviču: “Raspni ga!”
041	MAR	015	014	“Zbog čega?” upita Pilat. “Kakvo je zlo učinio?” Ali oni su samo još glasnije vikali: “Raspni ga!”
041	MAR	015	015	I tako Pilat, želeći ugoditi svjetini, oslobodi Barabu, a Isusa izbičuje i preda da ga raspnu.
041	MAR	015	016	Vojnici ga odvedu u palaču, u takozvani pretorij, i sazovu cijelu četu.
041	MAR	015	017	Obuku ga u grimiz i ispletu krunu od trnja te mu stave na glavu.
041	MAR	015	018	Pozdravljali su ga povicima: “Živio kralj Židova!”
041	MAR	015	019	Udarali su ga štapom po glavi, pljuvali po njemu i padali na koljena da mu se “klanjaju”.
041	MAR	015	020	Kad su mu se izrugali, skinu s njega grimiz, odjenu ga u njegovu odjeću i odvedu da ga raspnu.
041	MAR	015	021	Natjeraju nekog prolaznika, Šimuna iz Cirene, koji se baš tada vraćao iz polja, da ponese Isusov križ (Šimun bijaše Aleksandrov i Rufov otac).
041	MAR	015	022	Dovedu tako Isusa do mjesta zvanoga Golgota (što znači: “Lubanjsko mjesto”).
041	MAR	015	023	Ponude mu vino s opojnim gorkim travama, ali on nije htio piti.
041	MAR	015	024	Kad su ga raspeli, bace kocku te tako razdijele među sobom njegovu odjeću.
041	MAR	015	025	Raspeli su ga u devet sati ujutro.
041	MAR	015	026	Iznad njega je stajao natpis o njegovoj krivnji: “kralj Židova”.
041	MAR	015	027	S njime su raspeli i dvojicu prevratnika, jednoga njemu zdesna, a drugoga slijeva.
041	MAR	015	029	Prolaznici su ga ružili i odmahivali glavom govoreći: “Možeš srušiti Hram i sam ga opet izgraditi u tri dana, je li?
041	MAR	015	030	Spasi onda sebe i siđi s križa!”
041	MAR	015	031	Slično su mu se rugali i svećenički poglavari i pismoznanci: “Spasio je druge, a sebe ne može spasiti!
041	MAR	015	032	Mesija! Kralj Izraelov! Neka sada siđe s križa da vidimo, pa da vjerujemo!” Vrijeđali su ga čak i prevratnici raspeti skupa s njim.
041	MAR	015	033	O podnevu po svoj zemlji nastane tama i potraje do tri ure.
041	MAR	015	034	U tri sata Isus glasno poviče: “Eloi, Eloi, lema sabahtani!”, (što znači: “Bože moj, Bože moj, zašto si me ostavio?”)
041	MAR	015	035	“Zove Iliju!” rekoše neki od nazočnih kad su to čuli.
041	MAR	015	036	A neki čovjek otrči uzeti spužvu te ju namoči u ocat i natakne na trsku te mu pruži piti. “Da vidimo hoće li doći Ilija i skinuti ga”, reče.
041	MAR	015	037	A Isus još jedanput glasno krikne i izdahne.
041	MAR	015	038	Nato se zastor u Hramu razdere napola od vrha do dna.
041	MAR	015	039	Kad je rimski stotnik koji je stajao nasuprot Isusu vidio kako je izdahnuo, reče: “Ovaj je čovjek zaista bio Božji Sin!”
041	MAR	015	040	Bile su tu i žene koje su promatrale izdaleka—Marija iz Magdale, Marija, majka Jakova mlađega i Josije, te Saloma,
041	MAR	015	041	koje su ga pratile i služile mu dok je bio u Galileji. S njim su došle u Jeruzalem.
041	MAR	015	042	Sve se to događalo u petak, na dan Priprave, dan uoči Subote. Kad je pala večer,
041	MAR	015	043	Josip iz Arimateje, ugledan član Velikoga vijeća koji je također iščekivao Božje kraljevstvo, odvaži se te uđe k Pilatu zatražiti Isusovo tijelo.
041	MAR	015	044	Pilat se veoma začudi da je Isus već umro, pa pozove dežurnoga rimskog stotnika da ga upita je li mrtav.
041	MAR	015	045	Stotnik odgovori da jest, pa Pilat preda Josipu Isusovo mrtvo tijelo.
041	MAR	015	046	Josip kupi platna, skine Isusovo tijelo s križa, umota ga u platno i položi u grob isklesan u stijeni te na ulaz navali kamen.
041	MAR	015	047	Marija iz Magdale i Marija majka Josijina gledale su kamo ga polažu.
041	MAR	016	001	Kad prođe subota, Marija Magdalena, Saloma i Marija majka Jakovljeva odu kupiti mirisne pomasti da pomažu Isusovo tijelo.
041	MAR	016	002	I u nedjelju vrlo rano ujutro, još za izlaska sunca, pođu na grob.
041	MAR	016	003	Putem su se pitale: “Tko će nam odmaknuti kamen s ulaza u grob?”
041	MAR	016	004	Ali kad stignu, ugledaju da je kamen već odmaknut. Bio je to uistinu velik kamen.
041	MAR	016	005	Uđu u grob i zdesna ugledaju mladića u dugoj bijeloj haljini kako sjedi. Žene se zaprepaste.
041	MAR	016	006	On im reče: “Ne bojte se! Što se toliko čudite? Vi tražite raspetoga Isusa Nazarećanina. Nije ovdje; uskrsnuo je! Evo, tu su mu položili tijelo.
041	MAR	016	007	Idite javiti njegovim učenicima i Petru: Isus ide pred vama u Galileju. Ondje ćete ga vidjeti, kako vam je i rekao.”
041	MAR	016	008	Žene pobjegnu s groba dršćući i zaprepaštene. Od straha nikome nisu ništa kazale. Poslije su o tim uputama ukratko izvijestile Petra i ostale učenike. Isus ih je poslije osobno poslao da od istoka do zapada naviještaju svetu i pouzdanu poruku o spasenju koje daje vječni život. Amen.
041	MAR	016	009	(note: The most reliable and earliest manuscripts do not include Mark 16:9-20.) Isus je uskrsnuo rano ujutro u nedjelju. Najprije se ukazao Mariji iz Magdale, iz koje bijaše istjerao sedam zlih duhova.
041	MAR	016	010	Ona to ode javiti njegovim sljedbenicima koji su tugovali i plakali.
041	MAR	016	011	Ali kad im je rekla da je živ i da ga je vidjela, nisu joj povjerovali.
041	MAR	016	012	Nakon toga Isus se ukazao u drugom obličju dvojici svojih sljedbenika koji su išli putem iz Jeruzalema na selo.
041	MAR	016	013	Oni su to javili ostalima, ali ni njima nisu vjerovali.
041	MAR	016	014	Zatim se ukaže jedanaestorici učenika dok su skupa jeli. Prekori ih zbog nevjere i tvrdoglavog odbijanja da povjeruju onima koji su ga vidjeli poslije uskrsnuća.
041	MAR	016	015	Usto im reče: “Idite po cijelome svijetu i propovijedajte Radosnu vijest svakome, svakom stvorenju.
041	MAR	016	016	Tko povjeruje i krsti se, bit će spašen. Tko ne povjeruje, bit će osuđen.
041	MAR	016	017	One koji budu vjerovali pratit će čudesni znaci: izgonit će zle duhove u moje ime, govorit će novim jezicima,
041	MAR	016	018	moći će bez opasnosti uzimati zmije u ruke, a popiju li što otrovno, neće im nauditi; na bolesnike će stavljati ruke i oni će ozdravljati.”
041	MAR	016	019	Kada im je Gospodin Isus to rekao, uznesen je na nebo i sjeo je zdesna Bogu.
041	MAR	016	020	Učenici su otišli posvuda propovijedati, a Gospodin je s njima djelovao i čudesnim znacima potvrđivao Riječ koju su propovijedali.
#
# BOOK	042	LUK	Luke	Luka
042	LUK	001	001	Mnogi su već pokušali srediti pripovijedanja o događajima koji su se ispunili među nama,
042	LUK	001	002	prema predaji onih koji su od početka bili očevici i sluge Riječi.
042	LUK	001	003	Odlučio sam stoga i ja, vrli Teofile, tebi napisati sve po redu, pošto sam sve od početka pomno ispitao,
042	LUK	001	004	da se tako osvjedočiš u pouzdanost učenja koje si primio.
042	LUK	001	005	Za vladavine judejskoga kralja Heroda bio je neki svećenik imenom Zaharija iz Abijina reda hramskih službenika. Žena mu je također bila iz Aronova svećeničkog plemena. Zvala se Elizabeta.
042	LUK	001	006	Oboje su bili pravedni pred Bogom jer su besprijekorno bili poslušni svim zapovijedima i odredbama Gospodnjim.
042	LUK	001	007	Nisu imali djece jer je Elizabeta bila nerotkinja, a oboje su već bili u poodmakloj dobi.
042	LUK	001	008	Jednoga je dana Zaharija služio Bogu u Hramu jer je na dužnosti bio njegov red.
042	LUK	001	009	Prema svećeničkome običaju ždrijebom ga zapadne da uđe u Svetište Gospodnje i da prinese kâd.
042	LUK	001	010	Za vrijeme kađenja sve se mnoštvo naroda vani molilo.
042	LUK	001	011	A Zahariji se ukaže Gospodnji anđeo. Stajao je s desne strane kadionog žrtvenika.
042	LUK	001	012	Kad ga ugleda, Zaharija se veoma prestraši.
042	LUK	001	013	Ali anđeo mu reče: “Ne boj se, Zaharija! Jer uslišana ti je molitva: tvoja će ti žena Elizabeta roditi sina. Nadjenut ćeš mu ime Ivan.
042	LUK	001	014	Bit ćeš radostan i veseo, i mnogi će se veseliti njegovu rođenju.
042	LUK	001	015	Bit će on doista velik u očima Gospodnjim. Neće piti vina ni drugoga opojnog pića. Bit će ispunjen Svetim Duhom još od majčine utrobe.
042	LUK	001	016	Navest će mnoge Izraelce da se obrate Gospodinu, svojemu Bogu.
042	LUK	001	017	Ići će pred Gospodinom pun duha i sile kao drevni prorok Ilija. Obratit će srce otaca k sinovima, a nepokorne umove promijeniti tako da prihvate razumnost pravednika. Pripremit će narod za dolazak Gospodnji.”
042	LUK	001	018	Zaharija reče anđelu: “Po čemu ću znati da će se to dogoditi? Već sam star, a i žena mi je u poodmakloj dobi.”
042	LUK	001	019	Anđeo mu odgovori: “Ja sam Gabrijel, koji stojim pred samim Bogom. Poslan sam da govorim s tobom i da ti donesem radosnu vijest.
042	LUK	001	020	A sada ćeš zanijemiti i nećeš moći govoriti do dana kada za to dođe vrijeme i moje se riječi ispune zato što im nisi povjerovao.”
042	LUK	001	021	Narod je za to vrijeme čekao Zahariju i čudio se što se on toliko zadržao u Svetištu.
042	LUK	001	022	Kad je napokon izišao, nije im mogao ništa reći. Oni shvate da je u Svetištu imao viđenje. Pokušao im je govoriti znacima, ali je ostao nijem.
042	LUK	001	023	Ostao je u Hramu dok nisu istekli dani njegove službe, a zatim se vratio doma.
042	LUK	001	024	Ubrzo zatim njegova žena Elizabeta zanese. Pet mjeseci se krila. Govorila je:
042	LUK	001	025	“Gospodin mi je to učinio! Skinuo je s mene sramotu pred ljudima.”
042	LUK	001	026	Nakon šest mjeseci Bog pošalje anđela Gabrijela u galilejski grad Nazaret
042	LUK	001	027	k djevici Mariji, zaručenoj za čovjeka imenom Josip, iz Davidove loze.
042	LUK	001	028	Gabrijel joj se ukazao i rekao: “Zdravo, milosti puna! Gospodin s tobom!”
042	LUK	001	029	Nato se Marija uznemiri te se počne domišljati što bi taj pozdrav mogao značiti.
042	LUK	001	030	“Ne boj se, Marijo!” reče joj anđeo. “Bog ti je odlučio dati milost.
042	LUK	001	031	Zanijet ćeš i roditi sina. Nadjenut ćeš mu ime Isus.
042	LUK	001	032	On će biti vrlo velik i zvat će se Sin Svevišnjega. Gospodin Bog dat će mu prijestolje njegova pretka Davida.
042	LUK	001	033	Vladat će domom Jakovljevim zauvijek; njegovu kraljevstvu neće biti kraja.”
042	LUK	001	034	Marija upita anđela: “Ali kako? Ja još nisam upoznala muškarca.”
042	LUK	001	035	Anđeo joj odgovori: “Sveti Duh će sići na tebe i sila Svevišnjega će te zakriliti. Zato će dijete koje rodiš biti sveto i zvat će se Božji Sin.
042	LUK	001	036	Eto, tvoja je sestrična Elizabeta u starosti začela sina. Zvali su ju nerotkinjom, a trudna je već šest mjeseci.
042	LUK	001	037	Jer Bogu nije ništa nemoguće!”
042	LUK	001	038	Marija mu reče: “Evo, Božja sam sluškinja. Neka mi bude kao što si rekao!” Anđeo tada ode.
042	LUK	001	039	Nekoliko dana poslije Marija požuri u gorski predjel Judeje,
042	LUK	001	040	k Zahariji. Uđe u kuću i pozdravi Elizabetu.
042	LUK	001	041	Na Marijin pozdrav Elizabeti poskoči dijete u utrobi, a ona se napuni Svetim Duhom
042	LUK	001	042	te glasno poviče: “Najblagoslovljenija si od svih žena i blagoslovljen je plod tvoje utrobe!
042	LUK	001	043	Kakve li časti da me posjeti majka mojega Gospodina!
042	LUK	001	044	Jer onog časa kad je tvoj pozdrav dopro do mojih ušiju, na tvoj je glas čedo u meni poskočilo od radosti!
042	LUK	001	045	Blago tebi jer si povjerovala da će se ispuniti što ti je rekao Gospodin!”
042	LUK	001	046	Marija tada reče: “Slavi duša moja Gospodina!
042	LUK	001	047	Duh se moj raduje u Bogu, mojemu Spasitelju,
042	LUK	001	048	jer spomenuo se milostivo svoje neznatne sluškinje! Svi će me naraštaji odsad nazivati blaženom
042	LUK	001	049	jer mi je Svesilni, čije je ime sveto, učinio velika djela.
042	LUK	001	050	Njegova je milost od naraštaja do naraštaja nad onima koji ga štuju.
042	LUK	001	051	Moćnom rukom čini silna djela, rastjeruje ohole i umišljene.
042	LUK	001	052	Zbacio je s prijestolja vladare, a uzvisio neznatne.
042	LUK	001	053	Gladne je nasitio dobrima, a bogataše otpustio praznih ruku.
042	LUK	001	054	Priskočio je u pomoć svojemu sluzi Izraelu sjećajući se milosti
042	LUK	001	055	koju je obećao našim precima: da će Abrahamu i njegovu potomku uvijek biti milostiv.”
042	LUK	001	056	Marija je s Elizabetom ostala otprilike tri mjeseca, a zatim se vratila doma.
042	LUK	001	057	Elizabeti je došlo vrijeme da rodi te ona rodi sina.
042	LUK	001	058	Kad se među njezinim susjedima i rodbinom pročulo da joj je Bog iskazao veliku milost, veselili su se skupa s njom.
042	LUK	001	059	Kad je dijete navršilo osam dana, okupe se na obredu obrezanja. Htjeli su dječaka nazvati Zaharijom po ocu,
042	LUK	001	060	ali se Elizabeta usprotivi: “Nipošto! Mora se zvati Ivan!”
042	LUK	001	061	“Pa u cijeloj se tvojoj obitelji nitko tako ne zove!”
042	LUK	001	062	Zato znacima upitaju dječakova oca kako ga želi nazvati.
042	LUK	001	063	On zatraži da mu daju pločicu i napiše: “Zove se Ivan.” Svi se začude,
042	LUK	001	064	a Zahariji se odriješi jezik te on smjesta progovori i počne slaviti Boga.
042	LUK	001	065	Strah Božji obuzme sve žitelje toga kraja. Po cijelome judejskom gorju prepričavali su se ti događaji.
042	LUK	001	066	I tko god bi o njima čuo, razmišljao je o njima i pitao se: “Što će biti od toga djeteta? Zaista je nad njim ruka Gospodnja.”
042	LUK	001	067	Tada njegova oca Zahariju ispuni Sveti Duh te on izrekne proročanstvo:
042	LUK	001	068	“Slava Gospodinu Bogu Izraelovu jer je pohodio svoj narod i otkupio ga!
042	LUK	001	069	Podiže nam silnog Spasitelja iz potomstva svojega sluge Davida,
042	LUK	001	070	kao što je od davnine obećao kroz riječi svojih svetih proroka:
042	LUK	001	071	spasiti nas od neprijatelja i od ruku svih naših mrzitelja.
042	LUK	001	072	Bio je milosrdan našim precima i spomenuo se svojega svetog Saveza,
042	LUK	001	073	zavjeta koji je dao našemu ocu Abrahamu.
042	LUK	001	074	Izbavio nas je od neprijatelja da mu možemo služiti bez straha
042	LUK	001	075	u svetosti i pravednosti u sve svoje dane.
042	LUK	001	076	A ti ćeš se, sine moj, zvati prorokom Svevišnjega jer ćeš ići ispred Gospodina da mu pripraviš put.
042	LUK	001	077	Poučit ćeš njegov narod kako da spozna spasenje kroz oproštenje svojih grijeha,
042	LUK	001	078	po milosrdnom srcu našega Boga po kojemu će nas pohoditi zora s visine
042	LUK	001	079	da donese svjetlo onima koji prebivaju u tmini i u smrtnoj sjeni te da naše korake povede putem mira.”
042	LUK	001	080	Dječak je rastao i duhovno jačao. Kad je odrastao, živio je u pustinji sve dok nije započeo javnu službu pred Izraelom.
042	LUK	002	001	U to vrijeme rimski car August zapovjedi da se svi žitelji Carstva popišu.
042	LUK	002	002	Bio je to prvi popis stanovništva proveden za Kvirinijeva upravljanja Sirijom.
042	LUK	002	003	Svatko je putovao u svoj grad da se ondje upiše.
042	LUK	002	004	Tako je i Josip iz gradića Nazareta u Galileji, jer je bio iz loze kralja Davida, pošao u Davidov grad zvani Betlehem
042	LUK	002	005	da se upiše skupa sa svojom zaručnicom Marijom koja je već bila trudna.
042	LUK	002	006	Dok su bili ondje, dođe joj vrijeme da rodi
042	LUK	002	007	te ona rodi sina, svojeg prvorođenca. Povila ga je i položila u jasle jer u seoskome svratištu nije za njih bilo mjesta.
042	LUK	002	008	U tome su kraju boravili pastiri. Noću su pod vedrim nebom čuvali stada ovaca.
042	LUK	002	009	Odjednom se pokraj njih pojavi anđeo Gospodnji i obasja ih Gospodnja slava. Oni se silno prestraše,
042	LUK	002	010	ali anđeo im reče: “Ne bojte se! Donosim vam, evo, radosnu vijest, na veliko veselje svemu narodu!
042	LUK	002	011	Spasitelj—Krist, Gospodin rodio vam se danas u Davidovu gradu!
042	LUK	002	012	Evo znaka po kojemu ćete ga prepoznati: naći ćete povijeno novorođenče da leži u jaslama.”
042	LUK	002	013	Anđelu se odjednom pridruži silna nebeska vojska slaveći Boga:
042	LUK	002	014	“Slava Bogu na visini, a na zemlji mir ljudima, njegovim miljenicima.”
042	LUK	002	015	Čim su se anđeli vratili na nebo, pastiri stanu poticati jedni druge: “Hajdemo u Betlehem! Hajdemo vidjeti taj događaj koji nam je Gospodin objavio!”
042	LUK	002	016	Pohitaju do sela i ondje pronađu Mariju i Josipa s novorođenčetom koje je ležalo u jaslama.
042	LUK	002	017	Kad su ga vidjeli, svima su ispričali što im je anđeo rekao o djetetu.
042	LUK	002	018	A svi koji su pastire slušali divili su se.
042	LUK	002	019	Marija je pomnjivo pamtila sve što su govorili i razmišljala je o tome.
042	LUK	002	020	Pastiri se zatim vrate slaveći i hvaleći Boga za sve što su čuli i vidjeli te što se dogodilo onako kako im je anđeo rekao.
042	LUK	002	021	Osam dana poslije, kad je dječaka trebalo obrezati, nadjenuli su mu ime Isus koje mu je anđeo dao još prije začeća.
042	LUK	002	022	Kad je došlo vrijeme za obred očišćenja koji je prema Mojsijevu zakonu trebalo obaviti nakon djetetova rođenja, donijeli su ga u Jeruzalem da ga prikažu Gospodinu,
042	LUK	002	023	kako piše u Zakonu Gospodnjemu: “Svako muško prvorođenče neka se posveti Gospodinu”,
042	LUK	002	024	te su prinijeli i žrtvu prema zakonskoj odredbi: “dvije grlice ili dva golubića”.
042	LUK	002	025	Živio je tada u Jeruzalemu neki čovjek imenom Šimun. Bio je to vrlo pravedan i pobožan čovjek; Sveti je Duh bio na njemu te je iščekivao da dođe Mesija i izbavi Izrael.
042	LUK	002	026	Sveti mu je Duh otkrio da neće umrijeti dok ne vidi Mesiju Gospodnjega.
042	LUK	002	027	Potaknut Svetim Duhom, on ode u Hram. Kad su roditelji unijeli Isusa da obave obred propisan Zakonom,
042	LUK	002	028	Šimun uzme dijete u naručje te stane slaviti Boga:
042	LUK	002	029	“Sada možeš pustiti svojega slugu, Gospodine, da ode u miru, kao što si mi rekao.
042	LUK	002	030	Jer oči su mi vidjele tvoje spasenje
042	LUK	002	031	koje si pripravio za sve narode,
042	LUK	002	032	svjetlo da prosvijetli pogane, slavu tvojega izraelskog naroda.”
042	LUK	002	033	Isusovi roditelji divili su se riječima izgovorenima o njemu.
042	LUK	002	034	Šimun ih zatim blagoslovi i reče Mariji: “Određen je za to da mnogima u Izraelu bude na propast i mnogima na uskrsnuće, za osporavani znak.
042	LUK	002	035	A tebi će mač probosti dušu da se razotkriju namisli mnogih srca!”
042	LUK	002	036	Bila je ondje i neka proročica Ana, Penuelova kći iz Ašerova plemena, vrlo stara žena. Poslije djevojaštva živjela je u braku sedam godina,
042	LUK	002	037	a zatim sama, kao udovica do osamdeset četvrte godine. Nije napuštala Hram, već je postom i molitvom danonoćno služila Bogu.
042	LUK	002	038	Ona baš tada naiđe te počne zahvaljivati Bogu i govoriti o Isusu svima koji su iščekivali obećanog Mesiju i otkupljenje Jeruzalema.
042	LUK	002	039	Kad Isusovi roditelji ispune sve odredbe Gospodnjeg zakona, vrate se u Nazaret, u Galileju.
042	LUK	002	040	Dijete je raslo i jačalo. Punilo se mudrošću i Božja je milost bila s njim.
042	LUK	002	041	Isusovi su roditelji svake godine o blagdanu Pashe išli u Jeruzalem.
042	LUK	002	042	Kad mu je bilo dvanaest godina, pošli su kao obično na svetkovinu.
042	LUK	002	043	Nakon svetkovine dječak Isus ostao je u Jeruzalemu, a njegovi roditelji to nisu znali.
042	LUK	002	044	Pretpostavljali su da je među ostalim suputnicima. Odmaknuli su tako dan hoda, a onda ga počeli tražiti među rodbinom i znancima,
042	LUK	002	045	ali ga nisu našli. Vrate se stoga u Jeruzalem ondje ga potražiti.
042	LUK	002	046	Nakon tri dana pronađu ga u Hramu među vjerskim učiteljima kako ih sluša i postavlja im pitanja.
042	LUK	002	047	Svi koji su ga slušali divili su se njegovoj oštroumnosti i odgovorima.
042	LUK	002	048	Roditelji nisu znali što da misle. “Sine!” reče mu majka. “Zašto si nam to učinio? Tvoj otac i ja silno smo se zabrinuli i posvuda smo te tražili!”
042	LUK	002	049	“Zašto ste me tražili?” odgovori on. “Zar niste znali da ja moram biti u onomu što je mojega Oca?”
042	LUK	002	050	Ali oni nisu razumjeli što im je htio kazati.
042	LUK	002	051	Vratio se zatim s njima u Nazaret i bio im je poslušan, a njegova je majka sve to brižno čuvala u svojemu srcu.
042	LUK	002	052	A Isus je napredovao u mudrosti, rastu i milosti kod Boga i ljudi.
042	LUK	003	001	Bila je petnaesta godina vladavine cara Tiberija. Poncije Pilat bio je upravitelj Judeje, Herod je vladao Galilejom, a njegov brat Filip Iturejom i Trahonitidom. Lizanije je vladao Abilenom.
042	LUK	003	002	Veliki svećenici bili su Ana i Kajfa. Bog tada progovori Ivanu, sinu Zaharijinu, u pustinji.
042	LUK	003	003	On zatim obiđe svu jordansku okolicu propovijedajući ljudima da se ljudi trebaju krstiti da pokažu kako su se odvratili od svojih grijeha i obratili se Bogu da im oprosti.
042	LUK	003	004	Kao što je napisao prorok Izaija, Ivan je bio “glas koji viče u pustinji: ‘Pripremite put za Gospodnji dolazak! Poravnajte za njega staze!’
042	LUK	003	005	Neka se svaka udolina popuni, a svaka gora i brijeg neka se slegne! Neka se iskrivljeni putovi isprave, a neravni izglade!
042	LUK	003	006	Tada će svi ljudi vidjeti Božje spasenje!”
042	LUK	003	007	Ivan je govorio mnoštvu koje se dolazilo krstiti: “Zmijska legla! Tko li vas je samo upozorio da pobjegnete Božjemu gnjevu koji stiže?
042	LUK	003	008	Dokažite svojim životom i djelima da ste se odvratili od grijeha i obratili Bogu! Ne zavaravajte se da vam je dovoljno reći: ‘Mi smo Abrahamovi potomci!’ jer vam kažem da Bog može i od ovoga kamenja Abrahamu podignuti djecu!
042	LUK	003	009	Sjekira Božjeg suda već je uzdignuta da u korijenu sasiječe stabla. Svako stablo koje ne daje dobrog roda bit će posječeno i bačeno u vatru.”
042	LUK	003	010	Mnoštvo ga nato počne pitati: “Što trebamo činiti?”
042	LUK	003	011	“Tko ima dvije haljine, neka podijeli s onim tko nema nijednu. A tko ima hrane, neka je podijeli s onima koji nemaju.”
042	LUK	003	012	Došli su se krstiti čak i ubirači poreza i upitali: “Učitelju, što mi moramo činiti?”
042	LUK	003	013	Ivan im odgovori: “Ne utjerujte više nego što vam određuje vlast.”
042	LUK	003	014	“A što mi trebamo činiti?” pitali su ga vojnici. “Ne postupajte ni s kim nasilno,” odgovori on, “ne optužujte lažno nedužne i budite zadovoljni svojom plaćom.”
042	LUK	003	015	Narod je iščekivao Mesiju i svi su se u srcu pitali nije li možda Ivan taj.
042	LUK	003	016	Zato im Ivan svima reče: “Ja vas krstim vodom, no dolazi netko veći od mene, toliko velik da mu ja nisam dostojan biti ni robom. On će vas krstiti Svetim Duhom i ognjem.
042	LUK	003	017	Očistit će svoje gumno i odvojiti pljevu od pšenice; pšenicu će spremiti u svoju žitnicu, a pljevu sažeći neugasivim ognjem.”
042	LUK	003	018	Mnoge je takve opomene Ivan izrekao navješćujući ljudima Radosnu vijest.
042	LUK	003	019	A Heroda tetrarha Ivan je prekorio zbog toga što je živio sa ženom svojega brata, Herodijadom, te zbog brojnih drugih zlodjela
042	LUK	003	020	kojima Herod zatim pridoda još i ovo: baci Ivana u tamnicu.
042	LUK	003	021	Dok je Ivan krstio sav narod, krstio se i Isus. Kad se on molio, nebesa se otvore,
042	LUK	003	022	a Sveti se Duh u tjelesnome obličju goluba spusti na njega. S neba se začuje glas: “Ti si moj ljubljeni Sin! Ti si moja radost!”
042	LUK	003	023	Kad je započeo s javnom službom, Isusu je bilo otprilike trideset godina. Držalo se da je Isus Josipov sin. Josip je bio Elijev sin,
042	LUK	003	024	Eli je bio Matatov sin, Matat je bio Levijev sin, Levi je bio Malkijev sin, Malki je bio Janajev sin, Janaj je bio Josipov sin,
042	LUK	003	025	Josip je bio Matatijin sin, Matatija je bio Amosov sin, Amos je bio Naumov sin, Naum je bio Heslijev sin, Hesli je bio Nagajev sin,
042	LUK	003	026	Nagaj je bio Mahatov sin, Mahat je bio Matatijin sin, Matatija je bio Šimijev sin, Šimij je bio Josehov sin, Joseh je bio Jodin sin,
042	LUK	003	027	Joda je bio Johananov sin, Johanan je bio Resin sin, Resa je bio Zerubabelov sin, Zerubabel je bio Šealtielov sin, Šealtiel je bio Nerijev sin,
042	LUK	003	028	Neri je bio Malkijev sin, Malki je bio Adijev sin, Adi je bio Kosamov sin, Kosam je bio Elmadamov sin, Elmadam je bio Erov sin
042	LUK	003	029	Er je bio Jošuin sin, Jošua je bio Eliezerov sin, Eliezer je bio Jorimov sin, Jorim je bio Matatov sin, Matat je bio Levijev sin,
042	LUK	003	030	Levi je bio Šimunov sin, Šimun je bio Judin sin, Juda je bio Josipov sin, Josip je bio Jonamov sin, Jonam je bio Elijakimov sin,
042	LUK	003	031	Elijakim je bio Melejin sin, Meleja je bio Menin sin, Mena je bio Matatin sin, Matata je bio Natanov sin, Natan je bio Davidov sin,
042	LUK	003	032	David je bio Jišajev sin, Jišaj je bio Obedov sin, Obed je bio Boazov sin, Boaz je bio Salin sin, Sala je bio Nahšonov sin,
042	LUK	003	033	Nahšon je bio Aminadabov sin, Aminadab je bio Adminov sin, Admin je bio Arnijev sin, Arni je bio Hesronov sin, Hesron je bio Peresov sin, Peres je bio Judin sin,
042	LUK	003	034	Juda je bio Jakovljev sin, Jakov je bio Izakov sin, Izak je bio Abrahamov sin, Abraham je bio Terahov sin, Terah je bio Nahorov sin,
042	LUK	003	035	Nahor je bio Serugov sin, Serug je bio Reuov sin, Reu je bio Pelegov sin, Peleg je bio Eberov sin, Eber je bio Šelahov sin,
042	LUK	003	036	Šelah je bio Kenanov sin, Kenan je bio Arpakšadov sin, Arpakšad je bio Šemov sin, Šem je bio Noin sin, Noa je bio Lamekov sin,
042	LUK	003	037	Lamek je bio Metušalahov sin, Metušalah je bio Henokov sin, Henok je bio Jeredov sin, Jered je bio Mahalalelov sin, Mahalalel je bio Kenanov sin,
042	LUK	003	038	Kenan je bio Enošev sin, Enoš je bio Šetov sin, Šet je bio Adamov sin, Adam je bio Božji sin.
042	LUK	004	001	Isus je pun Svetoga Duha otišao s Jordana. Duh ga odvede u pustinju,
042	LUK	004	002	gdje ga je četrdeset dana kušao đavao. Sve te dane nije ništa jeo pa je po njihovu isteku bio vrlo gladan.
042	LUK	004	003	Đavao mu reče: “Ako si Božji Sin, reci ovom kamenju da postane kruhom.”
042	LUK	004	004	Ali Isus mu odgovori: “U Svetome pismu piše: ‘Ne živi čovjek samo o kruhu.’”
042	LUK	004	005	Đavao ga zatim povede visoko te mu odjednom pokaže sva kraljevstva svijeta.
042	LUK	004	006	Reče mu: “Dat ću ti vlast nad njima i njihovu slavu jer su moja i mogu ih dati kome hoću.
042	LUK	004	007	Pokloni se preda mnom i sve je tvoje!”
042	LUK	004	008	Isus mu odgovori: “U Svetome pismu piše: ‘Klanjaj se samo Bogu i njemu jedinome služi!’”
042	LUK	004	009	Tada ga đavao odvede u Jeruzalem, na vrh Hrama i reče: “Ako si Božji Sin, skoči odavde!
042	LUK	004	010	Jer Sveto pismo kaže: ‘On zapovijeda svojim anđelima da te čuvaju’
042	LUK	004	011	i ‘oni će te svojim rukama zadržati da ni nogom o kamen ne udariš.’”
042	LUK	004	012	Isus mu odgovori: “Sveto pismo također kaže: ‘Ne iskušavaj Gospodina Boga svojega!’”
042	LUK	004	013	Pošto je đavao iscrpio sve kušnje, udalji se od njega do druge prigode.
042	LUK	004	014	Isus se zatim vrati u Galileju pun sile Svetoga Duha. Glas o njemu brzo se pronio cijelim krajem.
042	LUK	004	015	Poučavao je u tamošnjim sinagogama i svi su ga slavili.
042	LUK	004	016	Dođe tako i u Nazaret, u kojemu je odrastao. U subotu kao i obično ode u sinagogu i ustane da čita iz Svetoga pisma.
042	LUK	004	017	Pruže mu svitak proroka Izaije, a on ga odmota te pronađe mjesto gdje piše:
042	LUK	004	018	“Duh Gospodnji je na meni jer me je pomazao i poslao da donesem Radosnu vijest siromasima, da navijestim: sužnji će se osloboditi, slijepci će vidjeti, potlačeni će biti slobodni;
042	LUK	004	019	da navijestim godinu milosti Gospodnje.”
042	LUK	004	020	Smota zatim svitak, vrati ga poslužitelju i sjedne. Oči svih u sinagogi bile su uprte u njega.
042	LUK	004	021	On im reče: “Ovaj se navod iz Svetog pisma, koji vam još odzvanja u ušima, danas obistinio!”
042	LUK	004	022	Svi su mu povlađivali. Divili su se milini riječi koje su tekle s njegovih usana. “Nije li on Josipov sin?” pitali su.
042	LUK	004	023	A on im reče: “Zacijelo ćete mi navesti onu poslovicu: ‘Liječniče, izliječi samoga sebe!’ Učini ovdje, u svojem zavičaju, ono što smo čuli da si učinio u Kafarnaumu.
042	LUK	004	024	Ali uistinu, nijedan prorok nije prihvaćen u svojem zavičaju.
042	LUK	004	025	Zaista vam kažem, u Ilijino doba, kad je nebo ostalo zatvoreno tri i pol godine i kad je po svoj zemlji zavladala silna glad, u Izraelu je bilo mnogo udovica.
042	LUK	004	026	Ali Ilija nije poslan nijednoj od njih, već nekoj udovici u Sarfati, u sidonskome kraju.
042	LUK	004	027	U Elizejevo je doba u Izraelu bilo mnogo gubavaca, ali od gube nije ozdravio nijedan od njih, već Sirijac Naaman.”
042	LUK	004	028	Na te se riječi svi u sinagogi razgnjeve,
042	LUK	004	029	ustanu i istjeraju ga iz grada te ga odvedu na liticu brijega na kojemu je bio izgrađen grad s nakanom da ga bace niz nju.
042	LUK	004	030	Ali on samo prođe kroz mnoštvo i ode svojim putem.
042	LUK	004	031	Ode zatim u galilejski grad Kafarnaum te je ondje subotom poučavao.
042	LUK	004	032	Ljudi su bili zadivljeni njegovim učenjem jer je govorio kao onaj koji ima vlast.
042	LUK	004	033	U sinagogi se zatekao čovjek opsjednut nečistim duhom koji počne vikati na sav glas:
042	LUK	004	034	“Zašto nas uznemiruješ, Isuse Nazarećanine? Zar si nas došao uništiti? Znam tko si: ti si Svetac Božji!”
042	LUK	004	035	Isus mu zaprijeti: “Umukni i iziđi iz njega!” Nato zloduh obori čovjeka ondje među ljudima na zemlju, ali zatim iziđe iz njega i ne naudi mu više.
042	LUK	004	036	Svi nazočni silno se zaprepaste. “Kakve li riječi! Takvom vlašću i silom zapovijeda nečistim duhovima da mu se pokoravaju i oni izlaze!”
042	LUK	004	037	I glas o njemu pronese se po svoj okolici.
042	LUK	004	038	Iz sinagoge Isus ode u Šimunovu kuću. A Šimunova je punica bila u velikoj vrućici te ga oni odmah zamole da joj pomogne.
042	LUK	004	039	Isus se nagne nad nju te zaprijeti vrućici, a ona nestane. Žena odmah ustane i počne ih posluživati.
042	LUK	004	040	Kad je sunce uvečer zašlo, svi koji su imali bolesnike s najrazličitijim bolestima doveli su ih k njemu. On je na sve polagao ruke i ozdravljao ih.
042	LUK	004	041	Iz mnogih su opsjednutih izlazili zlodusi i vikali: “Ti si Božji Sin!” Ali on im je zabranjivao da govore zato što su znali da je on Mesija.
042	LUK	004	042	U zoru sljedećeg jutra Isus ode na pusto mjesto, a mnoštvo ga je tražilo. Kad su ga pronašli, nisu ga htjeli pustiti da ode od njih,
042	LUK	004	043	ali on im reče: “Moram ići i drugim gradovima navijestiti Radosnu vijest o Božjem kraljevstvu jer sam poslan da to činim.”
042	LUK	004	044	Propovijedao je tako po judejskim sinagogama.
042	LUK	005	001	Dok je jednom stajao na obali Genezaretskoga jezera a mnoštvo je nagrnulo k njemu da sluša Božju riječ,
042	LUK	005	002	Isus ugleda dvije lađice koje su ribari ostavili uz obalu jer su ispirali mreže.
042	LUK	005	003	Uđe u jednu od njih te zamoli Šimuna, kojemu je pripadala, da ju malo odgurne od obale. Zatim sjedne i počne iz lađice poučavati narod.
042	LUK	005	004	Kad je završio s govorom, reče Šimunu: “Izvezi natrag na pučinu, pa bacite mreže za lov!”
042	LUK	005	005	“Gospodine,” reče mu Šimun, “cijelu smo noć teško radili i ništa nismo uhvatili, ali kad ti tako kažeš, bacit ću mreže.”
042	LUK	005	006	Kad su ih bacili, u njih se uhvati toliko riba da su se razdirale.
042	LUK	005	007	Ribari stanu mahati svojim drugovima u drugoj lađici da im priskoče u pomoć. Oni dođu, pa napune obje lađice ribom tako da su gotovo tonule.
042	LUK	005	008	Kad je to vidio Šimun Petar, padne na koljena pred Isusom i reče mu: “Gospodine, udalji se od mene jer sam odviše grešan da bih ti bio blizu!”
042	LUK	005	009	Silna lovina riba zaprepastila je njega i sve koji su bili s njime,
042	LUK	005	010	pa tako i Šimunove drugove Jakova i Ivana, Zebedejeve sinove. Isus odgovori Šimunu: “Ne boj se! Od sada ćeš loviti ljude!”
042	LUK	005	011	Oni izvuku lađice na kopno, a zatim sve ostave i pođu za njim.
042	LUK	005	012	U nekome mjestu gdje je Isus boravio pojavi se iznenada pred njim čovjek pun gube. Čim spazi Isusa, baci se pred njega ničice, licem prema zemlji, i zamoli ga: “Gospodine, ako hoćeš, možeš me iscijeliti!”
042	LUK	005	013	Isus ispruži ruku i dotakne ga. “Hoću!” reče. “Budi čist!” I guba odmah nestane.
042	LUK	005	014	Isus mu zapovjedi: “Nikome o tomu ne govori, već idi ravno svećeniku te sa sobom ponesi žrtveni dar prema Mojsijevu zakonu kao javno svjedočanstvo svojeg ozdravljenja.”
042	LUK	005	015	Ali glas o Isusu pronosio se sve dalje, pa je golemo mnoštvo naroda nahrupilo da ga sluša i da ozdravi od bolesti.
042	LUK	005	016	A on je odlazio moliti se na samotna mjesta.
042	LUK	005	017	Jednoga dana dok je Isus poučavao, ondje su sjedili farizeji i pismoznanci koji su došli iz svih galilejskih i judejskih sela i iz Jeruzalema, a njega je sila Gospodnja poticala da iscjeljuje.
042	LUK	005	018	Neki ljudi donijeli su uzetog čovjeka na nosilima. Htjeli su ga unijeti unutra i položiti pred Isusa,
042	LUK	005	019	ali nisu se kroz mnoštvo uspjeli probiti do njega. Zato se popnu na krov, načine otvor među crepovima te ga s nosilima spuste među mnoštvo pred Isusa.
042	LUK	005	020	Kad Isus vidje njihovu vjeru, reče bolesniku: “Čovječe, oprošteni su ti grijesi!”
042	LUK	005	021	Pismoznanci i farizeji nato počnu umovati: “Tko je ovaj da tako huli? Tko može opraštati grijehe osim jedinoga Boga!”
042	LUK	005	022	Isus prozre njihovo umovanje, pa ih upita: “Zašto to smatrate hulom?
042	LUK	005	023	Što je lakše reći: ‘Grijesi su ti oprošteni’ ili ‘Ustani i idi’?
042	LUK	005	024	Dokazat ću vam da ja, Sin Čovječji, imam vlast na zemlji opraštati grijehe.” Okrene se zatim prema uzetome i reče: “Zapovijedam ti: ustani, uzmi nosila i idi kući!”
042	LUK	005	025	Čovjek smjesta ustane te naočigled svih uzme nosila i ode slaveći Boga.
042	LUK	005	026	Nato sve obuzme zanos, pa su slavili Boga i silno prestrašeni govorili: “Ovo što smo danas vidjeli je čudesno!”
042	LUK	005	027	Izlazeći nakon toga, Isus ugleda ubirača poreza imenom Levi kako sjedi u svojemu uredu te ga pozove: “Pođi za mnom!”
042	LUK	005	028	Levi nato ustane, ostavi sve te pođe za njim.
042	LUK	005	029	Poslije Levi u svojemu domu priredi veliku gozbu u čast Isusu. S njima je za stolom sjedilo mnogo ubirača poreza i drugih uzvanika.
042	LUK	005	030	A farizeji i pismoznanci negodovali su i govorili učenicima: “Zašto jedete i pijete s ubiračima poreza i drugim grešnicima?”
042	LUK	005	031	Isus im odgovori: “Ne treba liječnik zdravima, nego bolesnima.
042	LUK	005	032	Nisam došao zvati pravednike na obraćenje, već grešnike.”
042	LUK	005	033	Oni mu nato prigovore: “Ivanovi i farizejski učenici često poste i mole se, a tvoji jedu i piju!”
042	LUK	005	034	Isus im odgovori: “Zar možete siliti svatove da poste dok je mladoženja s njima?
042	LUK	005	035	Ali doći će dani kada će im ugrabiti mladoženju. Tada će postiti.”
042	LUK	005	036	Zatim im Isus to objasni prispodobom: “Nitko neće rupu na starome odijelu zakrpati tkaninom koju je otparao s novoga jer bi tako poderao i novo odijelo, a starome odijelu krpa s novoga ionako ne bi pristajala.
042	LUK	005	037	I nitko ne ulijeva novo vino u stare mjehove jer bi se od njega raspuknuli. Tako bi se i vino prolilo i mjehovi uništili.
042	LUK	005	038	Zato novo vino mora se ulijevati u nove mješine.
042	LUK	005	039	I nitko pijući staro vino ne poželi piti novo. ‘Staro je bolje’, kažu.”
042	LUK	006	001	Neke su subote, dok je Isus prolazio poljem usjeva, učenici počeli trgati klasje, trti ga rukama i jesti.
042	LUK	006	002	A neki farizeji rekoše: “Zašto činite ono što je subotom zabranjeno? Zakonom je zabranjeno skupljati usjev subotom!”
042	LUK	006	003	Isus im odgovori: “Niste li u Pismu čitali o tomu što je učinio kralj David kad su on i njegovi pratitelji ogladnjeli?
042	LUK	006	004	Ušao je u Dom Božji i jeo prineseni kruh koji je dopušteno jesti samo svećenicima te ga je dao jesti i svojim pratiocima.
042	LUK	006	005	Ja, Sin Čovječji, gospodar sam subote.”
042	LUK	006	006	Druge subote Isus uđe u sinagogu i počne poučavati. Ondje je bio neki čovjek usahnule desne ruke.
042	LUK	006	007	Pismoznanci i farizeji budno su pazili hoće li Isus u subotu iscijeliti, da ga mogu optužiti.
042	LUK	006	008	Ali Isus je znao za njihovu nakanu pa reče čovjeku usahnule ruke: “Ustani i dođi ovamo na sredinu!” Čovjek ustane i stane ispred svih.
042	LUK	006	009	Tada Isus reče farizejima i pismoznancima: “Pitam vas: Je li subotom dopušteno činiti dobro ili zlo, život spasiti ili uništiti?”
042	LUK	006	010	Pogleda ih sve uokolo pa reče čovjeku: “Ispruži ruku!” On ju ispruži, a ruka mu postane zdrava.
042	LUK	006	011	Isusovi se neprijatelji nato silno razgnjeve te se počnu dogovarati što da poduzmu protiv njega.
042	LUK	006	012	Nedugo zatim Isus ode u goru moliti se. Cijelu se noć molio Bogu.
042	LUK	006	013	Kad se razdanilo, dozove učenike te od njih izabere dvanaestoricu i imenuje ih apostolima:
042	LUK	006	014	Šimuna (kojega je prozvao Petrom), Andriju (Šimunova brata), Jakova, Ivana, Filipa, Bartolomeja,
042	LUK	006	015	Mateja, Tomu, Jakova (Alfejeva sina), Šimuna (zvanoga Revnitelj),
042	LUK	006	016	Judu (Jakovljeva sina) i Judu Iškariotskoga, koji ga je poslije izdao.
042	LUK	006	017	Isus s njima siđe s gore i zaustavi se na nekoj visoravni. Mnoštvo njegovih učenika te silno mnoštvo naroda iz cijele Judeje, Jeruzalema te iz tirskog i sidonskog primorja
042	LUK	006	018	nagrnulo je da ga sluša i izliječi se od bolesti. Ozdravljali su i ljudi koje su mučili nečisti duhovi.
042	LUK	006	019	Svi su ga pokušavali dotaknuti jer je iz njega izlazila sila koja je sve iscjeljivala.
042	LUK	006	020	Isus se okrene prema učenicima i reče: “Blago vama, siromasi, jer imate kraljevstvo Božje!
042	LUK	006	021	Blago vama koji ste sada gladni, jer ćete se nasititi! Blago vama koji sada plačete, jer ćete se smijati!
042	LUK	006	022	Blago vama kad vas ljudi zamrze, kad vas izopće i pogrde i prezru vaše ime kao zločinačko zbog Sina Čovječjega!
042	LUK	006	023	Kad se to dogodi, radujte se u poskakujte! Jer velika vas nagrada čeka na nebu. Tako su i njihovi očevi postupali prema prorocima.”
042	LUK	006	024	“Teško vama, bogataši, jer ste već primili svoju utjehu!
042	LUK	006	025	Teško vama koji ste sada siti, jer ćete gladovati! Teško vama koji se sada smijete, jer ćete tugovati i plakati!
042	LUK	006	026	Teško vama kad vas svi budu hvalili, jer su tako i lažne proroke hvalili njihovi!”
042	LUK	006	027	“Želite li me poslušati, kažem vam: Ljubite svoje neprijatelje! Činite dobro onima koji vas mrze.
042	LUK	006	028	Blagoslivljajte one koji vas proklinju i molite se za one koji vas zlostavljaju.
042	LUK	006	029	Udari li vas tko po obrazu, pružite mu i drugi. Uzima li vam tko ogrtač, dajte mu i košulju.
042	LUK	006	030	Tko god vas što zamoli, dajte mu, a od onoga tko vam otima ne tražite svoje natrag.
042	LUK	006	031	Činite drugima ono što biste htjeli da drugi čine vama!
042	LUK	006	032	Mislite li da zaslužujete nagradu ako volite one koji vas vole? Ta i grešnici tako čine.
042	LUK	006	033	I ako dobro činite onima koji vama čine dobro, zar ste zaslužili nagradu? To čine i grešnici!
042	LUK	006	034	Ako posuđujete samo onima od kojih se nadate povratu, kakvu ste nagradu zaslužili? I grešnici posuđuju grešnicima da jednako prime natrag.
042	LUK	006	035	Ali vi volite svoje neprijatelje. Činite dobro i posuđujte ne nadajući se ničemu zauzvrat. Tako će vam plaća biti velika i bit ćete djeca Svevišnjega koji je dobrostiv i prema nezahvalnicima i prema opakima.
042	LUK	006	036	Budite milosrdni kao što je milosrdan vaš Otac.”
042	LUK	006	037	“Ne sudite i nećete biti suđeni. Ne osuđujte, da ne budete osuđeni. Praštajte i oprostit će vam se.
042	LUK	006	038	Dajte, pa ćete i vi dobiti. Vaš će vam se dar vratiti u punoj i prepunoj mjeri, dobro nabijenoj, natresenoj, preobilnoj. Jer kakvom mjerom dajete, takvom će se i vama davati.”
042	LUK	006	039	Zatim im Isus ispriča prispodobe: “Može li slijepac slijepca voditi? Obojica završe u jarku.
042	LUK	006	040	Učenik nije veći od svojega učitelja, a tko je potpuno poučen, ravan je svojem učitelju.
042	LUK	006	041	Što imaš gledati trun u oku svojega brata kad u vlastitome oku ni brvna ne opažaš?
042	LUK	006	042	Kako ti, koji u vlastitome oku ne vidiš ni brvna, možeš reći bratu: ‘Daj da ti izvadim trun iz oka’? Licemjeru! Izvadi najprije brvno iz vlastitog oka, pa ćeš onda dobro vidjeti kako da izvadiš trun iz bratova!”
042	LUK	006	043	“Dobro stablo ne može roditi nevaljalim plodom niti nevaljalo stablo može roditi dobrim plodom.
042	LUK	006	044	Svako se stablo po plodu poznaje. Ne beru se s trnja smokve niti s gloga grožđe.
042	LUK	006	045	Dobar čovjek iz svojega srca iznosi dobra djela, a zao iz svojega zlog srca zla djela. Jer usta govore ono čega je srce prepuno.”
042	LUK	006	046	“Zašto me dakle nazivate Gospodinom, a ne činite što vam zapovijedam?
042	LUK	006	047	Reći ću vam kakav je svaki koji dolazi k meni, sluša što govorim i čini tako:
042	LUK	006	048	on je poput čovjeka koji gradi kuću te iskopa dubok temelj i izgradi kuću na stijeni. Kad dođe poplava i navale bujice, ona ostane čvrsto stajati jer je dobro izgrađena.
042	LUK	006	049	A onaj tko sluša riječi i ne čini tako jest poput čovjeka koji kuću izgradi na tlu, bez temelja. Kad na nju navali bujica, ona se brzo sruši i od nje ostane velika razvalina.”
042	LUK	007	001	Kad je završio s govorom pred ljudima, Isus ode u Kafarnaum.
042	LUK	007	002	Ondje je nekom stotniku bio nasmrt bolestan sluga kojega je veoma cijenio,
042	LUK	007	003	Kad je stotnik čuo za Isusa, pošalje k njemu židovske starješine s molbom da mu dođe iscijeliti slugu.
042	LUK	007	004	Oni usrdno zamole Isusa: “On zaslužuje da mu to učiniš
042	LUK	007	005	jer voli naš narod. Čak nam je i sinagogu izgradio.”
042	LUK	007	006	Isus tako pođe s njima. Kad su već stigli nadomak kući, stotnik pošalje prijatelje s porukom: “Gospodine, ne muči se. Nisam dostojan da uđeš u moju kuću.
042	LUK	007	007	Nisam dostojan ni da dođem k tebi, nego samo reci da moj sluga ozdravi i on će ozdraviti!
042	LUK	007	008	Jer i ja moram slušati svoje nadređene. A podređenom vojniku kažem: ‘Idi!’ i on ode, te drugome: ‘Dođi!’ i dođe; a sluzi kažem: ‘Učini to!’ i on učini.”
042	LUK	007	009	Kad je to čuo, Isus se zadivi. Okrene se mnoštvu koje je išlo za njim te reče: “Kažem vam, takve vjere nisam vidio ni u koga u cijelom Izraelu!”
042	LUK	007	010	Kad su se stotnikovi prijatelji vratili kući, našli su slugu posve zdrava.
042	LUK	007	011	Nakon toga Isus ode u gradić zvan Nain. Pratili su ga učenici i silno mnoštvo ljudi.
042	LUK	007	012	Kad su se približili gradskim vratima, naiđe pogrebna povorka. Pokapali su sina jedinca majke udovice. Majku je pratilo mnogo ljudi iz grada.
042	LUK	007	013	Kad ju je Gospodin opazio, sažali se nad njom te joj reče: “Ne plači!”
042	LUK	007	014	Priđe zatim nosilima i dotakne ih. Nosioci zastanu, a on reče: “Mladiću, tebi govorim, ustani!”
042	LUK	007	015	Mrtvi mladić ustane i progovori, a Isus ga dade majci.
042	LUK	007	016	Sve obuzme silan strah te su slavili Boga govoreći: “Velik je prorok ustao među nama. Bog pohodi svoj narod!”
042	LUK	007	017	I glas o tome Isusovu djelu pronese se svom Judejom i okolicom.
042	LUK	007	018	Učenici Ivana Krstitelja javili su Ivanu o Isusovim djelima. Ivan pozove dvojicu svojih učenika
042	LUK	007	019	i pošalje ih Gospodinu da ga upitaju: “Jesi li ti zaista onaj koji treba doći ili da čekamo drugoga?”
042	LUK	007	020	Oni dođu k Isusu. “Ivan Krstitelj poslao nas je da te upitamo: ‘Jesi li ti zaista onaj koji treba doći ili da čekamo drugoga?’”
042	LUK	007	021	Upravo tada Isus mnoge iscijeli od bolesti, oslobodi zloduha i mnogim slijepcima vrati vid.
042	LUK	007	022	Zatim odgovori Ivanovim učenicima: “Idite Ivanu i ispričajte što ste čuli i vidjeli: slijepcima se vraća vid, hromi hodaju, gubavci ozdravljaju, gluhi čuju, mrtvi ustaju i Radosna vijest se propovijeda siromasima.
042	LUK	007	023	Recite mu i ovo: ‘Blago onome tko se zbog mene ne sablazni!’”
042	LUK	007	024	Kad su Ivanovi glasnici otišli, Isus počne govoriti mnoštvu o Ivanu. “Kad ste izišli u pustinju, što ste išli gledati? Samo trsku kako se povija na vjetru?
042	LUK	007	025	Ili ste išli vidjeti raskošno odjevena čovjeka? Ali takvi žive u kraljevskim palačama.
042	LUK	007	026	Ili ste išli vidjeti proroka? Da, on je i više od proroka.
042	LUK	007	027	Jer Ivan je čovjek o kojemu u Svetome pismu piše: ‘Gledajte, šaljem pred vas svojega glasnika i on će vam pripraviti put.’
042	LUK	007	028	Zaista vam kažem, od svih ljudi koji su ikada rođeni nije bilo većega od Ivana. Pa ipak, i najmanji u kraljevstvu Božjemu veći je od njega!”
042	LUK	007	029	Sav narod koji ga je slušao, pa čak i pokvareni ubirači poreza, uvide nato Božju pravednost i krste se Ivanovim krštenjem.
042	LUK	007	030	Farizeji i zakonoznanci, naprotiv, ne dopuste da ih Ivan krsti te tako onemoguće Božju nakanu za njih.
042	LUK	007	031	“S kime dakle da usporedim ovaj naraštaj? Kome li su slični?
042	LUK	007	032	On je poput djece koja sjede i igraju se na gradskome trgu, pa jedna drugoj dovikuju: ‘Veselo smo vam zasvirali, ali niste htjeli zaplesati. Onda smo vam zapjevali tužaljke, ali ni plakati niste htjeli.’
042	LUK	007	033	Jer, došao je Ivan Krstitelj. Nije kruha jeo ni vina pio, a vi kažete: ‘Ima zloduha.’
042	LUK	007	034	Onda sam došao ja, Sin Čovječji. Jedem i pijem, pa sada kažete: ‘Izjelica je i pijanac, prijatelj je ubiračima poreza i drugim grešnicima!’
042	LUK	007	035	Ali Božja će se mudrost opravdati djelima pred svom svojom djecom.”
042	LUK	007	036	Neki farizej pozove Isusa k sebi na objed te Isus dođe i zauzme mjesto za stolom.
042	LUK	007	037	Uto dođe neka žena koja je bila javna grešnica. Doznala je da je Isus u gradu pa je donijela alabasternu posudu mirisne pomasti.
042	LUK	007	038	Plačući, klekne otraga do njegovih nogu. Suze su joj kapale po njegovim nogama pa ih je otirala svojom kosom. Zatim mu je cjelivala noge i mazala ih mirisnom pomašću.
042	LUK	007	039	Kad je Isusov domaćin farizej to vidio, pomisli: “Kad bi on zaista bio prorok, znao bi kakva je ta žena koja ga dotiče. Pa ona je grešnica!”
042	LUK	007	040	“Šimune, imam ti nešto reći”, nato će Isus. “Reci, učitelju”, odgovori Šimun.
042	LUK	007	041	“Neki je vjerovnik imao dvojicu dužnika. Jedan mu je dugovao petsto, a drugi pedeset srebrnjaka.
042	LUK	007	042	Nisu mu imali odakle vratiti dug, pa ga on obojici oprosti. Što misliš, tko će ga od njih dvojice zato više voljeti?”
042	LUK	007	043	“Vjerojatno onaj kojemu je više oprostio”, odgovori Šimun. “Dobro si zaključio”, reče mu Isus.
042	LUK	007	044	Okrene se zatim prema ženi i reče mu: “Pogledaj ovu ženu! Kad sam ti ušao u kuću, ti mi nisi ponudio ni vode da operem noge, a ona mi ih je oprala suzama i otrla svojom kosom.
042	LUK	007	045	Ti me nisi ni pozdravio poljupcem, a ona mi nije prestala cjelivati noge otkad je došla.
042	LUK	007	046	Nisi mi u znak dobrodošlice ni glavu pomazao maslinovim uljem, a ona mi je skupocjenom pomašću pomazala noge.
042	LUK	007	047	Ako mi iskazuje mnogo ljubavi, to je zato što su joj oprošteni mnogi grijesi; no komu je malo oprošteno, pokazuje malo ljubavi.”
042	LUK	007	048	Zatim reče ženi: “Grijesi su ti oprošteni!”
042	LUK	007	049	Ljudi za stolom počnu međusobno govoriti: “Tko je ovaj da i grijehe oprašta?”
042	LUK	007	050	A Isus reče ženi: “Spasila te tvoja vjera. Idi u miru.”
042	LUK	008	001	Nedugo zatim Isus počne obilaziti gradove i sela propovijedajući i naviještajući Radosnu vijest o Božjemu kraljevstvu. S njim su išla Dvanaestorica
042	LUK	008	002	i neke žene koje je oslobodio zloduha i izliječio od bolesti: Marija zvana Magdalena, iz koje je istjerao sedam zlih duhova,
042	LUK	008	003	zatim Ivana, žena Herodova upravitelja Kuza, te Suzana i još mnoge. One su im služile svojim dobrima.
042	LUK	008	004	Jednoć kad je nagrnulo silno mnoštvo iz svih gradova, on im ispriča prispodobu:
042	LUK	008	005	“Neki je ratar sijao sjeme. Dok je sijao, nešto sjemena padne na stazu pa ga pogaze. Dođu i ptice nebeske te ga pozobaju.
042	LUK	008	006	Drugo padne na kamenito tlo, ali tek što je niknulo, osuši se jer nije imalo vlage.
042	LUK	008	007	Dio sjemena padne u trnje pa ono poraste i uguši ga.
042	LUK	008	008	Nešto ga, napokon, padne u dobru zemlju te donese stostruk plod.” Kad je to rekao, poviče: “Slušajte, kad već imate uši!”
042	LUK	008	009	Učenici ga upitaju o značenju te prispodobe.
042	LUK	008	010	On im reče: “Vama je dopušteno razumjeti tajne o Božjemu kraljevstvu. A ostalima govorim u prispodobama da se ispuni Sveto pismo: ‘Gledat će moja djela, ali neće dokučiti njihova značenja; slušat će moje riječi, ali ih neće razumjeti.’
042	LUK	008	011	Evo značenja prispodobe: Sjeme je Božja riječ.
042	LUK	008	012	Sjeme na tvrdu tlu oni su koji čuju Božju riječ, ali zatim dolazi đavao i odnosi Riječ iz njihova srca te oni ne povjeruju i ne spase se.
042	LUK	008	013	Kamenito tlo su oni koji čuju Riječ i radosno ju prihvate, ali nemaju korijena. Neko vrijeme vjeruju, ali kada dođe kušnja otpadnu.
042	LUK	008	014	U trnje zasijano sjeme su oni koji čuju Riječ, ali ju uguše životne brige, bogatstvo i užici te zato ne donesu roda.
042	LUK	008	015	Dobro tlo su plemenita i dobra srca koja slušaju Riječ, ustrajno ju čuvaju i donose plod.”
042	LUK	008	016	“Nitko ne pali svjetiljku da ju pokrije ili stavi pod postelju, već zato da ju stavi na svijećnjak kako bi svi koji uđu vidjeli svjetlost.
042	LUK	008	017	Sve što je sada skriveno i što je u potaji učinjeno, jednom će izići na vidjelo.
042	LUK	008	018	Zato pazite kako slušate. Onima koji žive po Božjoj mudrosti Bog će dati još više mudrosti. A oni koji ne postupaju prema njegovoj mudrosti, izgubit će ubrzo i ono malo od nje što misle da imaju.”
042	LUK	008	019	Isusu su došli majka i braća, ali nisu mogli do njega od mnoštva naroda.
042	LUK	008	020	Netko mu je javio: “Vani su ti majka i braća, žele te vidjeti.”
042	LUK	008	021	Isus odgovori: “Moja majka i moja braća su oni koji slušaju Božju riječ i tvore ju.”
042	LUK	008	022	Isus i učenici jednog su dana ušli u lađicu. Isus im reče: “Prijeđimo na drugu stranu jezera.” I otisnu se od obale.
042	LUK	008	023	Dok su plovili, Isus je zaspao. Na jezeru se podigne oluja. Voda se stane prelijevati u lađicu tako da se gotovo posve napunila vodom. Bili su u pogibli.
042	LUK	008	024	Učenici probude Isusa vičući: “Učitelju! Učitelju, izginut ćemo!” Isus se probudi te zaprijeti vjetru i uzburkanim valovima. Oni se umire i nastane tišina.
042	LUK	008	025	“Gdje vam je vjera?” upita ih. A učenici su prestrašeni i začuđeni pitali: “Tko je on da zapovijeda vjetrovima i vodi i da mu se oni pokoravaju?”
042	LUK	008	026	Doplove tako u gergezenski kraj nasuprot Galileji.
042	LUK	008	027	Tek što je Isus izišao na kopno, dođe mu iz grada u susret neki čovjek opsjednut zlodusima. Već dugo nije nosio odjeću ni stanovao u kući, nego po grobnicama.
042	LUK	008	028	Čim je ugledao Isusa, on zaviče, baci se ničice pred njega i na sav glas poviče: “Što hoćeš od mene, Isuse, Sine najuzvišenijega Boga? Molim te, ne muči me!”
042	LUK	008	029	Jer Isus je zapovjedio nečistom duhu da iziđe iz čovjeka kojega je već dugo držao u vlasti. Čak i kad su ga vezali lancima i okovima, čovjek ih je raskinuo jer ga je zloduh gonio u pustinju.
042	LUK	008	030	“Kako se zoveš?” upita ga Isus. “Legija”, odgovori on jer su u njega ušli mnogi zlodusi.
042	LUK	008	031	Zaklinjali su Isusa da im ne zapovjedi da odu u Bezdan.
042	LUK	008	032	A ondje je u gori paslo veliko krdo svinja. Zlodusi zamole Isusa da im dopusti ući u svinje. On im dopusti.
042	LUK	008	033	Zlodusi iziđu iz čovjeka i uđu u svinje. Nato cijelo krdo jurne niz obronak u jezero i podavi se.
042	LUK	008	034	Kad su svinjari vidjeli što se dogodilo, pobjegnu i razglase to po gradiću i selima
042	LUK	008	035	te ljudi dođu vidjeti što se dogodilo. Kad su došli Isusu, nađu čovjeka iz kojega su izišli zlodusi kako obučen i zdrave pameti sjedi do Isusovih nogu te se prestraše.
042	LUK	008	036	Očevici im ispričaju kako je opsjednuti spašen.
042	LUK	008	037	Svo mnoštvo iz gergezenskoga kraja obuzme silan strah pa zamole Isusa da ode od njih. Isus uđe u lađicu i vrati se.
042	LUK	008	038	A čovjek, iz koga su bili izišli zli dusi, zamolio ga je da ostane s njim, ali Isus mu reče:
042	LUK	008	039	“Ne, vrati se doma i reci svima što ti je Bog učinio.” Čovjek ode i po svem gradu razglasi što mu je Isus učinio.
042	LUK	008	040	Kad se Isus vratio na drugu stranu jezera, mnoštvo ga je dočekalo s dobrodošlicom jer su ga svi željno iščekivali.
042	LUK	008	041	Dođe tada neki čovjek imenom Jair, predstojnik sinagoge, te se baci Isusu pred noge moleći ga da pođe njegovu domu.
042	LUK	008	042	Dvanaestogodišnja kći jedinica bila mu je na samrti. Isus pođe za njim dok se mnoštvo natiskivalo oko njega.
042	LUK	008	043	Među ljudima je bila i neka žena koja je već dvanaest godina bolovala od krvarenja. Sve što je imala potrošila je na liječnike, ali ju nitko nije mogao izliječiti.
042	LUK	008	044	Ona priđe Isusu otraga i dotakne skut njegova ogrtača. Krvarenje joj odmah prestane.
042	LUK	008	045	“Tko me je dotaknuo?” upita Isus. Svi su to nijekali, a Petar reče: “Učitelju, pa toliko se mnoštvo gura oko tebe!”
042	LUK	008	046	Isus odgovori: “Ne, netko me je namjerno dotaknuo. Osjetio sam kako sila izlazi iz mene.”
042	LUK	008	047	Videći da se ne može skriti, žena mu sva uplašena priđe, padne ničice i pred svima ispriča zašto ga je dotaknula i kako je smjesta ozdravila.
042	LUK	008	048	On joj reče: “Kćeri, tvoja te vjera iscijelila. Pođi u miru.”
042	LUK	008	049	Dok je Isus još to govorio, stigao je netko iz Jairova doma s viješću: “Kći ti je umrla. Nema smisla da dalje mučiš Učitelja!”
042	LUK	008	050	Isus je to čuo pa reče Jairu: “Ne boj se! Samo vjeruj i ona će se spasiti!”
042	LUK	008	051	Kad je došao u kuću, ne dopusti nikomu da uđe s njim osim Petru, Ivanu, Jakovu te djetetovu ocu i majci.
042	LUK	008	052	Svi su ondje plakali i naricali za djevojčicom. Isus im reče: “Ne plačite! Nije umrla, nego samo spava!”
042	LUK	008	053	Ali oni su ga ismijavali znajući da je umrla.
042	LUK	008	054	Isus ju uhvati za ruku i poviče: “Ustani, djevojčice!”
042	LUK	008	055	U nju se odmah vrati duh te ustane. Isus zapovjedi da joj daju jesti.
042	LUK	008	056	Roditelji se zaprepaste. A Isus im zapovjedi da nikome ne govore o tome što se dogodilo.
042	LUK	009	001	Isus pozove Dvanaestoricu te im dade vlast i moć nad svim zlodusima i moć da liječe bolesti.
042	LUK	009	002	Pošalje ih zatim da propovijedaju o Božjemu kraljevstvu i da iscjeljuju bolesnike.
042	LUK	009	003	“Ništa ne nosite sa sobom na put”, reče im. “Ni štap, ni torbu, ni kruh, ni novac. Nemojte imati ni više od dviju haljina.
042	LUK	009	004	Kad boravite u nekome mjestu, stanujte u jednoj kući i ne mijenjajte smještaj.
042	LUK	009	005	Ako vas u nekome mjestu ne poslušaju, otiđite iz njega te na odlasku stresite i prašinu s nogu. To će biti znak da ste ga prepustili njegovoj sudbini.”
042	LUK	009	006	I učenici pođu. Obilazili su sela navješćujući Radosnu vijest i iscjeljujući bolesnike posvuda.
042	LUK	009	007	Kad je Herod tetrarh čuo o svemu što se događalo, uznemirio se i zbunio jer su neki govorili: “To je Ivan uskrsnuo od mrtvih.”
042	LUK	009	008	Drugi su rekli: “Pojavio se Ilija”, a treći: “Ustao je neki od drevnih proroka.”
042	LUK	009	009	“Ivanu sam ja odrubio glavu”, reče Herod. “Tko je onda ovaj o kojemu toliko govore?” I tražio je prigodu da ga vidi.
042	LUK	009	010	Kad su se apostoli vratili, ispripovjede Isusu sve što su učinili. Isus ih povede sa sobom i povuče se s njima u osamu u grad zvani Betsaida.
042	LUK	009	011	Ali mnoštvo je to saznalo i krenulo za njima. Isus ih je primio. Poučavao ih je o Božjemu kraljevstvu i iscjeljivao bolesnike.
042	LUK	009	012	Kasno popodne prišla su mu dvanaestorica učenika. “Otpusti ljude”, rekli su. “Neka odu u okolna sela i zaseoke pronaći smještaj i jelo jer smo ovdje u pustoši.”
042	LUK	009	013	Ali Isus im reče: “Vi ih nahranite.” “Imamo samo pet kruhova i dvije ribe”, prosvjedovali su. “Zar da mi idemo kupiti hranu za sav ovaj narod?”
042	LUK	009	014	Samo muškaraca ondje je bilo otprilike pet tisuća. “Recite im da posjedaju u skupine po pedesetero”, odgovori Isus.
042	LUK	009	015	I svi posjedaju.
042	LUK	009	016	Isus uzme pet kruhova i dvije ribe, pogleda u nebo i blagoslovi hranu te razlomi kruhove. Dade ih zatim učenicima da podijele ljudima.
042	LUK	009	017	Svi su jeli dok se nisu nasitili i još su dvanaest košara napunili ostacima preostalima mnoštvu.
042	LUK	009	018	Dok se Isus jednom u osami molio, s njim su bili samo učenici. On ih upita: “Što ljudi kažu, tko sam ja?”
042	LUK	009	019	Oni odgovore: “Neki kažu da si Ivan Krstitelj, drugi da si Ilija, a treći da si neki drevni prorok koji je ustao od mrtvih.”
042	LUK	009	020	“A za koga me vi držite?” upita ih. Petar reče: “Ti si Krist, Pomazanik Božji!”
042	LUK	009	021	Isus im zabrani da ikomu o tomu govore.
042	LUK	009	022	“Jer ja, Sin Čovječji, moram mnogo pretrpjeti. Starješine, svećenički poglavari i pismoznanci će me odbaciti. Ubit će me, a ja ću treći dan uskrsnuti.”
042	LUK	009	023	Zatim reče svima: “Želi li tko biti mojim sljedbenikom, neka se odrekne samoga sebe, neka danomice uzima svoj križ i neka ide za mnom.
042	LUK	009	024	Jer svatko tko želi sačuvati svoj život izgubit će ga; a tko dade svoj život za mene, imat će istinski život.
042	LUK	009	025	Kakva ti je korist ako stekneš sav svijet, a izgubiš samoga sebe ili sebi naudi?
042	LUK	009	026	Posrami li se tko mene i mojih riječi, njega ću se i ja, Sin Čovječji, posramiti kada dođem u svojoj i Očevoj slavi i u slavi svetih anđela.
042	LUK	009	027	Zaista vam kažem, neki među vama koji ste ovdje neće umrijeti prije nego što vide Božje kraljevstvo.”
042	LUK	009	028	Otprilike osam dana nakon toga povede Isus Petra, Ivana i Jakova u goru da se pomoli.
042	LUK	009	029	Dok se molio, lice mu se preobrazi a odjeća zablista bijelim sjajem.
042	LUK	009	030	Uto se pojave dvojica ljudi i počnu razgovarati s Isusom. Bili su to Mojsije i Ilija.
042	LUK	009	031	Pojavili su se u slavi i razgovarali su s njim o smrti koju je trebao podnijeti u Jeruzalemu da se ispuni Pismo.
042	LUK	009	032	Petra i njegove drugove svladao je san. Kad su se probudili, ugledali su Isusa u slavi i dvojicu ljudi kako stoje s njim.
042	LUK	009	033	Dok su ta dvojica odlazili, Petar reče Isusu: “Učitelju, dobro je što smo ovdje! Napravit ćemo tu tri sjenice: jednu za tebe, jednu za Mojsija i jednu za Iliju.” Nije, naime, znao što da kaže.
042	LUK	009	034	Još dok je govorio, pojavi se oblak i prekrije ih. Kad su se našli u oblaku, silno se prestraše.
042	LUK	009	035	Iz oblaka se začuje glas: “Ovo je moj Sin kojega sam izabrao! Njega slušajte!”
042	LUK	009	036	Baš kad se začuo glas, Isus ostane sam. Učenici su šutjeli i tada još nikome nisu ništa govorili o onome što su vidjeli.
042	LUK	009	037	Kad su sutradan sišli s gore, Isusu dođe u susret silno mnoštvo.
042	LUK	009	038	Neki čovjek iz mnoštva poviče: “Učitelju, molim te, pogledaj mi sina! Jedinac mi je!
042	LUK	009	039	Opsjeda ga duh pa odjednom počne vrištati, bacati se i ide mu pjena na usta. Jedva ga ostavi kad ga sveg izmrcvari.
042	LUK	009	040	Molio sam tvoje učenike da ga istjeraju, ali nisu mogli.”
042	LUK	009	041	“Nevjerni i opaki rode!” reče Isus. “Koliko dugo još moram biti s vama? Dokle vas moram podnositi? Dovedi sina!”
042	LUK	009	042	Dok je dječak prilazio, zloduh ga baci na tlo i počne ga grčiti. A Isus zaprijeti nečistome duhu, iscijeli dječaka i preda ga njegovu ocu.
042	LUK	009	043	Svi su bili osupnuti Božjim veličanstvom. Dok su sve divili svemu što je učinio, Isus reče učenicima:
042	LUK	009	044	“Zapamtite dobro što vam govorim: Sin Čovječji bit će predan ljudima u ruke.”
042	LUK	009	045	Ali oni nisu razumjeli što im kazuje. Značenje im je bilo skriveno, a bojali su se pitati ga da im objasni.
042	LUK	009	046	Učenici počnu razmišljati o tomu tko bi od njih mogao biti najveći.
042	LUK	009	047	Znajući što im je na srcu, Isus uzme dijete, postavi ga uza se
042	LUK	009	048	i reče: “Tko prihvati ovo malo dijete radi mene, mene prihvaća. A tko mene prihvati, prihvaća Boga koji me je poslao. Tko je najmanji među vama, taj je najveći.”
042	LUK	009	049	Ivan mu reče: “Učitelju, vidjeli smo nekog čovjeka da se koristi tvojim imenom izgoneći zle duhove; rekli smo mu da to ne radi jer nije iz naše skupine.”
042	LUK	009	050	“Ne branite mu!” reče im Isus. “Tko nije protiv vas, za vas je!”
042	LUK	009	051	Kad se približilo vrijeme njegova povratka u nebo, Isus odlučno krene u Jeruzalem
042	LUK	009	052	i pošalje pred sobom glasnike. Oni odu u neko samarijsko selo da mu priprave smještaj.
042	LUK	009	053	Ali ondje ga ljudi nisu htjeli primiti jer je putovao u Jeruzalem.
042	LUK	009	054	Kad su to vidjeli učenici Jakov i Ivan, upitaju Isusa: “Gospodine, hoćeš li da zapovjedimo da ih spali oganj s neba?”
042	LUK	009	055	Ali on se okrene i prekori ih.
042	LUK	009	056	Zatim odu u drugo selo.
042	LUK	009	057	Dok su išli putem, neki čovjek reče Isusu: “Slijedit ću te kamo god ti pošao!”
042	LUK	009	058	Ali Isus mu odgovori: “Lisice imaju jame i ptice imaju gnijezda, a Sin Čovječji nema gdje ni glavu nasloniti.”
042	LUK	009	059	Nekome drugome reče: “Slijedi me!” Čovjek odgovori: “Gospodine, dopusti mi da najprije odem pokopati oca.”
042	LUK	009	060	Ali Isus mu odgovori: “Pusti da mrtvi pokapaju svoje mrtvace, a ti idi naviještati Božje kraljevstvo!”
042	LUK	009	061	Još netko reče: “Gospodine, slijedit ću te, ali mi najprije dopusti da se oprostim sa svojim ukućanima.”
042	LUK	009	062	Ali Isus mu odgovori: “Tko stavi ruku na plug, a zatim se okreće natrag, nije prikladan za Božje kraljevstvo.”
042	LUK	010	001	Gospodin nakon toga izabere još sedamdesetdvojicu učenika i pošalje ih po dvojicu da idu pred njim u svaki grad i mjesto kamo je kanio ići.
042	LUK	010	002	Govorio im je: “Žetva je velika, ali je radnika malo. Molite zato gospodara žetve da pošalje žeteoce.
042	LUK	010	003	Idite! Šaljem vas, evo, kao janjad među vukove.
042	LUK	010	004	Ne nosite sa sobom ni novac, ni torbu, ni obuću. Putem ne gubite vrijeme pozdravljajući ljude i razgovarajući s njima.
042	LUK	010	005	Kad uđete u neku kuću, najprije ju blagoslovite: ‘Mir ovoj kući!’
042	LUK	010	006	Bude li ondje tko dostojan mira, vaš će mir sići na njega. Ne bude li takvoga, vaš će se mir vratiti vama.
042	LUK	010	007	Kad dođete u neku kuću, ne prelazite više iz jedne u drugu. Ostanite na jednomu mjestu te jedite i pijte što vam daju jer radnik zaslužuje plaću.
042	LUK	010	008	Kad uđete u neki grad i ondje vas prime, jedite što vam ponude.
042	LUK	010	009	Iscjeljujte ondje bolesnike i kazujte im: ‘Približilo vam se Božje kraljevstvo!’
042	LUK	010	010	Ali kad uđete u neki grad pa vas ne prime, iziđite na njegove ulice pa recite:
042	LUK	010	011	‘Čak i prašinu iz vašega grada što nam se uhvatila za noge otresamo sa sebe za svjedočanstvo protiv vas. Ali znajte da je Božje kraljevstvo blizu!’
042	LUK	010	012	Kažem vam da će i Sodomi na Sudnji dan biti lakše nego tomu mjestu!
042	LUK	010	013	Teško tebi, Korozaine! Teško tebi, Betsaido! Jer da su se čudesa koja su se kod vas dogodila zbila u pokvarenima Tiru i Sidonu, oni bi se već odavno obratili te sjedili u kostrijeti i pepelu.
042	LUK	010	014	Ali Tiru i Sidonu bit će lakše na Sudnji dan nego vama!
042	LUK	010	015	A ti, Kafarnaume, zar ćeš se do neba uzdignuti? Strovalit ćeš se u pakao.”
042	LUK	010	016	Zatim reče učenicima: “Tko vas sluša, mene sluša, a tko vas odbaci, mene je odbacio. Tko odbacuje mene, odbacuje Boga koji me je poslao.”
042	LUK	010	017	Kad su se sedamdesetdvojica učenika vratili, radosno su kazali: “Gospodine, čak nam se i zlodusi pokoravaju u tvoje ime.”
042	LUK	010	018	“Da,” reče im on, “vidio sam Sotonu kako poput munje pada s neba.
042	LUK	010	019	Dao sam vam, eto, vlast nad svakom neprijateljskom silom da gazite zmije i štipavce. Ništa vam neće moći nauditi.
042	LUK	010	020	Ali nemojte se radovati tomu što vam se zlodusi pokoravaju. Radujte se što su vaša imena zapisana na nebesima.”
042	LUK	010	021	Isusa zatim ispuni radost u Svetome Duhu te reče: “Slavim te, Oče, Gospodaru neba i zemlje, što si to skrio od mudrih i umnih, a objavio malenima. Da, Oče, tebi se to svidjelo tako učiniti.
042	LUK	010	022	Moj mi je Otac sve predao. Nitko ne poznaje Sina nego Otac i nitko ne poznaje Oca nego Sin i oni kojima se Sin hoće objaviti.”
042	LUK	010	023	Okrene se zatim prema učenicima te im nasamo reče: “Blago vama jer vam to oči gledaju.
042	LUK	010	024	Kažem vam, mnogi su proroci i kraljevi željeli vidjeti to što vi gledate, ali nisu vidjeli; željeli su čuti što vi čujete, ali nisu čuli.”
042	LUK	010	025	Jednom neki zakonoznanac ustane i upita Isusa da ga iskuša: “Učitelju, što moram učiniti da dobijem vječni život?”
042	LUK	010	026	“Što piše u Mojsijevu zakonu? Što ondje čitaš?”
042	LUK	010	027	“‘Ljubi Gospodina Boga svojega svim srcem svojim, svom dušom svojom i svom pameti svojom, a svojega bližnjega kao samoga sebe’”, odgovori čovjek.
042	LUK	010	028	“Tako je”, reče Isus. “Čini tako pa ćeš živjeti.”
042	LUK	010	029	Ali hoteći se opravdati, on upita Isusa: “A tko mi je bližnji?”
042	LUK	010	030	Isus mu odgovori prispodobom: “Nekog su čovjeka koji je putovao iz Jeruzalema u Jerihon napali razbojnici te ga svukli, pretukli i ostavili polumrtva uz cestu.
042	LUK	010	031	Onuda je slučajno prolazio židovski svećenik. Kad ugleda polumrtvog čovjeka, zaobiđe ga i ode.
042	LUK	010	032	Naiđe zatim i levit, svećenički pomoćnik. Kad ga ugleda, također ga zaobiđe i ode.
042	LUK	010	033	Zatim dođe i prezreni Samarijanac, koji je onuda putovao. Kad ugleda čovjeka, sažali se nad njim.
042	LUK	010	034	Priđe mu, opere mu rane maslinovim uljem i vinom te ih previje. Podigne ga zatim na magarca i odvede u gostionicu te ga je ondje njegovao.
042	LUK	010	035	Sutradan gostioničaru dade dva srebrnjaka i reče mu: ‘Brini se za njega. Potrošiš li više, platit ću ti na povratku.’
042	LUK	010	036	Što kažeš, koji je od te trojice bio bližnji čovjeku kojega su napali razbojnici?”
042	LUK	010	037	“Onaj koji mu je iskazao milosrđe”, reče čovjek. Isus mu reče: “Idi pa i ti čini tako.”
042	LUK	010	038	Putujući dalje prema Jeruzalemu, Isus i učenici uđu u neko selo. Tu ga neka žena, imenom Marta, primi u svoj dom.
042	LUK	010	039	Njezina je sestra Marija sjedila do Gospodinovih nogu i slušala što govori.
042	LUK	010	040	A Marta je bila tako zauzeta pripremanjem i posluživanjem da mu se došla požaliti: “Gospodine, zar ti uopće ne mariš što me je sestra ostavila da sama poslužujem? Reci joj da mi pomogne!”
042	LUK	010	041	Ali Gospodin joj odgovori: “Marta, Marta! Brineš se i uznemiruješ oko svih tih sitnica.
042	LUK	010	042	A zapravo se vrijedi brinuti samo o jednome. Marija je to shvatila—i neću joj to oduzeti.”
042	LUK	011	001	Kad je Isus završio s molitvom, priđe mu jedan od učenika i reče: “Gospodine, nauči nas moliti kao što je i Ivan naučio svoje učenike.”
042	LUK	011	002	Isus reče: “Kad se molite, recite: ‘Oče naš na nebu, neka se štuje tvoje sveto ime. Neka dođe tvoje kraljevstvo.
042	LUK	011	003	Kruh naš svagdašnji daj nam danas
042	LUK	011	004	i oprosti nam naše grijehe, kao što i mi opraštamo onima koji griješe protiv nas. I ne dopusti da podlegnemo kušnji, nego nas izbavi od Zloga.’”
042	LUK	011	005	Reče im zatim: “Zamislite da u ponoć odete svojem prijatelju želeći posuditi tri kruha i kažete mu:
042	LUK	011	006	‘Stigao mi je u goste prijatelj, a nemam mu što dati za jelo.’
042	LUK	011	007	On bi vam iznutra doviknuo: ‘Ne uznemiruj me! Vrata su već zaključana, a djeca su u postelji. Ne mogu sada ustajati da ti to dadem.’
042	LUK	011	008	Ali kažem vam, ne učini li to zbog prijateljstva, učinit će to da se ne osramoti.
042	LUK	011	009	Kažem vam: Molite i dat će vam se! Tražite i naći ćete! Kucajte i otvorit će vam se!
042	LUK	011	010	Jer tko god moli, prima. Tko god traži, nalazi. Tko kuca, otvara mu se.
042	LUK	011	011	Bi li ijedan otac svojemu djetetu, kad bi ga zaiskalo ribu, dao zmiju?
042	LUK	011	012	Ili bi mu tko dao štipavca kad ga zaište jaje?
042	LUK	011	013	Pa ako vi, grešni ljudi, znate davati dobre darove svojoj djeci, koliko će više vaš nebeski Otac darovati Svetoga Duha onima koji ga mole?”
042	LUK	011	014	Isus jednom istjera nijemog zloduha iz nekog njemaka. Kad je zloduh izišao, njemak progovori. Mnoštvo se divilo.
042	LUK	011	015	Ali neki rekoše: “Taj zloduhe izgoni s pomoću Beelzebula, poglavice zlih duhova.”
042	LUK	011	016	A drugi su ga iskušavali ištući da im dade kakav znak s neba kao dokaz da ga je Bog poslao.
042	LUK	011	017	Znajući što misle, Isus im reče: “Svako podijeljeno kraljevstvo propada. Dom u kojemu vlada nesloga će se raspasti.
042	LUK	011	018	Kažete da ja s pomoću Beelzebula izgonim zloduhe. Sotonino je kraljevstvo, dakle, razjedinjeno. Kako će se onda održati?
042	LUK	011	019	Ako ja zaista izgonim zle duhove uz pomoć Beelzebula, čijom ih pomoći istjeruju vaši sljedbenici? Zato će vas oni osuditi.
042	LUK	011	020	Ali ako ja zloduhe izgonim Božjim prstom, onda je k vama stiglo Božje kraljevstvo.
042	LUK	011	021	Dok snažni i dobro naoružani čuva svoj dom, njegov je posjed osiguran.
042	LUK	011	022	Ali kada dođe jači od njega, svlada ga i otme mu sve oružje u koje se uzdao te podijeli plijen.
042	LUK	011	023	Tko nije na mojoj strani, zapravo je protiv mene; i svatko tko sa mnom ne skuplja, zapravo rastjeruje.
042	LUK	011	024	Kad nečisti duh iziđe iz čovjeka, luta bezvodnim mjestima tražeći odmora, ali ga ne nalazi. Tada kaže: ‘Vratit ću se u kuću iz koje sam izišao.’
042	LUK	011	025	Vrati se i svoj stari dom zatekne pometen i čist.
042	LUK	011	026	Zatim ode pronaći drugih sedam duhova još gorih od sebe te svi oni uđu u čovjeka i u njemu se nastane. Na koncu tako čovjeku bude i gore nego prije.”
042	LUK	011	027	Dok je još govorio, neka žena iz mnoštva poviče: “Blagoslovljena utroba koje te je nosila i prsa koja si sisao!”
042	LUK	011	028	“Još su blagoslovljeniji oni koji slušaju Božju riječ i tvore ju”, odgovori joj Isus.
042	LUK	011	029	Kad je mnoštvo nagrnulo k Isusu, on reče: “Zao je ovo naraštaj. Traži znak, ali neće mu se dati drugoga osim znaka proroka Jone.
042	LUK	011	030	Što se dogodilo Joni, bilo je Ninivljanima znak da ga je Bog poslao. Što će se sa mnom dogoditi, bit će znak da je mene, Sina Čovječjega, Bog poslao ovom narodu.
042	LUK	011	031	Kraljica Juga ustat će protiv ovoga naraštaja na Sudu i osuditi ga jer je izdaleka došla čuti Salomonovu mudrost, a s vama je ovdje i veći od Salomona.
042	LUK	011	032	Stanovnici Ninive ustat će protiv ovoga naraštaja na Sudu i osuditi ga jer su se oni obratili na Jonino propovijedanje. S vama je ovdje i veći od Jone!”
042	LUK	011	033	“Nitko ne pali svjetiljku da ju pokrije ili stavi pod košaru, već zato da ju stavi na svijećnjak kako bi svi koji uđu vidjeli svjetlost.
042	LUK	011	034	Oko je poput svjetiljke tijelu. Ne budete li odviše brinuli za materijalna dobra, jasno ćete vidjeti u životu, ali ako se za njih previše brinete, vid će vam biti zasjenjen i tama će vam ispuniti život.
042	LUK	011	035	Pazite dakle da se svjetlost koja je u vama ne zamrači.
042	LUK	011	036	Ako dakle sve vaše biće bude svijetlo bez djelića tame, cijelo će biti rasvijetljeno kao da ga je obasjala svjetiljka.”
042	LUK	011	037	Dok je Isus još govorio, neki ga farizej pozove k sebi na objed. Isus uđe i zauzme mjesto za stolom.
042	LUK	011	038	Kad je farizej to vidio, začudi se što Isus prije objeda nije, prema židovskome običaju, obavio obredno pranje ruku.
042	LUK	011	039	A Gospodin mu reče: “Vi farizeji toliko se trudite očistiti svoju čašu i zdjelu izvana, a napunili ste ih svojim grabežom i pakošću.
042	LUK	011	040	Bezumnici! Nije li Bog taj koji je načinio i nutrinu, a ne samo vanjštinu?
042	LUK	011	041	Dajte zato to iznutra, što grabežljivo čuvate, kao milostinju onima kojima je potrebna pa ćete cijeli biti čisti.
042	LUK	011	042	Teško vama, farizeji! Jer revno namirujete čak i desetinu metvice, rutvice i svake vrste povrća, a ne marite za Božju pravednost i ljubav. Treba davati desetinu, ali ne smijete zanemarivati važnije stvari.
042	LUK	011	043	Teško vama, farizeji! Volite sjediti na počasnome mjestu u sinagogama i godi vam kad vas ljudi pozdravljaju na javnim mjestima.
042	LUK	011	044	Teško vama! Vi ste poput neprimjetnih grobova po kojima ljudi hodaju ne opažajući trulež u njima.”
042	LUK	011	045	“Učitelju, vrijeđaš nas govoreći tako!” reče neki zakonoznanac.
042	LUK	011	046	Isus mu odgovori: “Jao i vama, zakonoznanci! Tlačite ljude teškim teretom vjerskih zahtjeva, a ni prst ne želite pomaknuti da im taj teret pomognete nositi.
042	LUK	011	047	Teško vama! Gradite spomenike onim istim prorocima koje su poubijali vaši vlastiti preci.
042	LUK	011	048	Time svjedočite da odobravate djela svojih predaka: oni su ih pobili, a vi im dižete spomenike!
042	LUK	011	049	Evo što Božja mudrost kaže o vama: ‘Poslat ću k njima proroke i apostole, a oni će neke od njih ubiti, a druge protjerati.’
042	LUK	011	050	Vaš će se naraštaj smatrati odgovornim za krv svih proroka prolivenu od postanka svijeta,
042	LUK	011	051	od Abelove krvi do krvi Zaharije, koji je ubijen između žrtvenika i svetišta. Kažem vam, vaš će naraštaj odgovarati za tu prolivenu krv!
042	LUK	011	052	Teško vama, zakonoznanci! Skrili ste ključ znanja od naroda. Sami ne ulazite u kraljevstvo, a druge sprečavate da uđu.”
042	LUK	011	053	Kad je Isus odande otišao, pismoznanci i farizeji počnu gnjevno na njega navaljivati i postavljati mu kojekakva pitanja
042	LUK	011	054	vrebajući hoće li reći što da ga mogu optužiti.
042	LUK	012	001	Kad se okupilo tisuće ljudi tako da su već gazili jedni po drugima, Isus najprije počne govoriti svojim učenicima: “Farizejsko se licemjerje širi poput kvasca koji prožme sve tijesto. Čuvajte se da ne budete licemjerni kao oni.
042	LUK	012	002	Jer dolazi vrijeme kad će sve što je skriveno biti otkriveno; sve što je tajno čut će se pred svima.
042	LUK	012	003	Što ste god rekli u tami, čut će se na svjetlu i što ste šaptali u zatvorenim sobama, razglasit će se s krovova da svi čuju!
042	LUK	012	004	Prijatelji moji, kažem vam, ne bojte se onih koji mogu ubiti samo tijelo, ali vam ne mogu ništa gore učiniti!
042	LUK	012	005	Ali reći ću vam koga se treba bojati. Bojte se Boga koji može ubiti, a zatim baciti u pakao. Njega se bojte!
042	LUK	012	006	Ne prodaje li se pet vrapčića za dva novčića? A Bog ipak ne zaboravi nijednoga od njih.
042	LUK	012	007	A vama su izbrojene i vlasi na glavi. Stoga se ne bojte! Vi ste mu mnogo vredniji od mnoštva vrabaca.
042	LUK	012	008	Tko ovdje na zemlji pred ljudima prizna da pripada meni, za njega ću ja, Sin Čovječji, pred anđelima Božjim priznati da mu pripadam.
042	LUK	012	009	Ali onoga koji mene zaniječe na zemlji odreći ću se pred Božjim anđelima.
042	LUK	012	010	Ipak, onome koji što kaže protiv Sina Čovječjega oprostit će se. Ali onome tko pohuli protiv Svetoga Duha neće se oprostiti.
042	LUK	012	011	A kad vas budu dovodili pred sud u sinagogama, pred poglavare i vlasti, ne brinite se što reći sebi u obranu
042	LUK	012	012	jer će vas Sveti Duh tada poučiti što da kažete.”
042	LUK	012	013	Netko iz mnoštva poviče: “Učitelju, molim te, reci mojemu bratu da podijeli sa mnom imanje koje smo dobili u baštinu.”
042	LUK	012	014	Isus mu odgovori: “Čovječe, tko je mene postavio da sudim i dijelim između vas?”
042	LUK	012	015	Onda se obratio svima: “Klonite se svake pohlepe. Ma koliko da obilujete, život se ne sastoji u onomu što posjedujete.”
042	LUK	012	016	Ispriča im zatim prispodobu: “Nekomu je bogatašu zemlja urodila tako obilnom žetvom
042	LUK	012	017	da je razmišljao: ‘Što da radim? Nemam u što skupiti toliku ljetinu.
042	LUK	012	018	Znam! Srušit ću stare žitnice i izgraditi veće pa ću ondje zgrnuti i žito i sva svoja dobra.
042	LUK	012	019	Onda ću svojoj duši reći: Evo, imaš u zalihi obilje za još mnogo godina. Dušo moja, počivaj, jedi, pij i veseli se!’
042	LUK	012	020	Ali Bog mu reče: ‘Neumniče! Još ćeš noćas umrijeti. Komu će onda pripasti sve što si skupio?’
042	LUK	012	021	Neumnik je onaj tko zgrće zemaljsko blago, a ne stječe bogatstvo koje je vrijedno u Božjim očima.”
042	LUK	012	022	Zatim Isus reče učenicima: “Zato vam kažem: Ne brinite se tjeskobno kako ćete preživjeti, što ćete jesti, ni u što ćete obući svoje tijelo!
042	LUK	012	023	Pa život je vredniji od hrane, a tijelo od odjeće.
042	LUK	012	024	Pogledajte gavrane! Niti siju, niti žanju, niti imaju spremišta i žitnice, a Bog ih ipak hrani. A vi ste toliko vredniji od ptica!
042	LUK	012	025	Može li tko od vas sebi brigama produžiti život barem i za jedan dan?
042	LUK	012	026	Pa ako ni to malo ne možete, zašto ste stalno zabrinuti?
042	LUK	012	027	Pogledajte samo poljske ljiljane! Niti se muče niti predu. A kažem vam da se ni kralj Salomon u svoj svojoj raskoši nije zaodjenuo kao jedan od njih.
042	LUK	012	028	Pa ako Bog tako odijeva poljsku travu koja danas jest, a već se sutra baca u peć, zar se neće još i više brinuti za vas, malovjerni?
042	LUK	012	029	Zato i vi: ne brinite se i ne uznemirujte oko toga što ćete jesti i piti
042	LUK	012	030	jer tako čine nevjernici ovoga svijeta. Vaš Otac zna da vam je sve to potrebno.
042	LUK	012	031	Stoga najprije tražite kraljevstvo njegovo pa će vam se i to nadodati.
042	LUK	012	032	Ne boj se, malo stado. Vašemu se Ocu svidjelo da vam dade kraljevstvo.
042	LUK	012	033	Prodajte svoju imovinu i dajte je kao milostinju! Tako ćete sebi spremiti blago na nebesima, kamo lopovi ne dolaze i gdje ga moljci neće izgristi.
042	LUK	012	034	Jer gdje vam je blago, ondje će vam biti i srce.”
042	LUK	012	035	“Budite pripravni, posve obučeni i neka vam svjetiljka gori
042	LUK	012	036	kao da čekate povratak svojega gospodara sa svadbene gozbe da budete spremni otvoriti mu vrata čim stigne i pokuca.
042	LUK	012	037	Blago onim slugama koje gospodar na povratku nađe bdjeti. Zaista vam kažem, on će privezati pregaču, reći im da sjednu za stol i sam ih poslužiti da jedu.
042	LUK	012	038	Možda će doći usred noći ili pred zoru. Blago onima koje nađe bdjeti.
042	LUK	012	039	Znajte: kad bi vlasnik kuće znao kada će doći lopov, ne bi mu dopustio da u nju provali.
042	LUK	012	040	Budite i vi stalno pripravni jer će Sin Čovječji doći kad mu se i ne nadate.”
042	LUK	012	041	“Gospodine, jesi li tu prispodobu ispričao samo nama ili svima?” upita Petar.
042	LUK	012	042	Isus mu reče: “Tko je dakle onaj vjerni i razumni upravitelj kojega će gospodar postaviti da upravlja ukućanima i da im daje hranu u pravo vrijeme?
042	LUK	012	043	Blago onome koga gospodar, kada dođe, nađe da tako čini!
042	LUK	012	044	Zaista vam kažem, povjerit će mu da upravlja svim njegovim imanjem.
042	LUK	012	045	Ali ako sluga pomisli: ‘Gospodar se još neće vratiti’ pa počne tući sluge i sluškinje te jesti, piti i opijati se,
042	LUK	012	046	gospodar će doći u dan kad mu se ne nada i u čas u koji neće ni slutiti. Nemilosrdno će ga kazniti i odrediti mu usud među nevjernicima.
042	LUK	012	047	Onaj koji je znao volju svojega gospodara, ali nije tako činio i nije bdio, bit će strogo kažnjen.
042	LUK	012	048	Ali tko nije znao da to što čini zaslužuje kaznu, bit će kažnjen blaže. Kome je mnogo dano, od njega će se mnogo i tražiti. Od onoga kojemu je mnogo povjereno više će se tražiti.”
042	LUK	012	049	“Došao sam baciti oganj suda na zemlju. Kako bih želio da je već planuo!
042	LUK	012	050	Ali valja mi se krstiti trpljenjem i tako sam tjeskoban dok se to ne završi!
042	LUK	012	051	Mislite li da sam na zemlju došao donijeti mir? Nipošto. Došao sam donijeti razdor.
042	LUK	012	052	Jer odsad će nastajati razdori u obitelji: troje će ljudi biti na mojoj strani, a protiv drugih dvoje i obrnuto.
042	LUK	012	053	Otac će biti protiv sina i sin protiv oca, majka protiv kćeri i kći protiv majke, svekrva protiv snahe i snaha protiv svekrve.”
042	LUK	012	054	Reče zatim mnoštvu: “Kad opazite da se na zapadu gomilaju oblaci, znate reći: Kiša će!
042	LUK	012	055	A kad zapuše južnjak, kažete: Bit će vruće! I bude vrućina.
042	LUK	012	056	Licemjeri! Izgled zemlje i neba znate protumačiti. Kako onda ne znate protumačiti znake vremena?
042	LUK	012	057	Zašto sami ne želite uvidjeti što je pravo?
042	LUK	012	058	Kad s protivnikom ideš na sud, pokušaj se s njim nagoditi da spor ne završi na sudu jer te sudac može osuditi i predati izvršitelju da te baci u tamnicu.
042	LUK	012	059	A onda, kažem ti, nećeš odande izići dok ne isplatiš sve do posljednjeg novčića.”
042	LUK	013	001	Tada Isusa obavijeste da je Pilat dao smaknuti neke Galilejce dok su prinosili žrtve u jeruzalemskome Hramu.
042	LUK	013	002	“Mislite li da su ti Galilejci koji su nastradali bili veći grešnici od ostalih Galilejaca?
042	LUK	013	003	Nipošto! Kažem vam, i vi ćete tako izginuti ako se ne obratite!
042	LUK	013	004	Ili onih osamnaest na koje se srušila kula u Siloamu i ubila ih, zar mislite da su oni bili grešniji od svih stanovnika Jeruzalema?
042	LUK	013	005	Nipošto. Kažem vam, svi ćete tako izginuti ako se ne obratite.”
042	LUK	013	006	Ispriča im zatim prispodobu: “Imao neki čovjek u vinogradu zasađenu smokvu. Dolazio je vidjeti je li rodila, ali nije na njoj našao roda.
042	LUK	013	007	Reče zato vinogradaru: ‘Već tri godine dolazim tražiti roda na ovoj smokvi, ali ga ne nalazim. Posijeci ju. Zašto da iscrpljuje zemlju!’
042	LUK	013	008	Vinogradar odgovori: ‘Gospodaru, ostavi ju još ove godine, a ja ću ju okopati i pognojiti.
042	LUK	013	009	Možda će nagodinu ipak roditi. Ako ne, posjeći ćeš ju.’”
042	LUK	013	010	Dok je Isus u subotu poučavao u sinagogi,
042	LUK	013	011	bila je ondje žena koja je osamnaest godina bila zgrbljena i nije se mogla uspraviti. Bila je, naime, opsjednuta duhom.
042	LUK	013	012	Kad ju Isus opazi, pozove ju i reče joj: “Ženo, oslobođena si od svoje bolesti!”
042	LUK	013	013	te položi na nju ruke. Žena se smjesta uspravi i počne slaviti Boga.
042	LUK	013	014	Ali nadstojnik sinagoge, srdit što ju je Isus izliječio u subotu, reče narodu: “Šest dana u tjednu treba raditi. U te se dane dakle dolazite liječiti, a ne subotom!”
042	LUK	013	015	Isus mu odgovori: “Licemjeri! I vi radite subotom. Ne odveže li subotom svatko od vas svojega vola ili magarca od jasala i ne odvede li ga na vodu piti?
042	LUK	013	016	Nije li onda trebalo, iako je subota, odriješiti ovu kćer Abrahamovu spona kojima ju je Sotona držao vezanu osamnaest godina?”
042	LUK	013	017	Nato se njegovi neprijatelji posrame, a sav narod radovao se čudesima koja je Isus učinio.
042	LUK	013	018	“Kako da vam još opišem Božje kraljevstvo? S čime da ga usporedim?” reče Isus.
042	LUK	013	019	“S njim je kao s gorušičinim sjemenom koje čovjek baci u svoj vrt. Ono izraste i razvije se u stablo te se ptice nebeske dolaze gnijezditi u njegovim granama.”
042	LUK	013	020	Upita opet: “Kako da vam još opišem Božje kraljevstvo?
042	LUK	013	021	Ono je poput kvasca koji žena umijesi u golemu količinu brašna, a on ipak sve ukvasi.”
042	LUK	013	022	Putujući u Jeruzalem, Isus je prolazio gradovima i selima i putem poučavao.
042	LUK	013	023	Netko ga upita: “Gospodine, je li malo onih koji se spašavaju?”
042	LUK	013	024	“Vrata neba su uska”, odgovori Isus. “Trudite se da uđete kroz njih jer će mnogi željeti ući, ali neće moći.
042	LUK	013	025	Kad gospodar kuće zaključa vrata, bit će prekasno. Tada ćete stajati vani i kucati ištući: ‘Gospodine, otvori nam!’ ali on će odgovoriti: ‘Ne znam vas odakle ste.’
042	LUK	013	026	Onda ćete početi govoriti: ‘Ali mi smo s tobom jeli i pili, poučavao si po našim trgovima!’
042	LUK	013	027	A on će vam odgovoriti: ‘Kažem vam da vas ne poznajem. Odlazite od mene, svi zlotvori!’
042	LUK	013	028	Bit će velikog plača i škrguta zubi kad ugledate Abrahama, Izaka i Jakova i sve proroke u kraljevstvu Božjemu, a vi ćete biti izbačeni.
042	LUK	013	029	Tada će ljudi odasvud, s istoka i zapada, sa sjevera i juga, doći sjesti u Božjemu kraljevstvu.
042	LUK	013	030	Oni koji su sada prvi tada će biti na zadnjemu mjestu, a oni koje ovdje smatraju zadnjima ondje će biti najveći.”
042	LUK	013	031	Odmah zatim neki mu farizeji dođu reći: “Otiđi odavde jer te Herod hoće ubiti!”
042	LUK	013	032	On im reče: “Idite i recite toj lisici da ću ja izgoniti zloduhe i iscjeljivati danas i sutra, a trećega ću dana završiti što imam.
042	LUK	013	033	Danas, sutra i prekosutra valja mi nastaviti put jer ne priliči da prorok bude ubijen izvan Jeruzalema.
042	LUK	013	034	Jeruzaleme, Jeruzaleme, koji ubijaš proroke i kamenuješ Božje poslanike! Koliko sam puta htio okupiti tvoju djecu kao što kvočka skuplja piliće pod krila, ali niste htjeli!
042	LUK	013	035	A sada će ti, eto, kuća biti napuštena. I kažem vam, nećete me više vidjeti sve dok ne uzviknete: ‘Blagoslovljen koji dolazi u ime Gospodnje!’”
042	LUK	014	001	Jedne je subote Isus bio na objedu pri nekome farizejskom vođi. Budno su pratili što će učiniti
042	LUK	014	002	jer je ondje bio čovjek koji je imao vodenu bolest.
042	LUK	014	003	“Je li prema Zakonu dopušteno liječiti ljude subotom ili nije?” upita Isus zakonoznance i farizeje.
042	LUK	014	004	Šutjeli su. On dotakne bolesnog čovjeka, iscijeli ga i reče mu da može ići.
042	LUK	014	005	A njima reče: “Tko od vas subotom ne radi? Ako vam sin ili vol padne u zdenac, nećete li ga smjesta izvaditi?”
042	LUK	014	006	Nisu na to imali što odgovoriti.
042	LUK	014	007	Opazivši da uzvanici biraju mjesta bliže pročelju stola, reče im:
042	LUK	014	008	“Kad te pozovu na svadbu, ne zauzimaj odmah počasno mjesto za stolom. Što ako je pozvan tko ugledniji od tebe?
042	LUK	014	009	Domaćin će ti tada reći: ‘Ustupi mjesto ovome uzvaniku!’ Tada ćeš, postiđen, morati zauzeti bilo kakvo preostalo mjesto u dnu stola.
042	LUK	014	010	Nego kad te tko pozove, zauzmi posljednje mjesto za stolom. Kada te domaćin vidi, prići će ti i reći: ‘Prijatelju, pripremili smo ti bolje mjesto.’ Tako ćeš biti počašćen pred svim uzvanicima.
042	LUK	014	011	Tko sebe uzvisuje, bit će ponižen, a ponizni će biti uzvišeni.”
042	LUK	014	012	Zatim se okrene domaćinu i reče mu: “Kad priređuješ objed ili večeru, ne pozivaj svoje prijatelje, braću, rodbinu ni bogate susjede. Jer oni će ti se odužiti uzvraćajući poziv.
042	LUK	014	013	Nego pozovi siromahe, bogalje, hrome i slijepe.
042	LUK	014	014	Oni ti nemaju čime uzvratiti. Tako ćeš biti blagoslovljen jer će Bog te za to nagraditi o uskrsnuću pravednika.”
042	LUK	014	015	Kad je to čuo jedan od ljudi za stolom, uzvikne: “Blago onome koji bude blagovao u kraljevstvu Božjemu!”
042	LUK	014	016	Isus mu odgovori prispodobom: “Neki je čovjek priredio veliku gozbu i pozvao mnogo ljudi.
042	LUK	014	017	Kad je večera bila spremna, pošalje slugu da uzvanicima poruči: ‘Sve je spremno. Dođite!’
042	LUK	014	018	Ali svi se oni počnu izgovarati. Jedan reče: ‘Kupio sam neku njivu pa ju moram otići pogledati. Molim te, ispričaj me.’
042	LUK	014	019	Drugi reče: ‘Kupio sam upravo pet jarmova volova pa ih moram iskušati. Molim te, ispričaj me.’
042	LUK	014	020	Treći reče: ‘Upravo sam se oženio pa ne mogu doći.’
042	LUK	014	021	Sluga se vrati i ispriča gospodaru što su mu rekli. Domaćin se nato razgnjevi pa reče sluzi: ‘Idi na gradske ulice i trgove pa dovedi prosjake, bogalje, hrome i slijepce.’
042	LUK	014	022	Kad je tako učinio, sluga javi: ‘Gospodaru, doveo sam ih, ali ima još mjesta.’
042	LUK	014	023	‘Kreni tražiti po puteljcima i iza ograda te ih natjeraj da dođu da mi se napuni kuća’, reče mu gospodar,
042	LUK	014	024	‘jer vam kažem da nijedan od onih prvih koje sam pozvao neće okusiti ni zalogaja od onoga što sam za njih pripravio.’”
042	LUK	014	025	S Isusom je putovalo silno mnoštvo. Isus se okrenuo i rekao im:
042	LUK	014	026	“Želite li biti mojim sljedbenicima, morate me voljeti više nego svojega oca i majku, ženu i djecu, braću i sestre, više nego vlastiti život. Inače ne možete biti mojim učenicima.
042	LUK	014	027	Tko ne uzme svoj križ i ne pođe za mnom, ne može biti mojim učenikom.
042	LUK	014	028	Ali ne krećite dok niste utvrdili cijenu. Jer nitko od vas ne bi počeo graditi kulu a da prije toga ne sjedne i ne izračuna troškove da vidi hoće li ju imati čime dovršiti.
042	LUK	014	029	Inače bi mu se moglo dogoditi da uspije izgraditi samo temelj, a onda bi mu se svi koji to vide podsmjehivali:
042	LUK	014	030	‘Ovaj je počeo graditi, a ne može dovršiti!’
042	LUK	014	031	Ili koji bi kralj krenuo ratovati s drugim kraljem a da najprije ne sjedne i ne promisli može li sa svojih deset tisuća vojnika presresti i svladati onoga koji na njega dolazi s dvadeset tisuća?
042	LUK	014	032	Ako ne može, poslat će izaslanstvo da zaište mir dok je neprijatelj još daleko.
042	LUK	014	033	Zato nitko ne može postati mojim učenikom a da se prije toga zbog mene nije svega odrekao.
042	LUK	014	034	Sol je dobra. Ali ako ona obljutavi, čime će se ona zasoliti?
042	LUK	014	035	Bljutava sol nije dobra ni za tlo, ni za gnojište, nego se baca. Slušajte, kad već imate uši!”
042	LUK	015	001	Oko Isusa su se okupljali svi ubirači poreza i ostali zloglasni grešnici da ga slušaju dok poučava.
042	LUK	015	002	Zato su farizeji i pismoznanci prigovarali: “Druži se s grešnicima i još s njima jede!”
042	LUK	015	003	Isus im stoga ispriča prispodobu:
042	LUK	015	004	“Tko od vas ne bi, da ima sto ovaca i da se jedna od njih izgubi u pustinji, otišao tražiti tu jednu dok ju ne nađe?
042	LUK	015	005	A onda bi ju, sav sretan, na ramenima odnio doma
042	LUK	015	006	te pozvao prijatelje i susjede da im kaže: ‘Radujte se sa mnom! Našao sam izgubljenu ovcu!’
042	LUK	015	007	Kažem vam da će na nebu također biti veća radost zbog jednoga jedinoga grešnika koji se obrati Bogu nego zbog devedeset devet pravednika kojima obraćenje ne treba.”
042	LUK	015	008	“Koja to žena, da ima deset srebrnih novčića i jedan izgubi, ne bi upalila svjetlo, pomela kuću i pomnjivo ju pretražila da ga pronađe?
042	LUK	015	009	A kad ga nađe, pozvala bi prijateljice i susjede i rekla: ‘Radujte se sa mnom! Našla sam izgubljeni novac!’
042	LUK	015	010	Kažem vam da silnu radost u nebu gledaju i anđeli Božji zbog samo jednoga jedinoga grešnika koji se obrati Bogu.”
042	LUK	015	011	Isus nastavi: “Neki je čovjek imao dvojicu sinova.
042	LUK	015	012	Mlađi mu reče: ‘Oče, daj mi sada dio baštine koji mi pripada.’ I otac podijeli imanje.
042	LUK	015	013	Nakon nekoliko dana mlađi sin pokupi sve, otputuje u daleku zemlju i ondje potroši sav novac živeći raspušteno.
042	LUK	015	014	Kad je potratio sav novac, u toj zemlji zavlada velika glad te on počne oskudijevati.
042	LUK	015	015	Zaposli se kao najamnik pri nekom seljaku te mu je pasao svinje.
042	LUK	015	016	Mladić je bio tako gladan da bi rado jeo i ljuske od mahuna što su ih jele svinje, ali nitko mu ih nije davao.
042	LUK	015	017	Kad je napokon došao k sebi, reče: ‘Pri mojemu ocu i najamnici imaju hrane napretek, a ja ovdje umirem od gladi!
042	LUK	015	018	Idem doma, ocu, i reći ću mu: “Oče, zgriješio sam i tebi i Bogu.
042	LUK	015	019	Nisam više dostojan zvati se tvojim sinom. Molim te, primi me da radim pri tebi kao najamnik.”’
042	LUK	015	020	I vrati se doma ocu. Dok je još bio daleko, otac ga ugleda pa ganut potrči pred njega, zagrli ga i izljubi.
042	LUK	015	021	‘Oče! Zgriješio sam i tebi i Bogu! Nisam više dostojan zvati se tvojim sinom’, reče sin.
042	LUK	015	022	Ali otac reče slugama: ‘Brzo donesite haljinu, onu najljepšu, i obucite ga! Stavite mu prsten na ruku, obujte mu sandale!
042	LUK	015	023	I zakoljite ono ugojeno tele da se pogostimo i proslavimo
042	LUK	015	024	što mi je sin bio mrtav, a sada je živ, bio je izgubljen, a sada je nađen!’ I započne veselje.
042	LUK	015	025	Stariji je sin radio u polju. Kad se na povratku približio kući, začuje da se unutra svira i pleše.
042	LUK	015	026	Dozove nekog slugu da ga upita što se događa.
042	LUK	015	027	‘Vratio ti se brat, pa je otac zaklao ugojeno tele da proslavi što mu se sin vratio živ i zdrav.’
042	LUK	015	028	Stariji se brat nato rasrdi i nije htio ući. Otac ga iziđe moliti da uđe.
042	LUK	015	029	‘Ja ti tolike godine služim i nikada nisam odbio učiniti što mi kažeš, ali meni nikad nisi ni jare dao da se proveselim s prijateljima.
042	LUK	015	030	Ali tvoj je sin s bludnicama potratio imanje, a ti mu zakolješ najbolje ugojeno tele!’ reče mu sin.
042	LUK	015	031	‘Sinko,’ reče otac, ‘pa ti si stalno sa mnom. Sve što imam pripada tebi.
042	LUK	015	032	Ali trebalo je proslaviti i radovati se jer tvoj je brat bio mrtav, a sada je živ, bio je izgubljen, a sada je nađen.’”
042	LUK	016	001	Isus ispriča učenicima ovu pripovijest: “Imao neki bogataš upravitelja kojega su optužili da mu rasipa imanje.
042	LUK	016	002	Bogataš ga pozove i reče mu: ‘Što to čujem o tebi? Položi račun o svojem upravljanju jer više ne možeš biti upraviteljem.’
042	LUK	016	003	Upravitelj nato pomisli: ‘Što da radim kad me gospodar otpusti? Da kopam? Nisam dovoljno snažan za to. Da prosjačim? Sramio bih se toga.
042	LUK	016	004	Znam što ću! Kad tako učinim, bit ću dobrodošao u domovima ljudi kad me otpusti.’
042	LUK	016	005	Pozove zatim jednoga po jednoga gospodarova dužnika. Prvoga upita: ‘Koliko duguješ mojemu gospodaru?’ ‘Sto bata ulja’, odgovori on.
042	LUK	016	006	‘Uzmi brzo zadužnicu pa ispravi na pedeset’, reče upravitelj.
042	LUK	016	007	I drugoga upita: ‘Koliko duguješ?’ ‘Sto kora pšenice’, odgovori. ‘Uzmi svoju zadužnicu pa ispravi na osamdeset’, reče mu upravitelj.
042	LUK	016	008	I gospodar se morao diviti dovitljivosti nepoštenoga upravitelja. Ljudi ovoga svijeta snalažljiviji su u postupanju prema sebi sličnima nego narod svjetlosti.
042	LUK	016	009	Kažem vam: uporabite ovozemaljsko bogatstvo za stjecanje prijatelja pa ćete biti, kad ga ponestane, bit ćete primljeni u vječne stanove.
042	LUK	016	010	Tko je vjeran u sitnicama, bit će vjeran i u najvećemu, a tko je nepošten u sitnicama, bit će nepošten i u najvećemu.
042	LUK	016	011	Ako dakle niste vjerni u ovozemaljskom bogatstvu, tko će vam povjeriti istinsko nebesko bogatstvo?
042	LUK	016	012	Ako niste bili vjerni u postupanju s tuđim, tko će vam dati vaše vlastito?
042	LUK	016	013	Nijedan sluga ne može služiti dvojici gospodara. Ili će jednoga mrziti, a drugoga voljeti ili će jednome biti odan, a drugoga prezirati. Ne možete služiti i Bogu i bogatstvu.”
042	LUK	016	014	Farizeji, koji su voljeli novac, sve su to slušali i rugali se.
042	LUK	016	015	Isus im reče: “Vi se pred ljudima pretvarate da ste pravedni, ali Bog poznaje vaša srca. Jer što ljudi uzvisuju, Bogu je gnusno.
042	LUK	016	016	Zakon i Proroci važili su do dolaska Ivana Krstitelja, a od tada se navješćuje Božje kraljevstvo i navala je na njega.
042	LUK	016	017	Ali to ne znači da Zakon više ne vrijedi jer će lakše propasti nebo i zemlja nego ijedan potez pera u Zakonu.
042	LUK	016	018	Tko god se razvede od žene pa se oženi drugom, čini preljub. I tko se oženi razvedenom ženom, čini preljub.
042	LUK	016	019	Bio je neki bogataš koji se odijevao u najfinije tkanine, u grimiz i tanki lan, i svakoga se dana obilno gostio.
042	LUK	016	020	Pred njegovim je vratima sav u čirovima ležao siromah Lazar
042	LUK	016	021	čeznući da se najede ostataka s bogataševa stola. Dok je tako ležao, psi su dolazili i lizali mu čirove.
042	LUK	016	022	Siromah napokon umre te ga anđeli odnesu k Abrahamu. Umre zatim i bogataš te ga pokopaju,
042	LUK	016	023	a duša mu ode u pakao. Dok je bio u teškim mukama, ugleda u daljini Lazara s Abrahamom.
042	LUK	016	024	‘Oče Abrahame!’ zavapi on, ‘smiluj mi se pa pošalji Lazara da umoči vršak prsta u vodu i da mi rashladi jezik jer se strašno mučim u ovome plamenu!’
042	LUK	016	025	‘Sinko moj,’ odgovori mu Abraham, ‘sjeti se da si ti za života primio svoja dobra, a Lazar zla. Sada se on ovdje tješi, a ti se mučiš.
042	LUK	016	026	Osim toga, između nas je golemi bezdan, tako da oni koji bi odavde htjeli prijeći k vama ne mogu to učiniti, a ni s vaše strane nema prijelaza ovamo.’
042	LUK	016	027	Bogataš nato reče: ‘Molim te, oče Abrahame, pošalji onda Lazara u dom mojega oca.
042	LUK	016	028	Imam petoricu braće. Neka ih opomene da i oni ne dospiju u ovo mjesto muka.’
042	LUK	016	029	Ali Abraham reče: ‘Opominju ih Mojsije i proroci u svojim zapisima. Neka njih čitaju i poslušaju ih.’
042	LUK	016	030	‘Neće, oče Abrahame! Ali ako im dođe tko od mrtvih, obratit će se od grijeha’, reče bogataš.
042	LUK	016	031	Ali Abraham reče: ‘Ako ne slušaju Mojsija i proroke, neće poslušati čak ni ako tko ustane od mrtvih.’”
042	LUK	017	001	Isus reče učenicima: “Napast na zlo je neizbježna, ali teško čovjeku kroz kojega dolazi napast.
042	LUK	017	002	Takvome bi bilo bolje da se strovali u more s mlinskim kamenom oko vrata nego da navede na grijeh jednoga od ovih malenih.
042	LUK	017	003	Upozoravam vas! Ako ti brat vjernik zgriješi, ukori ga pa mu oprosti ako se pokaje.
042	LUK	017	004	Pa ako se i sedam puta na dan ogriješi o tebe i sedam puta ti kaže: ‘Žao mi je’, oprosti mu!”
042	LUK	017	005	“Treba nam više vjere”, kazaše apostoli Gospodinu. “Reci nam kako da je dobijemo.”
042	LUK	017	006	“Da imate vjere kao je gorušičino zrno, rekli biste ovoj murvi: ‘Iščupaj se s korijenom i presadi se u more!’ i poslušala bi vas.
042	LUK	017	007	Kad sluga uđe u kuću pošto je orao ili čuvao ovce, neće odmah sjesti i jesti.
042	LUK	017	008	Najprije mora pripraviti jelo gospodaru i poslužiti mu večeru pa tek onda može i sam jesti.
042	LUK	017	009	Sluzi za to i ne zahvale jer samo radi svoj posao.
042	LUK	017	010	Tako i vi kad ste poslušni Bogu recite: ‘Nismo vrijedni hvale. Samo smo sluge koji obavljaju svoju dužnost.’”
042	LUK	017	011	Putujući dalje prema Jeruzalemu, Isus je išao granicom između Samarije i Galileje.
042	LUK	017	012	Dok je ulazio u neko selo, dođu mu u susret desetorica gubavaca. Zaustave se podalje
042	LUK	017	013	i počnu vikati: “Isuse, Učitelju, smiluj nam se!”
042	LUK	017	014	Kad ih opazi, Isus im reče: “Idite i pokažite se svećenicima!” Oni krenu i putem ozdrave od gube.
042	LUK	017	015	Videći da je ozdravio, jedan od njih vrati se slaveći Boga na sav glas.
042	LUK	017	016	Padne ničice na zemlju, Isusu pred noge, zahvaljujući mu. Bio je to neki Samarijanac.
042	LUK	017	017	Isus upita: “Zar nisu desetorica ozdravila? Gdje su ona devetorica?
042	LUK	017	018	Zar se nijedan od njih nije vratio da dade slavu Bogu osim ovoga tuđinca?”
042	LUK	017	019	Čovjeku zatim reče: “Ustani i idi. Tvoja te je vjera spasila.”
042	LUK	017	020	Farizeji upitaju Isusa: “Kada će doći Božje kraljevstvo?” “Ono ne dolazi tako da se može vidjeti.
042	LUK	017	021	Neće se moći kazati: ‘Evo ga, ovdje je!’ ili ‘Ondje je!’ Božje kraljevstvo je među vama.”
042	LUK	017	022	Poslije je opet o tome razgovarao s učenicima. “Dolazi vrijeme kada ćete zaželjeti vidjeti Sina Čovječjega barem na jedan dan, ali nećete moći.
042	LUK	017	023	Tada će vam govoriti: ‘Eno ga ondje!’ i ‘Evo, ovdje je!’ ali ne idite i nikamo ne jurite tražeći me.
042	LUK	017	024	Jer dolazak Sina Čovječjega u njegov dan vidjet će se poput munje koja sijevne na jednom kraju obzora, a odbljesne na drugome.
042	LUK	017	025	Ali najprije moram mnogo pretrpjeti i ovaj me naraštaj mora odbaciti.
042	LUK	017	026	Za dolaska Sina Čovječjega bit će kao i u Noino doba.
042	LUK	017	027	Ljudi su jeli i pili, ženili se i udavali sve do dana kada je Noa ušao u korablju. A tada je došao potop i sve ih uništio.
042	LUK	017	028	Bit će slično kao i u Lotovo doba: jeli su i pili, kupovali i prodavali, obrađivali zemlju i gradili
042	LUK	017	029	sve do jutra kada je Lot otišao iz Sodome. A tada su s neba zapljuštali oganj i sumpor i sve ih uništili.
042	LUK	017	030	Jednako tako ljudi neće ništa slutiti do dana kad će se pojaviti Sin Čovječji.
042	LUK	017	031	Tko se toga dana nađe na krovu, a stvari su mu unutra, neka ne silazi u kuću što uzeti! Tko se zatekne u polju, neka se ne vraća prema gradu!
042	LUK	017	032	Sjetite se Lotove žene!
042	LUK	017	033	Tko bude nastojao sačuvati svoj život, izgubit će ga, a tko ga izgubi, sačuvat će ga.
042	LUK	017	034	Kažem vam, od dvoje ljudi koji te noći budu spavali u istoj postelji jedan će se uzeti, a drugi ostaviti.
042	LUK	017	035	Od dviju žena koje budu skupa mljele u mlinu jedna će se uzeti, a druga ostaviti.
042	LUK	017	036	Dvojica će biti u polju; jedan će biti uzet, drugi će ostati.”
042	LUK	017	037	“A gdje to, Gospodine?” upitaju učenici. Isus odgovori poslovicom: “Gdje bude strvine, skupljat će se strvinari.”
042	LUK	018	001	Isus ispriča učenicima prispodobu da ih pouči kako se uvijek treba moliti i nikada odustajati:
042	LUK	018	002	“Bio je u nekome gradu sudac. Niti se bojao Boga niti je mario što misle ljudi.
042	LUK	018	003	A u tomu je gradu bila i neka udovica koja je stalno dolazila k njemu i molila ga: ‘Obrani me od mojega tužitelja!’
042	LUK	018	004	Sudac dugo nije mario za to, ali napokon reče: ‘Iako se ne bojim Boga i ne marim za ljude,
042	LUK	018	005	obranit ću tu udovicu jer mi stalno dodijava, da me ne dolazi vječno gnjaviti!’
042	LUK	018	006	Čujte što govori nepravedni sudac!” reče Gospodin.
042	LUK	018	007	“Neće li Bog onda obraniti svoje izabranike koji danonoćno vape k njemu? Hoće li odgađati da im pomogne?
042	LUK	018	008	Kažem vam, žurno će im stati u obranu. Ali kad se ja, Sin Čovječji, vratim, hoću li naći vjere na zemlji?”
042	LUK	018	009	Ispriča zatim prispodobu nekima koji su bili uvjereni u svoju pravednost, a druge su prezirali:
042	LUK	018	010	“Dva su se čovjeka došla u Hram pomoliti. Jedan je bio farizej, a drugi grešni ubirač poreza.
042	LUK	018	011	Ponosni se farizej u sebi molio: ‘Bože, hvala ti što nisam kao ostali ljudi: grabežljiv, nepravedan, preljubnik ili kao ovaj ubirač poreza.
042	LUK	018	012	Dvaput u tjednu postim i dajem desetinu svojeg prihoda.’
042	LUK	018	013	A ubirač poreza ostao je daleko i nije se usudio čak ni pogledati u nebo dok je molio. Udarao se u prsa i govorio: ‘Bože, smiluj se meni grešniku!’
042	LUK	018	014	Kažem vam: on je otišao doma opravdan pred Bogom, a ne farizej! Jer tko sebe uzvisuje, bit će ponižen, a ponizni će biti uzvišeni.”
042	LUK	018	015	Isusu su dovodili i vrlo malu djecu da ih dotakne i blagoslovi. Kad su to opazili, učenici su im to priječili.
042	LUK	018	016	Ali Isus ih dozove i reče: “Pustite dječicu k meni i ne tjerajte ih jer takvima pripada Božje kraljevstvo!
042	LUK	018	017	Zaista vam kažem, tko ne prihvati kraljevstvo Božje poput te dječice, nikada neće u njega ući!”
042	LUK	018	018	Neki uglednik upita Isusa: “Dobri učitelju, što moram učiniti da dobijem vječni život?”
042	LUK	018	019	“Zašto me zoveš dobrim?” upita ga Isus. “Dobar je samo Bog.
042	LUK	018	020	A zapovijedi znaš: ‘Ne čini preljub’, ‘Ne ubij’, ‘Ne ukradi’, ‘Ne svjedoči lažno’, ‘Poštuj oca i majku!’”
042	LUK	018	021	“Svih tih zapovijedi držim se još od mladosti”, odgovori čovjek.
042	LUK	018	022	“Još ti jedno nedostaje”, reče mu nato Isus. “Idi i prodaj sve što imaš, a novac razdijeli siromasima pa ćeš imati blago na nebu. A onda dođi i slijedi me!”
042	LUK	018	023	Kad je to čuo, čovjek se ražalosti jer je bio vrlo bogat.
042	LUK	018	024	Videći to, Isus reče: “Kako je teško bogatašima ući u kraljevstvo Božje!
042	LUK	018	025	Lakše bi devi bilo provući se kroz iglenu ušicu nego bogatašu ući u Božje kraljevstvo!”
042	LUK	018	026	Koji su to čuli, pitali su: “Pa tko se onda uopće može spasiti?”
042	LUK	018	027	“Što je nemoguće ljudima, moguće je Bogu!”, odgovori im Isus.
042	LUK	018	028	Petar reče: “Evo, mi smo sve svoje ostavili da te slijedimo.”
042	LUK	018	029	“Zaista vam kažem, nema toga tko je ostavio kuću, ili ženu, ili braću, ili roditelje, ili djecu zaradi Božjega kraljevstva
042	LUK	018	030	a da neće već na ovome svijetu primiti mnogo više, a u budućemu svijetu i vječni život.”
042	LUK	018	031	Isus okupi Dvanaestoricu i reče im: “Evo, ulazimo u Jeruzalem. Ondje će se na Sinu Čovječjemu ispuniti sve što su napisali proroci.
042	LUK	018	032	Predat će ga poganima, izrugivat će mu se, zlostavljati ga i popljuvati.
042	LUK	018	033	Izbičevat će ga i ubiti, ali on će treći dan uskrsnuti.”
042	LUK	018	034	Ali oni nisu ništa od toga razumjeli. Značenje tih riječi bilo im skriveno pa nisu mogli razumjeti o čemu govori.
042	LUK	018	035	Kad se Isus približio Jerihonu, pokraj puta sjedio neki slijepac i prosio.
042	LUK	018	036	Čuo je žamor mnoštva koje je prolazilo pa se raspitao što je to.
042	LUK	018	037	“Prolazi Isus Nazarećanin”, kazaše mu.
042	LUK	018	038	On nato poviče: “Isuse, Sine Davidov, smiluj mi se!”
042	LUK	018	039	Ljudi iz mnoštva koje je išlo pred Isusom ušutkivali su ga, ali on je samo još jače vikao: “Sine Davidov, smiluj mi se!”
042	LUK	018	040	Kad ga Isus začuje, zaustavi se i zapovjedi da ga dovedu. Kad se približio, upita ga:
042	LUK	018	041	“Što želiš da ti učinim?” “Da progledam, Gospodine!” zamoli on.
042	LUK	018	042	A Isus mu reče: “Progledaj! Tvoja te je vjera iscijelila.”
042	LUK	018	043	Slijepac smjesta progleda i krene cestom za Isusom slaveći Boga. I sav narod koji je to vidio zahvali Bogu.
042	LUK	019	001	Isus uđe u Jerihon. Dok je prolazio gradom,
042	LUK	019	002	dođe čovjek imenom Zakej, utjecajan Židov koji je radio za rimsku poreznu upravu i vrlo se obogatio.
042	LUK	019	003	Želio je vidjeti Isusa, ali je bio prenizak rastom da bi ga mogao vidjeti preko mnoštva.
042	LUK	019	004	On zato potrči naprijed te se popne na smokvu pokraj koje je Isus trebao proći da s nje promatra.
042	LUK	019	005	Kad je Isus stigao do njega, pogleda gore i reče mu: “Zakeju, brzo siđi! Danas moram k tebi u goste.”
042	LUK	019	006	Zakej žurno siđe s drveta i primi ga u goste sav radostan.
042	LUK	019	007	Ali mnoštvo koje je to promatralo počne prigovarati: “Otišao je takvom grešniku u goste!”
042	LUK	019	008	A Zakej ustane i reče Gospodinu: “Gospodine, polovicu svojega imanja dat ću siromasima, a svakome koga sam prevario četverostruko ću vratiti.”
042	LUK	019	009	“Danas je u ovu kuću došlo spasenje jer je i ovaj čovjek Abrahamov sin!
042	LUK	019	010	Ja, Sin Čovječji, došao sam tražiti i spasiti izgubljene.”
042	LUK	019	011	Mnoštvo je sve to slušalo. Kako je već bio nadomak Jeruzalemu, mislili su da će se kraljevstvo Božje odmah pojaviti. Isus im zato ispriča prispodobu:
042	LUK	019	012	“Neki je ugledan čovjek trebao otputovati u daleku zemlju da ga ondje okrune za kralja, a zatim se vratiti.
042	LUK	019	013	Pozove zato desetoricu svojih slugu, dade svakomu pola kilograma srebra te im reče: ‘Trgujte s njime dok ne dođem.’
042	LUK	019	014	Ali njegovi su ga građani mrzili i poslali su za njim poslanike s porukom: ‘Ne želimo da on kraljuje nad nama.’
042	LUK	019	015	Kad se vratio kao kralj, zapovjedi da mu pozovu sluge kojima je dao novac. Htio je znati koliko je koji zaradio.
042	LUK	019	016	Prvi sluga dođe i reče: ‘Gospodaru, udeseterostručio sam iznos koji si mi dao.’
042	LUK	019	017	‘Odlično! Dobar si sluga’, reče mu on. ‘Zato što si bio vjeran u najmanjemu, dajem ti da vladaš nad deset gradova.’
042	LUK	019	018	Drugi sluga dođe i reče: ‘Upeterostručio sam iznos, gospodaru.’
042	LUK	019	019	‘Dobro! Vladaj nad pet gradova’, reče i njemu.
042	LUK	019	020	Ali treći sluga dođe bez zarade i reče: ‘Gospodaru, evo ti srebra. Držao sam ga skrivenoga u rupcu.
042	LUK	019	021	Bojao sam te se zato što si strog čovjek. Uzimaš što nije tvoje i žanješ što nisi posijao.’
042	LUK	019	022	‘Zli slugo!’ odgovori mu on. ‘Sudit ću ti prema tvojim vlastitim riječima. Znao si da sam strog, da uzimam što nije moje i da žanjem što nisam posijao?
042	LUK	019	023	Zašto onda nisi moj novac uložio u banku? Tako bih barem dobio kamate.’
042	LUK	019	024	Zatim kralj reče: ‘Oduzmite mu to srebro i dajte ga onome koji ima deset!’
042	LUK	019	025	‘Ali, gospodaru, pa on već ima pet kilograma srebra!’ kazali su.
042	LUK	019	026	‘Velim vam,’ odgovori im kralj, ‘onome tko ima dat će se još, a onome tko nema oduzet će se i ono što ima.
042	LUK	019	027	A moje neprijatelje, koji me nisu htjeli za kralja, dovedite ovamo i smaknite ih preda mnom.’”
042	LUK	019	028	Pošto im je to ispričao, Isus krene dalje prema Jeruzalemu.
042	LUK	019	029	Kad se približio mjestima Betfagi i Betaniji na Maslinskoj gori, pošalje naprijed dvojicu učenika.
042	LUK	019	030	“Idite u ono selo pred vama”, reče im, “i čim uđete, vidjet ćete privezano magare koje još nitko nije jahao. Odvežite ga i dovedite ovamo.
042	LUK	019	031	Upita li vas tko: ‘Što to radite?’ recite samo: ‘Treba Gospodinu.’”
042	LUK	019	032	Oni odu i nađu magare kako im je rekao.
042	LUK	019	033	Dok su ga odvezivali, neki ih ljudi upitaju: “Zašto odvezujete magare?”
042	LUK	019	034	“Gospodinu treba”, odgovore oni.
042	LUK	019	035	Dovedu magare Isusu i prebace preko njega svoje ogrtače te posjednu Isusa na njega.
042	LUK	019	036	Mnoštvo je pred Isusom prostiralo svoje ogrtače po putu.
042	LUK	019	037	Kad se već približio obronku Maslinske gore, mnoštvo njegovih sljedbenika počne na sav glas zahvaljivati Bogu za sva slavna djela što su ih vidjeli:
042	LUK	019	038	“Blagoslovljen kralj koji dolazi u ime Gospodnje! Na nebu mir! Slava Bogu na nebu!”
042	LUK	019	039	Ali neki farizeji među njime kazaše: “Učitelju, opomeni svoje učenike da to ne govore!”
042	LUK	019	040	“Kažem vam,” reče im Isus, “ako oni ušute, klicat će kamenje na cesti!”
042	LUK	019	041	Kad se približio Jeruzalemu i ugledao grad, Isus zaplače nad njim:
042	LUK	019	042	“Kako bih volio da si danas pronašao put mira! Ali sada je prekasno i mir je skriven od tebe.
042	LUK	019	043	Doći će dani kada će neprijatelj zauzeti tvoje zidine, opkoliti te i pritisnuti sa svih strana.
042	LUK	019	044	Sravnit će sa zemljom i tebe i tvoju djecu u tebi. Neće od tebe ostati ni kamena na kamenu jer nisi prepoznao da te je Bog pohodio.”
042	LUK	019	045	Kad je ušao u Hram, Isus počne iz njega izgoniti trgovce.
042	LUK	019	046	“U Svetome pismu piše: ‘Moj Hram treba biti molitveni dom’, a vi ste ga pretvorili u razbojničku špilju!”, reče im.
042	LUK	019	047	Nakon toga Isus je danomice poučavao u Hramu, a svećenički poglavari i pismoznanci smišljali su skupa s narodnim starješinama kako da ga ubiju,
042	LUK	019	048	ali im to nije polazilo za rukom jer je narod upijao svaku njegovu riječ.
042	LUK	020	001	Dok je poučavao i naviještao Radosnu vijest u Hramu, priđu mu svećenički poglavari, pismoznanci i starješine
042	LUK	020	002	pa ga upitaju: “Tko ti je dao pravo da to činiš? Tko te je ovlastio za to?”
042	LUK	020	003	On im odgovori: “Upitat ću i ja vas. Recite mi:
042	LUK	020	004	je li Ivanovo krštenje bilo s neba ili od ljudi?”
042	LUK	020	005	Oni počnu umovati i međusobno raspravljati: “Ako kažemo da je s neba, pitat će nas zašto mu onda nismo vjerovali.
042	LUK	020	006	A ako kažemo da je od ljudi, narod će nas kamenovati jer su uvjereni da je Ivan prorok.”
042	LUK	020	007	Zato odgovore Isusu da ne znaju odakle je.
042	LUK	020	008	A Isus im reče: “Onda ni ja vama neću reći otkuda mi vlast!”
042	LUK	020	009	Isus zatim narodu ispriča prispodobu: “Neki čovjek posadi vinograd i iznajmi ga vinogradarima. Zatim otputovao na mnogo godina.
042	LUK	020	010	Kad dođe vrijeme berbe, pošalje slugu da ubere njegov dio uroda. Ali vinogradari ga pretuku i pošalju natrag praznih ruku.
042	LUK	020	011	Pošalje im zatim drugog slugu, ali oni i njega pretuku, izgrde i pošalju natrag praznih ruku.
042	LUK	020	012	Pošalje im i trećega, ali oni ga rane i otjeraju ga.
042	LUK	020	013	‘Što da učinim?’ pitao se vlasnik vinograda. ‘Poslat ću im svojega ljubljenog sina. Prema njemu će se valjda odnositi s poštovanjem.’
042	LUK	020	014	Ali kad vinogradari ugledaju sina, počnu umovati: ‘Ovaj će naslijediti imanje. Ubijmo ga pa ćemo se domognuti imanja umjesto njega!’
042	LUK	020	015	Izbace ga iz vinograda i ubiju. Što mislite da će učiniti vlasnik kad čuje što se dogodilo?
042	LUK	020	016	Doći će i pobiti te vinogradare, a vinograd dati u najam drugima.” “Ne daj Bože da se takvo što dogodi!” rekoše Isusovi slušatelji.
042	LUK	020	017	Ali Isus ih dobro promotri i reče: “A što onda znači onaj ulomak iz Svetoga pisma: ‘Kamen koji su graditelji odbacili postane ugaonim kamenom’?
042	LUK	020	018	Padne li tko na taj kamen, smrskat će se, i padne li kamen na koga, satrt će ga.”
042	LUK	020	019	Pismoznanci i svećenički poglavari htjeli su ga uhvatiti jer su dobro znali da se ta prispodoba odnosi na njih, ali bojali su se naroda.
042	LUK	020	020	Vrebajući ga, pošalju mu uhode koji su se izdavali za pravednike da ga uhvate u riječi pa da ga mogu predati upraviteljevoj vlasti.
042	LUK	020	021	“Učitelju,” kazaše Isusu, “znamo da govoriš istinu i da si nepristran jer ne gledaš tko je tko, nego prema istini poučavaš putu Božjemu.
042	LUK	020	022	Reci nam je li dopušteno plaćati porez caru ili nije.”
042	LUK	020	023	Isus prozre njihovo lukavstvo pa reče:
042	LUK	020	024	“Pokažite mi kovani novac. Čiji su ovo lik i natpis na kovanici?” “Carevi”, odgovore.
042	LUK	020	025	“Onda dajte caru carevo, ali Bogu valja dati Božje”, reče im.
042	LUK	020	026	Tako ga nisu uspjeli uhvatiti u riječi pred narodom, već su ušutjeli zadivljeni odgovorom.
042	LUK	020	027	Tada dođu k njemu neki od saduceja, koji tvrde da nema uskrsnuća, i upitaju ga:
042	LUK	020	028	“Gospodine, Mojsije nam je dao zakon prema kojemu, umre li oženjen muškarac bez djece, njegov se brat mora oženiti njegovom udovicom kako bi ona rodila sina koji će naslijediti posjed umrloga i nositi njegovo ime.
042	LUK	020	029	Bilo je sedmero braće. Prvi se brat oženi i umre a da nije imao djece.
042	LUK	020	030	Drugi se brat oženi njegovom udovicom, ali također umre,
042	LUK	020	031	treći i sva ostala braća također. Tako nijedan od sedmorice ne ostavi potomstva.
042	LUK	020	032	Na posljetku umre i žena.
042	LUK	020	033	Čija će onda ona biti žena o uskrsnuću kad je bila udana za svu sedmoricu?”
042	LUK	020	034	“Ljudi ovoga svijeta žene se i udaju,” odgovori im Isus,
042	LUK	020	035	“ali oni koji budu dostojni biti dionicima onoga svijeta i uskrsnuća od mrtvih, neće se ni ženiti ni udavati.
042	LUK	020	036	Neće više moći ni umrijeti: bit će poput anđela. Oni su Božja djeca, djeca uskrsnuća.
042	LUK	020	037	A da će mrtvi uskrsnuti, čak je i Mojsije potvrdio u ulomku o gorućem grmu gdje Gospodina naziva ‘Bogom Abrahamovim, Izakovim i Jakovljevim’ dugo nakon što su oni poumirali.
042	LUK	020	038	A Bog nije Bog mrtvih, već Bog živih! Svi su oni za Boga živi.”
042	LUK	020	039	“Dobro si rekao, Učitelju!” rekoše neki pismoznanci.
042	LUK	020	040	I više se nisu usuđivali išta ga upitati.
042	LUK	020	041	Tada Isus upita njih: “Kako mogu tvrditi da je Mesija Davidov sin?
042	LUK	020	042	Pa sâm je David u Knjizi psalama napisao: ‘Gospodin je rekao mojem Gospodinu: Sjedni mi s desne strane
042	LUK	020	043	dok ti ne bacim pod noge tvoje neprijatelje.’
042	LUK	020	044	Sâm ga je David nazvao svojim Gospodinom. Kako bi mu onda mogao biti sin?”
042	LUK	020	045	Zatim pred svim narodom reče učenicima:
042	LUK	020	046	“Čuvajte se pismoznanaca! Vole se šetati u dugim haljinama i da ih ljudi pozdravljaju na trgovima. U sinagogama vole sjediti na počasnim mjestima, a na gozbama na pročelju stola.
042	LUK	020	047	Besramno troše udovička dobra, a prikrivaju se dugačkim molitvama u javnosti. Oni će biti strože kažnjeni.”
042	LUK	021	001	Isus je u Hramu promatrao bogataše kako ubacuju milostinju u kutiju.
042	LUK	021	002	Ugleda tako i neku udovicu kako ubacuje samo dva novčića.
042	LUK	021	003	“Zaista vam kažem, ta je siromašna udovica ubacila više nego svi ostali skupa!
042	LUK	021	004	Jer svi su oni dali od svojeg viška, a ona je, tako siromašna, dala sve što je imala.”
042	LUK	021	005	Dok su neki učenici razgovarali o tome kako je Hram urešen lijepim kamenjem i zavjetnim darovima, Isus reče:
042	LUK	021	006	“Doći će vrijeme kada od ovoga što gledate neće ostati ni kamen na kamenu. Svaki će biti razvaljen.”
042	LUK	021	007	Upitaju ga: “Učitelju, kada će se sve to dogoditi? Kojim će se znakom najaviti ispunjenje svega toga?”
042	LUK	021	008	“Pazite da vas tko ne zavede!” odgovori im on. “Mnogi će doći pod mojim imenom proglašujući se Mesijom i govoreći: ‘Kucnuo je čas!’ Ne idite za takvima.
042	LUK	021	009	Kad čujete za ratove i pobune, nemojte se bojati. Sve se to mora dogoditi, ali svršetak još neće doći.”
042	LUK	021	010	Reče još: “Narod će zaratiti protiv naroda i kraljevstvo protiv kraljevstva.
042	LUK	021	011	Bit će velikih potresa, bit će gladi i pošasti na raznim mjestima. Bit će strahota i velikih znakova s neba.
042	LUK	021	012	Ali prije svega toga podignut će na vas ruke i progoniti vas, predavat će vas u sinagoge i tamnice, vući će vas pred kraljeve i upravitelje zato što ste moji sljedbenici.
042	LUK	021	013	To će vas snaći da im možete svjedočiti o meni.
042	LUK	021	014	Zato upamtite: ne morate unaprijed smišljati što reći sebi u obranu.
042	LUK	021	015	Ja ću vam dati rječitost i takvu mudrost kakvoj neće moći proturječiti ni oduprijeti se nijedan vaš protivnik.
042	LUK	021	016	A izdavat će vas čak i vlastiti roditelji, braća, rođaci i prijatelji. Neke će od vas i ubiti.
042	LUK	021	017	Svi će vas zamrziti zato što ste moji.
042	LUK	021	018	Ali neće vam pasti ni vlas s glave.
042	LUK	021	019	Duše će vam se spasiti zbog vaše postojanosti.
042	LUK	021	020	Kad vidite da vojska opkoljuje Jeruzalem, znajte da će on ubrzo biti opustošen.
042	LUK	021	021	Neka oni koji se zateknu u Judeji bježe u goru. Tko je u gradu, neka bježi iz njega, a ni oni koji su u polju neka se ne vraćaju u grad.
042	LUK	021	022	Jer to će biti dani Božje kazne kojom će se ispuniti sve što piše u Svetome pismu.
042	LUK	021	023	Teško trudnicama i dojiljama u to vrijeme jer će ovu zemlju pritisnuti velika nevolja i velik će se gnjev izliti na ovaj narod.
042	LUK	021	024	Kosit će ih oštrica mača i odvodit će ih u ropstvo među sve narode. A Jeruzalem će gaziti pogani sve dok ne istekne vrijeme pogana.
042	LUK	021	025	Pojavit će se znaci na suncu, mjesecu i zvijezdama, a na zemlji će narode pritiskati tjeskoba zbog huke i stihije valovlja.
042	LUK	021	026	Ljudi će umirati od straha i iščekivanja sudbe ovoga svijeta jer će se i sile nebeske potresti.
042	LUK	021	027	Tada će ugledati Sina Čovječjega kako dolazi na oblaku s velikom moći i slavom.
042	LUK	021	028	Kad se sve to počne zbivati, uspravite se i podignite glavu jer je vaše otkupljenje blizu.”
042	LUK	021	029	Zatim im ispriča prispodobu: “Pogledajte smokvu ili bilo koje stablo.
042	LUK	021	030	Kad propupa, i sami znate da je ljeto blizu.
042	LUK	021	031	Također kad vidite da se zbiva sve o čemu sam vam govorio, možete biti sigurni da je blizu Božje kraljevstvo.
042	LUK	021	032	Zaista vam kažem, ovaj naraštaj neće proći dok se sve to ne dogodi.
042	LUK	021	033	Nebo i zemlja će proći, ali moje riječi ostaju zauvijek!
042	LUK	021	034	Pazite da vam srca ne otvrdnu u proždrljivosti i pijanstvu ili u životnim brigama te da vas taj dan ne iznenadi
042	LUK	021	035	kao zamka. Jer on će snaći sve žitelje na zemlji.
042	LUK	021	036	Bdijte dakle i stalno se molite da umaknete svim strahotama koje će se događati i da stanete pred Sina Čovječjega.”
042	LUK	021	037	Isus je svaki dan poučavao u Hramu, a noći je provodio na Maslinskoj gori.
042	LUK	021	038	A sav je narod već od ranog jutra hrlio k njemu u Hram da ga sluša.
042	LUK	022	001	Bližio se Blagdan beskvasnih kruhova, Pasha.
042	LUK	022	002	Svećenički poglavari i pismoznanci dogovarali su se kako da ubiju Isusa, ali bojali su se da se narod ne pobuni.
042	LUK	022	003	Tada Sotona uđe u Judu Iškariotskoga, jednoga od Dvanaestorice.
042	LUK	022	004	On ode i dogovori se sa svećeničkim poglavarima i s vojnim zapovjednicima kako će im izdati Isusa.
042	LUK	022	005	Oni se obraduju i obećaju mu dati novca.
042	LUK	022	006	Juda pristane. Tako on počne tražiti prigodu da izda Isusa kad mnoštva ne bude u blizini.
042	LUK	022	007	Prvog dana Blagdana beskvasnih kruhova, kad je bio običaj žrtvovati pashalno janje,
042	LUK	022	008	Isus pošalje Petra i Ivana: “Idite nam pripraviti večeru da skupa blagujemo.”
042	LUK	022	009	“Gdje želiš da ju pripravimo?” upitaju.
042	LUK	022	010	“Čim uđete u grad”, reče im, “srest ćete čovjeka koji nosi vodu u vrču. Pođite za njim. U kući u koju uđe
042	LUK	022	011	potražite domaćina pa mu recite: ‘Učitelj pita u kojoj sobi može blagovati pashalnu večeru sa svojim učenicima.’
042	LUK	022	012	On će vam pokazati veliku sobu na katu, posve pripremljenu. Ondje nam pripravite večeru.”
042	LUK	022	013	Učenici odu u grad i nađu sve kako im je Isus rekao te ondje pripreme pashalnu večeru.
042	LUK	022	014	Kad je za to došlo vrijeme, Isus sjedne za stol s apostolima.
042	LUK	022	015	“Čeznuo sam svom dušom da blagujem s vama ovu pashalnu večeru prije svoje muke.
042	LUK	022	016	Jer ju, kažem vam, neću više blagovati dok se ona ne ispuni u kraljevstvu Božjemu.”
042	LUK	022	017	Uzme čašu, zahvali i reče: “Uzmite i razdijelite među sobom.
042	LUK	022	018	Kažem vam, od sada više neću piti vina dok ne dođe Božje kraljevstvo.”
042	LUK	022	019	Uzme zatim kruh, zahvalio za njega, razlomi ga i podijeli im govoreći: “Ovo je moje tijelo koje se za vas predaje. Ovo činite meni na spomen.”
042	LUK	022	020	Kad su povečerali, uzme čašu i reče: “Ovo je moja krv, krv Novoga saveza, koja se prolijeva za vas.
042	LUK	022	021	Ali evo, moj izdajnik sjedi sa mnom za stolom.
042	LUK	022	022	Ja, Sin Čovječji, moram umrijeti kako je određeno, ali teško onome koji ga izda!”
042	LUK	022	023	Učenici se nato počnu međusobno pitati tko bi od njih mogao takvo što učiniti.
042	LUK	022	024	Počnu se zatim prepirati oko toga tko bi od njih bio najveći.
042	LUK	022	025	Isus im reče: “Kraljevi ovoga svijeta vladaju svojim narodima i provodeći vlast nad njima nazivaju se dobrotvorima.
042	LUK	022	026	Ali vi nemojte tako! Naprotiv, najveći među vama neka bude kao najneznatniji, a starješina kao poslužitelj.
042	LUK	022	027	Jer tko je veći, onaj koji sjedi za stolom ili onaj koji ga poslužuje? Onaj za stolom, zar ne? A ja, evo, poslužujem vas.
042	LUK	022	028	Ostali ste mi vjerni u mojim kušnjama.
042	LUK	022	029	Zato vam u baštinu dajem kraljevsku čast što ju je meni predao moj Otac
042	LUK	022	030	da jedete i pijete za mojim stolom u mojemu kraljevstvu te da sjedite na prijestoljima i sudite dvanaest Izraelovih plemena.”
042	LUK	022	031	“Šimune, Šimune, Sotona je zatražio da vas može rešetati kao pšenicu.
042	LUK	022	032	Ali molio sam se za tebe da ti vjera ne malakše. Zato, kad se ponovno obratiš k meni, učvrsti svoju braću!”
042	LUK	022	033	“Gospodine,” reče mu Petar, “spreman sam s tobom poći i u tamnicu i u smrt!”
042	LUK	022	034	“Kažem ti, Petre,” reče Isus, “prije nego što pijetao zakukuriče, triput ćeš zanijekati da me uopće poznaješ.
042	LUK	022	035	Kad sam vas poslao na put bez novca, bez torbe i sandala, je li vam što nedostajalo?” upita ih Isus. “Nije”, odgovore.
042	LUK	022	036	“Ali sada,” reče, “tko ima novca, neka ga ponese! Torbu također. Tko nema mač, neka proda odjeću i kupi ga za sebe
042	LUK	022	037	jer se, kažem vam, mora ispuniti ono što o meni piše u Svetome pismu: ‘Ubrojen je među zločince.’ Sve što su proroci o meni napisali obistinit će se.”
042	LUK	022	038	“Gospodine,” rekoše, “imamo tu dva mača!” “Dovoljno je”, odgovori Isus.
042	LUK	022	039	Zatim ode odande te se, po običaju, zaputi na Maslinsku goru. Učenici pođu s njim.
042	LUK	022	040	Kad su stigli, reče im: “Molite se da vas ne svlada kušnja!”
042	LUK	022	041	Udalji se zatim od njih koliko se može baciti kamen, padne na koljena i pomoli se:
042	LUK	022	042	“Oče, otkloni ovu čašu od mene ako želiš. Ipak, neka bude po tvojoj, a ne po mojoj volji.”
042	LUK	022	043	Tada mu se s neba ukaže anđeo da ga ohrabri.
042	LUK	022	044	Sve je žarče molio, u smrtnoj muci, a znoj mu postane poput kaplja krvi što su padale na zemlju.
042	LUK	022	045	Napokon ustane, priđe učenicima i nađe ih kako spavaju iscrpljeni od žalosti.
042	LUK	022	046	“Zašto spavate?” upita. “Ustanite i molite se da vas ne svlada kušnja!”
042	LUK	022	047	Dok je još govorio, stigne svjetina, a pred njom Juda, jedan od Dvanaestorice. Približi se Isusu i poljubi ga.
042	LUK	022	048	“Juda, zar poljupcem izdaješ Sina Čovječjega?” reče Isus.
042	LUK	022	049	Kad su ostali učenici vidjeli što se zbiva, upitaju: “Gospodine, da ih napadnemo mačem?”
042	LUK	022	050	te jedan od njih zamahne na slugu velikog svećenika i odsiječe mu desno uho.
042	LUK	022	051	Ali Isus reče: “Pustite! Ne opirite se više!” Dotakne zatim sluzi uho i iscijeli ga.
042	LUK	022	052	Zatim reče ljudima koji su pošli na njega, svećeničkim poglavarima, vojnim zapovjednicima i starješinama: “Pošli ste na mene mačevima i toljagama kao na prevratnika!
042	LUK	022	053	Zašto me niste u Hramu uhitili? Svaki sam dan bio ondje. Ali ovo je vaš čas i vlada tama.”
042	LUK	022	054	Isusa uhite i odvedu u dom velikog svećenika. Petar ga je izdaleka slijedio.
042	LUK	022	055	Usred dvorišta stražari su naložili vatru i grijali se oko nje. Petar sjedne među njih.
042	LUK	022	056	Neka sluškinja ugleda ga kako sjedi pokraj vatre, promotri ga i reče: “I ovaj je bio s Isusom!”
042	LUK	022	057	Petar zaniječe. “Pa ja ga ni ne poznajem, ženo!”
042	LUK	022	058	Nedugo zatim još ga netko opazi i reče: “Ti si jedan od njih!” “Nisam, čovječe!” odgovori Petar.
042	LUK	022	059	Nakon otprilike jedne ure, netko opet reče: “Ovaj je zaista bio s njim! Pa Galilejac je!”
042	LUK	022	060	“Ne znam o čemu govorite, čovječe!” reče Petar. Istoga časa, dok je još govorio, oglasi se pijetao.
042	LUK	022	061	Tada se Gospodin okrene i pogleda Petra, a Petar se sjeti kako mu je rekao: “Zaista ti kažem, još ove noći, prije nego što pijetao zakukuriče, triput ćeš me se odreći.”
042	LUK	022	062	Iziđe iz dvorišta i gorko zaplače.
042	LUK	022	063	Čuvari počnu Isusa tući i rugati mu se.
042	LUK	022	064	Pokrili su mu oči i zapitkivali: “Proreci tko te je udario!”
042	LUK	022	065	I obasipali su ga najrazličitijim uvredama.
042	LUK	022	066	U osvit dana okupe se narodni starješine, svećenički poglavari i pismoznanci te izvedu Isusa pred Veliko vijeće.
042	LUK	022	067	“Ako si ti Krist, reci nam to!” kazali su mu. “Ako vam kažem, nećete mi vjerovati
042	LUK	022	068	a ako vas što upitam, nećete odgovoriti”, reče im Isus.
042	LUK	022	069	“Ali odsad će Sin Čovječji sjediti zdesna Svemogućemu Bogu.”
042	LUK	022	070	“Ti, znači, tvrdiš da si Božji Sin!” poviču svi. “Sami ste pravo rekli; jesam”, odgovori im.
042	LUK	022	071	“Što će nam više svjedoci?” kazali su. “Sami smo čuli, iz njegovih usta!”
042	LUK	023	001	Sve mnoštvo ustane te odvedu Isusa Pilatu
042	LUK	023	002	i optuže ga: “Uhvatili smo ga da obmanjuje narod i govori im da ne plaćaju porez caru, a za sebe tvrdi da je Krist, kralj.”
042	LUK	023	003	Pilat ga upita: “Jesi li ti kralj Židova?” “Ti to kažeš”, odgovori mu Isus.
042	LUK	023	004	Pilat tada reče svećeničkim poglavarima i svjetini: “Ja na njemu ne nalazim nikakve krivnje.”
042	LUK	023	005	Ali oni počnu još jače navaljivati: “Potiče narod na pobunu! Poučava po svoj Judeji, od Galileje do Jeruzalema!”
042	LUK	023	006	“Pa zar je on Galilejac?” upita Pilat.
042	LUK	023	007	Kad su potvrdno odgovorili, Pilat pošalje Isusa Herodu, koji je vladao Galilejom. Herod se tada baš našao u Jeruzalemu.
042	LUK	023	008	Kad je Herod ugledao Isusa, silno se razveselio jer je o njemu dugo slušao i odavna ga je želio vidjeti nadajući se da će on pred njim učiniti i kakvo čudo.
042	LUK	023	009	Postavljao je Isusu pitanje za pitanjem, ali Isus ni na jedno nije odgovarao.
042	LUK	023	010	Svećenički poglavari i pismoznanci stajali su ondje i vikali žestoko ga optužujući.
042	LUK	023	011	Herod i njegovi vojnici Isusa ponize i ismiju: obuku ga opet u kraljevsku odjeću i pošalju natrag Pilatu.
042	LUK	023	012	Herod i Pilat, koji su bili neprijatelji, toga su se dana sprijateljili.
042	LUK	023	013	Pilat sazove svećeničke poglavare, vijećnike i narod
042	LUK	023	014	te im reče: “Doveli ste mi ovoga čovjeka optužujući ga da potiče narod na bunu. Ispitao sam ga pred vama, ali nisam utvrdio krivnju za koju ga optužujete.
042	LUK	023	015	Nije ju utvrdio ni Herod jer ga je poslao natrag nama. Nije učinio ništa čime bi zaslužio smrtnu kaznu.
042	LUK	023	016	Išibat ću ga, a zatim pustiti.”
042	LUK	023	018	Nato svi uglas poviču: “Njega smakni, a pusti nam Barabu!”
042	LUK	023	019	Baraba je bio u tamnici zbog ubojstva i zbog prevratničke pobune u Jeruzalemu.
042	LUK	023	020	Pilat ih pokuša odgovoriti jer je želio pustiti Isusa.
042	LUK	023	021	Ali oni su vikali: “Raspni ga! Raspni ga!”
042	LUK	023	022	“Ali kakav je zločin počinio?” upita Pilat i treći put. “Nisam utvrdio da je učinio išta što bi zasluživalo smrtnu kaznu. Išibat ću ga dakle i pustiti.”
042	LUK	023	023	Ali svjetina je vikala navaljujući da se Isus raspne. Vikali su sve glasnije i glasnije.
042	LUK	023	024	Pilat presudi tako da im udovolji
042	LUK	023	025	te pusti čovjeka utamničenoga zbog pobune i ubojstva, a Isusa preda njima na volju.
042	LUK	023	026	Dok su odvodili Isusa, uhvate nekoga Šimuna iz Cirene koji se vraćao s polja te na njega stave križ da ga nosi za Isusom.
042	LUK	023	027	Za njim je išlo silno mnoštvo i mnoge žene koje su plakale i naricale.
042	LUK	023	028	Ali Isus se okrene prema njima i reče im: “Kćeri jeruzalemske, ne plačite nada mnom, nego nad sobom i nad svojom djecom.
042	LUK	023	029	Jer stižu dani kad će se govoriti: ‘Blago nerotkinjama, blago utrobama koje nisu rodile i prsima koja nisu dojila!’
042	LUK	023	030	Tada će ljudi moliti gore da na njih padnu i brežuljke da ih pokriju.
042	LUK	023	031	Jer ako se ovako postupa sa zelenim stablom, što će tek biti sa suhim?”
042	LUK	023	032	S Isusom su na smaknuće vodili i dvojicu zločinaca.
042	LUK	023	033	Kad su došli do mjesta zvanoga Lubanja, raspnu ga, a s njim i zločince: jednoga zdesna, a drugog slijeva.
042	LUK	023	034	“Oprosti im, Oče, jer ne znaju što čine!” reče Isus. Vojnici zatim bace kocku te tako razdijele među sobom njegovu odjeću.
042	LUK	023	035	Mnoštvo je stajalo i promatralo, a svećenički su se poglavari rugali: “Spasio je druge, pa neka sad spasi sebe ako je zaista Krist, Božji izabranik!”
042	LUK	023	036	Rugali su mu se i vojnici. Prilazili su i nudili mu ocat
042	LUK	023	037	govoreći: “Spasi sebe ako si kralj Židova!”
042	LUK	023	038	Iznad njega je stajao natpis: “ovo je kralj Židova.”
042	LUK	023	039	Jedan od raspetih zločinaca vrijeđao ga je: “Ti si Krist, je li? Spasi onda i sebe i nas!”
042	LUK	023	040	Ali drugi ga ukori: “Zar se ne bojiš Boga? Trpiš istu kaznu kao i on.
042	LUK	023	041	Ali pravedno je da mi trpimo jer je to zaslužena plaća za naša djela. A ovaj čovjek nije učinio nikakvo zlo.”
042	LUK	023	042	Reče zatim: “Isuse, sjeti me se kad dođeš u svoje kraljevstvo!”
042	LUK	023	043	“Zaista ti kažem,” odgovori mu Isus, “danas ćeš biti sa mnom u raju.”
042	LUK	023	044	Kad je već došlo podne, po svoj zemlji nastane tama i potraje do tri ure.
042	LUK	023	045	Sunce se pomrači, a hramski se zastor razdere po sredini.
042	LUK	023	046	A Isus još jedanput glasno krikne: “Oče, predajem svoj duh u tvoje ruke!”, i izdahne.
042	LUK	023	047	Kad je rimski stotnik vidio što se zbilo, počne slaviti Boga. “Ovaj je čovjek zaista bio pravednik!”, reče.
042	LUK	023	048	Nakon toga se mnoštvo koje je nagrnulo vidjeti što se zbiva vraćalo doma udarajući se u prsa od žalosti.
042	LUK	023	049	Ali svi Isusovi znanci i žene koje su za njim došle iz Galileje stajali su podalje i promatrali.
042	LUK	023	050	Bio je neki čovjek imenom Josip, vijećnik, dobar i pravedan čovjek
042	LUK	023	051	iz Arimateje. Nije se slagao s odlukom i postupkom drugih prema Isusu, već je iščekivao Božje kraljevstvo.
042	LUK	023	052	On ode k Pilatu i zatraži da mu daju Isusovo tijelo.
042	LUK	023	053	Zatim ga skine s križa, umota u platno i položi u grob isklesan u stijeni, u kojega još nitko nije bio položen.
042	LUK	023	054	Učinio je to na dan Priprave, pred subotu, u osvit dana.
042	LUK	023	055	Žene koje su došle s Isusom iz Galileje pratile su sve to i vidjele kako su njegovo tijelo položili u grob.
042	LUK	023	056	Vrate se doma te pripreme miomirise i pomasti za tijelo. Ali kad su to dovršile, već je bila subota pa cijeli dan nisu ništa radile poštujući odredbu iz Zakona.
042	LUK	024	001	U osvit dana u nedjelju dođu na grob s miomirisima što su ih pripravile
042	LUK	024	002	i nađu kamen s ulaza u grob odmaknut.
042	LUK	024	003	Ušle su unutra, ali nisu našle tijelo Gospodina Isusa.
042	LUK	024	004	Dok su tako zbunjene stajale, uz njih se pojave dva čovjeka u blistavoj odjeći.
042	LUK	024	005	Žene se prestraše i poniknu licem prema zemlji. “Zašto tražite živoga među mrtvima?” upitaju ih dvojica.
042	LUK	024	006	“Nije ovdje, uskrsnuo je! Sjetite se što vam je govorio još u Galileji:
042	LUK	024	007	‘Sina Čovječjega predat će u ruke grešnicima i raspet će ga, ali on će treći dan uskrsnuti.’”
042	LUK	024	008	One se sjete da je Isus to rekao.
042	LUK	024	009	Požure zato s groba to javiti jedanaestorici učenika i ostalima.
042	LUK	024	010	Bile su to Marija Magdalena, Ivana i Marija, majka Jakovljeva, i još neke žene. Sve su one to ispričale apostolima,
042	LUK	024	011	ali njima se činilo da je sve to izmišljotina. I nisu im vjerovali.
042	LUK	024	012	Ipak, Petar potrči do groba. Kad je stigao, proviri unutra i spazi samo povoje od lanena platna. Vrati se zatim čudeći se onomu što se dogodilo.
042	LUK	024	013	Toga su dana dvojica Isusovih sljedbenika putovala u selo Emaus, udaljeno od Jeruzalema jedanaest kilometara.
042	LUK	024	014	Putem su razgovarali o svemu što se dogodilo.
042	LUK	024	015	Dok su tako razgovarali i raspravljali, pristupi im Isus i pođe s njima.
042	LUK	024	016	Ali njihovim je očima bilo uskraćeno da ga prepoznaju.
042	LUK	024	017	“O čemu to raspravljate putujući?” upita ih. Oni zastanu, shrvani tugom.
042	LUK	024	018	Jedan od njih, imenom Kleofa, odgovori mu: “Ti si, čini se, jedini tuđinac u Jeruzalemu koji ne zna što se ondje dogodilo ovih dana.”
042	LUK	024	019	“Što se dogodilo?” upita Isus. “Pa to s Isusom Nazarećaninom”, rekli su. “On je bio prorok silan i na riječi i na djelima pred Bogom i pred svim narodom.
042	LUK	024	020	Ali naši svećenički poglavari i članovi Velikog vijeća predali su ga da bude osuđen na smrt te su ga raspeli.
042	LUK	024	021	A mi smo se nadali da je on Otkupitelj koji će spasiti Izrael. Osim toga, već je treći dan otkako se to dogodilo.
042	LUK	024	022	Još su nas i neke žene, koju su ga s nama slijedile, zbunile: čim je svanulo otišle su na grob,
042	LUK	024	023	ali ondje nisu našle njegovo tijelo. Došle su i rekle da su im se ukazali anđeli i kazali im da je živ.
042	LUK	024	024	Neki od nas pojurili su na grob i našli su sve kao što su žene ispričale, ali njega nisu vidjeli.”
042	LUK	024	025	“Neumnici!” reče im nato Isus. “Nikako da povjerujete sve što su proroci navijestili.
042	LUK	024	026	Nisu li oni prorekli da će Krist morati sve to pretrpjeti prije nego što uđe u svoju slavu?”
042	LUK	024	027	Zatim im, započevši od Mojsija, protumači što su svi proroci o njemu zapisali u Svetome pismu.
042	LUK	024	028	Približili su se već selu kamo su išli, a Isus se pričini da će nastaviti put.
042	LUK	024	029	Ali oni su ga nagovarali: “Ostani s nama! Već je večer; dan je na izmaku!” On ostane i uđe s njima u kuću.
042	LUK	024	030	Dok je sjedio s njima za stolom, Isus uzme kruh, blagoslovi ga i razlomi te im ga dade.
042	LUK	024	031	Uto se njima otvore oči pa ga prepoznaju, a on nestane.
042	LUK	024	032	“Nije li nam srce usplamtjelo kad nam je putem pričao i tumačio Pisma?” upitaju oni jedan drugoga.
042	LUK	024	033	Smjesta se spreme i vrate u Jeruzalem. Ondje nađu na okupu Jedanaestoricu i ostale Isusove sljedbenike.
042	LUK	024	034	“Gospodin je zaista uskrsnuo!” kazaše im. “Zaista se ukazao Šimunu!”
042	LUK	024	035	Ispripovijedaju im zatim susret s Gospodinom na putu u Emaus te kako su ga prepoznali kad je razlomio kruh.
042	LUK	024	036	Dok su oni o tome razgovarali, Isus odjednom stane među njih. “Mir vama!” reče im.
042	LUK	024	037	Zbunjeni i prestrašeni, mislili su da vide duha.
042	LUK	024	038	Ali Isus im reče: “Zašto se bojite? Zašto vam se sumnja rađa u srcu?
042	LUK	024	039	Pogledajte mi ruke i noge! Ja sam to! Opipajte me pa ćete vidjeti! Duhovi nemaju kostiju i mesa kao ja!”
042	LUK	024	040	Pokaže im svoje ruke i noge.
042	LUK	024	041	Od čuđenja i veselja nisu mogli vjerovati. On upita: “Imate li što za jelo?”
042	LUK	024	042	Pruže mu komad pečene ribe,
042	LUK	024	043	a on ga uzme i pojede pred njima.
042	LUK	024	044	Reče zatim: “O ovome sam vam govorio dok sam prije bio s vama: Trebalo se ispuniti sve što u Mojsijevu zakonu, proročkim knjigama i psalmima piše o meni.”
042	LUK	024	045	Otvori im zatim um da razumiju Sveto pismo
042	LUK	024	046	pa reče: “Piše da će Krist trpjeti i treći dan ustati od mrtvih.
042	LUK	024	047	U njegovo ime propovijedajte obraćenje i oproštenje grijeha svim narodima počevši od Jeruzalema.
042	LUK	024	048	Vi ste svjedoci toga.
042	LUK	024	049	A ja ću vam poslati Svetoga Duha, baš kao što je Otac obećao. Ostanite u gradu dok vas Sveti Duh ne ispuni silom odozgora!”
042	LUK	024	050	Isus ih zatim povede u blizinu Betanije. Ondje podigne ruke i blagoslovi ih.
042	LUK	024	051	Tako se, blagoslivljajući ih, i rastane od njih: uznesen je na nebo.
042	LUK	024	052	Oni mu se ničice poklone, a zatim se silno radosni vrate u Jeruzalem.
042	LUK	024	053	Ondje su u Hramu neprestano slavili Boga.
#
# BOOK	043	JOH	John	Ivan
043	JOH	001	001	U početku je postojao On koji bijaše Riječ. On je bio s Bogom i bio je Bog.
043	JOH	001	002	U početku je bio kod Boga.
043	JOH	001	003	Stvorio je sve što postoji, i ne postoji ništa što nije On stvorio.
043	JOH	001	004	U njemu bijaše Život i taj je Život svjetlo ljudima.
043	JOH	001	005	To svjetlo prodire kroz tamu i tama ga nikada ne može ugasiti.
043	JOH	001	006	Bog je poslao Ivana Krstitelja
043	JOH	001	007	da svima govori o svjetlu kako bi svatko mogao povjerovati na temelju njegova svjedočanstva.
043	JOH	001	008	Sam Ivan nije bio svjetlo; on je bio tek svjedok koji je trebao govoriti o svjetlu.
043	JOH	001	009	Onaj koji je istinito svjetlo što prosvjetljuje svakog čovjeka došao je na svijet.
043	JOH	001	010	Iako je stvorio svijet, kad je došao, svijet ga nije prepoznao.
043	JOH	001	011	Došao je vlastitom narodu i nisu ga prihvatili.
043	JOH	001	012	Ali svima onima koji su povjerovali u njega i prihvatili ga dao je pravo da postanu Božjom djecom jer su se pouzdali u njegovo ime da ih spasi.
043	JOH	001	013	Svi koji povjeruju u njega ponovno se rađaju, ali ne tjelesnim rođenjem koje dolazi od ljudske strasti ili od čovjekove volje, nego od Boga.
043	JOH	001	014	Tako je On, koji bijaše Riječ, postao čovjekom i živio je ovdje na zemlji, među nama. Bio je pun milosti i istine. A mi smo vidjeli njegovu slavu, slavu Očeva Sina jedinca.
043	JOH	001	015	Ivan je za njega svjedočio vičući: “To je onaj za kojega sam vam govorio: Dolazi za mnom netko mnogo veći od mene jer je postojao prije mene.”
043	JOH	001	016	Svi smo primali od njegove punine, milost za milošću.
043	JOH	001	017	Mojsije je donio Zakon, dok su po Kristu došle istina i milost.
043	JOH	001	018	Boga, zapravo, nitko nikad nije vidio osim njegova jedinorođenoga Sina—Boga—jer je on iz Očevih njedara i govorio nam je o Ocu.
043	JOH	001	019	Ovo je Ivanovo svjedočanstvo: Židovi poslaše svećenike i njihove pomoćnike iz Jeruzalema da upitaju Ivana tko je on.
043	JOH	001	020	On je otvoreno priznao: “Ja nisam Krist.”
043	JOH	001	021	“A tko si onda?” pitali su ga. “Jesi li Ilija?” “Nisam”, odgovori on. “Jesi li Prorok?” “Nisam.”
043	JOH	001	022	“Pa tko si onda? Reci nam da možemo odgovoriti onima koji su nas poslali. Što imaš reći o sebi?”
043	JOH	001	023	On im odgovori: “Ja sam glas koji viče u pustinji: ‘Pripremite put za Gospodnji dolazak!’ kako je prorokovao Izaija.”
043	JOH	001	024	Izaslanici bijahu farizeji.
043	JOH	001	025	Upitaju ga: “Ako nisi Krist, ni Ilija, ni Prorok, odakle ti pravo da krstiš?”
043	JOH	001	026	“Ja krstim vodom”, rekao im je Ivan, “ali ovdje među vama nalazi se netko koga još niste upoznali.
043	JOH	001	027	On će uskoro započeti svoju službu među vama, a ja mu nisam dostojan ni robom biti.”
043	JOH	001	028	To se dogodilo u Betaniji, s one strane Jordana na kojoj je Ivan krstio narod.
043	JOH	001	029	Sutradan Ivan ugleda Isusa kako mu prilazi, pa reče: “Pogledajte! Evo Jaganjca Božjega koji odnosi grijeh svijeta!
043	JOH	001	030	Ovo je taj za kojega sam rekao: ‘Dolazi za mnom čovjek koji je mnogo veći od mene jer je postojao prije mene.’
043	JOH	001	031	Nisam znao da je on taj, ali ovdje sam i krstim vodom zato da bih ga objavio izraelskom narodu.”
043	JOH	001	032	Zatim Ivan posvjedoči: “Vidio sam Svetog Duha gdje silazi u obliku goluba i ostaje na njemu.
043	JOH	001	033	Nisam znao da je on taj”, ponovi on, “ali kad me je Bog poslao da krstim, rekao mi je: ‘Kad vidiš čovjeka na kojega silazi Sveti Duh i ostaje na njemu—znaj da je to onaj kojega tražiš. To je onaj koji krsti Svetim Duhom.’
043	JOH	001	034	Vidio sam da se to dogodilo ovomu čovjeku i zato svjedočim da je on Božji Sin.”
043	JOH	001	035	Sutradan je Ivan stajao s dvojicom svojih učenika,
043	JOH	001	036	a Isus je onuda prolazio. Ivan ga ugleda i reče: “Pogledajte! Evo Jaganjca Božjega!”
043	JOH	001	037	Kad su to čula dvojica njegovih učenika, okrenu se i pođu za Isusom.
043	JOH	001	038	Isus se okrene i spazi ih kako ga slijede. “Što hoćete?” upita ih. “Rabbi (to znači: Učitelju), gdje stanuješ?” odgovore oni pitanjem.
043	JOH	001	039	“Dođite i vidjet ćete”, reče im. I tako pođu s njime do mjesta gdje je stanovao i ostanu ondje od četiri sata poslijepodne do večeri.
043	JOH	001	040	Jedan od dvojice koji su čuli što je Ivan rekao i pošli za Isusom bio je Andrija, brat Šimuna Petra.
043	JOH	001	041	Andrija najprije ode potražiti brata i kaza mu: “Našli smo Mesiju (to znači: Krista)!”
043	JOH	001	042	I dovede Petra da upozna Isusa. Isus ga pomnjivo pogleda i reče mu: “Ti si Šimun, Ivanov sin, ali zvat ćeš se Kefa (to znači: Petar)!”
043	JOH	001	043	Sutradan Isus odluči poći u Galileju. Susretne Filipa i reče mu: “Pođi za mnom!”
043	JOH	001	044	Filip bijaše iz Betsaide, iz Petrova i Andrijina rodnoga grada.
043	JOH	001	045	Filip pak potraži Natanaela i reče mu: “Našli smo Mesiju, onoga o kojemu su pisali Mojsije i Proroci. To je Isus, Josipov sin, iz Nazareta.”
043	JOH	001	046	“Iz Nazareta!” poviče Natanael. “Može li odande doći što dobro?” “Samo dođi i uvjeri se”, reče mu Filip.
043	JOH	001	047	Dok su se približavali, Isus ga ugleda i reče: “Evo poštenoga čovjeka, pravog Izraelca.”
043	JOH	001	048	“Otkud znaš kakav sam?” upita Natanael. Isus mu odgovori: “Vidio sam te pod smokvom prije nego te je Filip našao.”
043	JOH	001	049	Nato mu Natanael odgovori: “Učitelju, ti si Božji Sin! Ti si kralj Izraela!”
043	JOH	001	050	“Zar vjeruješ samo zato što sam ti rekao da sam te vidio pod smokvom?” upita Isus. “Vidjet ćeš i više od toga.
043	JOH	001	051	Gledat ćete, zaista vam kažem, kako se otvara nebo i kako anđeli Božji uzlaze i silaze nad Sinom Čovječjim.”
043	JOH	002	001	Dva dana poslije bila je svadba u Kani Galilejskoj, a ondje bijaše i Isusova majka.
043	JOH	002	002	Isus i njegovi učenici također su bili pozvani.
043	JOH	002	003	Za vrijeme slavlja potrošila se sva zaliha vina, pa majka reče Isusu: “Nemaju vina.”
043	JOH	002	004	“A što bi ti od mene htjela?” odgovori joj Isus. “Moje vrijeme još nije došlo.”
043	JOH	002	005	Njegova majka reče slugama: “Učinite sve što vam kaže!”
043	JOH	002	006	Bilo je ondje šest kamenih posuda. Njih su Židovi rabili za obredno pranje, a u svaku je stalo stotinjak litara.
043	JOH	002	007	Isus reče slugama da posude do vrha napune vodom.
043	JOH	002	008	Kad su to učinili, reče im: “Sada zahvatite i odnesite ravnatelju stola.” I oni odnesu vino.
043	JOH	002	009	Ravnatelj stola nije znao odakle je vino, ali sluge jesu. Ravnatelj okusi vodu pretvorenu u vino i pozove mladoženju.
043	JOH	002	010	“Vino je izvrsno”, reče. “Ti nisi kao drugi. Domaćin obično najprije nudi najbolje vino, a poslije, kad se svi napiju, daje im lošije. Ali ti si čuvao najbolje vino za kraj!”
043	JOH	002	011	To čudo u Kani Galilejskoj bilo je prvo javno očitovanje Isusove slave i božanske sile. I njegovi učenici povjeruju da je on zaista Mesija.
043	JOH	002	012	Nakon svadbe Isus ode na nekoliko dana u Kafarnaum sa svojom majkom, braćom i učenicima.
043	JOH	002	013	Približila se godišnja svetkovina, židovska Pasha, pa Isus ode u Jeruzalem.
043	JOH	002	014	U dvorištu Hrama zatekne trgovce kako prodaju žrtvene volove, ovce i golubove te mjenjače novca kako sjede za stolovima.
043	JOH	002	015	Isus zasuče uže u bič te ih sve istjera iz Hrama, istjera ovce i volove, mjenjačima prospe sav novac po podu, a stolove im prevrne.
043	JOH	002	016	Prodavačima golubova reče: “Nosite to odavde! Ne pravite sajmište od kuće mojega Oca!”
043	JOH	002	017	Njegovi se učenici tada prisjete proročanstva iz Svetog pisma: “Izjeda me revnost za tvoj dom.”
043	JOH	002	018	“Kojim ih pravom tjeraš van?” pitali su ga Židovi. “Ako imaš ovlast za to, pokaži nam neko čudo kao dokaz.”
043	JOH	002	019	Isus im odgovori: “Srušite ovaj Hram, a ja ću ga za tri dana podignuti.”
043	JOH	002	020	“Što?!” poviču oni. “Taj se Hram gradio četrdeset šest godina, a ti ćeš ga podignuti u tri dana?”
043	JOH	002	021	Ali Isus je govorio o hramu svojega tijela.
043	JOH	002	022	Kad je uskrsnuo, njegovi su se učenici sjetili da je to htio reći, pa su shvatili da se ono što je naveo iz Svetog pisma zaista odnosilo na njega i da se sve obistinilo.
043	JOH	002	023	Mnogi su povjerovali da je on zaista Mesija jer su vidjeli čuda koja je učinio u Jeruzalemu u vrijeme Pashe.
043	JOH	002	024	Ali Isus u njih nije imao povjerenja jer ih je dobro poznavao.
043	JOH	002	025	Nitko mu nije trebao govoriti kakav je čovjek jer je dobro poznavao ljudsku nutrinu.
043	JOH	003	001	Bio je ugledni židovski vjerski vođa po imenu Nikodem, farizej.
043	JOH	003	002	Jedne noćidođe razgovarati s Isusom. “Učitelju”, reče on, “mii znamo da te je Bog poslao da nas poučiš. Tvoja su čuda dovoljan dokaz za to jer nitko ne može činiti takva djela ako Bog nije s njim.”
043	JOH	003	003	Isus mu odgovori: “Zaista ti kažem—tko se nanovo ne rodi odozgor, nikada neće vidjeti Božjega kraljevstva!”
043	JOH	003	004	“Pa kako se čovjek može nanovo roditi kad je već star? Ne može se odrastao čovjek vratiti u majčinu utrobu i nanovo se roditi!” reče mu Nikodem.
043	JOH	003	005	Isus odgovori: “Zaista ti kažem: Ne rodi li se čovjek iz vode i Duha, ne može ući u Božje kraljevstvo!
043	JOH	003	006	Ljudi mogu dati samo ljudski život, ali Sveti Duh rađa novi život s neba;
043	JOH	003	007	nemoj se zato čuditi što ti kažem da se morate nanovo roditi odozgora.
043	JOH	003	008	Kao što čuješ vjetar a ne znaš odakle dolazi ni kamo ide, tako je sa svakim tko je rođen od Duha.”
043	JOH	003	009	“Kako je to moguće?” upita Nikodem.
043	JOH	003	010	Isus mu odgovori: “Pa ti si židovski učitelj, a to ne razumiješ!
043	JOH	003	011	Zaista ti kažem: Govorimo ono što znamo i svjedočimo o onome što smo vidjeli, a ipak nam ne vjerujete.
043	JOH	003	012	Ako mi ne vjerujete kad vam govorim o onome što se događa ovdje na zemlji, kako ćete mi vjerovati budem li vam govorio što se zbiva na nebu?
043	JOH	003	013	Jer nitko nije uzišao na nebo osim Sina Čovječjega, koji je s neba sišao.
043	JOH	003	014	I kao što je Mojsije u pustinji podignuo zmiju od mjedi, tako i ja, Sin Čovječji, moram biti uzdignut
043	JOH	003	015	da svatko tko povjeruje u mene ima vječni život.
043	JOH	003	016	Bog je toliko volio svijet da je dao svojega jedinorođenog Sina da nijedan koji u njega vjeruje ne pogine, nego da ima vječni život.
043	JOH	003	017	Jer Bog nije poslao svojega Sina na svijet da svijet osudi, nego da se svijet spasi po njemu.
043	JOH	003	018	Neće biti suda za one koji vjeruju u njega. Ali oni koji u njega ne vjeruju već su osuđeni jer nisu vjerovali u jedinoga Božjeg Sina.
043	JOH	003	019	Osuđeni su zbog ovoga: svjetlo je došlo s neba na svijet, ali su ljudi više voljeli tamu nego svjetlo jer su im djela bila zla.
043	JOH	003	020	Oni mrze svjetlo jer žele griješiti u tami. Klone se svjetla da se njihovi grijesi ne razotkriju i da ne budu kažnjeni.
043	JOH	003	021	Ali oni koji čine istinu rado dolaze k svjetlu da se vidi kako čine ono što Bog od njih traži.”
043	JOH	003	022	Nakon toga Isus sa svojim učenicima ode u pokrajinu Judeju. Tu se s njima zadržao neko vrijeme i krstio.
043	JOH	003	023	U to je vrijeme Ivan Krstitelj krstio ljude u Enonu, blizu Salima, jer ondje bijaše mnogo vode, a ljudi su dolazili k njemu da ih krsti.
043	JOH	003	024	Bilo je to prije nego što su Ivana bacili u tamnicu.
043	JOH	003	025	Neki se Židov počne s Ivanovim učenicima prepirati oko krštenja.
043	JOH	003	026	Oni zato dođu k Ivanu te mu rekoše: “Učitelju, onaj kojega si susreo na drugoj strani Jordana—onaj za kojega si rekao da je Krist—također krsti pa svi odlaze onamo umjesto k nama.”
043	JOH	003	027	Ivan odgovori: “Nitko ne može ništa činiti ako mu to s neba nije dopušteno.
043	JOH	003	028	Moj je posao pripraviti put tom čovjeku, tako da svi idu k njemu. Znate da sam vam otvoreno rekao da ja nisam Krist i da sam tu samo da mu pripravim put.
043	JOH	003	029	Mnoštvo ide za onime što ga najviše privlači—mladenka će ondje gdje joj je mladoženja. Njegovi prijatelji, koji su uz njega, s njime se vesele. Ja sam mladoženjin prijatelj i moja je radost upravo postala potpunom.
043	JOH	003	030	On treba sve više rasti, a ja se sve više umanjivati.
043	JOH	003	031	On je došao s neba i veći je od sviju. Ja sam sa zemlje, pa je moje shvaćanje ograničeno na zemaljske stvari. Jer tko dolazi s neba, on je iznad svih.
043	JOH	003	032	On svjedoči o onome što je vidio i čuo, a tako malo ih vjeruje što im govori.
043	JOH	003	033	Oni pak koji su povjerovali njegovu svjedočanstvu, potvrđuju da je Bog istinit.
043	JOH	003	034	On je poslan od Boga, govori Božje riječi, jer je Božji Duh na njemu bez mjere.
043	JOH	003	035	Otac voli svojeg Sina i predao mu je vlast nad svime.
043	JOH	003	036	Svi koji se pouzdaju u Božjega Sina da ih spasi imaju vječni život, a oni koji ga ne slušaju neće nikada imati vječni život, već gnjev Božji ostaje na njima.”
043	JOH	004	001	Kad je Gospodin saznao da su farizeji čuli kako on, Isus, krsti više učenika nego Ivan,
043	JOH	004	002	iako ih nije on osobno krstio, nego učenici,
043	JOH	004	003	ode iz Judeje i vrati se u pokrajinu Galileju.
043	JOH	004	004	Na putu je morao proći kroz Samariju.
043	JOH	004	005	Došao je do samarijskoga sela Sihara, blizu zemljišta koje je Jakov dao svojemu sinu Josipu.
043	JOH	004	006	Tu se nalazio Jakovljev zdenac. Umoran od dugotrajnog hodanja, Isus je tako sjedio pokraj zdenca. Bilo je to oko podneva.
043	JOH	004	007	Ubrzo zatim dođe po vodu neka Samarijanka i Isus ju zamoli: “Daj mi da se napijem!”
043	JOH	004	008	Bio je sam jer su njegovi učenici otišli u grad kupiti hrane.
043	JOH	004	009	“Ti si Židov, a ja Samarijanka. Kako to da od mene tražiš vode?” upita žena. Židovi se, naime, nisu družili sa Samarijancima.
043	JOH	004	010	Isus odgovori: “Kad bi ti samo znala kakav ti dar nudi Bog i tko sam ja koji te tražim piti, tražila bi od mene žive vode i ja bih ti je dao.”
043	JOH	004	011	“Gospodine, pa ti nemaš ni kabla ni užeta”, reče mu ona, “a zdenac je vrlo dubok. Odakle živa voda?
043	JOH	004	012	Osim toga, zar si veći od našeg praoca Jakova, koji nam je dao ovaj zdenac? Kako možeš nuditi bolju vodu od ove koju su pili on i njegovi sinovi i kojom su napajali stoku?”
043	JOH	004	013	Isus odgovori: “Tko god pije tu vodu, opet će ožednjeti.
043	JOH	004	014	A tko pije vodu koju ću mu ja dati, nikada više neće ožednjeti. Štoviše, ta će voda u njemu postati nepresušnim izvorom koji struji u vječni život.”
043	JOH	004	015	“Gospodine, molim te”, reče žena, “daj mi te vode da više nikad ne ožednim i da ne moram više ovamo dolaziti po vodu!”
043	JOH	004	016	“Idi i dovedi svojeg muža, pa se vrati ovamo!” reče joj Isus.
043	JOH	004	017	“Ali ja nemam muža”, odgovori žena. “Dobro si kazala: nemaš muža!” reče Isus.
043	JOH	004	018	“Jer si imala pet muževa, a nisi vjenčana ni s ovim s kojim sada živiš. Istinu si rekla.”
043	JOH	004	019	“Gospodine,” reče žena, “vidim da si prorok.
043	JOH	004	020	Zašto vi Židovi tvrdite da se Bogu treba klanjati jedino u Jeruzalemu, kad su mu se naši preci klanjali na ovoj gori?”
043	JOH	004	021	Isus joj odgovori: “Vjeruj mi, ženo, dolazi vrijeme kad više neće biti potrebno štovati Oca ni na ovoj planini ni u Jeruzalemu.
043	JOH	004	022	Vi Samarijanci ne znate onoga kojemu se klanjate, a mi Židovi ga znamo jer spasenje dolazi od Židova.
043	JOH	004	023	Ali dolazi vrijeme—već je stiglo—kad će se pravi klanjatelji klanjati Ocu u duhu i istini. Bog želi takve klanjatelje.
043	JOH	004	024	Bog je Duh i oni koji mu se klanjaju moraju mu se klanjati u duhu i istini.”
043	JOH	004	025	“Znam da će jednoga dana doći Mesija, zvani Krist—Pomazanik”, reče žena. “Kada on dođe, sve će nam objasniti.”
043	JOH	004	026	Tada joj Isus reče: “Ja, koji govorim s tobom, sam Mesija.”
043	JOH	004	027	Nato stignu njegovi učenici. Začude se što razgovara sa ženom, ali ga nitko ne upita: “O čemu govoriš?”, ili: “Zašto razgovaraš s njom?”
043	JOH	004	028	Žena tada ostavi svoju posudu kraj zdenca pa ode u grad i svima reče:
043	JOH	004	029	“Dođite vidjeti čovjeka koji mi je rekao sve što sam dosad učinila! Da to nije Krist?”
043	JOH	004	030	I ljudi su dolazili iz grada da ga vide.
043	JOH	004	031	U međuvremenu su ga učenici nudili: “Rabbi, jedi!”
043	JOH	004	032	“Neću,” odgovarao im je, “ja imam hrane za koju vi i ne znate.”
043	JOH	004	033	“Zar mu je netko već donio jelo?” pitali su učenici jedan drugoga.
043	JOH	004	034	Isus im tada objasni: “Moja je hrana činiti volju onoga koji me poslao i dovršiti njegovo djelo.
043	JOH	004	035	Vi kažete da rad na žetvi neće početi dok ne mine ljeto, a to je tek za četiri mjeseca. No pogledajte oko sebe! Prostrana polja bjelasaju se svuda i već su spremna za žetvu.
043	JOH	004	036	Žeteoci će biti dobro plaćeni, a plod njihove žetve su ljudi koji su dobili vječni život. Kakve li radosti i za sijače i za žeteoce!
043	JOH	004	037	Istinita je izreka da jedan sije, a drugi žanje.
043	JOH	004	038	Ja sam vas poslao da žanjete ondje gdje se niste trudili—drugi su naporno radili, a vi ste dobili plod njihova truda.”
043	JOH	004	039	Mnogi Samarijanci iz toga grada povjerovali su u njega zbog ženina svjedočanstva: “Rekao mi je sve što sam dosad činila!”
043	JOH	004	040	Kad su Samarijanci došli k njemu, zamolili su ga da ostane kod njih. I ostao je ondje dva dana.
043	JOH	004	041	Tada ih je još mnogo više povjerovalo kad su ga čuli govoriti.
043	JOH	004	042	A ženi su kazali: “Sada vjerujemo jer smo ga i sami čuli, a ne zbog onoga što si nam ti ispričala. On je zaista Spasitelj svijeta!”
043	JOH	004	043	Dva dana nakon toga Isus ode odande u Galileju.
043	JOH	004	044	Sam Isus bijaše rekao da prorok nema časti u vlastitom zavičaju.
043	JOH	004	045	Ali Galilejci su ga lijepo primili jer su za svetkovanja Pashe bili u Jeruzalemu i vidjeli njegova čudesna djela.
043	JOH	004	046	Putujući Galilejom, stigao je u grad Kanu, gdje bijaše pretvorio vodu u vino. U gradu Kafarnaumu bio je neki kraljevski činovnik čiji je sin bio bolestan.
043	JOH	004	047	Kad je čuo da je Isus došao iz Judeje i da putuje kroz Galileju, ode u Kanu te zamoli Isusa da dođe u Kafarnaum i iscijeli mu sina na samrti.
043	JOH	004	048	Isus reče: “Vi zaista nećete vjerovati ne vidite li znakove i čudesa.”
043	JOH	004	049	Kraljevski ga je činovnik preklinjao: “Gospodine, molim te, dođi dok mi dijete nije umrlo!”
043	JOH	004	050	“Idi kući,” reče mu Isus, “sin ti je živ.” Čovjek povjeruje Isusovim riječima i uputi se doma.
043	JOH	004	051	Dok je još bio na putu, susretne svoje sluge koji su nosili vijest da mu je dijete živo.
043	JOH	004	052	Upita ih kada se dječak počeo osjećati bolje, a oni mu rekoše: “Jučer poslijepodne oko jedan sat groznica mu je naglo minula.”
043	JOH	004	053	Otac shvati da je to bilo upravo onda kad mu je Isus rekao: “Sin ti je živ.” Činovnik i svi njegovi ukućani povjeruju u Isusa.
043	JOH	004	054	Bilo je to drugo čudo koje je Isus učinio u Galileji vraćajući se iz Judeje.
043	JOH	005	001	Nakon toga Isus se vrati u Jeruzalem na židovski vjerski blagdan.
043	JOH	005	002	U gradu se, blizu Ovčjih vrata, nalazio ribnjak s pet natkrivenih trijemova, koji se na hebrejskome zove Bethesda.
043	JOH	005	003	Pod trijemovima je ležalo mnoštvo bolesnika—sakatih, slijepih i uzetih—čekajući da se uzbiba voda
043	JOH	005	004	jer je anđeo Gospodnji silazio s vremena na vrijeme i gibao vodu, a onaj tko bi nakon toga prvi ušao u vodu ozdravio bi ma od čega bolovao.
043	JOH	005	005	Tu je ležao neki bogalj, bolestan već trideset osam godina.
043	JOH	005	006	Kad ga Isus spazi i dozna kako dugo boluje, upita ga: “Želiš li ozdraviti?”
043	JOH	005	007	“Ne mogu ozdraviti, Gospodine,” reče čovjek, “jer nemam nikoga da mi pomogne ući u ribnjak kad se voda uzburka. Dok ja pokušavam sići do nje, uvijek me netko pretekne.”
043	JOH	005	008	Isus mu reče: “Ustani, uzmi nosila i idi kući!”
043	JOH	005	009	Čovjek tog trenutka ozdravi. Uzme svoj ležaj i počne hodati uokolo. Toga je dana, međutim, bila subota.
043	JOH	005	010	Židovski vođe stoga prigovoriše iscijeljenom čovjeku: “Ne smiješ raditi u subotu! Noseći taj ležaj, kršiš zakon!”
043	JOH	005	011	“Onaj koji me ozdravio reče mi: ‘Uzmi svoj ležaj i idi!’” odgovori čovjek.
043	JOH	005	012	“Tko je taj koji ti je takvo što rekao?” pitali su.
043	JOH	005	013	Iscijeljeni čovjek to nije znao. Isus je nestao u mnoštvu jer je ondje bilo mnogo svijeta.
043	JOH	005	014	Poslije ga Isus pronađe u Hramu i reče mu: “Ozdravio si; ne griješi više da te ne bi i što gore snašlo!”
043	JOH	005	015	Čovjek tada ode i reče židovskim vođama da je Isus taj koji ga je iscijelio.
043	JOH	005	016	Zbog toga Židovi počeše optuživati Isusa da krši zakon o suboti.
043	JOH	005	017	Isus im odgovori: “Moj Otac neprestano radi, a ja slijedim njegov primjer.”
043	JOH	005	018	Od tada su ga židovski vođe još revnije nastojali smaknuti jer ne samo da je kršio njihov zakon o suboti nego je i o Bogu govorio kao o svojem Ocu izjednačujući se tako s njime.
043	JOH	005	019	Isus im reče: “Zaista vam kažem: Sin sam od sebe ne može učiniti ništa. Radi samo ono što vidi da radi i Otac, i to na jednak način.
043	JOH	005	020	Jer Otac voli Sina i pokazuje mu sve što sam čini. Sin će učiniti još mnogo veća čuda nego što je ozdravljenje ovoga čovjeka; čudom ćete se čuditi.
043	JOH	005	021	Od mrtvih će podignuti one koje zaželi, upravo kao što i Otac uskrisuje mrtve i oživljuje ih.
043	JOH	005	022	A Otac prepušta Sinu svaku osudu.
043	JOH	005	023	Tako će svi slaviti Sina, baš kao što slave i Oca. Tko ne iskazuje čast Božjemu Sinu, kojega je on poslao, sigurno ne proslavlja ni Oca.
043	JOH	005	024	Zaista vam kažem, svatko tko sluša moju poruku i tko vjeruje onome koji me poslao ima vječni život i nikada neće biti osuđen za svoje grijehe jer je već prešao iz smrti u život.
043	JOH	005	025	I zaista vam kažem da dolazi vrijeme, zapravo je već došlo, kad će mrtvi čuti glas Božjega Sina i oni koji ga poslušaju, živjet će.
043	JOH	005	026	Otac ima život u sebi i svojem je Sinu dao da ima život u sebi.
043	JOH	005	027	Dao mu je i vlast da sudi jer je on Sin Čovječji.
043	JOH	005	028	Ne čudite se tomu! Uistinu dolazi vrijeme kad će svi mrtvi u grobovima čuti glas Božjega Sina
043	JOH	005	029	i ponovno će ustati—oni koji su činili dobro, na uskrsnuće u život, a koji su činili zlo, na uskrsnuće u propast.
043	JOH	005	030	Ali ja ne mogu učiniti ništa a da ne upitam Oca. Sudim kako mi je rečeno i moj je sud savršeno pravedan jer ne tražim vlastitu volju, nego sudim prema volji onoga koji me je poslao.”
043	JOH	005	031	“Kad bih ja sam za sebe svjedočio, moje svjedočanstvo ne bi bilo vjerodostojno,
043	JOH	005	032	ali netko drugi svjedoči za mene i uvjeravam vas da je to što on o meni kaže istinito.
043	JOH	005	033	Poslali ste izaslanike da slušaju propovijedi Ivana Krstitelja; sve što je kazao o meni istina je.
043	JOH	005	034	Ali najtočnije svjedočanstvo o meni ne dolazi od čovjeka, iako sam vas podsjetio na Ivanovo svjedočanstvo kako biste povjerovali u mene i spasili se.
043	JOH	005	035	Ivan je bio svjetiljka koja je gorjela i svijetlila, a vi ste htjeli neko vrijeme uživati u njegovoj svjetlosti.
043	JOH	005	036	Ja, međutim, imam veće svjedočanstvo od Ivanova: djela koja činim. Otac mi je dao da ih činim i ona svjedoče o tomu da me je Otac poslao.
043	JOH	005	037	I sam je Otac svjedočio za mene. Vi niste nikada čuli njegov glas ni vidjeli njegovo lice.
043	JOH	005	038	Njegova riječ ne prebiva u vama jer ne vjerujete meni, koga vam je poslao.
043	JOH	005	039	Vi proučavate Sveto pismo jer mislite da će vam ono dati vječni život. Ono upućuje na mene.
043	JOH	005	040	A vi ipak nećete doći k meni da biste primili vječni život.
043	JOH	005	041	Ne primam slave od ljudi
043	JOH	005	042	jer znam da u sebi nemate Božje ljubavi.
043	JOH	005	043	Znam to jer sam vam došao u Očevo ime, a vi me odbijate primiti iako vrlo spremno prihvaćate one koji dolaze samo u vlastito ime.
043	JOH	005	044	Kako biste i mogli vjerovati kad rado primate časti jedni od drugih, a ne marite za to da steknete čast od jedinoga Boga?
043	JOH	005	045	Neću, međutim, ja biti taj koji će vas zbog toga optužiti pred Ocem. Optužit će vas Mojsije. Da, Mojsije u koga se uzdate.
043	JOH	005	046	Jer kad biste vjerovali Mojsiju, koji je pisao o meni, vjerovali biste i meni.
043	JOH	005	047	A kako ne vjerujete onomu što je on napisao, nije čudno da ne vjerujete ni mojim riječima!”
043	JOH	006	001	Nakon toga Isus prijeđe na drugu stranu Galilejskog jezera (to jest, Tiberijadskog mora).
043	JOH	006	002	Golemo ga je mnoštvo posvuda slijedilo jer su gledali čuda koja je činio iscjeljujući bolesnike.
043	JOH	006	003	Isus se popne na goru i sjedne sa svojim učenicima.
043	JOH	006	004	Bližio se židovski blagdan Pashe.
043	JOH	006	005	Podignuvši pogled, Isus ugleda silno mnoštvo ljudi kako se penje prema njemu. On upita Filipa: “Čime ćemo, Filipe, kupiti kruha da nahranimo sav taj narod?”
043	JOH	006	006	Kušao ga je jer je već znao što će učiniti.
043	JOH	006	007	Filip mu odgovori: “Trebalo bi nam cijelo bogatstvo da svatko dobije samo malo hrane!”
043	JOH	006	008	Tada Andrija, brat Šimuna Petra, reče:
043	JOH	006	009	“Ovdje je neki dječak s pet ječmenih kruhova i dvije ribice. Ali što je to za toliki narod?”
043	JOH	006	010	“Neka ljudi sjednu!” zapovjedi Isus. I cijelo mnoštvo—samo je muškaraca bilo oko pet tisuća—posjeda na prostranu livadu.
043	JOH	006	011	Zatim Isus uzme kruhove, zahvali Bogu pa ih razdijeli ljudima koji su sjedili. Potom to učini i s ribama. I svi su se do sita najeli.
043	JOH	006	012	“A sad pokupite ostatke,” reče Isus učenicima, “tako da ništa ne propadne.”
043	JOH	006	013	Dvanaest su košara napunili ostacima preostalih mnoštvu koje se nahranilo s pet ječmenih kruhova.
043	JOH	006	014	Kad su ljudi shvatili kakvo je silno čudo Isus učinio, povikali su: “On je zaista Prorok koga očekujemo!”
043	JOH	006	015	Kad je Isus znao da su ga spremni pograbiti i učiniti svojim kraljem, ode ponovno u goru, posve sam.
043	JOH	006	016	Uvečer siđu njegovi učenici na obalu da ga pričekaju.
043	JOH	006	017	No kako je već pao mrak, a Isus se još nije vratio, ukrcaju se u lađu i upute na drugu stranu jezera, prema Kafarnaumu.
043	JOH	006	018	More je bilo uzburkano jakim vjetrom.
043	JOH	006	019	Kad su otplovili kojih pet kilometara od obale, iznenada opaze Isusa kako hoda po vodi prema lađi. Prestraše se,
043	JOH	006	020	no on im reče: “Ne bojte se! Ja sam!”
043	JOH	006	021	Htjeli su ga uzeti na lađu, ali lađa se odmah nađe na obali prema kojoj su plovili.
043	JOH	006	022	Drugoga se jutra na obali s druge strane jezera počelo okupljati mnoštvo iščekujući da vidi Isusa. Ljudi su znali da se Isus nije ukrcao s učenicima u lađu i da su oni isplovili bez njega.
043	JOH	006	023	U blizinu onog mjesta na kojemu su jeli kruh pošto je Gospodin zahvalio Bogu stiglo je nekoliko lađica iz Tiberijade.
043	JOH	006	024	Kad su ljudi vidjeli da ondje nema ni Isusa ni njegovih učenika, ukrcali su se u lađe i otplovili na drugu stranu jezera, u Kafarnaum, ne bi li pronašli Isusa.
043	JOH	006	025	Kad su stigli onamo, pronašli su ga i upitali: “Učitelju, kad si došao ovamo?”
043	JOH	006	026	Isus im odgovori: “Vi uistinu želite biti sa mnom jer ste se nasitili onih kruhova, a ne zato što ste razumjeli značenje čuda koja sam činio.
043	JOH	006	027	Radite, ali ne za propadljivu hranu, već za hranu koja ostaje za vječni život što će vam ga dati Sin Čovječji. Jer ga je Bog Otac za to ovlastio.”
043	JOH	006	028	“Što nam je činiti da bismo radili djela koja Bog traži?” pitali su.
043	JOH	006	029	“Djelo je Božje da vjerujte u onoga koga je on poslao”, odgovori Isus.
043	JOH	006	030	“Kakav ćeš nam znak dati”, pitali su, “da bismo ga vidjeli i povjerovali ti? Kakvo ćeš djelo učiniti?
043	JOH	006	031	Uostalom, naši su preci jeli manu dok su putovali pustinjom! U Svetom pismu stoji: ‘Dao im je za jelo kruh s neba.’”
043	JOH	006	032	Isus im reče: “Zaista vam kažem, nije vam Mojsije dao kruh s neba, nego Otac moj daje vam istinski kruh s neba.
043	JOH	006	033	Pravi je Božji kruh onaj koga je Bog poslao s neba i koji svijetu daje život.”
043	JOH	006	034	“Gospodine,” kazaše, “daj nam uvijek toga kruha.”
043	JOH	006	035	Isus im odgovori: “Ja sam kruh života. Tko dolazi k meni, neće nikad više ogladnjeti. Koji vjeruju u mene, neće ožednjeti nikada.
043	JOH	006	036	Ali, kao što vam rekoh, gledali ste me, a ipak ne vjerujete.
043	JOH	006	037	Ali svi oni koje mi je Otac dao, doći će k meni a takve sigurno neću odbaciti.
043	JOH	006	038	Jer ja sam sišao s neba da vršim volju Boga koji me poslao, a ne svoju volju.
043	JOH	006	039	A Božja je volja da ne izgubim nijednoga od onih koje mi je on dao, nego da ih u posljednji dan uskrisim u vječni život.
043	JOH	006	040	Jer je volja mojeg Oca da svatko tko vidi njegova Sina i tko vjeruje u njega ima vječni život te da ga ja uskrisim u posljednji dan.”
043	JOH	006	041	Židovi su počeli mrmljati protiv njega zato što je o sebi rekao: “Ja sam kruh koji je sišao s neba.”
043	JOH	006	042	“Pa to je Isus, Josipov sin”, govorili su. “Znamo mu i oca i majku. Kako sad može reći: ‘Sišao sam s neba?’”
043	JOH	006	043	Ali Isus im odgovori: “Ne prigovarajte međusobno!
043	JOH	006	044	Nitko ne može doći k meni ako ga ne privuče Otac koji me je poslao, a ja ću sve takve oživjeti u posljednji dan.
043	JOH	006	045	Kao što je zapisano u Svetome pismu: ‘Svi će biti učenici Božji.’ Kojima Otac govori i koji primaju njegovu pouku, doći će k meni.
043	JOH	006	046	To ne znači da je netko vidio Oca, jer sam ga jedini vidio ja koji od njega dolazim.
043	JOH	006	047	Zaista vam kažem, tko vjeruje u mene, ima vječni život.
043	JOH	006	048	Ja sam kruh života.
043	JOH	006	049	Vaši su preci jeli manu u pustinji, ali svi su poumirali.
043	JOH	006	050	Ovaj kruh s neba, međutim, svakomu tko ga jede daje vječni život.
043	JOH	006	051	Ja sam živi kruh koji je sišao s neba. Jede li tko ovaj kruh, živjet će zauvijek. Kruh koji ću ja dati jest moje tijelo što ću ga predati za život svijeta.”
043	JOH	006	052	Nato se Židovi počnu međusobno prepirati govoreći: “Kako nam ovaj može dati svoje tijelo za jelo?”
043	JOH	006	053	Isus im zato ponovno reče: “Zaista vam kažem, ne jedete li tijela Sina Čovječjega i ne pijete li njegove krvi, ne možete u sebi imati vječni život!
043	JOH	006	054	Ali tko god jede moje tijelo i pije moju krv, ima vječni život i ja ću ga uskrisiti u posljednji dan.
043	JOH	006	055	Jer je moje tijelo prava hrana, a moja krv pravo piće.
043	JOH	006	056	Tko jede moje tijelo i tko pije moju krv, ostaje u meni i ja ostajem u njemu.
043	JOH	006	057	Kao što me je poslao živi Otac i kao što ja živim zaradi Oca, tako će i oni koji mene blaguju živjeti zaradi mene.
043	JOH	006	058	Ja sam pravi kruh koji je sišao s neba, a ne onakav kakav su jeli vaši oci i svejedno pomrli. Tko jede ovaj kruh, živjet će zauvijek.”
043	JOH	006	059	To je rekao poučavajući u sinagogi u Kafarnaumu.
043	JOH	006	060	Mnogi njegovi učenici kazaše: “To su vrlo teške riječi. Tko bi razumio što je htio reći?”
043	JOH	006	061	Isus je znao da njegovi učenici prigovaraju pa im reče: “Zar vas to sablažnjava?
043	JOH	006	062	A što ćete pomisliti ako vidite Sina Čovječjega kako se vraća u nebo?
043	JOH	006	063	Sveti Duh je taj koji daje vječni život. Ljudskim naporima ne može se ništa postignuti. A same riječi koje sam vam rekao jesu Duh i život.
043	JOH	006	064	Pa ipak, neki od vas mi ne vjeruju.” Jer je Isus od početka znao tko u njega ne vjeruje i tko je onaj koji će ga izdati.
043	JOH	006	065	I još reče: “Na to sam mislio kad sam vam rekao da nitko ne može doći k meni ako ga Otac ne privuče.”
043	JOH	006	066	Mnogi se učenici tada povuku i nisu ga više slijedili.
043	JOH	006	067	Tada se Isus okrene Dvanaestorici i upita ih: “Hoćete li i vi otići?”
043	JOH	006	068	Šimun Petar mu odgovori: “Gospodine, kome da odemo? Samo ti imaš riječi koje daju vječni život,
043	JOH	006	069	a mi vjerujemo i znamo da si ti Svetac Božji!”
043	JOH	006	070	Zatim im Isus reče: “Sâm izabrah vas Dvanaestoricu, a ipak je jedan od vas đavao.”
043	JOH	006	071	Govorio je o Judi, sinu Šimuna Iškariotskoga, jednome od Dvanaestorice koji ga je poslije izdao.
043	JOH	007	001	Nakon toga je Isus obilazio Galileju. Htio je izbjegnuti Judeju, gdje su ga židovski vođe kanili ubiti.
043	JOH	007	002	Približavao se Blagdan sjenica, jedan od židovskih godišnjih blagdana,
043	JOH	007	003	pa su ga njegova braća nagovarala da ode u Judeju na svetkovinu. “Otiđi odavde u Judeju, tako da tvoji učenici mogu vidjeti čudesa koja činiš”, rekoše mu.
043	JOH	007	004	“Ne možeš postati slavnim kad se ovako skrivaš. Ako si tako velik, dokaži to svijetu!”
043	JOH	007	005	Jer mu ni njegova braća nisu vjerovala.
043	JOH	007	006	“Moje vrijeme još nije došlo,” odgovori im Isus, “ali vi možete otići kad god zaželite jer je za vas vrijeme uvijek pogodno.
043	JOH	007	007	Svijet vas ne mrzi, ali mene mrzi jer svjedočim o njemu da su mu djela zla.
043	JOH	007	008	Samo vi idite, a ja ću doći poslije jer se još nije ispunilo moje vrijeme.”
043	JOH	007	009	Tako im reče i ostane u Galileji.
043	JOH	007	010	Ali pošto su njegova braća otišla na proslavu, pođe i on, samo kradomice.
043	JOH	007	011	Židovski vjerski vođe pokušali su ga pronaći na svetkovini i neprestano su zapitkivali je li ga tko vidio.
043	JOH	007	012	O njemu se u narodu mnogo raspravljalo. Jedni su govorili: “On je divan!” dok su drugi tvrdili: “Nije; obmanjuje narod!”
043	JOH	007	013	Ali nitko ga se nije usudio javno zagovarati jer su se ljudi bojali židovskih vjerskih vođa.
043	JOH	007	014	A Isus usred svetkovine ode u Hram i počne javno propovijedati.
043	JOH	007	015	Kad su ga čuli, židovski se vođe iznenade. “Kako on tako dobro poznaje Sveto pismo, a nikada nije pohađao naše škole?” pitali su se.
043	JOH	007	016	Nato im Isus reče: “Moja pouka nije od mene, nego od onoga koji me je poslao.
043	JOH	007	017	Želi li tko činiti njegovu volju, znat će je li moje učenje od Boga ili govorim sam od sebe.
043	JOH	007	018	Tko iznosi vlastite zamisli, traži slavu za sebe, ali tko želi iskazati čast onome koji ga je poslao, taj je istinit i u njemu nema nepravednosti.
043	JOH	007	019	Nije li vam Mojsije dao Zakon? Pa ipak nitko se od vas ne drži Zakona! Štoviše, pokušavate me ubiti!”
043	JOH	007	020	“Opsjeo te zloduh!” odgovori mu svjetina. “Tko bi te htio ubiti?”
043	JOH	007	021	Isus im odvrati: “U subotu sam iscijelio čovjeka i to vas je zaprepastilo.
043	JOH	007	022	Ali i vi radite subotom kad provodite Mojsijev zakon o obrezanju. Taj je običaj, zapravo, stariji od Mojsijeva zakona; on potječe od praotaca.
043	JOH	007	023	Ako dakle pravi trenutak za obrezanje vaših sinova padne u subotu, obavit ćete ga da ne biste prekršili Mojsijev zakon. Zašto onda mene osuđujete što sam u subotu posve iscijelio onoga čovjeka?
043	JOH	007	024	Ne sudite prema onome što vidite, već pravedno prosuđujte.”
043	JOH	007	025	Neki su Jeruzalemci međusobno govorili: “Nije li to onaj kojega žele ubiti?
043	JOH	007	026	A evo, ovdje javno propovijeda i ništa mu ne kažu. Ne znači li to možda da su naši poglavari ipak shvatili kako je on uistinu Krist?
043	JOH	007	027	Ali ipak, kako bi to bilo moguće? Jer za ovoga znamo gdje je rođen, a kad se pojavi Krist, nitko neće znati odakle dolazi.”
043	JOH	007	028	Nato Isus, koji je poučavao u Hramu, poviče: “Vi me dakle poznajete i znate odakle dolazim? Nisam ja došao sâm od sebe, nego od Istinitoga koji me je poslao, i njega vi ne poznajete.
043	JOH	007	029	Poznajem ga jer sam bio s njime i on me je poslao k vama.”
043	JOH	007	030	Od tada su židovski poglavari vrebali da ga uhvate, ali ga ipak nitko nije ni taknuo jer još nije došlo njegovo vrijeme.
043	JOH	007	031	Ipak, mnogi iz mnoštva povjerovali su u njega. “Kakva bi još čuda trebalo očekivati od Krista kad dođe a da ih ovaj već nije učinio?” govorili su.
043	JOH	007	032	Kad su farizeji čuli kakvo je raspoloženje u mnoštvu, skupa sa svećeničkim poglavarima pošalju stražare da uhvate Isusa.
043	JOH	007	033	Ali Isus im reče: “Još ću neko vrijeme biti ovdje s vama, a onda ću se vratiti onome koji me je poslao.
043	JOH	007	034	Tražit ćete me, ali me nećete naći, i nećete moći onamo gdje ću ja biti.”
043	JOH	007	035	Ta je izjava zbunila židovske vođe. “Kamo ovaj kani otići a da mi onamo ne možemo?” pitali su se. “Možda misli otići iz zemlje među rasijane Židove i poučavati Grke?
043	JOH	007	036	Na što misli kad kaže da ćemo ga tražiti, a da ga nećemo naći i: ‘Nećete moći onamo gdje ću ja biti’?”
043	JOH	007	037	Na posljednji, veliki dan blagdana Isus poviče mnoštvu: “Ako je tko žedan, neka dođe k meni i neka pije!
043	JOH	007	038	Jer Sveto pismo kaže da će iz nutrine svakoga tko u mene vjeruje poteći rijeke žive vode.”
043	JOH	007	039	Govorio je o Svetom Duhu koji će biti dan svima koji vjeruju u njega. Ali Sveti Duh još nije bio dan jer se Isus još nije vratio u svoju slavu.
043	JOH	007	040	Kad je mnoštvo to čulo, neki su kazali: “Ovaj je čovjek sigurno Prorok.”
043	JOH	007	041	Drugi su rekli: “On je zaista Krist!” A bilo ih je koji su mislili: “Ne, on ne može biti Krist! Zar će Krist doći iz Galileje?
043	JOH	007	042	Ne kaže li Sveto pismo da će se Krist roditi od kraljevske Davidove loze, u Betlehemu, gdje se i David rodio?”
043	JOH	007	043	Tako u mnoštvu zbog njega nasta podjela.
043	JOH	007	044	Neki su ga pokušali uhvatiti, ali ga nitko nije ni dirnuo.
043	JOH	007	045	Stražari iz Hrama, poslani da ga uhvate, vrate se svećeničkim poglavarima i farizejima, a oni ih upitaju: “Zašto ga niste doveli?”
043	JOH	007	046	“Još nitko nikada nije govorio kao taj čovjek”, odgovore im oni.
043	JOH	007	047	“Pa nije valjda i vas zaveo?” okome se na njih farizeji.
043	JOH	007	048	“Je li itko od nas židovskih poglavara ili farizeja povjerovao da je on Krist?
043	JOH	007	049	Ali vjeruje mu glupa svjetina koja ne poznaje Zakon. Oni su ionako prokleti!”
043	JOH	007	050	Tada progovori Nikodem, židovski vođa koji je jednom došao Isusu na razgovor:
043	JOH	007	051	“Zar naš Zakon sudi čovjeku prije nego što se sasluša i ne ustanovi što je učinio?” upita on.
043	JOH	007	052	“Zar si i ti bijedni Galilejac? Pogledaj u Sveto pismo i sam se uvjeri da iz Galileje ne dolazi nikakav prorok!” odgovore mu.
043	JOH	007	053	Sastanak je tada prekinut i svi su se razišli domovima.
043	JOH	008	001	Isus se vrati na Maslinsku goru,
043	JOH	008	002	no rano sljedećeg jutra opet dođe u Hram. Mnoštvo se ubrzo okupi oko njega, a on sjedne i počne ih poučavati.
043	JOH	008	003	Dok je govorio, židovski poglavari i farizeji dovedu mu neku ženu uhvaćenu u preljubu. Postave ju ispred radoznaloga mnoštva.
043	JOH	008	004	“Učitelju,” rekoše Isusu, “ova je žena zatečena u sâmome činu preljuba.
043	JOH	008	005	Mojsijev nam zakon kaže da bismo ju trebali kamenovati. Što ti na to kažeš?”
043	JOH	008	006	Htjeli su ga navesti da kaže nešto zbog čega bi ga mogli optužiti, ali Isus se samo sagnuo i počeo pisati prstom po prašini.
043	JOH	008	007	Kako su i dalje zahtijevali da im odgovori, on se uspravi i reče im: “Pa dobro, kamenujte ju—ali neka prvi baci kamen na nju onaj od vas koji još nikada nije zgriješio!”
043	JOH	008	008	Zatim se ponovno sagne i nastavi pisati po tlu.
043	JOH	008	009	A vjerski se poglavari krišom raziđu jedan po jedan, počevši od najstarijega. Isus ostane ispred mnoštva sam sa ženom.
043	JOH	008	010	Opet se uspravi i reče joj: “Gdje su tvoji tužitelji, ženo? Zar te nijedan nije osudio?”
043	JOH	008	011	“Nijedan, Gospodine”, odgovori žena. A Isus joj reče: “Ni ja te ne osuđujem. Idi i ne griješi više!”
043	JOH	008	012	Isus ponovno reče narodu: “Ja sam svjetlo svijeta. Tko me slijedi, neće se spoticati u tami, već će imati svjetlo koje vodi u život.”
043	JOH	008	013	Farizeji mu odgovore: “Ti svjedočiš sam o sebi i zato što govoriš nije istina!”
043	JOH	008	014	Isus reče: “Govorim istinu, iako svjedočim sam o sebi, jer znam odakle sam došao i kamo idem. A vi to ne znate.
043	JOH	008	015	Vi o meni sudite prema ljudskim mjerilima, ali ja nikoga ne osuđujem.
043	JOH	008	016	A i kad bih sudio, bio bi to potpuno pravedan sud jer nisam sâm—uza me je Otac koji me poslao.
043	JOH	008	017	Vaš Zakon kaže da svjedočanstvo dvojice, ako je istovjetno, valja prihvatiti kao istinito.
043	JOH	008	018	Evo, ja svjedočim za sebe, a moj je Otac koji me je poslao drugi svjedok.”
043	JOH	008	019	“Gdje ti je Otac?” upitaju ga. Isus im odgovori: “Ne znate tko sam ja, pa ne znate ni tko mi je Otac. Kad biste mene poznavali, znali biste i njega.”
043	JOH	008	020	Isus je sve to rekao u riznici dok je poučavao u Hramu. Pa ipak, nisu ga uhitili jer još nije došlo njegovo vrijeme.
043	JOH	008	021	Poslije im Isus ponovno reče: “Ja odlazim, a vi ćete me tražiti i umrijet ćete u svojem grijehu. Kamo ja idem, vi ne možete doći.”
043	JOH	008	022	Židovi se nato stanu pitati: “Da se možda ne kani ubiti? Na što je mislio kad je rekao: ‘Kamo ja idem, vi ne možete doći’?”
043	JOH	008	023	On im tada reče: “Vi ste odozdol, a ja sam odozgor. Vi ste od ovoga svijeta, a ja nisam.
043	JOH	008	024	Eto, zato sam rekao da ćete umrijeti u svojim grijesima. Jer ne povjerujete li da sam onaj koji kažem da jesam, umrijet ćete u svojim grijesima.”
043	JOH	008	025	“Reci nam tko si”, tražili su. On odgovori: “Ja sam onaj koji vam od početka i tvrdim da jesam.
043	JOH	008	026	Imao bih mnogo toga za vas kazati i osuditi vas za mnogošto, ali neću jer govorim samo ono što mi kaže onaj koji me poslao, a on je Istiniti.”
043	JOH	008	027	Oni, međutim, nisu razumjeli da im govori o Ocu.
043	JOH	008	028	Stoga Isus reče: “Kad podignete Sina Čovječjega na križ, shvatit ćete da sam ja taj i da vam nisam govorio vlastite misli, nego samo ono što me je Otac naučio.
043	JOH	008	029	Onaj koji me je poslao sa mnom je. Ne ostavlja me samoga zato što uvijek činim ono što je njemu ugodno.”
043	JOH	008	030	Mnogi koji su ga čuli da to govori povjeruju u njega.
043	JOH	008	031	Tada Isus reče Židovima koji su mu povjerovali: “Uistinu ste moji učenici ako živite onako kako vam kažem.
043	JOH	008	032	Upoznat ćete istinu, a istina će vas osloboditi.”
043	JOH	008	033	“Ali mi smo Abrahamovi potomci”, kazaše oni. “Nikad nismo nikome robovali. Kako to misliš—‘oslobodit će vas’?”
043	JOH	008	034	Isus im odgovori: “Svi ste vi robovi grijeha.
043	JOH	008	035	Rob nema stalnog mjesta u obitelji, ali sin joj zauvijek pripada.
043	JOH	008	036	Ako vas, dakle, Sin oslobodi, zaista ćete biti slobodni.
043	JOH	008	037	Znam da ste Abrahamovi potomci, ali ipak me neki od vas žele ubiti jer moja riječ ne nalazi odjeka u vašim srcima.
043	JOH	008	038	Govorim vam ono što sam vidio kad sam bio kod Oca. Ali vi ipak slijedite savjet svojega oca.”
043	JOH	008	039	“Naš je otac Abraham”, odgovore oni. “Da vam je Abraham otac,” reče im Isus, “slijedili biste njegov dobar primjer.
043	JOH	008	040	Umjesto toga, pokušavate me ubiti—samo zato što sam vam govorio istinu koju sam čuo od Boga. Takvo što Abraham nikad nije učinio!
043	JOH	008	041	Ne; kad tako postupate, slušate svojega pravog oca.” “Nismo mi rođeni iz preljuba—naš pravi otac je sâm Bog”, odgovore mu.
043	JOH	008	042	Isus im reče: “Kad bi bilo tako, voljeli biste i mene jer sam od Boga izišao i došao k vama. Nisam sâm došao, nego me je on poslao.
043	JOH	008	043	Zašto ne možete shvatiti što vam govorim? Zato što niste kadri slušati moju riječ.
043	JOH	008	044	Jer vam je otac đavao, pa volite činiti zlo koje on čini. On je od početka ubojica i mrzi istinu, jer u njemu nema ni trunka istine. Kad laže, govori što je njegovo jer je lažac i otac laži.
043	JOH	008	045	Zato meni ne vjerujete kad vam govorim istinu.
043	JOH	008	046	Koji mi od vas može dokazati i jedan jedini grijeh? Ako vam govorim istinu, zašto mi ne vjerujete?
043	JOH	008	047	Komu je Otac Bog, rado sluša Božje riječi. Vi ih ne slušate zato što niste njegova djeca.”
043	JOH	008	048	“Nismo li mi dobro rekli da si Samarijanac i da si opsjednut zloduhom?”
043	JOH	008	049	Isus reče: “Nisam ja opsjednut zloduhom, već poštujem svojeg Oca, a vi me prezirete.
043	JOH	008	050	Ionako ne tražim da sebe proslavim. Bog tako želi i On je sudac.
043	JOH	008	051	Zaista vam kažem, tko sluša moje riječi, nikada neće vidjeti smrti.”
043	JOH	008	052	“Sad znamo da te opsjeo zloduh”, rekoše mu židovski vođe. “Abraham je umro kao i proroci, a ti pak tvrdiš da onaj koji sluša tvoje riječi neće vidjeti smrti!
043	JOH	008	053	Zar si ti veći od našeg oca Abrahama, koji je umro? I od proroka, koji su pomrli? Pa kime se ti praviš?”
043	JOH	008	054	Isus im tada reče: “Hvalim li sâm sebe, to ništa ne vrijedi—no mene proslavlja moj Otac. Za njega vi tvrdite da je vaš Bog,
043	JOH	008	055	a uopće ga ne poznajete. Ali ja ga poznajem. Kad bih rekao da ga ne poznajem, bio bih lažac kao i vi. No istina je da ga poznajem i da slušam njegove riječi.
043	JOH	008	056	Vaš se otac Abraham radovao mojemu dolasku. Vidio ga je i jako se razveselio.”
043	JOH	008	057	Židovski poglavari rekoše: “Nemaš još ni pedeset godina, a kažeš da si vidio Abrahama!”
043	JOH	008	058	Isus im odvrati: “Zaista vam kažem, Ja jesam, još prije nego što je Abraham i rođen.”
043	JOH	008	059	Nato židovski poglavari pograbe kamenje da ga ubiju, ali Isus kradomice iziđe iz Hrama.
043	JOH	009	001	Prolazeći onuda, ugleda čovjeka slijepoga od rođenja.
043	JOH	009	002	Učenici ga zapitaju: “Učitelju, zašto se ovaj čovjek rodio slijep? Zbog svojih grijeha ili zbog grijeha svojih roditelja?”
043	JOH	009	003	“Ni zbog svojih, ni zbog roditeljskih grijeha,” odgovori Isus, “već zato da se na njemu očituju Božja djela.
043	JOH	009	004	Dok je dan, treba da radimo djela onoga koji me je poslao. Bliži se tama u kojoj prestaje svako djelo.
043	JOH	009	005	Ali dok sam na svijetu, svjetlo sam svijeta.”
043	JOH	009	006	Zatim pljune na zemlju, od pljuvačke načini blato, premaže njime slijepčeve oči
043	JOH	009	007	i reče mu: “Idi i operi se u ribnjaku Siloamu.” (Siloam znači “Poslan”.) Čovjek ode kamo ga je poslao, umije se i vrati se gledajući.
043	JOH	009	008	Susjedi i svi oni koji su ga prije poznavali kao slijepog prosjaka pitali su jedni druge: “Zar je to onaj slijepi prosjak?”
043	JOH	009	009	Jedni su govorili: “Jest”, a drugi opet: “Nije; to ne može biti isti čovjek, ali neobično mu je sličan.” Prosjak je pak tvrdio: “Ja sam taj isti čovjek.”
043	JOH	009	010	Nato ga zapitaše kako to da vidi. “Što ti se dogodilo?”
043	JOH	009	011	“Neki je čovjek, imenom Isus, načinio blato, premazao mi njime oči i rekao da odem do ribnjaka Siloama i da sperem blato. Učinio sam tako i sad vidim!” ispriča im čovjek.
043	JOH	009	012	“Gdje je sada taj čovjek?” zapitaju ga. “Ne znam”, odgovori.
043	JOH	009	013	Tada bivšega slijepca odvedu farizejima.
043	JOH	009	014	Toga je dana, kad je Isus napravio blato i vratio mu vid, bila subota.
043	JOH	009	015	Farizeji su ga iznova o svemu ispitali. On im opet reče: “Premazao mi je oči blatom, a onda sam se umio i progledao!”
043	JOH	009	016	Neki farizeji kazaše: “Onda taj Isus nije od Boga jer krši subotu.” Drugi su pak rekli: “Ali kako bi običan grešnik mogao činiti takva čuda?” I tako među njima nastane velik razdor.
043	JOH	009	017	Nakon toga farizeji opet upitaju nekadašnjeg slijepca: “Što ti kažeš o tom čovjeku koji ti je vratio vid?” “On je prorok”, odgovori čovjek.
043	JOH	009	018	Židovski poglavari nisu vjerovali da je on zaista bio slijep i da je progledao sve dok nisu dozvali njegove roditelje
043	JOH	009	019	i zapitali ih: “Je li ovo vaš sin za kojega tvrdite da se slijep rodio? Kako to da sada vidi?”
043	JOH	009	020	Roditelji odgovore: “Znamo da je ovo naš sin i da se rodio slijep.
043	JOH	009	021	Ali ne znamo što mu se dogodilo da je odjednom progledao ni tko mu je to učinio. Dovoljno je star da sam govori. Njega upitajte!”
043	JOH	009	022	Tako su rekli zbog straha od židovskih poglavara koji su objavili da će svatko tko prizna Isusa za Mesiju biti izopćen.
043	JOH	009	023	Zato odgovore: “Dovoljno je star da sam govori. Njega upitajte!”
043	JOH	009	024	Farizeji tada drugi put pozovu bivšega slijepca: “Odaj slavu Bogu, a ne Isusu jer znamo da je on grešnik.”
043	JOH	009	025	“Je li grešnik, ne znam,” odgovori čovjek, “ali jedno znam: bio sam slijep, a sada vidim!”
043	JOH	009	026	“Ali što ti je učinio?” upitaju ga. “Kako ti je vratio vid?”
043	JOH	009	027	“Već sam vam jedanput rekao, ali me niste slušali. Zašto želite opet čuti? Zar i vi kanite postati njegovim učenicima?”
043	JOH	009	028	Tada ga počnu vrijeđati: “Ti si njegov učenik, a mi smo Mojsijevi učenici.
043	JOH	009	029	Znamo da je Bog govorio Mojsiju, a za ovoga ne znamo ništa, pa čak ni odakle je!”
043	JOH	009	030	“To i jest čudno”, odgovori čovjek. “Vratio mi je vid, a vi još ne znate ni odakle je!
043	JOH	009	031	Znamo da Bog ne sluša grešnike, ali sluša one koji ga poštuju i vrše njegovu volju.
043	JOH	009	032	Nikada se još nije čulo da je tko vratio vid slijepcu od rođenja.
043	JOH	009	033	Da taj čovjek nije od Boga, ne bi mogao takvo što učiniti.”
043	JOH	009	034	“Zar ćeš nas ti učiti, koji si rođen u grijehu?” poviču oni i izbace ga iz sinagoge.
043	JOH	009	035	Kad je Isus čuo što se dogodilo, pronađe čovjeka i reče mu: “Vjeruješ li u Sina Čovječjega?”
043	JOH	009	036	Čovjek odgovori: “A tko je on, gospodine, da u njega vjerujem?”
043	JOH	009	037	“Vidio si ga već”, reče mu Isus. “Upravo razgovara s tobom.”
043	JOH	009	038	A čovjek reče: “Da, Gospodine, vjerujem!” i padne ničice pred Isusom.
043	JOH	009	039	Isus tada reče: “Došao sam na osudu svijetu: da progledaju oni koji ne vide te da oslijepe oni koji vide.”
043	JOH	009	040	Farizeji koji su ondje stajali zapitaju ga: “Tvrdiš li ti to da smo mi slijepi?”
043	JOH	009	041	“Da ste slijepi, ne biste imali grijeha”, odgovori im Isus. “Ali vaš grijeh ostaje jer tvrdite da vidite.”
043	JOH	010	001	“Zaista vam kažem, svatko tko u ovčinjak ne ulazi na vrata, nego se šulja preko zida, sigurno je lopov i razbojnik.
043	JOH	010	002	Jer pastir ulazi na vrata.
043	JOH	010	003	Njemu vratar otvara vrata, a ovce slušaju njegov glas i dolaze mu. On svoje ovce zove imenom te ih izvodi van.
043	JOH	010	004	Ide pred njima, a one ga slijede jer mu poznaju glas.
043	JOH	010	005	Za strancem neće poći, već će od njega pobjeći jer ne poznaju glas tuđinca.”
043	JOH	010	006	Oni koji su čuli tu Isusovu prispodobu nisu shvatili što je njome htio reći.
043	JOH	010	007	Zato im ju on objasni: “Zaista vam kažem, ja sam vrata ovcama.
043	JOH	010	008	Svi koji su došli prije mene bili su lopovi i razbojnici. Ali prave ih ovce nisu poslušale.
043	JOH	010	009	Ja sam vrata. Koji su ušli kroz vrata, bit će spašeni, ulazit će i izlaziti te nalaziti zelenu pašu.
043	JOH	010	010	Nakana je lopova da ukrade, zakolje i uništi. Ja sam došao da dadem vječni život, i to da ga imaju u izobilju.
043	JOH	010	011	Ja sam dobri pastir. Dobri pastir daje svoj život za ovce.
043	JOH	010	012	Najamnik će pobjeći i napustiti ovce kad vidi da dolazi vuk jer nisu njegove i jer on nije njihov pastir. Vuk ih onda grabi i razgoni stado.
043	JOH	010	013	Najamnik bježi jer je unajmljen i ne mari za ovce.
043	JOH	010	014	Ja sam dobri pastir. Poznajem svoje ovce i one poznaju mene,
043	JOH	010	015	kao što Otac poznaje mene i kao što ja poznajem Oca. Ja dajem svoj život za ovce.
043	JOH	010	016	Imam i drugih ovaca, koje nisu iz ovog ovčinjaka. I njih mi valja dovesti. One će čuti moj glas, pa će tako biti jedno stado s jednim pastirom.
043	JOH	010	017	Otac me voli jer dajem svoj život da bih ga opet mogao uzeti.
043	JOH	010	018	Nitko mi ga ne može oduzeti bez mojega pristanka; dobrovoljno dajem svoj život. Imam vlast dati ga i uzeti ga natrag. Tu mi je zapovijed dao Otac.”
043	JOH	010	019	Kad to reče, Židovi opet ostanu podijeljenih mišljenja.
043	JOH	010	020	Neki su govorili: “Opsjednut je zloduhom i luduje. Čemu slušati takvog čovjeka?”
043	JOH	010	021	“Ne govori kao da je opsjednut”, govorili su drugi. “Zar bi zloduh mogao slijepcu vratiti vid?”
043	JOH	010	022	U Jeruzalemu bijaše zima. Svetkovao se blagdan Posvete Hrama.
043	JOH	010	023	Isus je prolazio Salomonovim trijemom u Hramu.
043	JOH	010	024	Opkole ga židovski vođe i upitaju ga: “Dokle ćeš nas držati u nedoumici? Ako si ti Krist, otvoreno nam to reci!”
043	JOH	010	025	“Već sam vam rekao pa mi niste vjerovali”, odgovori im Isus. “Dokaz su djela koja činim u ime svojeg Oca.
043	JOH	010	026	Ali vi mi ne vjerujete jer niste od mojega stada.
043	JOH	010	027	Moje ovce slušaju moj glas, ja ih poznajem i one me slijede.
043	JOH	010	028	Dajem im vječni život te neće nikad propasti. Nitko ih neće oteti iz moje ruke.
043	JOH	010	029	Otac moj, koji mi ih je dao, je jači od svih. Zato ih nitko ne može ugrabiti iz Očeve ruke.
043	JOH	010	030	Ja i Otac jedno smo.”
043	JOH	010	031	Tada židovski vođe opet pograbe kamenje da ga kamenuju.
043	JOH	010	032	Isus im reče: “Po Božjemu sam nalogu učinio mnoga dobra djela da pomognem narodu. Za koje me od tih djela želite kamenovati?”
043	JOH	010	033	“Ne činimo to zbog dobrih djela,” odgovore oni, “već zbog svetogrđa. Običan si čovjek, a praviš se Bogom!”
043	JOH	010	034	“Ne piše li u vašem Zakonu: ‘Ja rekoh, vi ste bogovi!’” odgovori on.
043	JOH	010	035	“Ako dakle Sveto pismo, koje se ne može promijeniti, bogovima naziva ljude kojima je upućena Božja riječ,
043	JOH	010	036	zašto meni, koga je Otac poslao u svijet i posvetio, kažete da hulim zato što kažem: ‘Sin sam Božji’?
043	JOH	010	037	Nemojte mi vjerovati ako ne činim djela svojega Oca.
043	JOH	010	038	Ali ako ih činim, vjerujte barem tim djelima kad već meni ne vjerujete. Uvjerite se da je Otac u meni i ja u njemu.”
043	JOH	010	039	Tada ga opet pokušaju uhvatiti, no on im umakne.
043	JOH	010	040	Prijeđe na drugu stranu Jordana, na mjesto gdje je prije Ivan krstio, i ondje ostane.
043	JOH	010	041	Mnogi pođu za njim. “Ivan nije činio čudesa,” govorili su ljudi među sobom, “ali sve što je prorekao za ovog čovjeka bila je istina.”
043	JOH	010	042	I mnogi ondje povjeruju u njega.
043	JOH	011	001	Neki se čovjek imenom Lazar razbolio. Živio je u Betaniji sa sestrama Marijom i Martom.
043	JOH	011	002	Bila je to ona Marija koja je izlila dragocjenu miomirisnu pomast na Gospodinove noge i otrla ih svojom kosom. Kako im je brat Lazar bio bolestan,
043	JOH	011	003	sestre pošalju Isusu poruku: “Gospodine, tvoj je voljeni prijatelj teško bolestan.”
043	JOH	011	004	Kad je Isus to čuo, reče: “Njegova bolest nije na smrt, nego na Božju slavu. Božji Sin će se ovom prigodom proslaviti.”
043	JOH	011	005	Iako je Isus žarko volio Martu, Mariju i Lazara,
043	JOH	011	006	nije odmah krenuo, nego je ostao još dva dana u mjestu u kojemu se nalazio.
043	JOH	011	007	Nakon dva dana napokon reče učenicima: “Hajdemo natrag u Judeju!”
043	JOH	011	008	Ali učenici se usprotive. “Učitelju,” rekoše mu, “zar te nisu prije nekoliko dana židovski vođe u Judeji htjeli ubiti, a ti hoćeš onamo?”
043	JOH	011	009	Isus odgovori: “Dvanaest ura traje dan i oni koji hodaju u svjetlu neće se spotaknuti jer vide svjetlo ovoga svijeta.
043	JOH	011	010	Koji hodaju u mraku, spotiču se jer u sebi nemaju svjetla.”
043	JOH	011	011	Zatim reče: “Naš prijatelj spava, ali idem ga probuditi.”
043	JOH	011	012	Učenici su rekli: “Gospodine, ako spava, znači da ozdravit će!”
043	JOH	011	013	Mislili su da Isus želi reći kako Lazar zaista spava, ali Isus je htio kazati da je umro.
043	JOH	011	014	Tada im posve otvoreno reče: “Lazar je umro.
043	JOH	011	015	Radi vas se radujem što nisam bio ondje jer će vam ovo biti nova prilika da vjerujete u mene. Hajdemo k njemu!”
043	JOH	011	016	Nato Toma, zvani Blizanac, reče drugim učenicima: “Hajdemo i mi s njime umrijeti!”
043	JOH	011	017	Kad je Isus došao u Betaniju, rekoše mu da Lazar već četiri dana leži u grobu.
043	JOH	011	018	Betanija je od Jeruzalema bila udaljena otprilike tri kilometra,
043	JOH	011	019	pa je mnogo Židova došlo izraziti sućut i utješiti Martu i Mariju zbog gubitka brata.
043	JOH	011	020	Kad je Marta čula da Isus stiže, pođe mu u susret, a Marija ostane u kući.
043	JOH	011	021	Marta reče Isusu: “Gospodine, da si ti bio ovdje, moj brat ne bi umro!
043	JOH	011	022	Ali ipak znam da će ti Bog dati sve što od njega zatražiš.”
043	JOH	011	023	“Tvoj će brat uskrsnuti!” reče joj Isus.
043	JOH	011	024	“Hoće”, reče Marta, “kad i svi drugi, o uskrsnuću u posljednji dan.”
043	JOH	011	025	“Ja sam uskrsnuće i život”, reče joj Isus. “Tko u mene vjeruje, ako i umre, živjet će.
043	JOH	011	026	Tko god je živ i vjeruje u mene, neće nikada umrijeti. Vjeruješ li u to, Marta?”
043	JOH	011	027	“Da, Gospodine,” odgovori ona, “vjerujem da si ti Krist, Božji Sin koji treba da dođe na svijet.”
043	JOH	011	028	Zatim ode natrag Mariji i krišom joj reče: “Stigao je Učitelj i želi te vidjeti.”
043	JOH	011	029	Kada je Marija to čula, brzo ustane i odmah pođe k njemu.
043	JOH	011	030	Isus je još bio izvan sela, na mjestu gdje ga je susrela Marta.
043	JOH	011	031	Kada su Židovi koji su bili u Marijinoj kući i tješili je vidjeli da tako žurno odlazi, pođu za njom. Mislili su, naime, da ide na grob oplakivati brata.
043	JOH	011	032	Kad je Marija stigla do Isusa, padne pred njim ničice i reče: “Gospodine, da si ti bio ovdje, moj brat ne bi umro!”
043	JOH	011	033	Kad Isus ugleda nju i Židove koji su došli s njom kako plaču, ostane duboko dirnut i potresen.
043	JOH	011	034	“Kamo ste ga položili?” upita ih. “Dođi i pogledaj”, odgovore.
043	JOH	011	035	Isus zaplače.
043	JOH	011	036	“Gledajte kako ga je volio!”, govorili su Židovi.
043	JOH	011	037	A neki rekoše: “Zar taj koji je slijepcu vratio vid nije mogao spriječiti Lazarovu smrt?”
043	JOH	011	038	Isus opet ostane duboko dirnut. Uto stignu do groba. Bila je to špilja s teškim kamenom navaljenim na otvor.
043	JOH	011	039	“Odmaknite kamen!” zapovjedi Isus. Ali pokojnikova sestra Marta reče: “Gospodine, mora da je vonj već strašan jer je prošlo četiri dana otkako je umro!”
043	JOH	011	040	“Nisam li ti rekao da ćeš, budeš li vjerovala, vidjeti Božju slavu?” upita ju Isus.
043	JOH	011	041	I tako odmaknu kamen s groba. Isus pogleda u nebo i reče: “Hvala ti, Oče, što si me uslišao.
043	JOH	011	042	Znam da me ti uvijek uslišavaš, ali to sam rekao zbog ovih ljudi, kako bi vjerovali da si me ti poslao.”
043	JOH	011	043	Zatim glasno vikne: “Lazare, iziđi!”
043	JOH	011	044	I Lazar iziđe—sav u povojima i lica zamotana u ručnik. Isus im reče: “Odvežite ga i pustite ga da ide!”
043	JOH	011	045	Kad brojni Židovi koji su bili s Marijom ugledali što se dogodilo, napokon povjeruju u njega.
043	JOH	011	046	Ali neki odu javiti farizejima što je Isus učinio.
043	JOH	011	047	Stoga svećenički glavari i farizeji sazovu Veliko vijeće da se dogovore što učiniti. “Što da radimo?” pitali su jedan drugoga. “Jer ovaj čovjek zaista čini čudesa.
043	JOH	011	048	Ako ga pustimo na miru, sav će ga narod slijediti i povjerovati u njega, a onda će doći rimska vojska, pobiti nas i preuzeti vlast.”
043	JOH	011	049	A jedan od njih, Kajfa, koji je te godine bio veliki svećenik, reče: “Ništa vi ne znate!
043	JOH	011	050	Ne razumijete da je za vas bolje da jedan čovjek umre za narod, umjesto da sav narod izgine?”
043	JOH	011	051	Kajfa to nije rekao po vlastitoj pameti. On je te godine bio veliki svećenik te je tako prorekao da će Isus umrijeti za sav narod,
043	JOH	011	052	i to ne samo za izraelski narod već da bi okupio svu Božju djecu rasutu po svijetu.
043	JOH	011	053	Toga dana istaknuti židovski vođe odluče ubiti Isusa.
043	JOH	011	054	Zbog toga se Isus više nije javno kretao među Židovima, već ode u blizinu pustinje, u Efrajim, i ondje ostane s učenicima.
043	JOH	011	055	Bližio se židovski blagdan Pasha, pa su mnogi ljudi dolazili u Jeruzalem nekoliko dana prije kako bi prije početka svetkovine obavili obred očišćenja.
043	JOH	011	056	Željeli su vidjeti Isusa. Razgovarajući u Hramu, pitali su jedni druge: “Što mislite, hoće li doći na Pashu?”
043	JOH	011	057	U međuvremenu su glavni svećenici i farizeji zapovjedili da svatko tko dozna gdje je Isus mora to odmah prijaviti kako bi ga uhvatili.
043	JOH	012	001	Šest dana prije početka svetkovine Pashe Isus je stigao u Betaniju, gdje je živio Lazar kojega je uskrisio od mrtvih.
043	JOH	012	002	U Isusovu čast prirede gozbu. Marta je posluživala, a Lazar je sjedio s njim za stolom.
043	JOH	012	003	Tada Marija uzme litru skupocjena nardova mirisna ulja, pomaže Isusu noge i otre ih svojom kosom. Sva se kuća napuni mirisom.
043	JOH	012	004	Ali Juda Iškariotski—jedan od Isusovih učenika, koji ga je poslije izdao, reče:
043	JOH	012	005	“Zašto se ta pomast nije prodala za trista denara i razdala siromasima?”
043	JOH	012	006	Nije to rekao zato što je mario za siromahe, nego zato što bijaše kradljivac koji je uzimao novac učenika za koji je bio zadužen.
043	JOH	012	007	Isus mu odgovori: “Pusti ju na miru! To je učinila da me pripremi za ukop.
043	JOH	012	008	Uvijek će biti siromaha, a ja neću uvijek biti s vama.”
043	JOH	012	009	Kad su mnogi iz Jeruzalema čuli da je Isus ondje, sjate se da bi vidjeli ne samo njega nego i Lazara kojega je Isus uskrisio od mrtvih.
043	JOH	012	010	Tada svećenički glavari odluče ubiti i Lazara
043	JOH	012	011	jer su zbog njega mnogi Židovi napuštali njih i vjerovali u Isusa.
043	JOH	012	012	Sutradan se mjestom pročulo da Isus putuje prema Jeruzalemu, pa veliko mnoštvo, okupljeno zbog Pashe,
043	JOH	012	013	uzme palmine grane i pođe mu u susret ulicom kličući: “Slava Bogu! Blagoslovljen koji dolazi u ime Gospodnje! Živio kralj Izraelov!”
043	JOH	012	014	Isus pronađe mlado magare i sjedne na njega kako bi se ispunilo proročanstvo:
043	JOH	012	015	“Ne boj se, narode izraelski! Evo, dolazi tvoj Kralj sjedeći na magaretu.”
043	JOH	012	016	Njegovi učenici tada još nisu shvatili da se tako ispunjuje proročanstvo. Ali kada se Isus poslije vratio u svoju slavu, u nebo, sjetili su se da se to proročanstvo iz Svetoga pisma obistinilo pred njihovim očima.
043	JOH	012	017	A ljudi iz mnoštva koji su vidjeli kako je Isus prizvao Lazara natrag u život svjedočili su o tome drugima.
043	JOH	012	018	U susret mu iziđe silno mnoštvo ljudi jer su čuli za to nevjerojatno čudo.
043	JOH	012	019	Tada farizeji rekoše: “Ništa nismo postignuli! Pogledajte, svi odlaze za njim!”
043	JOH	012	020	Neki Grci koji su došli u Jeruzalem na svetkovinu Pashe
043	JOH	012	021	priđu Filipu, koji je bio iz Betsaide u Galileji, pa mu rekoše: “Gospodine, htjeli bismo vidjeti Isusa.”
043	JOH	012	022	Filip je to prenio Andriji, pa su onda skupa otišli kazati Isusu.
043	JOH	012	023	Isus reče: “Došlo je vrijeme da se otkrije slava Sina Čovječjega.
043	JOH	012	024	Zaista vam kažem, ne padne li pšenično zrno u tlo i ne umre li, ostaje samo. Umre li, naprotiv, donijet će mnogo roda.
043	JOH	012	025	Tko voli svoj život, izgubit će ga, a tko prezre život u ovome svijetu, sačuvat će ga za vječni život.
043	JOH	012	026	Svi koji žele biti mojim učenicima moraju doći i slijediti me jer moje sluge moraju biti ondje gdje sam ja. A budu li me slijedili, moj će ih Otac poštivati.
043	JOH	012	027	Sad mi je duša duboko potresena. Zar da Oca molim: ‘Oče, spasi me od ovoga što me čeka’? A zbog toga sam i došao!
043	JOH	012	028	Oče, proslavi svoje ime!” Tada se začuje glas s neba: “Već sam ga proslavio i opet ću ga proslaviti!”
043	JOH	012	029	Kad je to čulo mnoštvo, neki pomisle da je zagrmjelo, dok su drugi kazali da je Isusu progovorio anđeo.
043	JOH	012	030	Tada im Isus reče: “Glas je govorio radi vas, a ne radi mene.
043	JOH	012	031	Sad je vrijeme suda ovome svijetu! Sada će knez ovoga svijeta biti izbačen!
043	JOH	012	032	A kad ja budem uzdignut sa zemlje, sve ću ljude privući k sebi.”
043	JOH	012	033	To je rekao da istakne kakvom će smrću umrijeti.
043	JOH	012	034	“Uzdignut?” zaprepastilo se mnoštvo. “Iz Svetoga pisma smo učili da će Krist zauvijek živjeti. Zašto govoriš da Sin Čovječji mora biti uzdignut? Tko je taj Sin Čovječji o kojemu govoriš?”
043	JOH	012	035	Isus im odgovori: “Moje će vam svjetlo još samo malo svijetliti. Hodajte u svjetlu dok još možete da vas ne preplavi tama. U mraku čovjek ne vidi kamo ide.
043	JOH	012	036	Vjerujte u svjetlo, dok ga još imate, da budete djecom svjetla!” Nakon toga Isus ode i skrije se od njih.
043	JOH	012	037	Pa ipak, unatoč svim čudima koja je pred njima učinio, većina ih ipak nije vjerovala u njega.
043	JOH	012	038	A upravo je to pretkazao prorok Izaija: “Gospodine, tko je povjerovao našoj poruci? Kome se objavila snaga Gospodnja?”
043	JOH	012	039	Nisu mogli vjerovati jer je Izaija također rekao:
043	JOH	012	040	“Bog im je zaslijepio oči i otvrdnuo srca tako da očima ne vide, srcem ne razumiju, niti se meni obraćaju da ih ozdravim.”
043	JOH	012	041	To je rekao Izaija, koji je vidio njegovu slavu i o njemu govorio.
043	JOH	012	042	Ipak su i mnogi židovski vođe vjerovali da je Isus Mesija, ali to nisu htjeli priznati zbog straha da će ih farizeji izopćiti iz sinagoge.
043	JOH	012	043	Ljudska im je slava bila draža od Božja.
043	JOH	012	044	Isus poviče mnoštvu: “Tko vjeruje u mene, vjeruje u onoga koji me poslao.
043	JOH	012	045	Jer kad mene gledate, vidite onoga koji me je poslao.
043	JOH	012	046	Ja, svjetlo, došao sam na svijet da svi koji u mene vjeruju više ne ostanu u tami.
043	JOH	012	047	Čuje li tko moje riječi, a ne posluša ih, neću mu ja suditi—jer sam došao spasiti svijet, a ne osuditi ga.
043	JOH	012	048	Tko me prezre i ne primi mojih riječi, imat će svojeg suca. U posljednji će mu dan suditi riječ koju sam vam navješćivao.
043	JOH	012	049	Jer ja nisam govorio sam od sebe, nego vam kazujem ono što mi je Otac zapovjedio.
043	JOH	012	050	Znam da je njegova zapovijed vječni život i kad vam govorim, govorim vam ono što je meni rekao Otac.”
043	JOH	013	001	Večer uoči Pashe, znajući da je došao trenutak da ode sa zemlje svojemu Ocu i voleći svoje koji su na svijetu, Isus je vokio svoje učenike do samoga kraja.
043	JOH	013	002	Za vrijeme večere đavao je već dao mig Judi Iškariotskomu, Šimunovu sinu, da je to noć u kojoj će izdati Isusa.
043	JOH	013	003	A Isus, svjestan da mu je Otac predao sve u ruke, da je od Boga došao i da mu se vraća,
043	JOH	013	004	ustane od stola, skine gornju odjeću, opaše se ručnikom,
043	JOH	013	005	nalije vode te počne učenicima prati noge i brisati ih ručnikom kojim se opasao.
043	JOH	013	006	Kad je došao do Šimuna Petra, on mu reče: “Učitelju, nećeš valjda ti meni prati noge!”
043	JOH	013	007	Isus mu odgovori: “Sada još ne razumiješ zašto to radim, ali jednog ćeš dana shvatiti.”
043	JOH	013	008	“Ne,” prosvjedovao je Petar, “nikad ti nećeš meni prati noge!” “Ali ako te ne operem, ne možeš biti jedan od mojih”, odgovori mu Isus.
043	JOH	013	009	Šimun Petar nato poviče: “Gospodine, operi mi onda i ruke i glavu, a ne samo noge!”
043	JOH	013	010	Isus odgovori: “Tko je sav okupan, ne treba mu prati drugo osim nogu da bude posve čist. Sada ste čisti, ali ipak ne svi.”
043	JOH	013	011	Isus je, naime, znao tko će ga izdati. Zato je i rekao: “Niste svi čisti.”
043	JOH	013	012	Kad im opere noge, ponovno se obuče, sjedne i upita: “Razumijete li što sam vam učinio?
043	JOH	013	013	Vi me zovete ‘Učiteljem’ i ‘Gospodinom’. Imate pravo! To i jesam.
043	JOH	013	014	I zato, ako sam ja, Gospodin i Učitelj, vama oprao noge, trebate i vi prati noge jedni drugima.
043	JOH	013	015	Dao sam vam primjer, činite kao što sam i ja učinio.
043	JOH	013	016	Zaista vam kažem, nije sluga veći od svojega gospodara niti je poslanik veći od onoga koji ga šalje.
043	JOH	013	017	To znate, a blago vama budete li tako i činili!”
043	JOH	013	018	“Ne govorim o svima vama, iako dobro poznajem vas koje sam odabrao. Sveto pismo kaže: ‘Onaj koji je sa mnom blagovao, podiže se na me.’
043	JOH	013	019	Velim vam ovo već sada, prije nego što se dogodi, da kad se dogodi, vjerujete da Ja jesam.
043	JOH	013	020	Zaista vam kažem, tko lijepo primi onoga koga ja šaljem, prima mene. A primi li tko mene, znači da je primio Oca koji me je poslao.”
043	JOH	013	021	Rekavši to, duboko potresen u duhu, Isus im otvoreno reče: “Zaista vam kažem, jedan od vas će me izdati!”
043	JOH	013	022	Učenici pogledaju jedan drugoga pitajući se na koga bi se to moglo odnositi.
043	JOH	013	023	Jedan od Isusovih učenika, onaj kojega je Isus osobito volio, sjedio je za stolom odmah uz Isusa.
043	JOH	013	024	Šimun Petar mu dade znak da upita Isusa tko bi mogao učiniti takvo strašno djelo.
043	JOH	013	025	On se nagne prema Isusu i upita ga: “Tko je taj, Gospodine?”
043	JOH	013	026	Isus odgovori: “Kojemu dâm umočen kruh.” Umoči zatim kruh i dade ga Judi, sinu Šimuna Iškariotskoga.
043	JOH	013	027	Čim Juda pojede kruh, u njega uđe Sotona. Tada mu Isus reče: “Brzo čini to što kaniš učiniti!”
043	JOH	013	028	Nitko od nazočnih za stolom nije razumio zašto je Isus to rekao.
043	JOH	013	029	Kako im je Juda bio blagajnik, neki pomisle da ga Isus šalje kupiti hrane za blagdane ili podijeliti novac siromašnima.
043	JOH	013	030	Čim je uzeo kruh, Juda iziđe u noć.
043	JOH	013	031	Čim je Juda izišao, Isus reče: “Sada je vrijeme da ja, Sin Čovječji, uđem u svoju slavu, a Bog će biti proslavljen svime što će se meni dogoditi.
043	JOH	013	032	Bog će me proslaviti u sebi, i to odmah.
043	JOH	013	033	Draga moja djeco, kako su kratki ovi trenuci prije nego što ću morati otići i ostaviti vas! A onda, budete li me i tražili, i kao što sam rekao i Židovima: ‘Kamo ja idem, vi ne možete doći.’
043	JOH	013	034	Dajem vam novu zapovijed: da volite jedni druge. Volite se međusobno onako kako sam ja volio vas.
043	JOH	013	035	Budete li imali ljubavi jedni prema drugima, po tomu će svi znati da ste moji učenici.”
043	JOH	013	036	“Kamo ideš, učitelju?” upita ga Šimun Petar. Isus mu odgovori: “Sada ne možeš poći sa mnom, ali poslije ćeš me slijediti.”
043	JOH	013	037	Petar upita: “Zašto sada ne mogu s tobom? Ja sam za tebe spreman i umrijeti!”
043	JOH	013	038	Isus mu odgovori: “Umrijeti za mene? Zaista ti kažem, prije nego što pijetao zakukuriče, triput ćeš zanijekati da me uopće poznaješ.”
043	JOH	014	001	“Neka se ne uznemiruje vaše srce! Pouzdajte se u Boga i u mene!
043	JOH	014	002	U kući mojega Oca mnogo je stanova. Da nije tako, zar bih vam rekao: ‘Idem vam pripraviti mjesto’?
043	JOH	014	003	Kad odem i pripremim vam mjesto, opet ću se vratiti da vas uzmem k sebi da biste bili gdje sam ja.
043	JOH	014	004	A vi već znate put onamo kamo idem.”
043	JOH	014	005	“Ne znamo, Gospodine, ni kamo ideš”, reče Toma. “Kako bismo onda znali put onamo?”
043	JOH	014	006	Isus mu reče: “Ja sam put, istina i život. Nitko ne može doći Ocu osim po meni.
043	JOH	014	007	Kad biste mene poznavali, poznavali biste i mojeg Otca. Odsad ga poznajete i vidjeli ste ga.”
043	JOH	014	008	Filip mu reče: “Gospodine, pokaži nam Oca i bit ćemo zadovoljni!”
043	JOH	014	009	Isus odgovori: “Zar ti, Filipe, još ne znaš tko sam ja, čak ni pošto sam toliko vremena proveo s vama? Tko je vidio mene, vidio je i Oca. Zašto onda tražiš da ga vidiš?
043	JOH	014	010	Zar ne vjeruješ da sam ja u Ocu i Otac u meni? Riječi koje govorim nisu moje, nego Otac koji živi u meni čini svoja djela kroza me.
043	JOH	014	011	Vjerujte mi da sam ja u Ocu i da je Otac u meni. Vjerujte barem zbog samih djela koja ste vidjeli da činim.
043	JOH	014	012	Zaista vam kažem, tko vjeruje u mene, činit će djela kakva sam i ja činim, pa čak i veća, jer ja odlazim Ocu.
043	JOH	014	013	Ma što zamolili u moje ime, ja ću to učiniti da bi se Otac proslavio u Sinu.
043	JOH	014	014	Ma što zamolili u moje ime, ja ću to učiniti.
043	JOH	014	015	Ako me volite, slušajte moje zapovijedi,
043	JOH	014	016	a ja ću moliti Oca i on će vam poslati drugog Utješitelja koji vas nikad neće ostaviti:
043	JOH	014	017	Svetoga Duha, Duha Istine, kojega svijet ne može primiti jer ga ne vidi niti ga poznaje. No vi ga poznajete jer je sada uz vas i prebivat će u vama.
043	JOH	014	018	Neću vas ostaviti kao siročad. Opet ću vam doći.
043	JOH	014	019	Još samo malo i svijet me više neće vidjeti, ali vi ćete me ponovno vidjeti jer ja živim i jer ćete i vi živjeti.
043	JOH	014	020	U taj ćete dan spoznati da sam ja u Ocu, da ste vi u meni i ja u vama.
043	JOH	014	021	Tko sluša moje zapovijedi, taj me voli; i zato što me voli, moj će ga Otac voljeti, i ja ću ga voljeti i objaviti mu se.”
043	JOH	014	022	“Gospodine, zašto ćeš se objaviti samo nama, a ne i cijelom svijetu?” upita ga Juda (ne Iškariotski, već drugi učenik istog imena).
043	JOH	014	023	Isus mu odgovori: “Oni koji me vole, činit će što im kažem. Moj će ih Otac zato voljeti pa ćemo doći i živjeti s njima.
043	JOH	014	024	A tko me ne voli, taj me i ne sluša. Riječi koje vam govorim nisu moje, nego od Oca koji me je poslao.
043	JOH	014	025	To sam vam govorio dok sam još bio s vama.
043	JOH	014	026	A kad Otac pošalje Utješitelja, Svetoga Duha, da me zastupa, on će vas mnogočemu naučiti i podsjetiti vas na sve što sam vam govorio.
043	JOH	014	027	Ostavljam vam mir—i to svoj mir—a mir koji vam ja dajem nije mir kakav daje svijet. Zato se ne uznemirujte i ne plašite.
043	JOH	014	028	Sjetite se što sam vam rekao: ‘Odlazim, ali ću vam opet doći.’ Ako me zaista volite, bit ćete sretni što idem k Ocu jer je on veći od mene.
043	JOH	014	029	Rekao sam vam sve to prije nego što se dogodilo da vjerujete u mene kad se dogodi.
043	JOH	014	030	Nemam više mnogo vremena govoriti vam jer se približava zli knez ovoga svijeta. On nada mnom nema vlast,
043	JOH	014	031	ali ja ću dragovoljno učiniti ono što Otac od mene traži kako bi svijet spoznao da ja volim Oca. Ustanite! Hajdemo odavde!”
043	JOH	015	001	“Ja sam pravi trs, a moj je Otac vinogradar.
043	JOH	015	002	On siječe svaku mladicu na meni koja ne rađa rodom. Pročišćuje mladice koje donose rod kako bi dale još više roda.
043	JOH	015	003	Vi ste već očišćeni kroz riječ koju sam vam govorio.
043	JOH	015	004	Ostanite u meni i ja ću ostati u vama! Jer mladica ne može donijeti rod sama od sebe, otkinuta od trsa. Tako ni vi ne možete biti plodonosni ako ste odvojeni od mene.
043	JOH	015	005	Ja sam trs, a vi ste mladice. Tko ostane u meni i ja u njemu, donijet će velik rod. Jer bez mene ne možete ništa učiniti.
043	JOH	015	006	Ne ostane li tko u meni, bit će izbačen kao beskorisna mladica i osušiti se. A takve se mladice bacaju u oganj da izgore.
043	JOH	015	007	Ali ostanete li u meni i slušate moje zapovijedi, možete tražiti što god hoćete i dat će vam se.
043	JOH	015	008	Moj će se Otac proslaviti time što ćete donijeti mnogo roda i što ćete biti moji učenici.
043	JOH	015	009	Kao što je Otac volio mene, tako sam i ja volio vas. Ostanite u mojoj ljubavi.
043	JOH	015	010	Vršite li moje zapovijedi, ostajete u mojoj ljubavi, kao što sam ja vršio zapovijedi svojeg Oca i ostajem u njegovoj ljubavi.
043	JOH	015	011	To vam kažem da biste u sebi imali moju radost i da vaša radost bude potpuna.
043	JOH	015	012	Moja je zapovijed da volite jedni druge kao što sam ja volio vas.
043	JOH	015	013	A veće ljubavi nitko ne može iskazati nego da život dade za svoje prijatelje.
043	JOH	015	014	Prijatelji ste mi ako činite što vam zapovijedam.
043	JOH	015	015	Ne zovem vas više slugama jer sluga ne zna gospodarove nakane. Sada ste mi prijatelji jer sam vam kazao sve što mi je Otac rekao.
043	JOH	015	016	Niste vi mene izabrali. Ja sam izabrao vas! Odredio sam vas da idete i da rodite trajnim rodom, tako da vam moj Otac dade sve što god zatražite u moje ime.
043	JOH	015	017	Zapovijedam vam da volite jedni druge!”
043	JOH	015	018	“Mrzi li vas svijet, znajte da je mene mrzio prije vas.
043	JOH	015	019	Svijet bi vas volio kad biste pripadali njemu, ali ne pripadate mu jer sam vas ja izabrao iz svijeta. Zato vas svijet mrzi.
043	JOH	015	020	Sjećate li se što sam vam rekao, da nije sluga veći od svojega gospodara? Pa ako su mene progonili, naravno da će i vas progoniti. Ako su slušali mene, slušat će i vas!
043	JOH	015	021	Svijet će vas progoniti zbog mojega imena jer ne poznaju Oca koji me je poslao.
043	JOH	015	022	Da nisam došao i govorio im, oni ne bi bili krivi, ali ovako nemaju isprike za svoj grijeh.
043	JOH	015	023	Tko mene mrzi, mrzi i mojeg Oca.
043	JOH	015	024	Da nisam među njima činio djela koja nitko drugi nije učinio, ne bi bili krivi. A oni su sve to vidjeli, a ipak su zamrzili i mene i mojeg Oca.
043	JOH	015	025	Time se ispunilo napisano u njihovu Zakonu: ‘Mrzili su me bez razloga.’
043	JOH	015	026	Ali poslat ću vam Savjetnika, Duha Istine, koji dolazi od Oca i svjedočit će o meni.
043	JOH	015	027	I vi ćete govoriti o meni jer ste bili sa mnom od početka.
043	JOH	016	001	To sam vam rekao da ne biste otpali od vjere.
043	JOH	016	002	Jer će vas izopćivati iz sinagoga i doći će vrijeme kad će svatko tko vas bude ubijao misliti da služi Bogu.
043	JOH	016	003	A to će činiti zato što nikada nisu upoznali ni Oca ni mene.
043	JOH	016	004	To vam govorim sada da biste se, kad se to dogodi, sjetili kako sam vas upozorio. Nisam vam govorio prije jer sam znao da ću biti s vama još neko vrijeme.”
043	JOH	016	005	“Ali sad odlazim onomu koji me je poslao, a nitko od vas nije me ni upitao kamo idem.
043	JOH	016	006	Umjesto toga se žalostite zato što sam vam to rekao.
043	JOH	016	007	No za vas je uistinu bolje da ja odem jer ako ja ne odem, neće vam doći Utješitelj. Ako pak odem, poslat ću ga k vama.
043	JOH	016	008	Kad dođe, on će dokazati svijetu zabludu s obzirom na grijeh, pravednost i sud.
043	JOH	016	009	Ljudi svijeta su u grijehu jer ne vjeruju u mene.
043	JOH	016	010	Moju će pravednost potvrditi Otac tako što će me uzdignuti na mjesto slave, gdje me više nećete vidjeti;
043	JOH	016	011	sud dolazi zato što je knez ovoga svijeta već osuđen.
043	JOH	016	012	Toliko toga bih vam još imao reći, ali sada to ne biste mogli podnijeti.
043	JOH	016	013	Kad dođe Duh Istine, uputit će vas u cjelokupnu istinu. On neće iznositi vlastite misli, nego će vam prenijeti ono što je čuo. Objavit će vam i ono što će se dogoditi.
043	JOH	016	014	On će me proslaviti otkrivajući vam ono što primi od mene.
043	JOH	016	015	Sve što ima Otac, moje je. Zato kažem da će vam otkriti ono što primi od mene.”
043	JOH	016	016	“Još samo malo pa ću otići i više me nećete vidjeti. No malo zatim ponovno ćete me vidjeti.”
043	JOH	016	017	Učenici su pitali jedni druge: “Kako on to misli: ‘Nećete me vidjeti, a onda ćete me opet vidjeti’? I što želi reći kad kaže: ‘Odlazim Ocu’?
043	JOH	016	018	Što znači: ‘Još samo malo’? Ne razumijemo to.”
043	JOH	016	019	Isus je shvatio da ga žele to pitati, pa reče: “Pitate se među sobom na što sam mislio kad sam rekao: ‘Još samo malo pa ću otići i više me nećete vidjeti, no malo zatim vidjet ćete me ponovno’?
043	JOH	016	020	Zaista vam kažem, svijet će se veseliti zbog onoga što će mi se dogoditi, a vi ćete plakati i jadikovati. Ali vaša će se žalost preokrenuti u radost.
043	JOH	016	021	Bit će to kao i sa ženom u trudovima—žalosna je dok rađa, ali kad se dijete rodi, radosna je što je donijela novu osobu na svijet pa zaboravlja bolove koje je pretrpjela.
043	JOH	016	022	Tako je i s vama, sad se žalostite, ali ću vas opet vidjeti i razveselit ćete mi se; te vam radosti nitko neće moći uskratiti.
043	JOH	016	023	U taj dan ništa me nećete tražiti. Zaista vam kažem, zamolite li što Oca u moje ime, dat će vam.
043	JOH	016	024	Dosad niste ništa molili u moje ime. Molite i primit ćete, da vaša radost bude potpuna.
043	JOH	016	025	O tomu sam vrlo oprezno govorio, u prispodobama, ali će doći vrijeme kad to više neće biti potrebno i kada ću vam otvoreno govoriti o Ocu.
043	JOH	016	026	Tada ćete njemu iznijeti svoje molbe u moje ime. Ne kažem da ću ja moliti za vas
043	JOH	016	027	jer vas sâm Otac žarko voli zato što ste vi mene voljeli i vjerovali da sam došao od Oca.
043	JOH	016	028	Da, izišao sam od Oca i došao na svijet, a otići ću s ovoga svijeta i vratiti se Ocu.”
043	JOH	016	029	“Sada otvoreno govoriš,” rekoše njegovi učenici, “a ne u zagonetkama.
043	JOH	016	030	Sada shvaćamo da sve znaš i da ti nitko ne mora ništa reći. Zato vjerujemo da si izišao od Boga.”
043	JOH	016	031	“Vjerujete li zaista?” odgovori im Isus.
043	JOH	016	032	“No dolazi vrijeme, i već je tu, kad ćete se razbježati svaki na svoju stranu, a mene ćete ostaviti samoga. Ipak neću biti sam jer Otac je sa mnom.
043	JOH	016	033	Sve sam vam to rekao da u meni imate mir. Ovdje na zemlji imat ćete nevolje, ali ohrabrite se, ja sam pobijedio svijet!”
043	JOH	017	001	Pošto je Isus sve to rekao, pogleda prema nebu i nastavi: “Oče, došao je čas! Proslavi svojeg Sina da on može proslaviti tebe.
043	JOH	017	002	Jer ti si mu dao vlast nad svim ljudima na zemlji. On daje vječni život svakomu koga si mu ti dao.
043	JOH	017	003	A vječni život jest spoznati tebe, jedinoga, istinitoga Boga, i Isusa Krista, koga si ti poslao.
043	JOH	017	004	Pronio sam tvoju slavu ovdje na zemlji čineći sve što si mi rekao da učinim.
043	JOH	017	005	A sada ti mene, Oče, proslavi slavom koju sam dijelio s tobom prije postanka svijeta.
043	JOH	017	006	Ovim sam ljudima rekao sve o tebi. Bili su u svijetu, ali ti si mi ih dao. Zapravo su oduvijek i bili tvoji, ali dao si ih meni i poslušali su tvoje riječi.
043	JOH	017	007	Sad su spoznali da je sve što imam od tebe
043	JOH	017	008	jer sam im prenio riječi koje si mi dao. Prihvatili su ih, pa tako sigurno znaju da sam izišao od tebe i vjeruju da si me ti poslao.
043	JOH	017	009	Moja molitva nije za svijet, već za one koje si mi dao jer tebi pripadaju.
043	JOH	017	010	Svi oni koji su moji pripadaju tebi, i svi koji su tvoji pripadaju meni. U njima sam se proslavio.
043	JOH	017	011	Sad odlazim s ovog svijeta, ostavljam ih i idem tebi. Sveti Oče, brini se za njih i dalje, očuvaj sve one koje si mi dao u svojem imenu da budu sjedinjeni baš kao i mi.
043	JOH	017	012	Dok sam bio s njima, očuvao sam u tvojem imenu sve one koje si mi dao. Čuvao sam ih da nijedan osim sina pogibli ne propadne da se obistini proročanstvo iz Svetoga pisma.
043	JOH	017	013	A sada idem tebi. Ovo govorim dok sam u svijetu kako bi oni u sebi imali moju radost u svoj punini.
043	JOH	017	014	Dao sam im tvoju riječ, a svijet ih je zamrzio jer ne pripadaju svijetu, baš kao ni ja.
043	JOH	017	015	Ne molim te da ih uzmeš sa svijeta, već da ih očuvaš od zla.
043	JOH	017	016	Nisu više od ovoga svijeta, kao što ni ja nisam od svijeta.
043	JOH	017	017	Posveti ih istinom; tvoje su riječi istina.
043	JOH	017	018	Kao što si mene poslao u svijet, tako i ja njih šaljem.
043	JOH	017	019	I ja se posvećujem za njih da i oni budu posvećeni istinom.
043	JOH	017	020	Ne molim te samo za ove nego i za sve koji će povjerovati u mene zbog njihova svjedočanstva.
043	JOH	017	021	Moja je molitva za sve njih da budu jedno, baš kao što smo ti i ja, Oče, ti u meni i ja u tebi, neka tako i oni budu jedno u nama da svijet povjeruje da si me ti poslao.
043	JOH	017	022	Ja sam im dao slavu koju si mi ti dao; da budu jedno kao što smo i mi—
043	JOH	017	023	ja u njima, a ti u meni, da budu savršeno jedno. Tako će svijet spoznati da si me ti poslao i shvatiti da ih voliš kao što voliš mene.
043	JOH	017	024	Oče, želim da budu sa mnom—svi koje si mi dao—neka gledaju moju slavu koju si mi dao jer si me volio još prije postanka svijeta!
043	JOH	017	025	Pravedni Oče, svijet te ne poznaje, ali ja te poznajem. I ovi su učenici spoznali da si me ti poslao.
043	JOH	017	026	Njima sam otkrio tebe i dalje ću te objavljivati da žarka ljubav kojom mene voliš bude u njima i da ja budem u njima!”
043	JOH	018	001	Rekavši to, Isus sa svojim učenicima prijeđe na drugu stranu potoka Kedrona te uđe s njima u maslinik.
043	JOH	018	002	A izdajnik Juda poznavao je to mjesto jer je Isus često onamo odlazio sa svojim učenicima.
043	JOH	018	003	Svećenički poglavari i farizeji dali su Judi četu vojnika i stražare da odu onamo. Oni stignu do maslinika sa zapaljenim bakljama, svjetiljkama i oružjem.
043	JOH	018	004	Isus je znao što će se sve dogoditi. On istupi pred njih i upita: “Koga tražite?”
043	JOH	018	005	“Isusa iz Nazareta!” odgovore oni. “Ja sam”, reče Isus. S njima je stajao i njegov izdajnik Juda.
043	JOH	018	006	Kad im je rekao “Ja sam”, svi ustuknu i popadaju na zemlju.
043	JOH	018	007	Ponovno ih upita: “Koga tražite?” Opet odgovore: “Isusa iz Nazareta!”
043	JOH	018	008	“Rekao sam vam: ja sam”, odgovori Isus. “Ja sam taj kojega tražite. Pustite druge neka idu.”
043	JOH	018	009	Rekao je to da bi se ispunilo proročanstvo koje je upravo spomenuo: “Nisam izgubio nijednoga od ovih koje si mi dao.”
043	JOH	018	010	Tada Šimun Petar potegne mač i odsiječe desno uho sluzi velikog svećenika, koji se zvao Malko.
043	JOH	018	011	Ali Isus reče Petru: “Spremi mač u korice! Zar da ne ispijem čašu koju mi je Otac dao?”
043	JOH	018	012	Tako židovski stražari s četom vojnika i njihovim zapovjednikom uhvate Isusa i svežu ga.
043	JOH	018	013	Odvedu ga najprije Ani, tastu Kajfe, koji je te godine bio veliki svećenik.
043	JOH	018	014	Kajfa je bio taj koji je savjetovao židovskim vođama: “Bolje da jedan čovjek umre za narod.”
043	JOH	018	015	Šimun Petar i još jedan učenik koji je poznavao velikog svećenika izdaleka su ih slijedili. Tako je taj drugi učenik mogao ući u dvorište velikog svećenika skupa s Isusom,
043	JOH	018	016	a Petar je ostao vani, pred vratima. Drugi učenik tada porazgovara sa sluškinjom koja je pazila kraj vrata pa ona uvede i Petra.
043	JOH	018	017	Ta sluškinja, vratarica, upita Petra: “Nisi li i ti jedan od Isusovih učenika?” “Nisam”, odvrati Petar.
043	JOH	018	018	Stražari i služinčad stajali su pokraj vatre koju su naložili i grijali se jer je bilo hladno. I Petar je stajao ondje s njima grijući se.
043	JOH	018	019	Unutra veliki svećenik počne ispitivati Isusa o njegovim učenicima i o onome što ih je poučavao.
043	JOH	018	020	Isus odgovori: “Što sam poučavao, naširoko je poznato jer sam redovito poučavao u sinagogi i u Hramu. Čuli su me svi Židovi i ništa nisam poučavao tajno a da to nisam i javno rekao.
043	JOH	018	021	Zašto to mene pitaš? Pitaj one koji su me slušali. Oni znaju što sam govorio!”
043	JOH	018	022	Jedan od vojnika koji je ondje stajao šakom udari Isusa po licu. “Zar se tako odgovara velikom svećeniku?” upita.
043	JOH	018	023	“Ako sam pogrešno rekao, dokaži da je pogrešno”, odgovori Isus. “Zar ćeš udarati čovjeka samo zato što govori istinu?”
043	JOH	018	024	Tada Ana pošalje svezanoga Isusa velikome svećeniku Kajfi.
043	JOH	018	025	U međuvremenu, dok se Šimun Petar grijao kraj vatre, ponovno ga upitaju: “Da nisi i ti jedan od njegovih učenika?” “Nisam!” odgovori on.
043	JOH	018	026	Ali jedan od slugu velikoga svećenika, rođak onoga kojemu je Petar odsjekao uho, upita ga: “Zar te nisam vidio ondje u masliniku skupa s Isusom?”
043	JOH	018	027	Petar opet zaniječe. A pijetao odmah zakukuriče.
043	JOH	018	028	Isusovo preslušanje pred Kajfom završilo je u rane jutarnje ure. Zatim ga odvedu u palaču rimskoga upravitelja. Njegovi tužitelji nisu sâmi onamo ulazili jer bi ih ulazak onečistio pa ne bi smjeli jesti pashalnu večeru.
043	JOH	018	029	Zato Pilat, upravitelj, iziđe k njima te ih upita: “Za što optužujete ovog čovjeka?”
043	JOH	018	030	“Ne bismo ga predali tebi da nije zločinac!” odgovore oni.
043	JOH	018	031	“Onda ga odvedite i sami mu sudite po svojim zakonima”, reče Pilat. “Ali nama nije dopušteno ubiti čovjeka!”—kazaše.
043	JOH	018	032	Time se ispunilo Isusovo proročanstvo o njegovu smaknuću.
043	JOH	018	033	Tada se Pilat vrati u palaču i naredi da mu dovedu Isusa. “Jesi li ti kralj Židova?” upita ga.
043	JOH	018	034	“Jesi li se tog pitanja dosjetio sam ili su ti drugi govorili o meni?” upita ga Isus.
043	JOH	018	035	“Zar sam ja Židov?” odgovori Pilat. “Tvoj vlastiti narod i svećenički poglavari predali su te meni. Zašto? Što si učinio?”
043	JOH	018	036	Isus odgovori: “Moje kraljevstvo ne pripada ovomu svijetu. Kad bi mu pripadalo, moji bi se podanici borili da ne budem predan Židovima. Ali moje kraljevstvo nije od ovoga svijeta!”
043	JOH	018	037	Pilat upita: “Ti dakle jesi kralj?” “Ti to kažeš”, odgovori Isus. “Da, ja sam kralj; rodio sam se da bih svjedočio za istinu. Svaki onaj koji voli istinu poslušat će moj glas.”
043	JOH	018	038	Pilat upita: “A što je istina?” Tada ponovno iziđe pred židovski narod i reče im: “Ja na njemu nisam našao nikakve krivnje.
043	JOH	018	039	A vi svake godine u vrijeme Pashe imate običaj tražiti da vam pustim nekoga iz zatvora. Hoćete li da oslobodim židovskoga kralja?”
043	JOH	018	040	Ali oni nato poviču: “Ne! Ne njega, nego Barabu!” A Baraba je bio prevratnik.
043	JOH	019	001	Pilat tada dade Isusa izbičevati.
043	JOH	019	002	Vojnici spletu krunu od trnja, stave mu je na glavu i odjenu ga u grimizni plašt.
043	JOH	019	003	“Živio kralj Židova!” rugali su mu i udarali ga po licu.
043	JOH	019	004	Pilat ponovno iziđe i reče Židovima: “Evo, sad ću vam ga izvesti, ali znajte da ga ja ne smatram krivim.”
043	JOH	019	005	Isus iziđe noseći trnovu krunu i grimizni plašt, a Pilat reče narodu: “Evo čovjeka!”
043	JOH	019	006	Kada su ga svećenički poglavari i židovski stražari ugledali, stanu vikati: “Raspni ga! Raspni ga!” “Raspnite ga sami!” reče im Pilat. “Ja ne držim da je kriv.”
043	JOH	019	007	Židovi odgovore: “Prema našemu Zakonu mora umrijeti jer se pravio Božjim Sinom.”
043	JOH	019	008	Kad je to čuo, Pilat se još više uplaši.
043	JOH	019	009	Povede Isusa natrag u palaču i upita ga: “Odakle si?” Ali Isus mu na to ne odgovori.
043	JOH	019	010	“Nećeš mi odgovoriti?” upita Pilat. “Ne shvaćaš li da imam vlast osloboditi te ili te raspeti?”
043	JOH	019	011	Isus mu reče: “Ne bi ti imao nikakve vlasti nada mnom da ti nije dana odozgor. Zato je još veći grijeh onoga koji me je tebi predao.”
043	JOH	019	012	Pilat ga je tada nastojao osloboditi, ali su mu židovski vođe rekli: “Oslobodiš li tog čovjeka, neprijatelj si caru! Tko se god izdaje za kralja, prevratnik je protiv cara.”
043	JOH	019	013	Na te im riječi Pilat opet izvede Isusa pa sjedne na sudačku stolicu na kamenom popločenu postolju.
043	JOH	019	014	Bilo je oko podneva, dan priprave za Pashu. Pilat reče Židovima: “Evo vašega kralja!”
043	JOH	019	015	“Smakni ga!” vikali su. “Smakni ga! Raspni ga!” “Što?! Da raspnem vašega kralja?” upita Pilat. “Mi nemamo kralja osim cara!” odvrate svećenički poglavari.
043	JOH	019	016	Tada im Pilat preda Isusa da se raspne. Isusa odvedu.
043	JOH	019	017	Noseći križ, otišao je do mjesta zvanoga Lubanja, ili hebrejski: Golgota.
043	JOH	019	018	Ondje ga raspnu s još dvojicom, svakim s jedne strane, tako da je Isus bio u sredini.
043	JOH	019	019	Pilat iznad njega dade postaviti natpis: “isus nazarećanin, kralj Židova.”
043	JOH	019	020	Mnogi su Židovi pročitali taj natpis jer se mjesto na kojemu je Isus raspet nalazilo blizu grada; natpis je bio na hebrejskomu, latinskomu i grčkomu.
043	JOH	019	021	Svećenički poglavari rekli su Pilatu: “Neka umjesto ‘kralj Židova’ stoji: ‘Za sebe je tvrdio: “Ja sam kralj Židova.”’”
043	JOH	019	022	“Neka ostane kako sam napisao!” odgovori im Pilat.
043	JOH	019	023	Pošto su vojnici raspeli Isusa, razdijele njegovu odjeću na četiri dijela, svakomu po jedan. Uzmu mu i košulju. Kako nije imala šava, već je bila otkana u jednome komadu,
043	JOH	019	024	kazaše: “Nemojmo ju parati. Bacimo za nju kocku pa komu dopadne.” Time se ispunila riječ iz Svetoga pisma: “Razdijeliše među sobom moju odjeću, a za haljinu baciše kocku.” Tako su i učinili.
043	JOH	019	025	Nedaleko od križa stajale su Isusova majka Marija, njegova teta Marija Kleofina i Marija Magdalena.
043	JOH	019	026	Kad Isus opazi svoju majku gdje stoji pokraj učenika kojega je osobito volio, reče joj: “Ženo, evo ti sina!”
043	JOH	019	027	A učeniku reče: “Evo ti majke.” I od toga časa uzme ju taj učenik u svoj dom.
043	JOH	019	028	Znajući da je sve svršeno, Isus reče: “Žedan sam” da bi se ispunilo Sveto pismo.
043	JOH	019	029	Ondje je stajala posuda s octom pa u ocat namoče spužvu, stave ju na izopovu trsku i primaknu Isusovim ustima.
043	JOH	019	030	Kad Isus okusi ocat, reče: “Svršeno je!” Glava mu klone i on preda svoj duh.
043	JOH	019	031	Kako je bilo vrijeme Priprave, židovski vođe nisu htjeli da tijela raspetih ostanu na križevima i tijekom subote koja je bila velik blagdan, Pasha. Stoga zamole Pilata da zapovjedi da se raspetima prebiju noge da brže umru kako bi ih mogli skinuti s križa.
043	JOH	019	032	Vojnici dođu i prebiju noge dvojici raspetih s Isusom.
043	JOH	019	033	Kad su došli do Isusa, vidjeli su da je već mrtav, pa mu nisu prebili noge,
043	JOH	019	034	nego mu jedan od vojnika kopljem probode bok iz kojega odmah poteku krv i voda.
043	JOH	019	035	To je izvještaj očevica koji točno opisuje što je vidio da i vi možete vjerovati.
043	JOH	019	036	Sve se to dogodilo da bi se obistinile riječi Svetoga pisma: “Nijedna mu se kost neće slomiti”
043	JOH	019	037	i “Gledat će onoga koga su proboli.”
043	JOH	019	038	Nakon toga Josip iz Arimateje, koji je bio Isusov učenik, ali je to tajio zbog straha od židovskih vođa, zamoli Pilata da mu dopusti uzeti Isusovo tijelo. Pilat mu dopusti pa Josip dođe i skine Isusovo tijelo.
043	JOH	019	039	Došao je i Nikodem, koji je posjetio Isusa noću, i donio trideset litara ulja od smirne i aloje za pomazanje tijela.
043	JOH	019	040	Umotali su Isusovo tijelo u dugačko platno natopljeno mirisima, kako je već u Židova bio običaj pri ukopu.
043	JOH	019	041	U blizini mjesta na kojemu je Isus bio raspet nalazio se vrt s posve novim grobom u kojega još nitko nije bio položen.
043	JOH	019	042	Kako je grob bio blizu, a valjalo je žuriti zbog Priprave, ondje polože Isusa.
043	JOH	020	001	U nedjelju rano ujutro, još za mraka, dođe na grob Marija Magdalena i opazi da je odvaljen kamen s ulaza u grob.
043	JOH	020	002	Otrči stoga pronaći Šimuna Petra i još jednog učenika, koga je Isus osobito volio, pa im reče: “Uzeli su Gospodinovo tijelo iz groba i ne znam kamo su ga stavili!”
043	JOH	020	003	Petar tada iziđe s drugim učenikom te potrče prema grobu.
043	JOH	020	004	Drugi učenik prestigne Petra i stigne onamo prvi,
043	JOH	020	005	sagne se, zaviri unutra te spazi povoje od lanena platna gdje leže, ali ne uđe.
043	JOH	020	006	Tada pristigne i Šimun Petar pa uđe u grob. I on ugleda povoje gdje leže
043	JOH	020	007	i platno u koje je bila umotana Isusova glava kako presavijeno leži sa strane.
043	JOH	020	008	Tada je ušao i drugi učenik, vidio i povjerovao—
043	JOH	020	009	jer sve do tada nisu shvatili da Sveto pismo govori kako će Isus ustati od mrtvih.
043	JOH	020	010	Vrate se kući.
043	JOH	020	011	Marija se vratila na grob i stajala vani plačući. Zaplakana se sagne i zaviri u grob
043	JOH	020	012	te ugleda dva anđela obučena u bijelo kako sjede, jedan do glave, a drugi do nogu na mjestu gdje je ležalo Isusovo tijelo.
043	JOH	020	013	“Zašto plačeš?” upitaju anđeli. “Zato što su mi uzeli Gospodina,” odgovori ona, “a ne znam kamo su ga stavili!”
043	JOH	020	014	Obazre se i ugleda da netko stoji iza nje. Bio je to Isus, ali ga nije prepoznala.
043	JOH	020	015	“Zašto plačeš?” upita on. “Koga tražiš?” Ona pomisli da je to vrtlar. “Gospodine,” reče, “ako ste ga vi odnijeli, recite mi kamo ste ga stavili pa ću otići i uzeti ga.”
043	JOH	020	016	“Marijo!” reče joj Isus. Ona se okrene prema njemu i uzvikne na hebrejskome: “Rabbuni!” (što znači: “Učitelju!”)
043	JOH	020	017	“Nemoj me dulje zadržavati”, upozori ju, “jer još nisam uzišao k Ocu. Idi, nađi moju braću i javi im da uzlazim svojemu Ocu i vašemu Ocu, svojemu Bogu i vašemu Bogu.”
043	JOH	020	018	Marija Magdalena ode javiti učenicima da je vidjela Gospodina i prenese im njegovu poruku.
043	JOH	020	019	Te su se večeri prvoga dana u tjednu učenici sastali iza zaključanih vrata zbog straha od židovskih vođa kad odjednom među njih stane Isus. Pozdravi ih: “Mir vama!”
043	JOH	020	020	Kad im je to rekao, pokaže im svoje ruke i bok. Učenici se razvesele kad ugledaju svojega Gospodina.
043	JOH	020	021	Isus im opet reče: “Mir vama! Kao što je mene poslao Otac, tako i ja šaljem vas.”
043	JOH	020	022	Zatim dahne u njih i reče: “Primite Svetoga Duha!
043	JOH	020	023	Kojima oprostite grijehe, oprošteni su im. Kojima ne oprostite grijehe, nisu im oprošteni.”
043	JOH	020	024	Jedan od Dvanaestorice, Toma zvani Blizanac, nije tada bio s drugima.
043	JOH	020	025	“Vidjeli smo Gospodina”, rekli su mu, a on odgovori: “Ne vjerujem sve dok ne vidim rane od čavala na njegovim rukama, dok u njih ne stavim prste i dok ne stavim ruku u ranu na njegovu boku.”
043	JOH	020	026	Nakon osam dana učenici su ponovno bili skupa. Taj je put s njima bio i Toma. Iako su vrata bila zatvorena, Isus stane među njih i pozdravi ih: “Mir vama!”
043	JOH	020	027	Zatim reče Tomi: “Daj ovamo prst; evo mojih ruku! Stavi ruku u moj bok. Ne budi više nevjernik. Vjeruj!”
043	JOH	020	028	“Moj Gospodin i moj Bog!” uzvikne Toma.
043	JOH	020	029	Isus mu reče: “Ti vjeruješ jer si me vidio. Ali blago onima koji me nisu vidjeli, a vjeruju.”
043	JOH	020	030	Isusovi učenici vidjeli su kako Isus čini i mnoga druga čuda osim zapisanih u ovoj knjizi.
043	JOH	020	031	Ova su zapisana da vjerujete da je Isus Mesija, Božji Sin, te da vjerujući u njega imate život.
043	JOH	021	001	Poslije se Isus opet javio učenicima uz Tiberijsko jezero. Evo kako se to dogodilo:
043	JOH	021	002	Ondje ih je bila nekolicina: Šimun Petar, Toma zvani Blizanac, Natanael iz Kane Galilejske, Zebedejevi sinovi te još dvojica učenika.
043	JOH	021	003	“Idem loviti ribu”, reče Šimun Petar. “Idemo i mi”, rekli su oni i pošli s njim, ali cijele noći nisu ništa ulovili.
043	JOH	021	004	U zoru je Isus stajao na obali, ali učenici ga nisu prepoznali.
043	JOH	021	005	“Zar nemate ribe, djeco?” dovikne im on. “Nemamo!” odgovore.
043	JOH	021	006	On reče: “Bacite mrežu s desne strane lađe i uhvatit ćete ih!” Tako su i učinili. Nisu mogli izvući mrežu zbog mnoštva riba koje su uhvatili.
043	JOH	021	007	Učenik kojega je Isus osobito volio reče Petru: “To je Gospodin!” Nato Šimun Petar opaše gornju haljinu jer je bio slabo obučen, skoči u vodu i otpliva do obale.
043	JOH	021	008	Drugi su ostali u lađi. Dovuku mrežu punu riba do obale udaljene stotinjak metara.
043	JOH	021	009	Kad su izišli na obalu, ugledaju ribu kako se peče na razgorjelu žaru i kruh.
043	JOH	021	010	“Donesite malo riba koje ste uhvatili”, reče im Isus.
043	JOH	021	011	Šimun Petar ode i izvuče mrežu punu velikih riba na obalu: sto pedeset i tri velike ribe. Mreža se ipak nije rastrgala.
043	JOH	021	012	“Dođite doručkovati!” reče im Isus. Nitko se od njih nije usuđivao pitati ga je li on uistinu Gospodin jer su znali da jest.
043	JOH	021	013	Isus uzme kruh, pa im ga dade. To učini i s ribom.
043	JOH	021	014	To je bilo već treći put Isus da se javio učenicima otkad je uskrsnuo od mrtvih.
043	JOH	021	015	Nakon doručka Isus upita Šimuna Petra: “Šimune, Ivanov sine, ljubiš li me više nego ovi?” “Da”, odgovori Petar. “Ti znaš da te volim.” “Onda pasi moje jaganjce”, reče mu Isus.
043	JOH	021	016	Ponovno ga upita: “Šimune, Ivanov sine, ljubiš li me?” “Da, Gospodine,” reče Petar “znaš da te volim.” “Onda pasi moje ovce”, reče mu Isus.
043	JOH	021	017	Još ga jedanput upita: “Šimune, Ivanov sine, voliš li me?” Petar se ražalosti što ga Isus i treći put pita voli li ga. “Gospodine, ti sve znaš; znaš da te volim”, reče. “Onda pasi moje ovce”, reče mu Isus.
043	JOH	021	018	“Zaista ti kažem, kad si bio mlad, mogao si činiti što si htio i ići kamo si želio; ali kad ostariš, raširit ćeš ruke i drugi će te opasati i voditi onamo kamo ne želiš ići.”
043	JOH	021	019	Isus mu je to rekao da bi mu navijestio kakvom će smrću proslaviti Boga. Zatim mu reče: “Slijedi me!”
043	JOH	021	020	Petar se okrene i opazi da učenik kojega je Isus osobito volio, onaj koji se pri večeri nagnuo i upitao Isusa: “Učitelju, koji će te od nas izdati?” ide za njim.
043	JOH	021	021	Petar upita Isusa: “A što će biti s njime, Gospodine?”
043	JOH	021	022	Isus mu odgovori: “Ako hoću da on ostane dok ja ne dođem, što se to tebe tiče? Ti me slijedi!”
043	JOH	021	023	Tako se među braćom raširio glas da onaj učenik neće umrijeti. Ali Isus nije rekao da on neće umrijeti, već samo: “Ako hoću da on ostane dok ja ne dođem, što se to tebe tiče!”
043	JOH	021	024	Ovo je taj učenik koji je vidio te događaje i ovdje ih zabilježio. A svi mi znamo da je zapis tih događaja točan i istinit.
043	JOH	021	025	Isus je učinio još mnogo toga i kad bi se sve redom zapisalo, mislim da sve te knjige ne bi stale ni u cijeli svijet!
#
# BOOK	044	ACT	Acts	Djela Apostolska
044	ACT	001	001	Dragi Teofile, u prvoj knjizi koju sam ti napisao iznio sam sve što je Isus počeo da djeluje i poučava
044	ACT	001	002	do dana kad je uznesen na nebo, pošto je odabranim apostolima dao upute Svetoga Duha.
044	ACT	001	003	Još četrdeset dana nakon raspeća ukazivao se apostolima i na mnoge im načine dokazao da je živ. Govorio im je o Božjemu kraljevstvu.
044	ACT	001	004	Dok je tako s njima blagovao, reče im: “Ne idite iz Jeruzalema, nego ostanite ondje dok vam Otac ne pošalje što je obećao. Sjetite se, već sam vam o tomu govorio.
044	ACT	001	005	Ivan je krstio vodom, ali vi ćete uskoro biti kršteni Svetim Duhom.”
044	ACT	001	006	Apostoli koji su bili s njim upitaju ga: “Gospodine, hoćeš li sada obnoviti izraelsko kraljevstvo?”
044	ACT	001	007	“Ta vremena i prigode određuje Otac svojom vlasti”, odgovori im on, “i nije na vama da ih znate.
044	ACT	001	008	Ali kad na vas siđe Sveti Duh, primit ćete snagu da o meni svjedočite ljudima posvuda—u Jeruzalemu, po svoj Judeji i Samariji i do kraja zemlje.”
044	ACT	001	009	Tek što je to rekao, uznesen je na nebo pred njihovim očima i nestao u oblaku.
044	ACT	001	010	Dok su očiju uprtih u nebo gledali kako odlazi, odjednom se među njima pojave dvojica ljudi u bijeloj odjeći.
044	ACT	001	011	“Galilejci, što tu stojite i gledate u nebo?” rekli su. “Isus je od vas uznesen na nebo, ali jednoga dana će se vratiti jednako tako kao što ste ga vidjeli da odlazi!”
044	ACT	001	012	Bilo je to na Maslinskoj gori. Vrate se zatim do Jeruzalema udaljenoga otprilike kilometar.
044	ACT	001	013	Čim uđu u grad, odu u kuću u kojoj su boravili, u sobu na katu. Bili su ondje Petar, Ivan, Jakov, Andrija, Filip, Toma, Bartolomej, Matej, Jakov (Alfejev sin), Šimun (zelot) i Juda (Jakovljev sin).
044	ACT	001	014	Svi su se ustrajno i jednodušno sastajali na molitvu s Isusovom majkom Marijom, još nekoliko drugih žena i s Isusovom braćom.
044	ACT	001	015	Kad ih je jednom tako bilo okupljeno sto dvadeset, Petar ustane i reče:
044	ACT	001	016	“Braćo, moralo se ispuniti ono što piše u Svetome pismu za Judu, koji je doveo hramsku policiju da uhiti Isusa. To je odavno, kroz Davida, pretkazao Sveti Duh.
044	ACT	001	017	Juda je bio jedan od nas, dionik naše službe.
044	ACT	001	018	Novcem koji je dobio za svoje zlodjelo Juda je kupio polje. Ondje je pao i rasprsnuo se tako da mu se prosula sva utroba.
044	ACT	001	019	Vijest o njegovoj smrti brzo se pronijela među stanovnicima Jeruzalema pa su to polje prozvali Akeldama, što na aramejskome znači ‘Krvavo polje’.
044	ACT	001	020	To je pretkazano u Knjizi psalama. Ondje piše: ‘Neka njegov dom opusti, neka nitko u njemu ne stanuje!’ i ‘Neka njegovu službu dobije drugi!’
044	ACT	001	021	Moramo zato odabrati nekoga da zamijeni Judu—nekoga tko je bio s nama cijelo vrijeme dok smo bili s Gospodinom Isusom
044	ACT	001	022	otkad ga je Ivan krstio pa do uznesenja u nebo. Taj će s nama biti svjedokom Isusova uskrsnuća.”
044	ACT	001	023	Predlože dvojicu: Josipa Barsabu (kojega su zvali i Just) i Matiju.
044	ACT	001	024	Svi se pomole: “Gospodine, ti poznaješ svako srce. Pokaži nam kojega si od ove dvojice izabrao
044	ACT	001	025	da kao apostol zamijeni izdajnika Judu koji nas je napustio i otišao onamo kamo pripada.”
044	ACT	001	026	Zatim bace kocke i kocka padne na Matiju. Tako je on postao dvanaestim apostolom.
044	ACT	002	001	Na Pedesetnicu, sedam tjedana nakon Isusova uskrsnuća, svi su bili okupljeni na istomu mjestu.
044	ACT	002	002	Odjednom se začuje šum s neba, poput silnoga vihora, te ispuni kuću u kojoj su bili.
044	ACT	002	003	Pojave se zatim plameni jezici te se razdijele i siđu na njih—na svakoga po jedan.
044	ACT	002	004	Svi nazočni napune se Svetoga Duha i počnu govoriti drugim jezicima, kako je komu Duh davao govoriti.
044	ACT	002	005	A u Jeruzalemu su u to doba boravili pobožni Židovi koji su došli iz svakog naroda pod nebom.
044	ACT	002	006	Kad začuju huk vjetra, dotrče vidjeti što se zbiva i zaprepaste se—jer svatko od njih čuo je vjernike kako govore na njegovu jeziku.
044	ACT	002	007	Iznenađeni i zadivljeni, pitali su: “Nisu li svi ti ljudi što govore Galilejci?
044	ACT	002	008	Kako ih onda svatko od nas čuje na svojemu materinskom jeziku?
044	ACT	002	009	Ima nas ovdje Parta, Međana, Elamljana, žitelja Mezopotamije, Judeje i Kapadocije, Ponta i Male Azije,
044	ACT	002	010	Frigije i Pamfilije, Egipta i libijskih krajeva oko Cirene. Ima Rimljana koji su u prolazu,
044	ACT	002	011	Židova i obraćenika na židovsku vjeru, Krećana i Arapa, a svi mi čujemo te ljude kako na našim jezicima govore o veličanstvenim Božjim djelima!”
044	ACT	002	012	Stajali su zaprepašteni i pitali jedni druge: “Što bi to moglo značiti?”
044	ACT	002	013	Drugi su se pak rugali: “Pijani su od slatkoga vina!”
044	ACT	002	014	Tada istupi Petar s jedanaestoricom apostola i glasno reče mnoštvu: “Poslušajte me, Židovi i svi što boravite u Jeruzalemu! Znajte:
044	ACT	002	015	nisu ovi ljudi pijani kao što mislite. Pa tko se još opija u devet sati ujutro?
044	ACT	002	016	To što vidite ostvarenje je proročanstva proroka Joela:
044	ACT	002	017	‘U posljednje ću vrijeme’, veli Gospodin, ‘izliti svojega Duha na sve ljude. Vaši sinovi i kćeri će proricati, vaši mladići će imati viđenja, a starci sne.
044	ACT	002	018	U te ću dane izliti svojega Duha na svoje sluge i sluškinje te će oni proricati.
044	ACT	002	019	Dat ću čudesa na nebesima i znakove na zemlji: krv, oganj i sukljanje dima.
044	ACT	002	020	Sunce će se pretvoriti u tamu, a mjesec postati krvavocrven prije nego što dođe velik i slavan Dan Gospodnji.
044	ACT	002	021	I tko god zazove Gospodnje ime, bit će spašen.’
044	ACT	002	022	Čujte me, Izraelci! Bog je pred vama potvrdio Isusa Nazarećanina silnim djelima i čudesnim znacima koje je, kao što znate, činio.
044	ACT	002	023	Vi ste ipak postupili prema unaprijed odlučenomu Božjem naumu: bezbožničkom ste ga rukom raspeli na križ i pogubili.
044	ACT	002	024	Ali Bog ga je oslobodio grozote smrti i uskrisio ga u život jer smrt nije mogla njime vladati.
044	ACT	002	025	Kralj David za njega je rekao: ‘Znam da je Gospodin uvijek sa mnom jer uvijek stoji pokraj mene da ne posrnem.
044	ACT	002	026	Stoga mi se srce raduje, a jezik kliče od veselja. Tijelo mi spokojno počiva.
044	ACT	002	027	Jer nećeš ostaviti moju dušu među mrtvima ni dopustiti da tvoj svetac istrune.
044	ACT	002	028	Pokazao si mi put života. Tvoja će me nazočnost ispuniti radošću.’
044	ACT	002	029	Braćo draga, s punim pouzdanjem tvrdim: David time nije mislio na sebe—jer on je odavno umro, pokopan je i grob mu je do danas ovdje.
044	ACT	002	030	Ali David je bio prorok i znao je da se Bog zakleo jednoga od njegovih potomaka posaditi na njegovo prijestolje kao Mesiju.
044	ACT	002	031	On je to unaprijed vidio i pretkazao Mesijino uskrsnuće. Rekao je da mu ‘duša neće ostati među mrtvima’ i da mu tijelo neće ‘istrunuti’.
044	ACT	002	032	To proročanstvo govori o Isusu. Njega je Bog uskrisio—svi smo tomu svjedoci.
044	ACT	002	033	On sada sjedi na najuzvišenijemu mjestu u nebu, Bogu zdesna. I Otac mu je, kao što je i obećao, dao Svetoga Duha da ga izlije na nas. Danas to čujete i vidite.
044	ACT	002	034	Jer David nikada nije uznesen u nebo, a ipak je rekao: ‘Gospodin je rekao mojem Gospodinu: Sjedni mi s desne strane
044	ACT	002	035	dok ti ne bacim pod noge tvoje neprijatelje.’
044	ACT	002	036	Neka dakle pouzdano znade sav Izrael da je Bog tog Isusa kojega ste raspeli učinio i Gospodinom i Mesijom!”
044	ACT	002	037	Te su ih riječi duboko potresle. Upitaju zato Petra i ostale apostole: “Braćo, što da učinimo?”
044	ACT	002	038	Petar im odgovori: “Obratite se Bogu i krstite se u ime Isusa Krista da vam grijesi budu oprošteni pa ćete primiti dar Svetoga Duha.
044	ACT	002	039	To je obećanje vama i vašoj djeci, pa čak i onima izdaleka koje naš Gospodin Bog pozove.”
044	ACT	002	040	Zatim je još dugo propovijedao zaklinjući i opominjući ih: “Spasite se od ovoga pokvarenog naraštaja!”
044	ACT	002	041	Oni povjeruju njegovim riječima i krste se. Tako se u taj dan Crkvi pridružilo oko tri tisuće duša.
044	ACT	002	042	Bili su postojani u apostolskome učenju, zajedništvu, lomljenju kruha i molitvi.
044	ACT	002	043	Sve je zahvatilo strahopoštovanje jer su apostoli činili mnoga čudesa i znakove.
044	ACT	002	044	Koji su prigrlili vjeru, živjeli su u zajedništvu i sve su dijelili.
044	ACT	002	045	Prodavali su imanja i dijelili svakome prema potrebi.
044	ACT	002	046	Svaki su dan jednodušno i postojano hrlili u Hram na bogoštovlje te se sastajali po kućama da lome kruh radosno i prostodušno,
044	ACT	002	047	hvaleći Boga i uživajući naklonost svega naroda. A Bog je svednevice zajednici pripajao nove spasenike.
044	ACT	003	001	Dok su Petar i Ivan jednoga popodneva išli u Hram na molitveni sastanak koji se održavao u tri ure,
044	ACT	003	002	naiđu neki ljudi noseći čovjeka hroma od rođenja, kojega su svaki dan donosili pred hramska vrata zvana Divna da prosi milostinju od ljudi koji ulaze u Hram.
044	ACT	003	003	Kad ugleda Petra i Ivana kako ulaze u Hram, zamoli ih za milostinju.
044	ACT	003	004	Petar i Ivan prodorno ga pogledaju. “Pogledaj nas!” reče mu Petar.
044	ACT	003	005	Hromi ih je čovjek molećivo gledao očekujući milostinju.
044	ACT	003	006	Ali Petar mu reče: “Nemam novca, ni srebrna ni zlatna. Ali dajem ti što imam: u ime Isusa Krista Nazarećanina, ustani i hodaj!”
044	ACT	003	007	Uhvati čovjeka za desnu ruku i podigne ga. Čovjeku smjesta ojačaju noge i gležnjevi.
044	ACT	003	008	On skoči, uspravi se i počne hodati. Uđe s njima u Hram hodajući, poskakujući i slaveći Boga.
044	ACT	003	009	Svi su ga vidjeli kako hoda i slavi Boga.
044	ACT	003	010	Shvatili su da je to isti čovjek koji je na Divnim vratima prosio milostinju i zaprepastili su se, gotovo izbezumili zbog toga što se s njim dogodilo.
044	ACT	003	011	On se pak držao Petra i Ivana koji su bili u Salomonovu trijemu. Zato svi nagrnu onamo.
044	ACT	003	012	Kad je to vidio Petar, reče ljudima: “Što se čudite ovomu, Izraelci? I što gledate u nas, kao da smo mi svojom snagom ili pobožnošću učinili da ovaj čovjek prohoda!
044	ACT	003	013	Učinio je to Abrahamov, Izakov i Jakovljev Bog, Bog naših predaka, i tako proslavio svojega slugu Isusa. A vi ste toga Isusa predali da ga uhite i odrekli ste ga se pred Pilatom kad ga je već odlučio osloboditi.
044	ACT	003	014	Odrekli ste se Sveca i Pravednika, a namolili ste da vam oslobode ubojicu.
044	ACT	003	015	Ubili ste začetnika života, ali Bog ga je uskrisio od mrtvih. Mi smo tomu svjedoci.
044	ACT	003	016	Isusovo je ime iscijelilo ovoga čovjeka, a znate da je bio hrom. Vjera u Isusovo ime vratila mu je potpuno zdravlje naočigled svih vas.
044	ACT	003	017	Braćo, znam da ste s Isusom tako postupili zbog neznanja, kao i vaši poglavari.
044	ACT	003	018	Ali Bog je tako ispunio ono što su proroci prorekli o Mesiji: da će pretrpjeti sve to.
044	ACT	003	019	Pokajte se dakle za grijehe i obratite se Bogu pa će vam on izbrisati grijehe
044	ACT	003	020	i poslati vam vrijeme okrepe: unaprijed vam namijenjenoga Mesiju Isusa.
044	ACT	003	021	On mora ostati u nebu sve dok ne dođe vrijeme svekolike obnove koju je Bog odavno obećao kroz svete proroke.
044	ACT	003	022	Mojsije je rekao: ‘Gospodin, vaš Bog, podignut će vam proroka poput mene iz vašega vlastitog naroda. Dobro slušajte sve što vam on kaže!
044	ACT	003	023	A tko god ne bude slušao tog proroka, neka se iskorijeni iz naroda!’
044	ACT	003	024	Još od Samuela, svi su proroci navijestili ovo što se sada događa.
044	ACT	003	025	Vi ste djeca tih proroka i Saveza koji je Bog sklopio s vašim precima. Bog je rekao Abrahamu: ‘Tvoje će potomstvo biti na blagoslov svim narodima na zemlji.’
044	ACT	003	026	Bog je podignuo svojega slugu i najprije ga je poslao da vas blagoslovi—da se svatko od vas obrati od svojih opačina.”
044	ACT	004	001	Dok su Petar i Ivan još govorili narodu, priđu im svećenici, zapovjednik hramske straže i neki saduceji.
044	ACT	004	002	Uznemirilo ih je što su, na Isusovu primjeru, navješćivali uskrsnuće od mrtvih.
044	ACT	004	003	Uhite ih zato i, kako je već bila večer, bace u tamnicu do jutra.
044	ACT	004	004	Ali mnogi koji su ih čuli kako propovijedaju Riječ povjerovali su i broj vjernika uvećao se na otprilike pet tisuća, ne brojeći žene i djecu.
044	ACT	004	005	Sutradan se u Jeruzalemu sastanu poglavari, starješine i pismoznanci.
044	ACT	004	006	Bio je ondje veliki svećenik Ana s Kaifom, Ivanom, Aleksandrom i drugima iz velikosvećeničke loze.
044	ACT	004	007	Dozovu pred sebe apostole i upitaju ih: “Kakvom silom i u čije ime ste to učinili?”
044	ACT	004	008	Petar im, pun Svetoga Duha, reče: “Narodni poglavari i starješine!
044	ACT	004	009	Odgovaramo li mi to zbog dobroga djela koje smo učinili bolesnu čovjeku? Želite li znati kako je iscijeljen?
044	ACT	004	010	Znajte i vi, i cijeli izraelski narod, da taj čovjek stoji pred vama zdrav jer je iscijeljen po imenu Isusa Krista iz Nazareta, kojega ste vi raspeli, ali ga je Bog uskrisio od mrtvih!
044	ACT	004	011	Jer Isus je taj ‘kamen’ koji ste vi ‘graditelji’ odbacili, a koji je ‘postao ugaonim kamenom’.
044	ACT	004	012	Ni po kome drugome nema spasenja! Nema drugoga imena pod nebom po kojemu se ljudi mogu spasiti.”
044	ACT	004	013	Članove Vijeća zaprepastila je Petrova i Ivanova neustrašivost jer su mogli jasno vidjeti da su neizobraženi i neuki ljudi. Znali su da su bili sa Isusom,
044	ACT	004	014	ali kako je iscijeljeni čovjek stajao pred njima, nisu im mogli proturječiti.
044	ACT	004	015	Zato narede Petru i Ivanu da iziđu iz vijećnice te počnu raspravljati:
044	ACT	004	016	“Što da radimo s tim ljudima? Ne možemo zanijekati da su učinili čudesni znak—za to znaju svi u Jeruzalemu.
044	ACT	004	017	Ali možda možemo spriječiti da se to još više ne razglasi. Zabranimo im da ikomu opet govore o Isusovu imenu.”
044	ACT	004	018	Pozovu zato apostole i zapovjede im da nipošto ne govore o Isusovu imenu i ne poučavaju o njemu.
044	ACT	004	019	Ali Petar i Ivan im odgovore: “Zar smatrate da je pred Bogom pravo da slušamo vas, a ne njega?
044	ACT	004	020	Ne možemo a da ne govorimo o onomu što smo čuli i vidjeli.”
044	ACT	004	021	Vijećnici im opet zaprijete ali ih na koncu puste zato što nisu znali kako ih kazniti a da se narod ne pobuni. Jer svi su slavili Boga zbog toga što se dogodilo:
044	ACT	004	022	čudesno je iscijeljen čovjek koji je bio hrom više od četrdeset godina.
044	ACT	004	023	Čim su ih oslobodili, Petar i Ivan jave se drugim vjernicima i ispričaju im što su im rekli veliki svećenici i starješine.
044	ACT	004	024	Kad su to čuli, svi podignu glas i jednodušno se pomole Bogu: “Gospodine, ti si stvorio nebo, zemlju, more i sve što je u njima!
044	ACT	004	025	Po Svetome Duhu kroz svojega slugu Davida odavno si rekao: ‘Zašto se narodi bune? Zašto puci snuju ispraznosti?
044	ACT	004	026	Zemaljski se kraljevi spremaju na bitku protiv Gospodina i protiv njegova Mesije.’
044	ACT	004	027	To se dogodilo u ovomu gradu! Herod Antipa, Poncije Pilat, zajedno s narodima, urotili su se s izraelskim narodom protiv tvojega svetog Sluge Isusa, tvojega Pomazanika.
044	ACT	004	028	Učinili su ono što si predodredio svojom snagom i voljom.
044	ACT	004	029	Gospodine, čuj njihove prijetnje i daj svojim slugama hrabrosti da navješćuju tvoju Riječ!
044	ACT	004	030	Pruži svoju moćnu ruku da se događaju iscjeljenja, čudesa i znamenje u imenu tvojega svetog Sluge Isusa.”
044	ACT	004	031	Kad su se tako pomolili, potrese se zgrada u kojoj su bili. Svi se napune Svetoga Duha te su smjelo navješćivali Božju riječ.
044	ACT	004	032	Mnoštvo vjernika bilo je jednoga srca i duše: nitko nije ono što je imao zadržavao za sebe, nego su sve međusobno dijelili.
044	ACT	004	033	A apostoli su s velikom silom svjedočili o uskrsnuću Gospodina Isusa. Velika je milost bila nad njima.
044	ACT	004	034	Nitko od njih nije oskudijevao jer su oni koji su posjedovali zemljišta i kuće prodavali svoju imovinu
044	ACT	004	035	i novac donosili apostolima da njime raspolažu. Oni su ga dijelili svakomu prema potrebama.
044	ACT	004	036	Tako je Josip kojega su apostoli zvali Barnaba (što znači: “Sin utjehe”), levit, rodom s Cipra,
044	ACT	004	037	imao njivu. Prodao ju je i donio novac apostolima da njime raspolažu.
044	ACT	005	001	Neki pak čovjek imenom Ananija proda skupa sa svojom ženom Safirom imanje.
044	ACT	005	002	U dogovoru sa ženom odvoji dio novca i zadrži ga, a ostatak donese apostolima na raspolaganje.
044	ACT	005	003	Petar mu reče: “Ananija! Zašto ti je Sotona ispunio srce? Lagao si Svetome Duhu i zadržao dio novca za sebe.
044	ACT	005	004	Nisi morao prodati imanje i ostalo bi tvoje. A i kad si ga prodao, novac je bio tvoj. Mogao si odlučiti da ga dadeš ili da ga zadržiš. Zašto si takvo što učinio? Nisi slagao ljudima, nego Bogu!”
044	ACT	005	005	Čim je Ananija to čuo, sruši se i izdahne. Silan strah spopadne sve koji su za to čuli.
044	ACT	005	006	Priđu neki mladići, poviju ga u plahte te iznesu i pokopaju.
044	ACT	005	007	Nakon otprilike tri sata dođe njegova žena ne znajući što se dogodilo.
044	ACT	005	008	Petar ju upita: “Reci mi, jeste li za ovoliko novca prodali zemljište?” “Jesmo”, odgovori žena. “Za toliko.”
044	ACT	005	009	“Pa što vam je bilo da ste se tako urotili kušati Duha Gospodnjega? Ondje su na vratima mladići koji su ti pokopali muža. I tebe će iznijeti!” reče Petar.
044	ACT	005	010	Ona se smjesta sruši na pod i umre. Mladići uđu i videći da je mrtva, iznesu ju i pokopaju pokraj muža.
044	ACT	005	011	Cijelu Crkvu i sve koji su za to čuli spopadne silan strah.
044	ACT	005	012	Preko ruku apostola događala su se mnoga čudesa i znamenja među narodom. Svi su se vjernici jednodušno okupljali u Salomonovu trijemu.
044	ACT	005	013	Nitko im se nije usuđivao pridružiti, ali narod ih je veličao.
044	ACT	005	014	Sve je više i više muškaraca i žena vjerovalo u Gospodina.
044	ACT	005	015	Ljudi su na ulice iznosili bolesnike na ležajevima i nosiljkama ne bi li na njih u prolazu pala barem Petrova sjena.
044	ACT	005	016	Mnoštvo je nagrnulo iz sela oko Jeruzalema. Donosili su bolesnike i opsjednute nečistim duhovima. I svi su ozdravljali.
044	ACT	005	017	Veliki svećenik i njegovi pristaše iz saducejske sljedbe razjare se od zavisti.
044	ACT	005	018	Uhite apostole i bace ih u javni zatvor.
044	ACT	005	019	Ali kad je pala noć, dođe anđeo Gospodnji te otvori vrata zatvora i izvede ih. Reče im:
044	ACT	005	020	“Idite samo i nastavite ljudima u Hramu govoriti sve o Životu!”
044	ACT	005	021	Apostoli tako u svanuće uđu u Hram i odmah počnu poučavati. U međuvremenu stignu veliki svećenik i njegove pristaše te sazovu Vijeće i izraelske starješine. Pošalju zatim u zatvor po apostole da ih izvedu pred sud.
044	ACT	005	022	Ali kad stražari stignu onamo, ne nađu ih u tamnici. Vrate se i jave:
044	ACT	005	023	“Zatvor je zaključan i stražari su pred vratima, ali kad smo ih otvorili i ušli, unutra nije bilo nikoga!”
044	ACT	005	024	Kad su zapovjednik hramske straže i veliki svećenici to čuli, zbunjeno su se pitali što sve to znači.
044	ACT	005	025	Uto im netko dođe javiti da su zatvorenici u Hramu te da ondje poučavaju narod.
044	ACT	005	026	Zapovjednik ode sa stražarima i uhiti ih, ali ne na silu jer se bojao da ih narod ne kamenuje.
044	ACT	005	027	Izvedu tako apostole pred Vijeće.
044	ACT	005	028	“Nismo li vam strogo zabranili poučavati u ime toga čovjeka?” upita ih veliki svećenik. “A vi ste napunili Jeruzalem učenjem o Isusu i još nas optužujete za njegovu smrt!”
044	ACT	005	029	Ali Petar i apostoli odgovore: “Valja nam se pokoravati Bogu, a ne ljudima.
044	ACT	005	030	Bog naših predaka uskrisio je Isusa, kojega ste smaknuli pribivši ga na križ.
044	ACT	005	031	Uzvisio ga je svojom desnicom da bude Vođa i Spasitelj, da izraelskomu narodu omogući da se obrati i da im oprosti grijehe.
044	ACT	005	032	Svjedoci svega toga smo mi i Sveti Duh kojega je Bog dao onima što mu se pokoravaju.”
044	ACT	005	033	Nato se vijećnici razgnjeve. Htjeli su ih smaknuti.
044	ACT	005	034	Ali ustane neki farizej, član Vijeća, imenom Gamaliel. Bio je to zakonoznanac kojega je narod vrlo cijenio. Zapovjedi da apostole načas izvedu.
044	ACT	005	035	Onda reče vijećnicima: “Izraelci, dobro razmislite što ćete učiniti s tim ljudima!
044	ACT	005	036	Podigao se tako prije i neki Teuda tvrdeći da je netko velik. Stekao je oko četiri stotine pristaša, ali je ubijen i svi su se razbježali.
044	ACT	005	037	Poslije se u vrijeme popisa stanovništva podigao Juda Galilejac i poveo narod za sobom. I on je ubijen i sljedbenici su mu se razbježali.
044	ACT	005	038	Savjetujem zato: ne dirajte te ljude i pustite ih. Potječu li njihovo poučavanje i njihova djela od čovjeka, propast će.
044	ACT	005	039	A ako su od Boga, nećete ih moći uništiti. Pazite da ne zaratite s Bogom.” Vijeće prihvati njegov savjet.
044	ACT	005	040	Pozovu apostole, išibaju ih, zabrane im da govore u Isusovo ime te ih puste.
044	ACT	005	041	Apostoli odu radosni iz Vijeća što ih je Bog smatrao dostojnima da trpe pogrdu zbog Isusova imena.
044	ACT	005	042	I svaki dan su u Hramu i po kućama navješćivali da je Isus Mesija.
044	ACT	006	001	Ali kako je broj vjernika naglo rastao, neki se počnu žaliti. Židovi koji su govorili grčki prigovarali su Židovima koji su govorili hebrejski da zanemaruju njihove udovice u svagdanjem dijeljenju pomoći.
044	ACT	006	002	Dvanaestorica zato sazovu vjernike. “Mi apostoli ne bismo trebali služiti pri stolovima umjesto da propovijedamo i poučavamo Riječ.
044	ACT	006	003	Pronađite, braćo, među sobom sedam ljudi na dobrome glasu, punih Svetoga Duha i mudrosti. Njih ćemo za to zadužiti,
044	ACT	006	004	a mi ćemo se posvetiti molitvi te propovijedanju i poučavanju Riječi.”
044	ACT	006	005	Prijedlog se svima svidio. Izaberu Stjepana, čovjeka punog vjere i Svetoga Duha, te Filipa, Prohora, Nikanora, Timona, Parmenu i Nikolu koji je došao iz Antiohije. On se kao poganin obratio na židovsku vjeru, a sada je postao kršćaninom.
044	ACT	006	006	Postave njih sedmoricu pred apostole, a oni polože na njih ruke i pomole se.
044	ACT	006	007	Božja riječ sve se više širila. Broj vjernika u Jeruzalemu naglo je rastao, a i mnogi su židovski svećenici prihvaćali vjeru.
044	ACT	006	008	Stjepan je bio pun Božje milosti i sile. Činio je među narodom silna čudesa i znamenje.
044	ACT	006	009	Ali pobune se neki iz takozvane sinagoge Slobodnjaka, Židovi iz Cirene, Aleksandrije, Cilicije i Male Azije, pa počnu s njime raspravljati.
044	ACT	006	010	Nitko od njih nije se mogao nositi s mudrošću i Duhom kojim je Stjepan govorio.
044	ACT	006	011	Nagovore zato neke ljude da za njega kažu: “Čuli smo ga da govori pogrdne riječi protiv Mojsija i protiv Boga.”
044	ACT	006	012	Podjarili su i narod i starješine i pismoznance. Oni dođu po njega, ščepaju ga i odvuku u Vijeće.
044	ACT	006	013	Dovedu onamo krivokletnike koji izjave: “Ovaj čovjek uvijek govori protiv Hrama i protiv Mojsijeva zakona.
044	ACT	006	014	Čuli smo da kaže kako će taj Isus iz Nazareta uništiti Hram i promijeniti običaje koje nam je Mojsije predao.”
044	ACT	006	015	Svi koji su sjedili u Vijeću pogledaju u Stjepana i opaze da mu je lice poput anđeoskog.
044	ACT	007	001	Veliki svećenik ga upita: “Je li to istina?”
044	ACT	007	002	Stjepan odgovori: “Braćo i časni oci, poslušajte me! Naš se slavni Bog ukazao našemu ocu Abrahamu u Mezopotamiji, prije nego što se nastanio u Haranu.
044	ACT	007	003	Rekao mu je: ‘Idi iz svoje zemlje, iz svojega zavičaja, u zemlju koju ću ti pokazati.’
044	ACT	007	004	Abraham tako napusti kaldejsku zemlju i nastani se u Haranu. Odande ga je Bog, nakon smrti njegova oca, preselio u ovu zemlju u kojoj vi sada živite.
044	ACT	007	005	Ali nije mu u njoj dao nikakvu baštinu, ni stopu zemlje, nego ju je obećao dati njemu i njegovim potomcima iako Abraham još nije imao djece.
044	ACT	007	006	Bog mu je također rekao da će njegovi potomci živjeti u tuđoj zemlji kao robovi i da će ih ondje tlačiti četiri stotine godina.
044	ACT	007	007	Ali rekao je: ‘Narodu kojemu će robovati ja ću suditi. A zatim će izići i klanjati mi se na ovomu mjestu.’
044	ACT	007	008	Zatim je Bog s Abrahamom sklopio savez obrezanja. Tako je Izak, Abrahamov sin, obrezan kad mu je bilo osam dana. Izak je tako učinio sa svojim sinom Jakovom, a Jakov s dvanaestoricom sinova, patrijarsima židovskoga naroda.
044	ACT	007	009	A Jakovljevi sinovi, patrijarsi, bili su ljubomorni na svojega brata, Josipa, pa su ga prodali kao roba u Egipat. Ali Bog je bio s njim
044	ACT	007	010	i izbavljao ga iz svih nevolja. Darivao ga je svojom naklonošću i mudrošću pred egipatskim kraljem, faraonom, te ga je on postavio za upravitelja Egipta i cijeloga svojeg dvora.
044	ACT	007	011	Poslije je zavladala glad u cijelome Egiptu i Kanaanu. Naši su preci bili u velikoj nevolji: nisu mogli naći hrane.
044	ACT	007	012	Jakov je čuo da u Egiptu ima žita pa je onamo poslao svoje sinove, naše pretke.
044	ACT	007	013	Kad su drugi put otišli onamo, Josip je otkrio braći tko je, pa je faraon upoznao njegovu obitelj.
044	ACT	007	014	Zatim je Josip poslao po svojega oca Jakova i svu svoju rodbinu da dođu u Egipat. Bilo ih je sedamdeset pet.
044	ACT	007	015	Tako je Jakov došao u Egipat. Ondje su umrli on i njegovi sinovi, naši preci.
044	ACT	007	016	Prenijeli su ih u Sihem i položili u grob koji je Abraham za srebro kupio od Hamorovih sinova.
044	ACT	007	017	Kako se bližilo vrijeme ispunjenja obećanja koje je Bog dao Abrahamu, u Egiptu je naš narod rastao i množio se.
044	ACT	007	018	Ali na egipatsko prijestolje dođe novi kralj, koji nije poznavao Josipa.
044	ACT	007	019	Zlostavljao je naše pretke i primoravao roditelje da ostavljaju svoju novorođenčad da pomre.
044	ACT	007	020	U to se doba rodio Mojsije. Bio je prelijepo dijete. Roditelji su se o njemu brinuli tri mjeseca.
044	ACT	007	021	Kad su ga na koncu morali ostaviti, pronašla ga je faraonova kći i odgojila kao vlastitoga sina.
044	ACT	007	022	Mojsije je poučen svoj egipatskoj mudrosti. Postao je silnim i u riječima i na djelima.
044	ACT	007	023	Kad mu je bilo četrdeset godina, srce ga ponuka da posjeti svoje rođake, izraelski narod.
044	ACT	007	024	Ondje ugleda kako neki Egipćanin zlostavlja Izraelca. Braneći zlostavljanog Izraelca, suprotstavi se Egipćaninu te se osveti i ubije ga.
044	ACT	007	025	Mislio je da će njegova braća shvatiti kako ga je Bog poslao da ih spasi, ali oni nisu razumjeli.
044	ACT	007	026	Sutradan opet ode k njima i ugleda kako se tuku dva Izraelca. Počne ih nagovarati da se pomire: ‘Ljudi!’ reče im. ‘Braća ste! Zašto zlostavljate jedni druge?!’
044	ACT	007	027	Ali onaj koji je zlostavljao bližnjega odgurne Mojsija i reče: ‘Tko je tebe postavio poglavarom i sucem nad nama?
044	ACT	007	028	Kaniš li i mene ubiti kao onoga Egipćanina jučer?’
044	ACT	007	029	Kad je to čuo, Mojsije pobjegne i skloni se u midjansku zemlju. Ondje su mu se rodila dva sina.
044	ACT	007	030	Četrdeset godina nakon toga ukazao mu se anđeo u pustinji blizu gore Sinaja, u plamtećoj vatri gorućega grma.
044	ACT	007	031	Mojsije je opazio gorući grm i zadivljen se pitao što je to. Dok je prilazio da bolje pogleda, začuje Gospodnji glas:
044	ACT	007	032	‘Ja sam Abrahamov, Izakov i Jakovljev Bog.’ Mojsije se silno preplaši. Nije se usuđivao gledati.
044	ACT	007	033	Gospodin mu reče: ‘Izuj sandale s nogu jer stojiš na svetoj zemlji.
044	ACT	007	034	Dobro sam vidio nevolju svojega naroda u Egiptu i čuo njegove uzdahe. Sišao sam da ga izbavim. Idi sada! Šaljem te u Egipat!’
044	ACT	007	035	Toga istog Mojsija kojega su se odrekli pitajući ga: ‘Tko je tebe postavio poglavarom i sucem nad nama?’ Bog im je poslao kao poglavara i otkupitelja da ih izbavi, preko anđela koji mu se ukazao u gorućem grmu.
044	ACT	007	036	On ih je izveo iz Egipta čineći čudesa i znakovlje. Vodio ih je kroz Crveno more i kroz pustinju četrdeset godina.
044	ACT	007	037	Taj je isti Mojsije rekao izraelskome narodu: ‘Bog će vam podignuti proroka poput mene iz vašega vlastitog naroda.’
044	ACT	007	038	Isti je Mojsije bio posrednikom između izraelskoga naroda i anđela koji mu je dao riječi života na gori Sinaju da ih preda nama.
044	ACT	007	039	Naši preci nisu mu se htjeli pokoriti, nego su ga odbili i srcima se opet okrenuli prema Egiptu.
044	ACT	007	040	Rekli su Aronu: ‘Napravi nam bogove koji će ići pred nama jer ne znamo što se dogodilo s Mojsijem koji nas je izveo iz Egipta!’
044	ACT	007	041	Načinili su idola u obliku teleta, prinijeli mu žrtve i veselili se tomu što su učinili.
044	ACT	007	042	A Bog se okrenuo od njih i pustio ih da se klanjaju suncu, mjesecu i zvijezdama kao svojim bogovima. U proročkoj je knjizi zapisano: ‘Zar ste meni prinosili žrtve za četrdeset godina u pustinji, Izraele?
044	ACT	007	043	Ne; okrenuli ste se poganskim bogovima— Molohovu svetištu i zvijezdi boga Refana, likovima koje ste načinili da biste im se klanjali. Zato ću vas odvesti u progonstvo dalje od Babilona!’
044	ACT	007	044	Naši su preci sa sobom kroz pustinju nosili Šator svjedočanstva. Bio je načinjen točno prema predlošku koji je Mojsiju pokazao Bog.
044	ACT	007	045	Mnogo godina zatim, kad je Jošua ratovao protiv poganskih naroda koje je Bog istjerao iz te zemlje, Šator su unijeli sa sobom u novu zemlju. Ondje je ostao sve do vremena kralja Davida.
044	ACT	007	046	Davidu je Bog bio milostiv, te ga je zamolio za dopuštenje da izgradi Hram Jakovljevu Bogu.
044	ACT	007	047	Ali izgradio ga je tek Salomon.
044	ACT	007	048	Ipak, Svevišnji ne prebiva u hramovima koje su izgradile ljudske ruke. Kao što kaže prorok:
044	ACT	007	049	‘Nebo mi je prijestolje, a zemlja podnožje mojim nogama. Kakav mi vi dom možete izgraditi? Gdje da počivam?
044	ACT	007	050	Zar nije moja ruka stvorila sve u nebu i na zemlji?’
044	ACT	007	051	Tvrdoglavi ste! Pogani ste u srcima i gluhi za istinu! Uvijek se opirete Svetome Duhu, baš kao i vaši preci!
044	ACT	007	052	Ima li ijedan prorok kojega vaši oci nisu progonili? Pobili su one koji su pretkazali dolazak Pravednika—kojega ste vi izdali i smaknuli.
044	ACT	007	053	Preko anđela ste dobili Zakon, a niste ga se držali!”
044	ACT	007	054	Kad su to čuli, židovski se vođe toliko razgnjeve na Stjepana da na njega počnu škripati zubima.
044	ACT	007	055	Ali Stjepan, pun Svetoga Duha, upre pogled u nebo i ugleda Božju slavu i Isusa kako stoji na počasnome mjestu, Bogu zdesna.
044	ACT	007	056	“Vidim otvorena nebesa”, reče, “i Sina Čovječjega kako stoji zdesna Bogu.”
044	ACT	007	057	Oni nato rukama poklope uši i vičući iz svega glasa složno navale na njega.
044	ACT	007	058	Izvuku ga iz grada i počnu kamenovati. Svjedoci odlože ogrtače do nogu mladića Savla.
044	ACT	007	059	Dok su ga kamenovali, Stjepan je zazivao: “Gospodine Isuse, primi moj duh!”
044	ACT	007	060	Zatim se baci na koljena i poviče iz sve snage: “Gospodine, ne uzmi im ovo za grijeh!” Pošto to izgovori, izdahne.
044	ACT	008	001	Savao je odobravao Stjepanovo smaknuće. Tog je dana započeo veliki val progona Crkve u Jeruzalemu pa su se svi osim apostola razbježali po Judeji i Samariji.
044	ACT	008	002	Neki pobožni ljudi pokopali su Stjepana i održali veliko žalovanje za njim.
044	ACT	008	003	Savao je pak pustošio Crkvu. Išao je od kuće do kuće te muškarce i žene odvlačio i predavao u tamnicu.
044	ACT	008	004	Ali vjernici koji su pobjegli iz Jeruzalema posvuda su išli navješćujući Radosnu vijest o Isusu.
044	ACT	008	005	Filip je, primjerice, otišao u Samariju i ondje ljudima propovijedao o Kristu.
044	ACT	008	006	Mnoštvo je jednodušno prihvaćalo Filipove riječi slušajući ga i gledajući čudesa koja je činio.
044	ACT	008	007	Izgonio je mnoge nečiste duhove koji su vrišteći izlazili iz opsjednutih. Iscijelio je mnoge uzete i hrome.
044	ACT	008	008	U tomu je gradu tako zavladala velika radost.
044	ACT	008	009	Neki čovjek imenom Šimun već se dugo ondje bavio čarobnjaštvom. Opčaravao je narod i izdavao se za velikog čovjeka.
044	ACT	008	010	Samarijanci su mu se, od najmanjega do najvećega, priklanjali i nazivali ga “velikim” i “Božjom silom”.
044	ACT	008	011	Činili su to zato što ih je dugo opčaravao svojim vradžbinama.
044	ACT	008	012	Ali tada su povjerovali Filipu koji je navješćivao Radosnu vijest o Božjemu kraljevstvu i imenu Isusa Krista. Krstili su se muškarci i žene.
044	ACT	008	013	I sam je Šimun povjerovao i krstio se te slijedio Filipa kuda god je išao. Zadivljeno je promatrao čudesa i znamenje koje je Filip činio.
044	ACT	008	014	Kad su apostoli u Jeruzalemu čuli da su u Samariji prihvatili Božju riječ, pošalju onamo Petra i Ivana.
044	ACT	008	015	Oni dođu i pomole se za obraćenike da prime Svetoga Duha.
044	ACT	008	016	Jer Sveti Duh još nije sišao ni na koga od njih. Bili su samo kršteni u ime Gospodina Isusa.
044	ACT	008	017	Polagali su ruke na njih te su primali Svetoga Duha.
044	ACT	008	018	Kad je Šimun vidio da ljudi primaju Svetoga Duha kad apostoli na njih polože ruke, ponudi apostolima novac:
044	ACT	008	019	“Dajte i meni tu moć da svatko na koga položim ruke primi Svetoga Duha!”
044	ACT	008	020	Ali Petar mu odgovori: “Propao i taj novac i ti skupa s njim! Misliš li da Božji dar možeš kupiti novcem?
044	ACT	008	021	Ti na ovo nemaš pravo jer ti srce nije pravo pred Bogom!
044	ACT	008	022	Obrati se od svoje zloće i moli se Gospodinu pa će ti možda oprostiti nakane zlog srca.
044	ACT	008	023	Vidim da si pun gorčine i okovan grijehom.”
044	ACT	008	024	“Vi se za mene molite Gospodinu da me ne snađe to što ste rekli!” odgovori Šimun.
044	ACT	008	025	Pošto su svjedočili i propovijedali Božju riječ u Samariji, Petar i Ivan vratili su se u Jeruzalem. Putem su se zaustavljali u samarijskim selima navješćujući Radosnu vijest.
044	ACT	008	026	A Filipu reče anđeo Gospodnji: “Kreni na jug pustom cestom što iz Jeruzalema vodi u Gazu.”
044	ACT	008	027	I Filip pođe. Susretne nekog Etiopljanina, dvorskog rizničara, visokog dostojanstvenika etiopske kraljice, kandake. On je išao u Jeruzalem da se pokloni Bogu.
044	ACT	008	028	Vraćajući se iz Jeruzalema sjedio je u kočiji i čitao naglas iz Knjige proroka Izaije.
044	ACT	008	029	Sveti Duh reče Filipu: “Priđi i hodaj uz kočiju!”
044	ACT	008	030	Filip pritrči. Začuje kako čovjek čita Izaiju pa upita: “Razumijete li to što čitate?”
044	ACT	008	031	“A kako da razumijem ako me tko ne pouči?” odgovori čovjek. Zamoli Filipa da se popne u kočiju i sjedne do njega.
044	ACT	008	032	Čitao je ovaj ulomak: “Odveli su ga kao ovcu na klanje. Kao janje nijemo pred onima što ga strižu, ni usta nije otvorio.
044	ACT	008	033	Ponižen je i lišen pravde. Tko da opiše njegov naraštaj? Jer život je njegov uzet sa zemlje.”
044	ACT	008	034	Dostojanstvenik zatim upita Filipa: “Reci mi, molim te, govori li to prorok o sebi ili o kome drugome?”
044	ACT	008	035	Filip mu, počevši od toga ulomka, objasni evanđelje i navijesti Isusa.
044	ACT	008	036	Vozeći se tako naiđu na neku vodu, a dostojanstvenik upita: “Evo vode! Što me priječi da se krstim?”
044	ACT	008	038	Zapovjedi da kočija stane pa obojica siđu do vode. Filip ga ondje krsti.
044	ACT	008	039	Kad su izišli iz vode, Sveti Duh ponese Filipa i dostojanstvenik ga više nije vidio. On radosno nastavi svojim putem,
044	ACT	008	040	a Filip se nađe u gradu Azotu. Kud god je išao, putem je po gradovima propovijedao Radosnu vijest sve dok nije stigao u Cezareju.
044	ACT	009	001	A Savao, neprestano dišući prijetnjom ubojstva prema Gospodinovim učenicima, ode k velikom svećeniku.
044	ACT	009	002	Zatraži od njega pisma za sinagoge u Damasku da može sve sljedbenike Puta, i muškarce i žene, na koje ondje naiđe, dovesti okovane u Jeruzalem.
044	ACT	009	003	Kad se približio Damasku, odjednom ga obasja svjetlost s neba.
044	ACT	009	004	Padne na zemlju. Začuje nato glas kako mu govori: “Savle, Savle! Zašto me progoniš?”
044	ACT	009	005	“Tko si ti, Gospodine?” upita Savao. “Ja sam Isus kojega ti progoniš”, odgovori glas.
044	ACT	009	006	“Ustani i pođi u grad! Ondje će ti se reći što da činiš.”
044	ACT	009	007	Savlovi su suputnici ostali bez riječi. Čuli su glas, ali nikoga nisu vidjeli.
044	ACT	009	008	Savao ustane sa zemlje. Oči su mu bile otvorene, ali ništa nije vidio. Povedu ga zato za ruku i uvedu u Damask.
044	ACT	009	009	Tri dana nije ništa vidio niti je jeo i pio.
044	ACT	009	010	A u Damasku je živio vjernik imenom Ananija. Njemu Gospodin reče u viđenju: “Ananija!” “Molim, Gospodine?” odazove se on.
044	ACT	009	011	Gospodin mu reče: “Idi u Ravnu ulicu, u Judinu kuću, i ondje potraži Savla iz Tarza. Eno ga ondje; moli se.
044	ACT	009	012	U viđenju koje sam mu dao vidio je čovjeka imenom Ananija kako ulazi i polaže na njega ruke da progleda.”
044	ACT	009	013	“Ali, Gospodine,” odgovori Ananija, “od tolikih sam čuo da je mnogo zla učinio tvojim svetima u Jeruzalemu!
044	ACT	009	014	Ima punomoć od velikog svećenika da okuje u lance sve koji prizivaju tvoje ime.”
044	ACT	009	015	Gospodin mu odgovori: “Idi i učini što ti kažem. Izabrao sam Savla da ponese moje ime poganima i kraljevima i izraelskome narodu.
044	ACT	009	016	Pokazat ću mu koliko mora pretrpjeti zbog mojega imena.”
044	ACT	009	017	Ananija ode onamo, položi ruke na Savla i reče: “Brate Savle, Gospodin Isus koji ti se ukazao na putu poslao me je da progledaš i da se napuniš Svetoga Duha.”
044	ACT	009	018	Savlu s očiju odmah spadne nešto poput ljuski te progleda. Ustane zatim i krsti se.
044	ACT	009	019	Onda nešto pojede i okrijepi se. Savao je nekoliko dana ostao s vjernicima u Damasku.
044	ACT	009	020	Smjesta je po sinagogama počeo propovijedati da je Isus Božji Sin.
044	ACT	009	021	Svi koji su ga slušali bili su zaprepašteni. “Pa nije li ovo onaj isti koji je u Jeruzalemu istrebljivao Isusove sljedbenike?” pitali su. “Zar on nije došao ovamo zato da ih uhiti i okovane odvede pred velike svećenike?”
044	ACT	009	022	Savlovo je propovijedanje bivalo sve silnije. Zbunjivao je Židove u Damasku dokazujući im da je Isus Mesija.
044	ACT	009	023	Nakon podosta vremena, židovski ga vođe odluče pogubiti,
044	ACT	009	024	ali Savao dozna za njihovu nakanu. Danonoćno su nadzirali gradska vrata ne bi li ga ubili.
044	ACT	009	025	Zato ga vjernici noću spuste preko gradskoga zida u košari.
044	ACT	009	026	Kad je Savao stigao u Jeruzalem, pokušao se sastati s vjernicima, ali svi su ga se bojali. Nisu vjerovali da je zaista vjernik.
044	ACT	009	027	Tada ga Barnaba povede k apostolima te im ispriča da je Savao na putu u Damask vidio Gospodina i što mu je Gospodin rekao te kako je u Damasku hrabro propovijedao u Isusovo ime.
044	ACT	009	028	Od tada se s njima slobodno družio po Jeruzalemu i hrabro je propovijedao u Gospodnje ime.
044	ACT	009	029	Raspravljao je s nekim Židovima koji su govorili grčki pa ga oni nakane ubiti.
044	ACT	009	030	Kad su vjernici za to čuli, odvedu ga u Cezareju i pošalju doma u Tarz.
044	ACT	009	031	Crkva je u cijeloj Judeji, Galileji i Samariji živjela u miru. Izgrađivala se i napredovala. Vjernici su hodili u strahu Gospodnjemu i u utješeni Svetim Duhom.
044	ACT	009	032	Obilazeći svete posvuda, Petar je došao i k Božjemu narodu u gradu Lidi.
044	ACT	009	033	Ondje upozna nekog čovjeka imenom Eneja, koji je osam godina ležao uzet u postelji.
044	ACT	009	034	Petar mu reče: “Eneja, ozdravlja te Isus Krist! Ustani i namjesti postelju!” Čovjek smjesta ustane.
044	ACT	009	035	Kad su to vidjeli svi žitelji Lide i Šarona, obrate se Gospodinu.
044	ACT	009	036	U Jopi je živjela i vjernica imenom Tabita (što znači: “Košuta”). Život joj se sastojao u tomu da čini dobra i milosrdna djela.
044	ACT	009	037	Upravo se tada ona razboli i umre. Pripremili su ju za pokop i položili ju u sobi na katu.
044	ACT	009	038	Ali kad su čuli da je Petar blizu, u Lidi, pošalju k njemu dvojicu i zamole ga: “Odmah dođi k nama!”
044	ACT	009	039	Petar zato odmah pođe s njima. Čim je stigao povedu ga u sobu na katu. Ondje ga okruže udovice plačući i pokazujući mu ogrtače i drugu odjeću koju im je Košuta izradila dok je bila s njima.
044	ACT	009	040	Ali Petar ih sve pošalje iz sobe. Klekne i pomoli se, a zatim se okrene prema tijelu i reče: “Tabita, ustani!” Ona otvori oči, pogleda Petra i sjedne.
044	ACT	009	041	On joj pruži ruku i pridigne ju. Zatim pozove udovice i svete pa im pokaže da je oživjela.
044	ACT	009	042	Vijest se pronese cijelim gradom te mnogi povjeruju u Gospodina.
044	ACT	009	043	Petar je neko vrijeme ostao u Jopi, u kući nekoga kožara Šimuna.
044	ACT	010	001	U Cezareji je živio čovjek imenom Kornelije, stotnik takozvane italske čete.
044	ACT	010	002	I on i njegovi ukućani bili su pobožni i bojali su se Izraelova Boga. Velikodušno je dijelio narodu milodare i stalno se molio Bogu.
044	ACT	010	003	On oko tri ure popodne u viđenju jasno ugleda kako mu prilazi Božji anđeo. “Kornelije!” pozove ga anđeo.
044	ACT	010	004	Kornelije se prestrašeno zagleda u njega. “Tko si ti, gospodine?” upita anđela. Anđeo odgovori: “Tvoje su molitve i milodari siromašnima uzišli pred Boga kao podsjetnik.
044	ACT	010	005	Pošalji zato ljude u Jopu po Šimuna nazvanoga Petar.
044	ACT	010	006	On je gost u kući kožara Šimuna, koja se nalazi uz more.”
044	ACT	010	007	Čim je anđeo otišao, Kornelije pošalje dvojicu slugu i pobožnoga, odanog vojnika
044	ACT	010	008	i sve im ispriča te ih pošalje u Jopu.
044	ACT	010	009	Sutradan oko podneva, dok su se Kornelijevi ljudi približavali gradu, Petar se popne na krov da se moli.
044	ACT	010	010	Bio je gladan. Dok su mu pripremali jelo, on padne u zanos.
044	ACT	010	011	Vidio je kako se nebo otvara i kako se na zemlju spušta nešto poput velikog platna zavezanoga na četiri kraja.
044	ACT	010	012	U njemu je bilo svakakvih četveronožnih životinja, gmazova i ptica nebeskih.
044	ACT	010	013	Neki mu glas reče: “Ustani, Petre! Zakolji i jedi!”
044	ACT	010	014	“Nipošto, Gospodine”, odgovori Petar. “Nikad još nisam okusio ništa zabranjeno židovskim zakonom.”
044	ACT	010	015	“Ne nazivaj nečistim ono što Bog proglasi čistim!” opet se javi glas.
044	ACT	010	016	To se triput ponovilo, a platno se zatim uzdigne u nebo.
044	ACT	010	017	Dok se Petar dvoumio što bi to viđenje moglo značiti, dođu Kornelijevi ljudi. Raspitali su se gdje je Šimunova kuća i pojavili se na vratima.
044	ACT	010	018	Upitaju je li ondje u gostima neki Šimun Petar.
044	ACT	010	019	Dok je Petar još razmišljao o viđenju, Sveti Duh mu reče: “Traže te trojica ljudi.
044	ACT	010	020	Ustani i pođi s njima ne dvoumeći se jer sam ih ja poslao.”
044	ACT	010	021	Petar siđe k njima i reče: “Evo me. Ja sam taj kojega tražite. Zašto ste došli?”
044	ACT	010	022	“Poslao nas je rimski stotnik Kornelije, pravedan čovjek koji se boji Boga Izraelova”, odgovore oni. “Svi ga Židovi cijene. Njemu je anđeo rekao da pošalje po tebe, da mu dođeš govoriti.”
044	ACT	010	023	Petar ih tada pozove da uđu i ugosti ih. Sutradan ustane i pođe s njima. Pratila su ga još neka braća iz Jope.
044	ACT	010	024	Drugoga dana stignu u Cezareju. Kornelije ih je čekao okupivši rodbinu i prisne prijatelje.
044	ACT	010	025	Kad je Petar kročio u kuću, Kornelije mu pohrli u susret i padne mu pred noge klanjajući mu se.
044	ACT	010	026	“Ustani! I ja sam samo čovjek!” reče mu Petar
044	ACT	010	027	te razgovarajući s njim uđe u kuću gdje je bilo okupljeno mnogo ljudi.
044	ACT	010	028	Petar im reče: “Znate da Zakon Židovima zabranjuje družiti se s poganima ili ulaziti k njima u kuću. Ali meni je Bog pokazao da nikoga ne smatram nečistim.
044	ACT	010	029	Zato sam bez pogovora došao kad ste me pozvali. Sada mi dakle recite zašto ste me zvali.”
044	ACT	010	030	Kornelije odgovori: “Prije četiri dana molio sam se u svojem domu baš u ovo doba, u tri ure poslije podne. Odjednom se preda mnom pojavi neki čovjek u sjajnoj odjeći
044	ACT	010	031	i reče mi: ‘Kornelije, molitve su ti uslišane i Bog je vidio tvoje milodare siromašnima.
044	ACT	010	032	Pošalji ljude u Jopu da dovedu Šimuna Petra. On je gost u kući kožara Šimuna, koja se nalazi uz more.’
044	ACT	010	033	Zato sam smjesta poslao po tebe i dobro je da si došao. Evo nas dakle ovdje pred Bogom, da čujemo što ti je Gospodin zapovjedio da nam kažeš!”
044	ACT	010	034	Petar reče: “Sada uistinu shvaćam: Bog nije pristran.
044	ACT	010	035	U svakomu narodu prihvaća one koji ga se boje i koji čine što je pravedno.
044	ACT	010	036	Izraelskome je narodu poslao svoju Riječ, navijestio im evanđelje: mir s Bogom po Isusu Kristu koji je Gospodar svih.
044	ACT	010	037	Znate što se događalo po svoj Judeji. Sve je to započelo u Galileji, otkad je Ivan propovijedao krštenje.
044	ACT	010	038	Znate da je Bog pomazao Isusa iz Nazareta svojim Svetim Duhom i silom. Isus je, zato što je Bog bio s njim, hodio čineći dobro i iscjeljujući sve koje je đavao držao u svojoj vlasti.
044	ACT	010	039	Mi apostoli svjedoci smo svega što je činio u Izraelu i u Jeruzalemu. Smaknuli su ga i raspeli,
044	ACT	010	040	ali ga je Bog treći dan podignuo od mrtvih i dopustio mu da se pokaže—
044	ACT	010	041	ne svemu narodu nego nama koje je još prije izabrao da budemo njegovim svjedocima. Jeli smo i pili s njim pošto je uskrsnuo od mrtvih.
044	ACT	010	042	Zapovjedio nam je da posvuda propovijedamo i svjedočimo da je Bog Isusa postavio sucem svima: i živima i mrtvima.
044	ACT	010	043	On je taj o kojemu su svjedočili proroci kad su rekli da svatko tko u njega vjeruje u njegovu imenu prima oproštenje grijeha.”
044	ACT	010	044	Dok je Petar još govorio, Sveti Duh siđe na sve koji su slušali.
044	ACT	010	045	Židovski vjernici koji su došli s Petrom čudili su se daru Svetoga Duha koji se izlio i na pogane
044	ACT	010	046	jer su ih čuli kako govore u drugim jezicima i slave Boga. Petar tada reče:
044	ACT	010	047	“Može li tko uskratiti krštenje ovima koji su primili Svetoga Duha baš kao i mi?”
044	ACT	010	048	Zapovjedi zato da se krste u ime Isusa Krista. Zamole ga zatim da pri Korneliju ostane još nekoliko dana.
044	ACT	011	001	Apostoli i braća u Judeji doznali su da su pogani prihvatili Božju riječ.
044	ACT	011	002	Kad je Petar došao u Jeruzalem, neki su mu židovski vjernici počeli prigovarati:
044	ACT	011	003	“Ušao si u poganski dom! Čak si i jeo s njima!”
044	ACT	011	004	Petar im ispriča kako se to dogodilo:
044	ACT	011	005	“U Jopi sam se molio i u zanosu imao viđenje: nešto poput velikog platna zavezanoga na četiri kraja kako se s neba spušta do mene.
044	ACT	011	006	Pogledam unutra i vidim svakakve četveronošce, zvijeri i gmazove te ptice nebeske.
044	ACT	011	007	Začujem glas koji mi govori: ‘Ustani, Petre! Zakolji i jedi!’
044	ACT	011	008	‘Nipošto, Gospodine’, odgovorim. ‘Nikad još nisam okusio ništa zabranjeno Zakonom.’
044	ACT	011	009	‘Ne nazivaj nečistim ono što Bog proglasi čistim!’ opet se javi glas s neba.
044	ACT	011	010	To se triput ponovilo, a onda se sve uzdignulo u nebo.
044	ACT	011	011	Upravo tada pojave se pred kućom trojica ljudi iz Cezareje koji su došli po mene.
044	ACT	011	012	Sveti Duh rekao mi je da idem s njima ne oklijevajući. Sa mnom su pošla i ova šestorica braće i ubrzo smo stigli u dom čovjeka koji je poslao po nas.
044	ACT	011	013	Ispripovjedio nam je kako mu se doma ukazao anđeo i rekao mu: ‘Pošalji ljude u Jopu po Šimuna nazvanoga Petar.
044	ACT	011	014	On će ti reći kako da se spasiš i ti i svi tvoji ukućani.’
044	ACT	011	015	Počeo sam im propovijedati Radosnu vijest, ali tek što sam počeo siđe na njih Sveti Duh, baš kao što je u početku na nas sišao.
044	ACT	011	016	Tada sam se sjetio što nam je rekao Gospodin: ‘Ivan je krstio vodom, ali vi ćete biti kršteni Svetim Duhom.’
044	ACT	011	017	Kad je već Bog dao tim poganima isti dar kao i nama koji smo povjerovali u Gospodina Isusa Krista, tko sam ja da mu se protivim?”
044	ACT	011	018	Kad su to čuli, umire se i počnu slaviti Boga. “Bog je i poganima dao da se obrate i da imaju vječni život!” govorili su.
044	ACT	011	019	Vjernici, koji su se u međuvremenu razbježali zbog nevolje koja ih je snašla zbog Stjepana, došli su do Fenicije, Cipra i sirijske Antiohije. Radosnu vijest propovijedali su samo Židovima.
044	ACT	011	020	Ali neki od vjernika koji su u Antiohiju došli s Cipra i Cirene počnu i poganima propovijedati o Gospodinu Isusu.
044	ACT	011	021	Ruka Gospodnja bila je s njima te velik broj pogana povjeruje i obrati se Gospodinu.
044	ACT	011	022	Ta je vijest doprla do Crkve u Jeruzalemu pa oni pošalju Barnabu u Antiohiju.
044	ACT	011	023	Kad je vidio kakvu im je milost Bog ukazao, razveseli se te je ohrabrivao vjernike da ostanu vjerni Gospodinu.
044	ACT	011	024	Barnaba je bio čestit čovjek, pun Svetoga Duha i čvrste vjere. I veliko mnoštvo ljudi obrati se Gospodinu.
044	ACT	011	025	Barnaba zatim ode u Tarz potražiti Savla.
044	ACT	011	026	Pronađe ga i odvede u Antiohiju. Obojica su ondje ostali godinu dana i na crkvenim sastancima poučavali veliko mnoštvo ljudi. Ondje su se vjernici prvi put prozvali kršćanima.
044	ACT	011	027	U to doba dođu u Antiohiju neki proroci iz Jeruzalema.
044	ACT	011	028	Jedan od njih, imenom Agab, pretkaže po Duhu da će u cijelomu Rimskom Carstvu zavladati velika glad. To se i dogodi za Klaudijeve vladavine.
044	ACT	011	029	Vjernici iz Antiohije zato odluče da svatko od njih pošalje pomoć koliku može braći u Judeji.
044	ACT	011	030	Učine tako te pošalju pomoć starješinama po Barnabi i Savlu.
044	ACT	012	001	Tada kralj Herod Agripa počne zlostavljati neke vjernike iz Crkve.
044	ACT	012	002	Ivanova brata Jakova pogubi mačem.
044	ACT	012	003	Kad je vidio da je to drago židovskim vođama, uhiti i Petra za Blagdana beskvasnih kruhova.
044	ACT	012	004	Uhiti ga i baci u tamnicu te zapovjedi da ga čuvaju četiri vojničke straže. Kanio ga je poslije Pashe izvesti pred narod da mu sude.
044	ACT	012	005	Dok je Petar bio u tamnici, Crkva se žarko molila Bogu za njega.
044	ACT	012	006	Noć prije nego što ga je Herod kanio izvesti pred sud Petar je spavao okovan između dvojice vojnika, a pred vratima su stražarili vojnici.
044	ACT	012	007	Ali odjednom ćeliju obasja svjetlost: pojavi se anđeo Gospodnji. Udari Petra po rebrima i reče “Brzo ustani!” I lanci mu spadnu s ruku.
044	ACT	012	008	Zatim mu anđeo reče: “Opaši se i obuj sandale.” Petar posluša. “Obuci sada ogrtač i pođi za mnom!” zapovjedi anđeo.
044	ACT	012	009	Petar iziđe i pođe za njim, ali nije znao da se to zaista događa. Mislio je da ima viđenje.
044	ACT	012	010	Prošli su pokraj prve i druge straže te došli do željeznih vrata na izlazu iz zatvora. Ona se sama otvore te iziđu na ulicu. Kad su prošli jednu ulicu, anđeo odjednom ode od njega.
044	ACT	012	011	Petar napokon shvati što se dogodilo: “Gospodin je zaista poslao anđela da me izbavi od Heroda i od onoga što su mi Židovi htjeli učiniti!” reče on.
044	ACT	012	012	Kad je to shvatio, uputi se domu Marije, majke Ivana zvanoga Marko. Ondje su mnogi bili okupljeni na molitvi.
044	ACT	012	013	Zakuca na dvorišna vrata. Sluškinja imenom Ruža dođe poslušati tko kuca.
044	ACT	012	014	Kad je prepoznala Petrov glas, od veselja zaboravi otvoriti vrata. Utrči u kuću i javi im da je pred vratima Petar.
044	ACT	012	015	“Poludjela si”, odgovore joj, ali ona je to i dalje uporno tvrdila. “Vjerojatno je to njegov anđeo”, zaključe zatim.
044	ACT	012	016	Petar je i dalje kucao. Kad su na koncu otvorili i ugledali ga, zaprepaste se.
044	ACT	012	017	On im rukom pokaže da šute te ispriča kako ga je sam Gospodin izveo iz tamnice. “Javite Jakovu i drugoj braći što se dogodilo!” reče. Zatim ode na drugo mjesto.
044	ACT	012	018	Kad se razdanilo, među vojnicima nastane uzbuna zbog Petrova nestanka.
044	ACT	012	019	Herod Agripa pošalje potragu za njim, a kad ga ne nađu, sasluša stražare i zapovjedi da se smaknu. Ode zatim iz Judeje u Cezareju te ondje ostane neko vrijeme.
044	ACT	012	020	Herod je bio u žestoku sukobu sa žiteljima Tira i Sidona. Pošalju mu stoga izaslanike da s pomoću kraljevskoga komornika Blasta, kojega su pridobili, zaiskaju mir jer su hranu nabavljali iz Herodove zemlje.
044	ACT	012	021	Na dan sastanka Herod obuče kraljevsko ruho te sjedne na prijestolje i počne im govoriti.
044	ACT	012	022	Narod je vikao: “Božji je to glas, a ne ljudski!”
044	ACT	012	023	Ali zato što je prihvatio da mu se ljudi klanjaju i što nije dao slavu Bogu, udari ga anđeo Gospodnji te ga izjedu crvi i umre.
044	ACT	012	024	Ali Božja riječ brzo se širila i stjecala nove vjernike.
044	ACT	012	025	Kad su Barnaba i Savao završili sa služenjem u Jeruzalemu, vrate se u Antiohiju i povedu sa sobom Ivana zvanog Marko.
044	ACT	013	001	Među prorocima i učiteljima u sirijskoj Antiohiji bili su Barnaba, Šimun zvani Niger, Lucije Cirenac, Manahen, koji je kao dijete othranjen s Herodom Antipom, i Savao.
044	ACT	013	002	Dok su jednom obavljali Božju službu i postili, Sveti Duh im reče: “Pošaljite Barnabu i Savla na djelo na koje sam ih pozvao.”
044	ACT	013	003	Postili su i dalje i molili. Zatim na njih polože ruke i pošalju ih na put.
044	ACT	013	004	Savla i Barnabu Sveti je Duh poslao u Seleuciju, a odande jedrenjakom na Cipar.
044	ACT	013	005	Kad su došli u grad Salaminu, navješćivali su Božju riječ po židovskim sinagogama. Ivan Marko pratio ih je i pomagao im.
044	ACT	013	006	Kad su tako prešli sav otok i stigli do grada Pafa, naiđu na nekog vračara, samozvanog proroka, Židova, imenom Barjesus.
044	ACT	013	007	Bio je iz kruga namjesnika Sergija Pavla, razborita čovjeka. Sergije pozove Barnabu i Savla pa ih zamoli da mu kazuju Božju riječ,
044	ACT	013	008	ali usprotivi im se vračar Elim (tako mu ime glasi na grčkome) i namjesnika počne odvraćati od vjere.
044	ACT	013	009	Tada ga Savao, kojega su zvali i Pavao, pun Svetoga Duha, ošine pogledom
044	ACT	013	010	i reče: “Sine đavolski pun lukavštine i pakosti, neprijatelju svake pravednosti, dokle ćeš iskrivljavati ispravne putove Gospodnje?
044	ACT	013	011	Udarit će te sada ruka Gospodnja! Oslijepit ćeš na neko vrijeme i nećeš gledati sunca!” Na vračara smjesta padne tama te on počne glavinjati uokolo tražeći tko će ga voditi.
044	ACT	013	012	Kad je namjesnik vidio što se dogodilo, povjeruje i zadivi se učenju Gospodnjem.
044	ACT	013	013	Pavao i njegovi pratitelji otisnu se lađom iz Pafa te stignu u luku Pergu u Pamfiliji. Ondje ih napusti Ivan Marko i vrati se u Jeruzalem.
044	ACT	013	014	Barnaba i Pavao iz Perge odu u pizidijsku Antiohiju. U subotu odu u sinagogu i sjednu.
044	ACT	013	015	Nakon uobičajenog čitanja Mojsijeva zakona i Proroka nadstojnici sinagoge im poruče: “Braćo, imate li koju riječ utjehe za narod, govorite!”
044	ACT	013	016	Nato Pavao ustane, podigne ruku i reče: “Izraelci i svi koji se bojite izraelskoga Boga, čujte:
044	ACT	013	017	Bog ovoga, izraelskog naroda izabrao je naše pretke i učinio da napreduju u Egiptu. Zatim ih je svojom silnom rukom izveo iz te zemlje u kojoj su robovali.
044	ACT	013	018	Četrdesetak godina ih je u pustinji strpljivo podnosio.
044	ACT	013	019	Zatro je sedam naroda u kanaanskoj zemlji da bi im njihovu zemlju dao u naslijeđe.
044	ACT	013	020	Sve je to trajalo kojih četiristo pedeset godina. Potom im je dao suce da vladaju njima—sve do proroka Samuela.
044	ACT	013	021	Tada su ljudi zaiskali kralja pa im je Bog dao Šaula, Kišova sina iz Benjaminova plemena, da vlada četrdeset godina.
044	ACT	013	022	Ali njega je svrgnuo i postavio im za kralja Davida, za kojega je sam rekao: ‘Jišajev sin David čovjek je po mojemu srcu jer će učiniti sve što želim.’
044	ACT	013	023	Iz Davidova je potomstva Bog po svojemu obećanju Izraelu izveo Spasitelja Isusa.
044	ACT	013	024	Prije Isusova dolaska Ivan Krstitelj propovijedao je svem izraelskom narodu da se mora obratiti Bogu i krstiti.
044	ACT	013	025	Kad je Ivan završavao sa svojoj službom, govorio je: ‘Nisam onaj za kojega me smatrate. Nisam Mesija. Ali on dolazi za mnom. Ja mu nisam dostojan ni biti robom.’
044	ACT	013	026	Braćo moja, sinovi Abrahamovi i svi koji se bojite Izraelova Boga, ta je riječ spasenja nama namijenjena!
044	ACT	013	027	Žitelji Jeruzalema i njihovi vođe ispunili su proročanstvo osudivši Isusa na smrt. Nisu ga prepoznali ni shvatili da je on taj o kojemu su pisali proroci iako svake subote čitaju iz proročkih knjiga.
044	ACT	013	028	Tražili su od Pilata da ga smakne iako za to nisu imali nikakav razlog.
044	ACT	013	029	Kad su tako ispunili proročanstva o njegovoj smrti, skinuli su ga s križa i položili u grob.
044	ACT	013	030	Ali Bog ga je uskrisio od mrtvih.
044	ACT	013	031	Mnogo dana ukazivao se onima koji su s njim išli iz Galileje u Jeruzalem. Oni sad o njemu svjedoče narodu.
044	ACT	013	032	A mi vam navješćujemo Radosnu vijest. Bog je ispunio obećanje koje je dao našim precima
044	ACT	013	033	za života nas, njihove djece, uskrisivši Isusa od mrtvih. O tomu govori Drugi psalam: ‘Ti si moj Sin, danas sam ti postao Ocem.’
044	ACT	013	034	Jer Bog je obećao da će ga podignuti od mrtvih i da nikada više neće umrijeti. Rekao je: ‘Vama ću dati svete blagoslove koje sam pouzdano obećao Davidu.’
044	ACT	013	035	Na drugome mjestu kaže: ‘Nećeš dopustiti da tvoj svetac istrune.’
044	ACT	013	036	To se ne odnosi na Davida jer je on služio svojemu naraštaju po Božjoj volji i zatim preminuo i bio pokopan, a tijelo mu je istrunulo.
044	ACT	013	037	Riječ je o nekomu drugome—kojega je Bog podignuo od mrtvih i čije tijelo nije istrunulo.
044	ACT	013	038	Čujte me, braćo! U tome čovjeku, Isusu, imate oproštenje svojih grijeha.
044	ACT	013	039	Tko god povjeruje u njega, oslobađa se krivnje i opravdan je pred Bogom za sve za što vas Mojsijev zakon nije mogao opravdati.
044	ACT	013	040	Pazite! Nemojte da vas snađe ono što piše u Prorocima:
044	ACT	013	041	‘Gledajte, vi preziratelji, snebivajte se i umrite! Jer u vaše dane činim djelo u koje ne biste vjerovali da vam tko o njemu ispriča.’”
044	ACT	013	042	Kad su Pavao i Barnaba izlazili iz sinagoge, ljudi ih zamole da im iduće subote dođu govoriti o tomu.
044	ACT	013	043	Mnogi Židovi i pobožni obraćenici na judaizam su nakon sastanka u sinagogi išli za Pavlom i Barnabom. Poticali su ih: “Božjom milošću, ostanite vjerni!”.
044	ACT	013	044	Sljedeće subote gotovo je sav grad nagrnuo da čuje riječ Gospodnju.
044	ACT	013	045	Kad su židovski vođe ugledali mnoštvo, spopadne ih zavist. Vrijeđali su Pavla i suprotstavljali se onomu što je govorio.
044	ACT	013	046	Na to su im Pavao i Barnaba hrabro rekli: “Božju riječ najprije je trebalo navijestiti vama Židovima. Ali kako je vi odbacujete i sami sebe smatrate nedostojnima vječnoga života, navijestit ćemo ju poganima.
044	ACT	013	047	Jer to nam je zapovjedio Gospodin rekavši: ‘Postavio sam te za svjetlost poganima, da doneseš spasenje u sve krajeve zemlje.’”
044	ACT	013	048	Kad su pogani to čuli, počnu se radovati i zahvaljivati Gospodinu na njegovoj Riječi. I svi koji su bili određeni za vječni život, povjeruju.
044	ACT	013	049	A Riječ Gospodnja pronijela se cijelim tim krajem.
044	ACT	013	050	Ali židovski vođe nagovore neke utjecajne bogobojazne žene i gradske dužnosnike te oni pokrenu progon protiv Pavla i Barnabe i istjeraju ih iz grada.
044	ACT	013	051	Njih dvojica stresu prašinu s nogu protiv njih i odu u grad Ikonij.
044	ACT	013	052	A vjernici su bili puni radosti i Svetoga Duha.
044	ACT	014	001	U Ikoniju Pavao i Barnaba također uđu u židovsku sinagogu te su propovijedali s takvom silom da je povjerovalo veliko mnoštvo Židova i pogana.
044	ACT	014	002	Ali Židovi koji nisu htjeli poslušati podjare pogane protiv Pavla i Barnabe klevećući ih.
044	ACT	014	003	Apostoli su ipak ondje dugo ostali i hrabro propovijedali o Božjoj milosti. A Bog je potvrđivao njihove riječi dajući da im da čine čudesa i znamenja.
044	ACT	014	004	Žitelji grada podijelili su se. Neki su bili za Židove, drugi za apostole.
044	ACT	014	005	Na koncu pogani i Židovi sa svojim poglavarima navale na njih da ih kamenuju.
044	ACT	014	006	Kad su to doznali, pobjegnu u likaonske gradove Listru i Derbu
044	ACT	014	007	te su ondje navješćivali Radosnu vijest.
044	ACT	014	008	U Listri Pavao i Barnaba naiđu na čovjeka hroma od rođenja. Nikada nije hodao.
044	ACT	014	009	Slušao je Pavlovo propovijedanje i Pavao je vidio da vjeruje u iscjeljenje
044	ACT	014	010	pa mu glasno reče: “Ustani!” Čovjek skoči i prohoda.
044	ACT	014	011	Kad je mnoštvo vidjelo što je Pavao učinio, poviče na svojemu likaonskom narječju: “Bogovi u ljudskom obličju sišli su k nama!”
044	ACT	014	012	Zaključili su da je Barnaba grčki bog Zeus, a Pavao Hermes jer je vodio glavnu riječ.
044	ACT	014	013	Iz Zeusova hrama u predgrađu dođe svećenik s bikovima i cvjetnim vijencima te su ih on inarod htjeli žrtvovati apostolima pred gradskim vratima.
044	ACT	014	014	Kad su za to čuli Barnaba i Pavao, razderu svoju odjeću i potrče među narod vičući:
044	ACT	014	015	“Ljudi, što to radite? Mi smo samo smrtnici, jednako kao i vi! Došli smo vam navijestiti Radosnu vijest, da se od tih ispraznosti obratite živomu Bogu koji je stvorio nebo, zemlju, more i sve što je u njima!
044	ACT	014	016	Prije je puštao da svaki narod ide svojim putem,
044	ACT	014	017	ali nikada vas nije ostavljao bez svjedočanstva o sebi. Uvijek je slao dobročinstva s neba: kišu, dobru žetvu, hranu i radost u srca.”
044	ACT	014	018	Ali svejedno su jedva spriječili mnoštvo da im prinese žrtvu.
044	ACT	014	019	Neki Židovi iz Antiohije i Ikonija dođu i podjare svjetinu da kamenuje Pavla. Zatim ga odvuku izvan grada misleći da je mrtav.
044	ACT	014	020	Ali kad su ga okružili vjernici, Pavao ustane i vrati se u grad. Sutradan ode s Barnabom u Derbu.
044	ACT	014	021	Kad su u Derbi navijestili Radosnu vijest i stekli brojne učenike, vrate se u Listru, Ikonij i Antiohiju.
044	ACT	014	022	Ondje su snažili vjernike i ohrabrivali ih da ustraju u vjeri podsjećajući ih da u Božje kraljevstvo treba ući kroz mnoge nevolje.
044	ACT	014	023	Po crkvama su postavljali starješine te su ih, pošto su za njih postili i molili, predavali na brigu Gospodinu u kojega su povjerovali.
044	ACT	014	024	Zatim kroz Pizidiju opet dođu u Pamfiliju.
044	ACT	014	025	U Pergi su opet propovijedali Riječ, a zatim odu u Ataliju.
044	ACT	014	026	Odande na koncu odjedre u sirijsku Antiohiju odakle su i započeli putovanje, povjereni Božjoj milosti za djelo koje su dovršili.
044	ACT	014	027	Kad stignu u Antiohiju, sazovu Crkvu i ispripovijedaju što je Bog sve kroz njih učinio na putu: kako je i poganima otvorio vrata vjere.
044	ACT	014	028	I dugo su ondje ostali s vjernicima.
044	ACT	015	001	Dok su Pavao i Barnaba bili u sirijskoj Antiohiji, dođu neki ljudi iz Judeje te počnu poučavati kršćane: “Ako se ne obrežete prema starome židovskom običaju kojemu vas je poučio Mojsije, ne možete se spasiti.”
044	ACT	015	002	Pavao i Barnaba suprotstave se te nastane velika prepirka i uvelike se raspravljalo. Na koncu Pavao i Barnaba s nekolicinom tamošnjih vjernika odu u Jeruzalem da o tomu razgovaraju s apostolima i starješinama.
044	ACT	015	003	Crkva ih dakle pošalje na put. Prolazeći kroz Feniciju i Samariju, braći su, na njihovu veliku radost, pripovijedali o obraćenju pogana.
044	ACT	015	004	Kad su stigli u Jeruzalem, Crkva, apostoli i starješine lijepo ih dočekaju. Oni im ispripovijedaju što je sve Bog kroz njih učinio.
044	ACT	015	005	Ali ustanu neki koji su prije obraćenja bili u farizejskoj sljedbi i kažu: “Treba ih obrezati i zapovjediti im da se drže Mojsijeva zakona!”
044	ACT	015	006	Sastanu se dakle apostoli i starješine da to razmotre.
044	ACT	015	007	Nakon dugačke rasprave Petar ustane i reče im: “Braćo, vi znate da me je Bog prije mnogo vremena izabrao između vas da propovijedam poganima Radosnu vijest i da oni uzvjeruju.
044	ACT	015	008	Bog koji zna ljudska srca potvrdio je da prihvaća pogane darujući im Svetoga Duha, baš kao što ga je i nama dao.
044	ACT	015	009	Nikakve razlike nije pravio između nas i njih—i njihova je srca očistio vjerom.
044	ACT	015	010	Zašto onda sad iskušavate Boga tovareći na vjernike poganskoga podrijetla jaram koji ni mi ni naši preci nismo mogli nositi?
044	ACT	015	011	Vjerujemo, naprotiv, da se svi spašavamo milošću našega Gospodina Isusa Krista.”
044	ACT	015	012	Nato svi ušute. Slušali su Barnabu i Pavla koji su pripovijedali o čudesima i znacima koje je Bog kroz njih učinio među poganima.
044	ACT	015	013	Kad su sve ispričali, Jakov reče: “Braćo, poslušajte me!
044	ACT	015	014	Petar vam je ispričao kako je Bog prvi put pohodio pogane da neke od njih pripoji svojemu narodu.
044	ACT	015	015	A obraćenje pogana u skladu je s proroštvima. U Svetome pismu piše:
044	ACT	015	016	‘Poslije ću se vratiti i obnoviti Davidov srušeni šator. Podignut ću ga iz ruševina i obnoviti
044	ACT	015	017	da i ostali ljudi potraže Gospodina— i pogani koje sam pozvao da budu moji. Tako govori Gospodin,
044	ACT	015	018	koji je to odavna obznanio.’
044	ACT	015	019	Zato smatram da ne treba dodijavati poganima koji se obrate Bogu,
044	ACT	015	020	nego im reći da ne jedu meso žrtvovano idolima, meso udavljenih životinja i krv te da se suzdržavaju od bluda.
044	ACT	015	021	Jer ti se Mojsijevi zakoni odavna propovijedaju u židovskim sinagogama po svim gradovima svake subote.”
044	ACT	015	022	Zatim apostoli i starješine skupa s cijelom Crkvom odluče između sebe izabrati nekolicinu i poslati ih s Pavlom i Barnabom u sirijsku Antiohiju da izvijeste o toj odluci. Izaberu za to crkvene starješine: Judu zvanog Barsaba i Silu.
044	ACT	015	023	Po njima pošalju ovo pismo: Ovo je pismo od apostola i starješina, vaše braće iz Jeruzalema. Upućeno je vjernicima poganskoga podrijetla u Antiohiji, Siriji i Ciliciji. Pozdravljamo vas!
044	ACT	015	024	Čujemo da su vas neki ljudi zbunili i uznemirili svojim učenjem. Ali to su učinili bez našega naloga.
044	ACT	015	025	Odlučili smo zato jednodušno izabrati nekolicinu ljudi i poslati ih k vama skupa s ljubljenom braćom Barnabom i Pavlom,
044	ACT	015	026	koji su svoje živote izložili pogibli zbog imena našega Gospodina Isusa Krista.
044	ACT	015	027	Šaljemo vam zato Judu i Silu da vam kažu što smo odlučili.
044	ACT	015	028	Sveti Duh i mi odlučili smo ne nametati vam nikakav nepotreban teret. Trebate se samo
044	ACT	015	029	uzdržavati od mesa žrtvovanoga idolima, mesa udavljenih životinja i krvi te od bluda. Budete li tako činili, bit će dobro. Pozdravljamo vas.
044	ACT	015	030	Četvorica glasnika pozdrave se dakle s njima i odu u Antiohiju. Ondje sazovu svu Crkvu i predaju im pismo.
044	ACT	015	031	Kad su ga pročitali, svi se ohrabre i razvesele.
044	ACT	015	032	Juda i Sila, i sami proroci, mnogo su govorili braći ohrabrujući ih i utvrđujući njihovu vjeru.
044	ACT	015	033	Ostali su ondje neko vrijeme, a onda se s mirom vratili onima koji su ih poslali.
044	ACT	015	035	A Pavao i Barnaba ostanu u Antiohiji te su s mnogim drugima navješćivali i poučavali riječ Gospodnju.
044	ACT	015	036	Nakon nekog vremena Pavao predloži Barnabi: “Vratimo se posjetiti braću u svim gradovima u kojima smo navješćivali Riječ Gospodnju da vidimo kako su novi obraćenici.”
044	ACT	015	037	Barnaba pristane. Htio je povesti i Ivana Marka.
044	ACT	015	038	Ali Pavao nije smatrao da bi bilo dobro povesti sa sobom Ivana Marka, koji ih je u Pamfiliji napustio i nije dovršio započeto djelo.
044	ACT	015	039	Njihovo je neslaganje bilo tako žestoko da su se razdvojili. Barnaba je s Ivanom Markom otplovio na Cipar,
044	ACT	015	040	a Pavao sebi za suputnika izabrao Silu te su ih braća ispratila povjerivši ih milosti Gospodnjoj.
044	ACT	015	041	Proputovali su Siriju i Ciliciju utvrđujući crkve.
044	ACT	016	001	Pavao i Sila odu najprije u Derbu, a zatim u Listru. Ondje upoznaju Timoteja, učenika kojemu je majka bila kršćanka židovskog podrijetla, a otac Grk.
044	ACT	016	002	Timotej je bio na dobrome glasu među braćom u Listri i Ikoniji.
044	ACT	016	003	Pavao je htio da im se on pridruži na putovanju. Zato ga obreže radi tamošnjih Židova jer su svi znali da mu je otac Grk.
044	ACT	016	004	Išli su od grada do grada i poučavali ljude o odredbama koje su utvrdili apostoli i starješine u Jeruzalemu.
044	ACT	016	005	Tako su se crkve učvršćivale u vjeri i danomice stjecale sve više članova.
044	ACT	016	006	Putovali su Frigiijom I Galacijom jer im Sveti Duh nije dopustio da odu propovijedati Riječ u Maloj Aziji.
044	ACT	016	007	Kad su stigli do Mizije, htjeli su u Bitiniju, ali im ni to ne dopusti Isusov Duh.
044	ACT	016	008	Odu umjesto toga preko Mizije u Troadu.
044	ACT	016	009	Noću je Pavao imao viđenje. Vidio je nekoga Makedonca kako stoji i preklinje ga: “Dođi ovamo i pomozi nam!”
044	ACT	016	010	Zato smo odlučili smjesta otići u Makedoniju, uvjereni da nas Bog zove onamo navješćivati Radosnu vijest.
044	ACT	016	011	Otplovili smo iz Troade ravno na otok Samotraku. Sutradan smo pristali u Neapolu,
044	ACT	016	012	a odande otišli u Filipe, velik grad u Makedoniji. Ondje smo ostali nekoliko dana.
044	ACT	016	013	U subotu smo izišli iz grada i otišli do rijeke misleći da se ondje ljudi okupljaju na molitvu. Sjeli smo i počeli razgovarati s okupljenim ženama.
044	ACT	016	014	Jedna od njih bila je pobožna žena imenom Lidija, prodavačica grimizna platna iz grada Tijatire. Dok je slušala Pavla, Gospodin joj otvori srce te ona prihvati njegove riječi.
044	ACT	016	015	Krstila se i ona i svi njezini ukućani. Zatim nas zamoli: “Ako smatrate da sam vjerna Gospodinu, dođite boraviti u mojemu domu.” I primora nas na to.
044	ACT	016	016	Jednog dana dok smo išli na molitvu, susretne nas neka ropkinja opsjednuta vračarskim duhom. Gatala je i tako zarađivala mnogo novca svojim gospodarima.
044	ACT	016	017	Ona pođe za Pavlom i za nama vičući: “Ovi su ljudi sluge Svevišnjega Boga! Došli su vam navijestiti put spasenja!”
044	ACT	016	018	Činila je tako dan za danom. Pavlu to na koncu tako dodija da se okrene i reče duhu u njoj: “Zapovijedam ti u ime Isusa Krista: iziđi iz nje!” I duh smjesta iziđe.
044	ACT	016	019	Kad su njezini gospodari vidjeli da se više ne mogu nadati zaradi, pograbe Pavla i Silu te ih odvuku na trg, pred poglavare.
044	ACT	016	020	“Ovi su ljudi uznemirili sav grad!” rekli su kad su ih priveli pred pretore.
044	ACT	016	021	“Šire običaje koje mi Rimljani ne smijemo prihvatiti ni držati ih se.”
044	ACT	016	022	Na njih odmah navali svjetina, a pretori im strgnu odjeću i zapovjede da se izbatinaju.
044	ACT	016	023	Izudaraju ih i bace u tamnicu, a tamničaru zapovjede da ih dobro čuva.
044	ACT	016	024	Zato ih on baci u nutarnju tamnicu, a noge im stavi u klade.
044	ACT	016	025	Oko ponoći Pavao i Sila molili su se i pjevajući slavili Boga, a drugi su ih zatvorenici slušali.
044	ACT	016	026	Odjednom nastane snažan potres i uzdrmaju se zatvorski temelji. Vrata se pootvaraju, a okovi spadnu svim zatvorenicima!
044	ACT	016	027	Tamničar se prene iz sna. Kad je vidio da su tamnička vrata otvorena, trgne mač da se ubije misleći da su zatvorenici pobjegli.
044	ACT	016	028	Ali Pavao mu poviče: “Ne čini to! Svi smo ovdje!”
044	ACT	016	029	Dršćući od straha, tamničar zatraži da mu donesu svjetiljku te dotrči i baci se pred noge Pavlu i Sili.
044	ACT	016	030	Izvede ih van i upita: “Gospodo, što mi je činiti da se spasim?”
044	ACT	016	031	“Vjeruj u Gospodina Isusa”, odgovore mu, “pa ćeš se spasiti i ti i svi tvoji ukućani.”
044	ACT	016	032	Navijeste zatim Riječ Gospodnju njemu i svima u njegovu domu.
044	ACT	016	033	Te iste ure on im opere rane te se odmah krsti, skupa sa svima svojima.
044	ACT	016	034	Uvede ih zatim u svoj dom i prostre im da jedu. Radovao se sa svim svojim ukućanima što je povjerovao Bogu.
044	ACT	016	035	Sljedećeg jutra gradski poglavari pošalju policajce da poruče tamničaru: “Pusti te ljude!”
044	ACT	016	036	Tamničar o tomu obavijesti Pavla: “Pretori su mi poručili da vas pustim. Idite dakle u miru!”
044	ACT	016	037	Ali Pavao odgovori: “Javno su nas izbatinali a da nam nisu ni sudili i bacili su u tamnicu nas, rimske građane, a sad bi nas htjeli potajno izbaciti? Nipošto! Neka sami dođu i izvedu nas!”
044	ACT	016	038	Kad su policajci to javili gradskim poglavarima i kad su ovi doznali da su Pavao i Sila rimski građani, preplaše se.
044	ACT	016	039	Zato im se dođu ispričati te ih zamole da odu iz grada.
044	ACT	016	040	Pavao i Sila vrate se u Lidijin dom da obiđu i ohrabre braću, pa odu iz grada.
044	ACT	017	001	Pavao i Sila proputovali su kroz gradove Amfipol i Apoloniju te stigli u Solun, gdje je bila židovska sinagoga.
044	ACT	017	002	Pavao po običaju uđe onamo. Tri je subote zaredom tumačio narodu Pisma.
044	ACT	017	003	Objašnjavao je i dokazivao navodeći proročanstva da je Mesija trebao trpjeti i uskrsnuti od mrtvih. “Taj je Mesija Isus kojega vam navješćujem”, govorio je.
044	ACT	017	004	Neki su povjerovali pa su se pridružili Pavlu i Sili. Obratilo se i mnogo pobožnih Grka te uglednih žena.
044	ACT	017	005	Židove zbog toga spopadne zavist pa nagovore neke opake uličare da pobune građane. Oni upadnu u Jasonov dom zahtijevajući da se Pavao i Sila izvedu pred narod.
044	ACT	017	006	Kako ih ondje nisu našli, odvuku Jasona i još neku braću pred gradske poglavare vičući: “Pavao i Sila uzbunili su sav svijet, a sada i naš grad uznemiruju!
044	ACT	017	007	A Jason ih je primio u svoj dom. Krivi su za izdaju Cezara jer su odani drugome kralju: Isusu.”
044	ACT	017	008	Uzbune tako svjetinu i poglavare,
044	ACT	017	009	koji od Jasona i ostale braće uzmu jamčevinu pa ih puste.
044	ACT	017	010	Te noći braća pošalju Pavla i Silu u Bereju. Kad stignu onamo, odu u židovsku sinagogu.
044	ACT	017	011	Ti su Židovi bili plemenitiji od solunskih. Spremno su primili Riječ i dan za danom revno proučavali Sveto pismo da provjere ima li Pavao pravo.
044	ACT	017	012	Zato su mnogi od njih povjerovali, kao i mnogi ugledni Grci i Grkinje.
044	ACT	017	013	Ali neki Židovi u Solunu doznali su da Pavao propovijeda Božju riječ u Bereji. Odu onamo i podjare svjetinu.
044	ACT	017	014	Braća smjesta pošalju Pavla na obalu, a Sila i Timotej ostanu ondje.
044	ACT	017	015	Pratitelji odvedu Pavla do Atene te se vrate u Bereju noseći Sili i Timoteju zapovijed da se požure k njemu.
044	ACT	017	016	Dok ih je Pavao čekao u Ateni, silno se uznemiri videći kako je grad prepun idola.
044	ACT	017	017	Raspravljao je u sinagogi sa Židovima i s pobožnim ljudima, a i na trgu s ljudima koji bi se svaki dan ondje zatekli.
044	ACT	017	018	Raspravljao je i s nekim epikurejskim i stoičkim filozofima. Kad im je kazao za Isusa i za njegovo uskrsnuće, oni rekoše: “Što ovaj brblja?” “Čini se da navješćuje neke tuđe bogove”, odgovore drugi.
044	ACT	017	019	Odvedu ga zatim na Areopag i upitaju: “Kakvo to novo učenje poučavaš?
044	ACT	017	020	Govoriš čudne stvari. Željeli bismo čuti više o tomu.”
044	ACT	017	021	Jer ondje ni Atenjani ni tuđinci po cijele dane kao da nisu radili ništa drugo do raspravljali o novostima.
044	ACT	017	022	Pavao zato stane posred Areopaga i reče: “Atenjani! Vidim da ste vrlo pobožni.
044	ACT	017	023	Prolazeći gradom, promatrao sam vaše brojne žrtvenike. Na jednome od njih pisalo je: Nepoznatome Bogu. Želim vam dakle navijestiti tog Boga kojega štujete, ali ga ne poznajete.
044	ACT	017	024	On je stvorio svijet i sve što je na njemu. Gospodar je neba i zemlje i ne prebiva u hramovima koje je načinila ljudska ruka.
044	ACT	017	025	Ne poslužuju ga ljudske ruke. On je taj koji svima daje život, dah i sve što je potrebno.
044	ACT	017	026	Od jednoga je čovjeka stvorio cijeli ljudski rod da živi na cijeloj zemlji. Odredio je vrijeme i granice njihova prebivanja.
044	ACT	017	027	On želi da svi traže Boga ne bi li ga nekako napipali i našli. Nije daleko ni od koga od nas.
044	ACT	017	028	Jer u njemu živimo, krećemo se i jesmo. Kao što je rekao i jedan od vaših pjesnika: ‘Njegova smo djeca.’
044	ACT	017	029	Ako je dakle tako, Boga ne smijemo smatrati idolom, likom od zlata, srebra ili kamena, isklesanim ljudskom vještinom i maštom.
044	ACT	017	030	Bog se ne obazire na neznanje u kojemu su ljudi živjeli, nego sada svakomu nudi da se obrati od idola k njemu.
044	ACT	017	031	Jer odredio je dan kad će pravedno suditi svijetu po Čovjeku kojega je za to odredio i pred svima ga potvrdio uskrisivši ga od mrtvih.”
044	ACT	017	032	Kad su čuli kako spominje uskrsnuće od mrtvih, neki se počnu smijati, a drugi rekoše: “Još ćemo te o tome slušati!”
044	ACT	017	033	Tako Pavao prestane s njima raspravljati.
044	ACT	017	034	Neki su mu se ipak pridružili i povjerovali. Među njima su bili Dionizije Areopagit te neka žena Damara, i drugi.
044	ACT	018	001	Pavao zatim iz Atene ode u Korint.
044	ACT	018	002	Ondje upozna nekoga Židova Akvilu, rodom iz Ponta, koji je sa svojom ženom Priscilom tek došao iz Italije jer je Klaudije zapovjedio da svi Židovi napuste Rim.
044	ACT	018	003	Kako su izrađivali šatore kao i on, Pavao je s njima stanovao i radio.
044	ACT	018	004	Svake je subote u sinagogi raspravljao uvjeravajući Židove i Grke.
044	ACT	018	005	Kad su se iz Makedonije vratili Sila i Timotej, Pavao se potpuno posveti propovijedanju i svjedočenju Židovima da je Isus Mesija.
044	ACT	018	006	Ali kad su mu se oni počeli suprotstavljati i vrijeđati ga, Pavao otrese prašinu sa svoje odjeće te im reče: “Vaša će krv pasti na vaše glave. Ja sam nedužan. Od sada idem poganima.”
044	ACT	018	007	Ode odande u kuću pobožnog čovjeka Ticija Justa, čija je kuća bila odmah do sinagoge.
044	ACT	018	008	Nadstojnik sinagoge Krisp i svi njegovi ukućani povjeruju u Gospodina. I još mnogi Korinćani koji su to čuli povjeruju i krste se.
044	ACT	018	009	Jedne noći Gospodin progovori Pavlu i viđenju: “Ne boj se! Govori i ne daj se ušutkati!
044	ACT	018	010	Ja sam s tobom i nitko se neće usuditi da ti učini što nažao. Jer u ovomu je gradu mnogo mojega naroda.”
044	ACT	018	011	Tako je ondje ostao godinu i šest mjeseci poučavajući Božju riječ.
044	ACT	018	012	Dok je Galion bio prokonzul Ahaje, Židovi složno navale na Pavla te ga dovuku u sudnicu.
044	ACT	018	013	Optuže ga: “Potiče ljude da štuju Boga protuzakonito.”
044	ACT	018	014	Pavao zausti da nešto kaže, ali Galion uto reče: “Židovi, da je riječ o kakvu zločinu ili nedjelu, saslušao bih vas.
044	ACT	018	015	Ali kako je nesporazum o nekim vašim riječima, imenima i židovskome Zakonu, uredite to sami. Ja u tomu ne želim biti sucem.”
044	ACT	018	016	I otpremi ih iz sudnice.
044	ACT	018	017	Svjetina pograbi nadstojnika sinagoge Sostena te ga izbatinaju ondje, u sudnici. Ali Galion nije mario.
044	ACT	018	018	Pavao ostane u Korintu još neko vrijeme, a onda se oprosti s braćom. U Kenhreji se prema židovskomu običaju ošiša jer je imao zavjet. Zatim s Priscilom i Akvilom isplovi prema Siriji.
044	ACT	018	019	Stignu u Efez. Ondje ih ostavi, a on uđe u sinagogu raspravljati sa Židovima.
044	ACT	018	020	Oni ga zamole da dulje ostane, ali on to odbije.
044	ACT	018	021	Pozdravi se s njima i obeća: “Vratit ću se k vama, bude li Božja volja.” I otplovi iz Efeza.
044	ACT	018	022	Ode zatim pozdraviti crkvu u Cezareji, a zatim u Antiohiju.
044	ACT	018	023	Pošto je proveo nešto vremena u Antiohiji ode na put po Galaciji i Frigiji obilazeći vjernike i pomažući im da jačaju u vjeri.
044	ACT	018	024	Tada neki Židov Apolon, rječit govornik i dobar poznavatelj Svetoga pisma, dođe iz Aleksandrije u Egipat.
044	ACT	018	025	Bio je upućen u Put Gospodnji pa je gorljivo i točno poučavao o Isusu. Znao je, međutim, samo za Ivanovo krštenje.
044	ACT	018	026	Počne on tako jednom hrabro govoriti u sinagogi. To čuju Priscila i Akvila pa ga pozovu k sebi i podrobnije mu izlože Put Božji.
044	ACT	018	027	Kad je nakanio otići u Ahaju, braća ga ohrabre i napišu vjernicima u Efezu da ga lijepo prime. U Ahaji je po Božjoj milosti mnogo koristio vjernicima.
044	ACT	018	028	Uvjerljivo je pobijao tvrdnje Židova javno dokazujući iz Svetoga pisma da je Isus Mesija.
044	ACT	019	001	Dok je Apolon bio u Korintu, Pavao proputuje gornje krajeve i dođe u Efez. Ondje nađe nekoliko vjernika.
044	ACT	019	002	Jeste li primili Svetoga Duha kad ste povjerovali? upita ih. “Nismo”, odgovore. “Nismo čuli ni da Sveti Duh postoji.”
044	ACT	019	003	“Kako ste se onda krstili?” upita on. “Ivanovim krštenjem”, odgovore.
044	ACT	019	004	Pavao im reče: “Ivanovo je krštenje bilo u znak obraćenja, volje da se čovjek odvrati od grijeha i da se obrati Bogu. Sam je Ivan govorio narodu da vjeruju u onoga koji za njim dolazi, u Isusa.”
044	ACT	019	005	Kad su to čuli, krste se u ime Gospodina Isusa.
044	ACT	019	006	Pavao položi na njih ruke pa na njih siđe Sveti Duh te počnu govoriti drugim jezicima i prorokovati.
044	ACT	019	007	Bilo ih je svega dvanaestak.
044	ACT	019	008	Pavao zatim ode u sinagogu i tri je mjeseca hrabro i uvjerljivo raspravljao o Božjemu kraljevstvu.
044	ACT	019	009	Ali neki okorjeli i nepokorni ljudi klevetali su Put pred mnoštvom. Pavao zato ode iz sinagoge i povede vjernike sa sobom. Počne zatim poučavati u školi nekoga Tirana.
044	ACT	019	010	To je trajalo dvije godine, dok svi azijski žitelji, i Židovi i Grci, nisu čuli Božju riječ.
044	ACT	019	011	Bog je Pavlu dao moć da čini neobična čudesa.
044	ACT	019	012	Ljudi su na bolesnike stavljali rupce ili rublje koje se doticalo Pavlove kože, a njihovi su bolesti nestajale i zlodusi su izlazili iz njih.
044	ACT	019	013	Zato su neki Židovi koji su putovali od mjesta do mjesta istjerujući zloduhe pokušali zazvati ime Gospodina Isusa. Govorili su: “Izlazite! Zaklinjem vas Isusom kojega Pavao propovijeda!”
044	ACT	019	014	Činila su to sedmorica sinova židovskoga velikog svećenika Skeve.
044	ACT	019	015	Ali zloduh im odgovori: “Isusa i Pavla poznajem, ali tko ste vi?”
044	ACT	019	016	I čovjek kojega je opsjedao nasrne na njih te ih tako silovito nadjača da su goli i izranjeni pobjegli doma.
044	ACT	019	017	Za to su doznali svi žitelji Efeza, i Židovi i Grci. Obuzme ih strah te počnu veličati ime Gospodina Isusa.
044	ACT	019	018	Mnogi koji su postali vjernicima ispovijedali su svoja zla djela.
044	ACT	019	019	Bilo ih je mnogo koji su se bavili čarobnjaštvom. Oni donesu knjige koje su uporabljali za to i pred svima ih spale. Procijenjeno je da je spaljeno knjiga u vrijednosti pedeset tisuća srebrnjaka.
044	ACT	019	020	Tako se Gospodnja riječ širila i jačala.
044	ACT	019	021	Zatim Pavao nakani vratiti se u Jeruzalem preko Makedonije i Ahaje. “Nakon toga će valjati da odem i u Rim”, reče on.
044	ACT	019	022	Pošalje u Makedoniju dvojicu svojih poslužitelja, Timoteja i Erasta, a on se još neko vrijeme zadrži u Maloj Aziji.
044	ACT	019	023	Ali u to vrijeme u Efezu nastane velika pobuna protiv Puta.
044	ACT	019	024	Potaknuo ju je neki srebrnar Demetrije koji je mnogo zarađivao izrađujući Artemidine hramiće od srebra. Mnogi su obrtnici na tomu zarađivali.
044	ACT	019	025	On okupi sve obrtnike koji su se time bavili i reče im: “Ljudi, znate da naše blagostanje ovisi o ovomu poslu.
044	ACT	019	026	A vidite i čujete da je taj Pavao, ne samo u Efezu nego i u svoj Maloj Aziji, pobunio veliko mnoštvo tvrdeći da bogovi načinjeni rukama nisu bogovi.
044	ACT	019	027	Ne govorim, dakako, samo o tomu da će naš posao doći na zao glas. Brinem se i da će obezvrijediti hram naše velike božice Artemide te da će nestati veličanstva te velike božice koju štuje cijela Mala Azija i sav svijet!”
044	ACT	019	028	Oni se na to razgnjeve i poviču: “Velika je efeška Artemida!”
044	ACT	019	029	Sav se grad uzbuni. Složno jurnu prema kazalištu vukući za sobom Pavlove suputnike, Makedonce Gaja i Aristarha.
044	ACT	019	030	Pavao htjede ući među narod, ali mu vjernici ne dopuste.
044	ACT	019	031	Neki njegovi prijatelji, dužnosnici u tom kraju, pošalju mu poruku moleći ga da se ne izlaže pogibelji ulazeći u kazalište.
044	ACT	019	032	Unutra su svi vikali: jedni jedno, drugi drugo. Vladala je opća zbrka pa mnogi nisu ni znali zašto su ondje.
044	ACT	019	033	Svjetina izgura naprijed nekog Aleksandra jer su ga Židovi onamo gurali. On podigne ruku i pokuša se obratiti narodu.
044	ACT	019	034	Ali kad su shvatili da je Židov, opet jednoglasno udare vikati dvije ure: “Velika je efeška Artemida! Velika je efeška Artemida!”
044	ACT	019	035	Na koncu gradski poglavar umiri svjetinu i reče: “Efežani! Svatko zna da je grad Efez čuvar hrama velike Artemide, koje nam je kip pao s neba.
044	ACT	019	036	To je neporecivo. Umirite se stoga. Ne činite ništa nepromišljeno!
044	ACT	019	037	Doveli ste ovamo te ljude, a niti su ukrali što iz hrama niti su hulili našu božicu.
044	ACT	019	038	Imaju li pak Demetrije i obrtnici protiv njih kakvu tužbu, sudovi zasjedaju, a tu su i suci. Neka podnesu tužbu!
044	ACT	019	039	Ima li još kakvih pritužbi, neka se riješe zakonitim putem.
044	ACT	019	040	Bojim se da će nas ovako rimska vlada optužiti za pobunu jer za sav ovaj metež nema nikakva opravdanog razloga.”
044	ACT	019	041	Zatim raspusti skup.
044	ACT	020	001	Kad je sva strka prošla, Pavao pošalje po vjernike. Ohrabri ih, pozdravi se s njima i otputuje u Makedoniju.
044	ACT	020	002	Putem je hrabrio braću u mjestima kuda je prolazio. Stigne tako u Grčku
044	ACT	020	003	i ostane ondje tri mjeseca. Baš kad se spremao otploviti natrag u Siriju, dozna da su mu Židovi postavili zasjedu pa se odluči vratiti preko Makedonije.
044	ACT	020	004	Pratili su ga Pirov sin Sopater iz Bereje, Solunjani Aristarh i Sekund, Gaj iz Derbe, Timotej i Azijci Tihik i Trofim.
044	ACT	020	005	Otišli su prije nas i sačekali nas u Troadi.
044	ACT	020	006	A mi smo poslije Blagdana beskvasnih kruhova krenuli brodom iz Filipa i za pet dana stigli k njima u Troadu, gdje smo ostali sedam dana.
044	ACT	020	007	Prvoga dana u tjednu sastali smo se da lomimo kruh. Pavao je propovijedao. Kako je sutradan kanio otputovati, govorio je sve do ponoći.
044	ACT	020	008	U sobi na katu gdje smo se okupili bilo je mnogo svjetiljki.
044	ACT	020	009	Na prozoru je sjedio mladić Eutih. Kako je Pavao dugo govorio, on duboko zaspi i svladan snom padne s trećega kata na zemlju. Kad su ga podignuli, bio je mrtav.
044	ACT	020	010	Pavao siđe, legne na dječaka i zagrli ga. “Ne uznemirujte se!” reče. “Živ je!”
044	ACT	020	011	Popne se zatim na kat, razlomi kruh i blaguje s njima. Zatim je govorio još dugo, sve do svanuća. Onda otputuje.
044	ACT	020	012	A mladića su odveli živa, neizmjerno utješeni.
044	ACT	020	013	Mi smo prije Pavla krenuli lađom u As. On je tamo trebao doći pješice, a dalje smo ga trebali povesti.
044	ACT	020	014	Kad nam se u Asu pridružio, skupa smo otplovili u Mitilenu.
044	ACT	020	015	Onande smo sutradan projedrili nadomak Hija, dan poslije krenuli u Sam te sutradan stigli u Milet.
044	ACT	020	016	Pavao je, naime, odlučio izbjegnuti Efez da se ne zadrži u Maloj Aziji. Žurio se da, ako bude mogao, stigne u Jeruzalem do Pedesetnice.
044	ACT	020	017	Ali iz Mileta pošalje u Efez po crkvene starješine.
044	ACT	020	018	Kad su došli, reče im: “Znate kako sam postupao od prvog dana kad sam nogom kročio u Malu Aziju.
044	ACT	020	019	Služio sam Gospodinu ponizno, u suzama i kušnjama koje su me snašle zbog židovskih urota.
044	ACT	020	020	Ipak se nikada nisam sustezao propovijedati, u javnosti ili po kućama, sve što bi vam moglo biti korisno.
044	ACT	020	021	Upozoravao sam i Židove i pogane da se odvrate od grijeha i obrate Bogu te da povjeruju u našega Gospodina Isusa.
044	ACT	020	022	Sada idem u Jeruzalem, neodoljivo vođen Svetim Duhom, ne znajući što me čeka,
044	ACT	020	023	osim što mi Sveti Duh u svakome gradu potvrđuje da me čekaju tamnica i nevolje.
044	ACT	020	024	Ali nije mi stalo hoću li živjeti ili ne, već hoću li dovršiti svoju trku, djelo koje sam primio od Gospodina Isusa: svjedočiti o Radosnoj vijesti i Božjoj milosti.
044	ACT	020	025	Sada znam da me vi, kojima sam propovijedao o Kraljevstvu, nećete više vidjeti.
044	ACT	020	026	Zato vam danas jasno kažem: čist sam od krvi svih vas. Nisam kriv propadne li tko od vas
044	ACT	020	027	jer se nisam sustezao navijestiti vam u potpunosti Božju nakanu.
044	ACT	020	028	Pazite na sebe i na Božje stado—na njegovu Crkvu otkupljenu njegovom krvlju, u kojoj vas je Sveti Duh postavio za starješine.
044	ACT	020	029	Znam da će se, kad odem, među vas uvući okrutni vuci koji ne štede stada.
044	ACT	020	030	Čak će i neki od nas neki iskrivljavati učenje ne bi li odvukli učenike za sobom.
044	ACT	020	031	Zato bdijte! Ne zaboravite da sam tri godine bio s vama i danonoćno vas bez prestanka opominjao lijući suze.
044	ACT	020	032	A sada vas povjeravam Bogu i Riječi njegove milosti, koja vas može izgraditi i dati vam baštinu kao i svima posvećenima.
044	ACT	020	033	Nikada nisam želio tuđe srebro, zlato ili odjeću.
044	ACT	020	034	Znate da sam vlastitim rukama radio za svoje potrebe i potrebe svojih pratitelja.
044	ACT	020	035	U svemu sam vam bio primjerom kako se treba truditi, pomagati nevoljnima i pamtiti riječi Gospodina Isusa: ‘Blaženije je davati nego primati.’”
044	ACT	020	036	Kad je to rekao, klekne i pomoli se s njima.
044	ACT	020	037	Glasno su plakali, grlili Pavla i cjelivali ga
044	ACT	020	038	ražalošćeni posebice što je rekao da ga nikada više neće vidjeti. Zatim ga isprate na lađu.
044	ACT	021	001	Pošto smo se od njih oprostili, otplovili smo jedrenjakom do otoka Kosa, a sutradan do Roa, pa u Pataru.
044	ACT	021	002	Ondje smo se ukrcali na lađu za sirijsku pokrajinu Feniciju.
044	ACT	021	003	Kad smo ugledali Cipar, prošli smo pokraj njega s desne strane jedreći prema Siriji. Pristali smo u Tiru da lađa iskrca teret.
044	ACT	021	004	Sišli smo na kopno te ondje našli vjernike. Kako im je Sveti Duh otkrio da će Pavao u Jeruzalemu imati nevolja, rekli su mu da ne ide onamo.
044	ACT	021	005	Ali kad je prošlo tjedan dana, ipak smo otputovali. Oni su nas svi ispratili do izvan grada, skupa sa ženama i djecom. Na obali smo kleknuli i pomolili se.
044	ACT	021	006	Pozdravili smo se i ukrcali na lađu, a oni su se vratili doma.
044	ACT	021	007	Otplovili smo tako iz Tira u Ptolemaidu. Pozdravili smo ondje braću i ostali s njima jedan dan.
044	ACT	021	008	Zatim smo otišli u Cezareju i boravili u domu Filipa evanđelista, jednoga od sedmorice koji su dijelili hranu.
044	ACT	021	009	On je imao četiri neudane kćeri koje su imale dar prorokovanja.
044	ACT	021	010	Kad smo ondje bili već nekoliko dana, dođe neki Agab koji je također imao dar prorokovanja,
044	ACT	021	011	uzme Pavlov pojas te njime sebi zaveže noge i ruke. “Ovo govori Sveti Duh”, reče. “Vlasnika ovog pojasa ovako će svezati židovski vođe u Jeruzalemu i predati ga Rimljanima.”
044	ACT	021	012	Kad smo to čuli, i mi koji smo s njime putovali i mještani počnemo preklinjati Pavla da ne ide u Jeruzalem.
044	ACT	021	013	Ali on reče: “Što plačete? Slamate mi srce! Spreman sam ne samo da me svežu nego i umrijeti za Gospodina Isusa.”
044	ACT	021	014	Kad je bilo jasno da se ne daje nagovoriti, odustali smo i rekli: “Neka bude volja Gospodnja!”
044	ACT	021	015	Ubrzo nakon toga spremili smo se i otišli u Jeruzalem.
044	ACT	021	016	Neki vjernici iz Cezareje koji su pošli s nama odvedu nas nekome Mnasonu s Cipra, jednomu od prvih učenika, da ondje odsjednemo.
044	ACT	021	017	Svi su nas vjernici u Jeruzalemu srdačno dočekali.
044	ACT	021	018	Sutradan Pavao pođe s nama k Jakovu. Ondje su bili i svi starješine jeruzalemske Crkve.
044	ACT	021	019	On ih pozdravi te im podrobno izloži što je Bog učinio među poganima kroz njegovu službu.
044	ACT	021	020	Kad su to čuli, dadu slavu Bogu. Zatim mu rekoše: “Dragi brate, deseci tisuća Židova također su povjerovali. Oni se revno drže Mojsijeva zakona,
044	ACT	021	021	a za tebe su im rekli da Židove koje žive među poganima učiš da ne poštuju Mojsijev zakon. Kažu da ih poučavaš da ne obrezuju djecu i da se ne drže židovskih običaja.
044	ACT	021	022	Što da učinimo? Sigurno će čuti da si došao.
044	ACT	021	023	Učini zato kako ti kažemo. Među nama su četvorica koji su se zavjetovali i sad se spremaju obrijati glavu.
044	ACT	021	024	Idi s njima u Hram i pridruži im se u obredu posvećenja te plati da im obriju glave. Tako će svi znati da su te glasine lažne, da si na pravome putu i da poštuješ židovski Zakon.
044	ACT	021	025	A glede pogana koji su povjerovali, od njih tražimo što smo im napisali u pismu: da ne jedu meso žrtvovano idolima, krv ni meso udavljenih životinja te da se klone bluda.”
044	ACT	021	026	Pavao dakle pristane na njihov zahtjev te sljedećeg dana obavi s njima obred očišćenja te ode u Hram. Ondje oglasi da je njihov zavjet istekao i da će za svakoga od njih prinijeti žrtvu.
044	ACT	021	027	Upravo se navršavalo sedam dana kad neki Židovi iz Male Azije opaze Pavla u Hramu i podjare narod protiv njega. Ščepaju ga
044	ACT	021	028	vičući: “Izraelci! U pomoć! Evo čovjeka koji poučava protiv naroda, protiv našega Zakona i protiv Hrama! Čak ga je oskvrnuo dovodeći Grke u njega!”
044	ACT	021	029	Prije su, naime, u gradu s njime vidjeli Trofima iz Efeza pa su mislili da je Pavao njega doveo u Hram.
044	ACT	021	030	Sav se grad uzbuni te nastane metež. Ščepaju Pavla i odvuku ga iz Hrama te odmah zatvore za njim vrata.
044	ACT	021	031	Dok su ga nastojali ubiti, zapovjedniku rimske čete dojave da je u Jeruzalemu pobuna.
044	ACT	021	032	On odmah s vojnicima i stotnicima potrči prema pobunjenicima. Kad je svjetina vidjela zapovjednika s vojnicima, prestanu udarati Pavla.
044	ACT	021	033	Zapovjednik priđe, uhiti ga i zapovjedi da ga okuju dvostrukim lancima. Onda počne ispitivati tko je on i što je učinio.
044	ACT	021	034	Iz svjetine su jedni vikali jedno, a drugi drugo. Zbog graje nije mogao pouzdano saznati razlog pa zato Pavla povede u vojarnu.
044	ACT	021	035	Kad su došli do stuba, svjetina se tako razjarila da su ga vojnici morali nositi kako bi ga zaštitili.
044	ACT	021	036	Mnoštvo je išlo za njima i vikalo: “Smakni ga!”
044	ACT	021	037	Na ulazu u vojarnu Pavao reče zapovjedniku: “Smijem li što reći?” “Zar ti znaš grčki?” upita ga ovaj iznenađeno.
044	ACT	021	038	“Ti dakle nisi onaj Egipćanin koji je nedavno digao pobunu i poveo u pustinju četiri tisuće prevratnika?”
044	ACT	021	039	“Nisam”, odgovori Pavao. “Ja sam Židov iz Tarza, znamenitoga grada u Ciliciji. Molim te, dopusti mi da se obratim narodu.”
044	ACT	021	040	Zapovjednik mu dopusti. Pavao stane na stube i mahne rukom narodu. Nastane velika tišina. Prozbori im na hebrejskome.
044	ACT	022	001	“Braćo i oci,” reče Pavao, “poslušajte što ću reći u svoju obranu.”
044	ACT	022	002	Kad su čuli da govori na njihovu vlastitome, hebrejskom jeziku, još su više utihnuli.
044	ACT	022	003	“Židov sam, rođen u Tarzu u Ciliciji, ali odrastao ovdje u Jeruzalemu uz Gamaliela. Do njegovih sam nogu odgajan da u svemu poštujem Zakon naših otaca. Gorljivo sam se trudio za Boga, kao i vi danas.
044	ACT	022	004	Progonio sam nasmrt sljedbenike Puta, okivao ih te i muškarce i žene bacao u tamnicu.
044	ACT	022	005	O tomu mogu posvjedočiti i veliki svećenik i sve starješine. Od njih sam za židovsku braću u Damasku dobio pisma s ovlaštenjem da i kršćane koji su ondje dovedem okovane u Jeruzalem da se kazne.
044	ACT	022	006	Dok sam putovao cestom prema Damasku, oko podneva me s neba odjednom obasjala jaka svjetlost.
044	ACT	022	007	Srušio sam se na tlo. Čuo sam glas koji mi je rekao: ‘Savle, Savle! Zašto me progoniš?’
044	ACT	022	008	‘Tko si ti, Gospodine?’ upitao sam. ‘Ja sam Isus Nazarećanin kojega ti progoniš’, odgovori mi Gospodin.
044	ACT	022	009	Ljudi koji su bili sa mnom vidjeli su svjetlost, ali nisu čuli glas.
044	ACT	022	010	Rekao sam: ‘Što mi je činiti, Gospodine?’ A Gospodin mi odgovori: ‘Pođi u Damask. Ondje će ti se reći što da činiš.’
044	ACT	022	011	Od jake sam svjetlosti oslijepio pa su me moji pratitelji morali za ruku odvesti u Damask.
044	ACT	022	012	Ondje mi je došao neki Ananija, pobožan čovjek koji je poštivao Zakon i bio na dobru glasu među Židovima u Damasku.
044	ACT	022	013	On mi priđe i reče: ‘Brate Savle, progledaj!’ I istog časa sam ga mogao vidjeti.
044	ACT	022	014	Reče mi zatim: ‘Bog naših predaka odabrao te je da spoznaš njegovu volju, da vidiš Pravednika i da mu čuješ glas.
044	ACT	022	015	Pred svima ćeš o njemu svjedočiti o tomu što si vidio i čuo.
044	ACT	022	016	Što čekaš? Ustani, krsti se i operi se od grijeha prizivajući njegovo ime.’
044	ACT	022	017	Po povratku u Jeruzalem jednog sam se dana molio u Hramu i pao u zanos.
044	ACT	022	018	Vidio sam Isusa kako mi govori: ‘Brzo otiđi iz Jeruzalema jer ti ljudi ovdje neće vjerovati kad im budeš svjedočio o meni!’
044	ACT	022	019	‘Ali, Gospodine,’ rekao sam, ‘pa znaju da sam one koji u tebe vjeruju bacao u tamnice i bičevao po sinagogama.
044	ACT	022	020	A kad su ubili Stjepana, stajao sam ondje odobravajući. Čuvao sam ogrtače onima koji su ga kamenovali.’
044	ACT	022	021	Ali Gospodin mi reče: ‘Idi iz Jeruzalema jer te šaljem daleko, k poganima!’”
044	ACT	022	022	Mnoštvo je slušalo sve dok Pavao nije izgovorio tu riječ. Nato složno poviču: “Zbrišite ga s lica zemlje! Nije pravo da takav živi!”
044	ACT	022	023	Vikali su, bacali sa sebe ogrtače i vitlali prašinu u zrak.
044	ACT	022	024	Zapovjednik zato uvede Pavla u vojarnu i zapovjedi da ga izbičuju kako bi priznao zločin. Htio je znati zašto mnoštvo tako viče na njega.
044	ACT	022	025	Kad su ga zavezali remenjem da ga bičuju, Pavao upita stotnika koji je bio ondje: “Zar smijete bičevati rimskoga građanina, a ni sudili mu niste?”
044	ACT	022	026	Stotnik nato ode zapovjedniku i reče: “Što radiš? Taj je čovjek rimski građanin!”
044	ACT	022	027	Zapovjednik ode k Pavlu i upita: “Jesi li ti Rimljanin?” “Jesam”, odgovori Pavao.
044	ACT	022	028	“I ja sam”, reče zapovjednik. “Mnogo sam novca dao da steknem taj naziv!” “A ja sam se s njim rodio”, odgovori mu Pavao.
044	ACT	022	029	Svi vojnici koji su ga trebali ispitivati odmah odstupe od njega. Zapovjednik se prestrašio doznavši da je Pavao Rimljanin jer ga je on okovao.
044	ACT	022	030	Sutradan zapovjednik skine Pavlu okove te zapovjedi da se sastanu veliki svećenici i Vijeće. Htio je doznati za što ga Židovi optužuju. Zato ga izvede pred njih.
044	ACT	023	001	Pavao se zagleda u vijećnike i reče: “Braćo, sve do danas sam pred Bogom živio posve mirne savjesti.”
044	ACT	023	002	Nato veliki svećenik Ananija zapovjedi onima do Pavla da ga udare po ustima.
044	ACT	023	003	“Udarit će tebe Bog, zidu obijeljeni! Sjediš tu da me sudiš po Zakonu, a sam ga kršiš i zapovijedaš da me tuku!”
044	ACT	023	004	Nazočni rekoše Pavlu: “Zar tako grdiš Božjega velikog svećenika?”
044	ACT	023	005	“Nisam znao, braćo, da je veliki svećenik”, odvrati Pavao. “Jer u Svetome pismu piše: ‘Ne psuj poglavara svojega naroda.’”
044	ACT	023	006	Pavao je znao da su neki članovi Velikoga vijeća saduceji, a neki farizeji, pa poviče: “Braćo, ja sam farizej i preci su mi farizeji! Sudi mi se zbog nade u uskrsnuće mrtvih!”
044	ACT	023	007	Nato izbije svađa među farizejima i saducejima i mnoštvo se podijeli.
044	ACT	023	008	Saduceji, naime, kažu da nema ni uskrsnuća, ni anđela, ni duhova, a farizeji u sve to vjeruju.
044	ACT	023	009	Nastane silna graja. Neki pismoznanci iz farizejske sljedbe ustanu u Pavlovu obranu žestoko prosvjedujući: “Ne nalazimo da je taj čovjek počinio ikakvo zlo! A što ako mu je govorio duh ili anđeo?”
044	ACT	023	010	Nastane tako velika svađa da se zapovjednik prestrašio da Pavla ne rastrgaju. Zapovjedi zato da vojnici siđu po njega. Oni ga otrgnu iz svjetine i odvedu natrag u vojarnu.
044	ACT	023	011	Te noći Gospodin pristupi Pavlu i reče mu: “Samo hrabro, Pavle! Kao što si za mene posvjedočio ovdje u Jeruzalemu, tako trebaš svjedočiti i u Rimu.”
044	ACT	023	012	Kad se razdanilo, Židovi skuju urotu i zakunu se da neće ni jesti ni piti dok ne ubiju Pavla.
044	ACT	023	013	Bilo ih je više od četrdesetorice.
044	ACT	023	014	Odu zatim kazati velikim svećenicima i starješinama: “Zakleli smo se da nećemo jesti ni piti dok ne ubijemo Pavla.
044	ACT	023	015	Zato vi sada skupa s Vijećem zamolite zapovjednika da ga opet dovedu u Vijeće. Recite da želite pobliže razmotriti njegov slučaj. A mi ćemo ga pogubiti na putu ovamo.”
044	ACT	023	016	Ali Pavlov nećak, sin njegove sestre, dočuje za tu zavjeru pa ode u vojarnu dojaviti Pavlu.
044	ACT	023	017	Pavao pozove nekog stotnika i reče mu: “Odvedi ovoga mladića k zapovjedniku. Ima mu nešto važno reći.”
044	ACT	023	018	Stotnik ga odvede i reče zapovjedniku: “Zatvorenik Pavao pozvao me i zamolio da ovoga mladića dovedem k tebi jer ti ima nešto reći.”
044	ACT	023	019	Zapovjednik ga uhvati za ruku i povede u stranu te ga upita: “Što mi želiš reći?”
044	ACT	023	020	“Neki su se Židovi dogovorili da te sutra zamole da dovedeš Pavla u Vijeće pretvarajući se da žele pomnjivije ispitati njegov slučaj.
044	ACT	023	021	Ne čini to! Čekat će ga u zasjedi više od četrdesetero ljudi koji su se zakleli da neće ni jesti ni piti dok ga ne ubiju. Već su spremni i samo čekaju tvoj pristanak.”
044	ACT	023	022	Zapovjednik otpusti mladića i zapovjedi mu: “Nikomu ne reci da si mi to javio.”
044	ACT	023	023	Dozove zatim dva stotnika i reče im: “Priredite dvjesto vojnika, sedamdeset konjanika i dvjesto strijelaca da večeras po devetoj uri pođu u Cezareju.
044	ACT	023	024	Pripravite Pavlu konje za jahanje te ga živa i zdrava odvedite upravitelju Feliksu.”
044	ACT	023	025	Napiše zatim pismo upravitelju:
044	ACT	023	026	Od Klaudija Lizijavrlome upravitelju Feliksu. Pozdravljam vas!
044	ACT	023	027	Ovoga su čovjeka uhvatili Židovi i umalo ga ubili, kad sam pritrčao s vojnicima. Doznavši da je rimski građanin, sklonio sam ga od njih na sigurno.
044	ACT	023	028	Odveo sam ga zatim pred njihovo Vijeće da doznam što je skrivio.
044	ACT	023	029	Utvrdio sam da ga optužuju za nešto prijeporno glede njihova vjerskoga zakona—ali nije skrivio ništa što bi zasluživalo da ga se kazni smrću ili zatvorom.
044	ACT	023	030	Javili su mi da su protiv njega skovali urotu. Šaljem ga zato tebi, a njegove tužitelje uputio sam da tužbu iznesu pred tobom.
044	ACT	023	031	Te noći vojnici, prema zapovijedi, povedu Pavla u Antipatridu.
044	ACT	023	032	Sutradan se vrate u vojarnu ostavivši konjanike da ga odvedu dalje.
044	ACT	023	033	Kad su oni pak s njim stigli u Cezareju, uruče upravitelju pismo i privedu Pavla pred njega.
044	ACT	023	034	Upravitelj pročita pismo te zapita Pavla iz koje je pokrajine. “Iz Cilicije”, odgovori Pavao.
044	ACT	023	035	“Saslušat ću te kad stignu tvoji tužitelji”, reče mu i zapovjedi da ga čuvaju u Herodovoj palači.
044	ACT	024	001	Nakon pet dana dođe židovski veliki svećenik Ananija sa starješinama i odvjetnikom Tertulom. Iznesu upravitelju tužbu protiv Pavla.
044	ACT	024	002	Pošto su pozvali Pavla da dođe, Tertulijan ga počne optuživati pred upraviteljem: “Preuzvišeni Felikse, mi Židovi uživamo velik mir i boljitak korisnih promjena u narodu zahvaljujući tvojoj providnosti.
044	ACT	024	003	Na svemu tome smo duboko zahvalni.
044	ACT	024	004	Da ti dugo ne dodijavam, molim te da nas blagonaklono poslušaš samo nakratko.
044	ACT	024	005	Utvrdili smo da je taj čovjek prava kuga, da neprekidno podjaruje Židove po cijelomu svijetu i da je kolovođa nazaretske sljedbe.
044	ACT	024	006	Čak je i Hram pokušao oskvrnuti pa smo ga uhitili.
044	ACT	024	008	Ispitaš li ga sam, utvrdit ćeš da su naše optužbe opravdane.”
044	ACT	024	009	Potvrde to i drugi Židovi podupirući ga.
044	ACT	024	010	Upravitelj glavom dade Pavlu znak da govori te on reče: “Znam da već mnogo godina sudiš ovomu narodu i zato se mirne duše branim.
044	ACT	024	011	Sam se možeš osvjedočiti da nije prošlo više od dvanaest dana otkako sam se otišao pokloniti Bogu u jeruzalemski Hram.
044	ACT	024	012	Nisam ni s kim raspravljao niti dizao bunu ni ondje, ni u sinagogama, ni po gradu.
044	ACT	024	013	Ovi ljudi ne mogu dokazati to za što me optužuju.
044	ACT	024	014	Ali priznajem da sam sljedbenik Puta, koji oni nazivaju sljedbom, te služim Bogu svojih predaka vjerujući u sve što piše u židovskome Zakonu i u proročkim knjigama.
044	ACT	024	015	Jednako se, kao i oni, pouzdajem u Boga da će uskrsnuti i pravednici i nepravednici.
044	ACT	024	016	Zato se uvijek trudim imati čistu savjest i pred Bogom i pred ljudima.
044	ACT	024	017	Nakon nekoliko godina vratio sam se u Jeruzalem donijeti milodare svojemu narodu i prinijeti žrtvu Bogu.
044	ACT	024	018	Moji su me tužitelji vidjeli u Hramu kad sam dovršavao obred posvećenja, a ne sa svjetinom ni u metežu.
044	ACT	024	019	Ali ondje su bili neki Židovi iz Male Azije—oni bi me, zapravo, trebali doći optužiti pred tobom ako imaju što protiv mene.
044	ACT	024	020	Ili upitaj ove ovdje kakvu su krivnju na meni našli članovi Vijeća
044	ACT	024	021	osim možda jedne jedine riječi što sam ju viknuo stojeći među njima: ‘Danas mi se pred vama sudi jer vjerujem u uskrsnuće mrtvih!’”
044	ACT	024	022	Feliks, koji je mnogo znao o Putu, odgodi preslušanje i reče: “Pričekat ćete da dođe zapovjednik Lizija. On će riješiti vaš spor.”
044	ACT	024	023	Zapovjedi stotniku da i dalje čuva Pavla u zatvoru, ali da mu odobri olakšice i da nikomu od njegovih ne brani da ga poslužuje.
044	ACT	024	024	Nekoliko dana zatim Feliks dođe sa svojom ženom Druzilom koja je bila Židovka. Pošalje po Pavla te ga je slušao kako govori o vjeri u Isusa Krista.
044	ACT	024	025	Kad je Pavao počeo govoriti o pravednosti, uzdržljivosti i sudu što dolazi, Feliks se prestraši. “Idi sada”, reče. “Pozvat ću te kad nađem vremena.”
044	ACT	024	026	Nadao se, osim toga, da će mu Pavao dati novca. Zato ga je često pozivao i razgovarao s njim.
044	ACT	024	027	Tako su prošle dvije godine. Feliksa zatim zamijeni Porcije Fest. Želeći ugoditi Židovima, Feliks ostavi Pavla u zatvoru.
044	ACT	025	001	Tri dana pošto je preuzeo vlast nad pokrajinom, Fest iz Cezareje ode u Jeruzalem.
044	ACT	025	002	Ondje mu veliki svećenici i drugi židovski uglednici iznesu tužbu protiv Pavla. Preklinjali su ga da se smiluje
044	ACT	025	003	i pošalje Pavla u Jeruzalem jer su spremali zasjedu da ga putem smaknu.
044	ACT	025	004	Ali Fest odgovori da je Pavao u zatvoru u Cezareji te da će i on uskoro onamo.
044	ACT	025	005	“Ovlastite nekolicinu da pođu sa mnom”, reče stoga. “Ako je taj čovjek što skrivio, neka ga optuže.”
044	ACT	025	006	Osam ili deset dana potom vrati se u Cezareju. Sutradan sjedne na sudački stolac i zapovjedi da dovedu Pavla.
044	ACT	025	007	Kad uđe Pavao, židovski vođe iz Jeruzalema okruže ga i iznesu protiv njega mnoge teške optužbe koje nisu mogli dokazati.
044	ACT	025	008	Pavao se branio: “Nisam zgriješio ni protiv židovskoga Zakona, ni protiv Hrama, ni protiv cara.”
044	ACT	025	009	A Festus ga, želeći ugoditi Židovima, upita: “Jesi li voljan poći u Jeruzalem da ti se ondje za to sudi u mojoj nazočnosti?”
044	ACT	025	010	Pavao odgovori: “Ne. Stojim pred carevim sudom, gdje mi se i treba suditi. Dobro znaš da tim Židovima nisam ništa skrivio.
044	ACT	025	011	Ako sam pak zaista skrivio što zaslužuje smrt, ne bježim od toga. Ali ako me ovi ovdje neopravdano tuže, nitko me ne može njima izručiti. Prizivam se na cara!”
044	ACT	025	012	Fest se na to posavjetuje s Vijećem pa odgovori: “Na cara si se prizvao, pred cara ćeš ići!”
044	ACT	025	013	Nakon nekoliko dana dođu kralj Agripa i njegova sestra Berenika u Cezareju pozdraviti Festa.
044	ACT	025	014	Kako su se ondje zadržali nekoliko dana, Fest ispriča kralju o Pavlu. “Tu je neki čovjek što ga je Feliks ostavio u zatvoru”, reče.
044	ACT	025	015	“Dok sam bio u Jeruzalemu, veliki svećenici i starješine optužili su ga i zatražili da ga osudim.
044	ACT	025	016	Odgovorio sam im da Rimljani ne običavaju kazniti čovjeka a da mu ne sude. Prije toga valja optuženika suočiti s tužiteljima i dati mu prigodu da se brani od optužbe.
044	ACT	025	017	Kad su dakle skupa sa mnom doputovali ovamo, odmah sam sutradan, bez odgađanja, sjeo na sudački stolac i zapovjedio da dovedu tog čovjeka.
044	ACT	025	018	Ali tužitelji koji su stajali oko njega nisu ga optužili ni za što od onoga što sam ja pretpostavljao.
044	ACT	025	019	Riječ je bila o nečemu prijepornom glede njihove vjere, o nekakvome Isusu koji je umro, a Pavao tvrdi da je živ.
044	ACT	025	020	Ne snalazeći se u takvoj raspravi, upitao sam ga bi li htio poći u Jeruzalem da mu ondje za to sude.
044	ACT	025	021	Ali prizivom je zatražio da se podloži presudi njegova Veličanstva. Zato sam zapovjedio da ga čuvaju u zatvoru dok ga ne pošaljem caru.”
044	ACT	025	022	“Htio bih i ja čuti tog čovjeka”, reče Agripa. “Čut ćeš ga sutra”, odgovori Fest.
044	ACT	025	023	Sutradan tako Agripa i Berenika uđu u dvoranu s velikim sjajem, praćeni vojnim zapovjednicima i najvećim gradskim uglednicima. Na Festovu zapovijed dovedu Pavla.
044	ACT	025	024	Fest tada reče: “Kralju Agripa i svi nazočni, evo čovjeka zbog kojega me svi ovdašnji i jeruzalemski Židovi salijeću vičući da ga smaknem.
044	ACT	025	025	Ali nisam utvrdio da je učinio išta zbog čega bi zaslužio smrt. Kako se on sam prizvao na cara, odlučio sam ga caru i poslati.
044	ACT	025	026	Ali nemam o njemu što pouzdano napisati caru. Zato sam ga izveo pred vas, posebice pred tebe, kralju Agripa, da bih nakon ove istrage znao što napisati.
044	ACT	025	027	Jer doista je besmisleno poslati zatvorenika caru a ne navesti za što se optužuje!”
044	ACT	026	001	Agripa nato reče Pavlu: “Dopušta ti se da se braniš.” Pavao zato ispruži ruku i počne se braniti:
044	ACT	026	002	“Kralju Agripa, smatram se sretnim da se od svega za što me Židovi optužuju mogu, evo, danas braniti pred tobom
044	ACT	026	003	jer ti najbolje poznaješ židovske običaje i razmirice. Molim te zato, strpljivo me poslušaj!
044	ACT	026	004	Židovski vođe dobro znaju kako sam od najranije mladosti živio među svojim narodom, u Jeruzalemu.
044	ACT	026	005	Odavno me poznaju i mogli bi, da samo hoće, posvjedočiti da sam bio farizej, član najstrože sljedbe u našoj vjeri.
044	ACT	026	006	Sada mi sude jer se nadam da će Bog ispuniti obećanje koje je dao našim precima.
044	ACT	026	007	Ispunjenju toga obećanja nadaju se i dvanaest izraelskih plemena koja postojano dan i noć služe Bogu. Za tu me nadu, kralju, tuže Židovi!
044	ACT	026	008	Zašto smatrate nevjerojatnim da Bog uskrisuje mrtve?
044	ACT	026	009	I ja sam nekoć smatrao da se svim silama moram boriti protiv sljedbenika Isusa Nazarećanina.
044	ACT	026	010	Pošto sam dobio ovlasti od velikih svećenika u Jeruzalemu, mnoge sam svete zatvorio u tamnicu. Glasovao sam da ih osuđuju na smrt.
044	ACT	026	011	Po svim sam ih sinagogama primoravao, često mučenjem, da govore pogrde protiv Boga. Prekomjerno gnjevan na njih, progonio sam ih čak i u tuđim gradovima.
044	ACT	026	012	Dok sam tako po istoj zadaći išao u Damask s punomoći i ovlaštenjem velikih svećenika,
044	ACT	026	013	u pol bijela dana vidio sam, kralju, kako je mene i moje suputnike obasjala svjetlost s neba sjajnija od sunca.
044	ACT	026	014	Popadali smo na zemlju. Zatim sam začuo glas kako mi na hebrejskome govori: ‘Savle, Savle! Zašto me progoniš? Teško je boriti se protiv moje volje.’
044	ACT	026	015	‘Tko si ti, Gospodine?’ upitao sam. A Gospodin odgovori: ‘Ja sam Isus kojega ti progoniš.
044	ACT	026	016	Ustani sada! Ukazao sam ti se da te postavim za poslužitelja i svjedoka onoga što si vidio i što ću ti još pokazati.
044	ACT	026	017	Izbavit ću te i od tvojega naroda i od pogana kojima te šaljem
044	ACT	026	018	da im otvoriš oči, da se obrate od tame k svjetlosti, od Sotonine vlasti k Bogu. Tako će po vjeri u mene primiti oproštenje grijeha i mjesto među mojim svetim narodom.’
044	ACT	026	019	Kralju Agripa, nisam bio neposlušan tome nebeskom viđenju.
044	ACT	026	020	Najprije sam propovijedao ljudima u Damasku pa u Jeruzalemu, a zatim svoj Judeji i poganima—da se pokaju od svojih grijeha i da se obrate Bogu te da čine djela dostojna obraćenja.
044	ACT	026	021	Židovi su me zato uhvatili u Hramu i pokušali ubiti.
044	ACT	026	022	Ali Bog me, eto, sačuvao da do današnjeg dana svjedočim svima, od najmanjega do najvećega, upravo ono što su pretkazivali proroci i Mojsije:
044	ACT	026	023	da će Mesija trpjeti i da će prvi ustati od mrtvih te navješćivati svjetlost Židovima i poganima.”
044	ACT	026	024	Dok je još govorio u svoju obranu, Fest poviče: “Luduješ, Pavle! Preveliko ti je znanje pomutilo um!”
044	ACT	026	025	Ali Pavao odgovori: “Ne ludujem, preuzvišeni Feste. Govorim istinito i razumno.
044	ACT	026	026	Kralj Agripa zna za sve to i zato mu otvoreno govorim. Siguran sam da mu ništa od toga nije nepoznato jer se nije događalo u kakvu zakutku.
044	ACT	026	027	Kralju Agripa, vjeruješ li prorocima? Znam da im vjeruješ.”
044	ACT	026	028	Agripa reče: “Zamalo si me uvjerio da na brzinu postanem kršćaninom!”
044	ACT	026	029	“Na brzinu ili ne,” odgovori mu Pavao, “dao Bog da ne samo ti nego i svi koji me ovdje slušaju postanu poput mene, izuzevši ove okove!”
044	ACT	026	030	Nato kralj, upravitelj, Berenika i njihovi pratitelji ustanu i odu.
044	ACT	026	031	Dok su odlazili, međusobno su razgovarali: “Taj čovjek nije učinio ništa čime bi zaslužio smrt ili zatvor.”
044	ACT	026	032	Agripa reče Festu: “Da se nije prizvao na Cezara, mogli bismo ga osloboditi!”
044	ACT	027	001	Odlučeno je da odjedrimo u Italiju. Pavla i nekolicinu drugih zatvorenika predali su stotniku carske čete Juliju.
044	ACT	027	002	Ukrcali smo se na neku adramitsku lađu koja je plovila u azijska mjesta te otplovili. S nama je bio i neki Makedonac, Aristarh iz Soluna.
044	ACT	027	003	Sutradan smo doplovili u Sidon. Julije je s Pavlom vrlo ljubazno postupao. Dopustio mu je posjetiti prijatelje, da se pobrinu za njegove potrebe.
044	ACT	027	004	Otplovili smo dalje jedreći sjeverno uz Cipar između otoka i kopna jer su puhali suprotni vjetrovi.
044	ACT	027	005	Prošli smo uz cilicijsku i pamfilijsku obalu te stigli u grad Miru u Liciji.
044	ACT	027	006	Ondje stotnik pronađe neku lađu što je iz Aleksandrije plovila u Italiju, pa nas ukrca na nju.
044	ACT	027	007	Nekoliko smo dana sporo plovili i jedva došli do Knida. Kako od vjetra nismo mogli pristati, otplovili smo pod Kretu, do Salmone,
044	ACT	027	008	pa na jedvite jade uz nju do nekoga mjesta zvanog Dobra pristaništa, blizu grada Laseje.
044	ACT	027	009	Mnogo smo vremena izgubili. Plovidba je postala vrlo opasnom jer je već bila jesen, a Pavao upozori:
044	ACT	027	010	“Ljudi, vidim da će plovidba biti pogibeljna i da ćemo pretrpjeti veliku štetu—ne samo u teretu nego i u našim životima.”
044	ACT	027	011	Ali stotnik je više vjerovao kormilaru i vlasniku broda nego Pavlu.
044	ACT	027	012	Kako luka nije bila prikladna za zimovanje, većina je ljudi predlagala da otplove i pokušaju doći do luke Feniks na Kreti, otvorenoj prema jugozapadu i sjeverozapadu, te da ondje prezimimo.
044	ACT	027	013	Tada puhne blagi južnjak te oni, misleći da bi mogli uspjeti u toj nakani, dignu sidro i zaplove uz samu obalu Krete.
044	ACT	027	014	Ali ubrzo zatim silovito zapuše žestok vjetar zvani sjeveroistočnjak.
044	ACT	027	015	Zahvati lađu tako da mu se nije mogla oteti, pa smo se prepustili da nas nosi.
044	ACT	027	016	Kad smo prolazili uz neki otočić zvan Kauda, jedva smo na brod podignuli čamac za spašavanje koji smo vukli za sobom.
044	ACT	027	017	Podignuli su ga da uporabe opremu za spašavanje i da konopcima potpašu lađu. Bojeći se da se ne nasuču na Sirtu uz afričku obalu, spuste plivajuće sidro te smo tako plovili dalje nošeni vjetrom.
044	ACT	027	018	Kako nas je oluja silovito bacala, sutradan izbace s broda teret,
044	ACT	027	019	a treći dan brodsku opremu i sve čega su se domogli.
044	ACT	027	020	Strašna je oluja bjesnjela mnogo dana te se nisu mogli vidjeti ni sunce ni zvijezde. Gubili smo svaku nadu da ćemo se spasiti.
044	ACT	027	021	Dugo već nismo ništa jeli. Pavao stane pred posadu i reče: “Trebali ste me, ljudi, poslušati i ne odlaziti s Krete pa biste izbjegli svu ovu nevolju i štetu.
044	ACT	027	022	Ali sada vam kažem: budite odvažni jer nitko od nas neće stradati iako će lađa potonuti.
044	ACT	027	023	Noćas mi se ukazao anđeo Boga kojemu pripadam i služim
044	ACT	027	024	te mi rekao: ‘Ne boj se, Pavle, jer ćeš sigurno stići pred cara! A Bog ti daruje i da svi tvoji suputnici sigurno doputuju.’
044	ACT	027	025	Zato se, ljudi, razvedrite! Vjerujem Bogu. Bit će kako mi je rekao.
044	ACT	027	026	Ali nasukat ćemo se na neki otok.”
044	ACT	027	027	Četrnaeste noći oluje, oko ponoći, vjetar nas je gonio amo-tamo po Jadranu. Mornari naslute da se približava nekakvo kopno.
044	ACT	027	028	Bace olovnicu i izmjere dvadeset hvati dubine. Malo zatim opet ju bace i izmjere petnaest hvati.
044	ACT	027	029	Prestraše se da ne nalete na grebene pa bace s krme četiri sidra i počnu se moliti da se brzo razdani.
044	ACT	027	030	Mornari su kanili pobjeći s lađe pa počnu spuštati čamac u more pod izlikom da kane spustiti sidra s pramca.
044	ACT	027	031	Ali Pavao reče stotniku i vojnicima: “Ne ostanu li oni na lađi, nećete se spasiti!”
044	ACT	027	032	Vojnici prerežu užad i puste da čamac padne u more.
044	ACT	027	033	Sve do svanuća Pavao je molio ljude da jedu. “Četrnaest dana niste ni taknuli jelo”, reče.
044	ACT	027	034	“Molim vas, pojedite što za vlastito dobro. Jer neće vam pasti ni vlas s glave.”
044	ACT	027	035	Kad je to rekao, uzme kruh te pred svima zahvali Bogu, razlomi ga i počne jesti.
044	ACT	027	036	Svi se razvedre i uzmu hranu.
044	ACT	027	037	U lađi nas je bilo dvjesto sedamdeset šest duša.
044	ACT	027	038	Kad su se najeli, počnu rasterećivati lađu bacajući žito u more.
044	ACT	027	039	Kad se razdanilo, mornari nisu prepoznali obalu, ali opazili su neki zaljev ravne obale te odluče pokušati onamo zavesti lađu.
044	ACT	027	040	Odvežu zato sidra i puste da padnu u more. Popuste konopce na kormilima i razviju prednje jedro prema vjetru te se usmjere prema obali.
044	ACT	027	041	Ali nalete na plićak i brod se nasuče. Pramac nasjedne i ostane nepomičan, a krmu su razbijali žestoki valovi.
044	ACT	027	042	Vojnici nakane poubijati zatvorenike da koji ne otpliva i ne pobjegne,
044	ACT	027	043	ali im stotnik, želeći poštedjeti Pavla, ne dopusti da to učine. Zapovjedi da oni koji znaju plivati prvi skoče u more i otplivaju do obale,
044	ACT	027	044	a ostalima reče da doplivaju na daskama i olupinama lađe. Tako su svi živi i zdravi dospjeli na kopno.
044	ACT	028	001	Kad smo dospjeli na sigurno, doznali smo da se otok zove Malta.
044	ACT	028	002	Njegovi su žitelji bili neobično ljubazni prema nama. Bilo je hladno i kišilo je pa su zapalili vatru i okupili nas oko nje da se ugrijemo.
044	ACT	028	003	Pavao nakupi naramak granja i baci ga na vatru, ali zbog vrućine iz njega iziđe zmija i uhvati mu se za ruku.
044	ACT	028	004	Kad su žitelji otoka vidjeli da mu ta životinja visi na ruci, rekli su: “Taj je čovjek zacijelo ubojica. Umaknuo je moru, ali Pravda mu ne dopušta živjeti.”
044	ACT	028	005	Ali on otrese zmiju u vatru, neozlijeđen.
044	ACT	028	006	Ljudi su čekali da otekne i da se sruši mrtav. Ali pošto su dugo čekali, a nije se dogodilo ništa, predomisle se i zaključe da je bog.
044	ACT	028	007	Nedaleko odande nalazilo se imanje poglavara tog otoka, Publija. On nas primi i tri nas je dana ljubazno gostio.
044	ACT	028	008	Publijeva su oca mučile vrućica i srdobolja pa je ležao. Pavao uđe k njemu, položi na njega ruke i pomoli se—i iscijeli ga.
044	ACT	028	009	Nakon toga dolazili su još mnogi bolesnici s otoka te su ozdravljali.
044	ACT	028	010	Iskazali su nam zato mnoge počasti, a kad smo odlazili, stavili su nam u lađu sve što nam je trebalo.
044	ACT	028	011	Tri mjeseca nakon brodoloma otplovili smo nekom aleksandrijskom lađom koja je prezimila na otoku. Na pramcu je imala kip Dioskura.
044	ACT	028	012	Doplovili smo najprije u Sirakuzu i ondje ostali tri dana.
044	ACT	028	013	Odande smo, ploveći uz obalu, stigli u Regij. Dan poslije počne puhati južnjak pa smo za dva dana stigli u Puteole.
044	ACT	028	014	Ondje smo naišli na braću koja su nas zamolila da ostanemo sedam dana. Tako smo stigli u Rim.
044	ACT	028	015	Kad su braća u Rimu čula da dolazimo, iziđu nam u susret do Apijeva trga i Triju gostionica. Kad ih je spazio, Pavao zahvali Bogu i ohrabri se.
044	ACT	028	016	Kad smo ušli u Rim, Pavlu dopuste da stanuje posebno, s vojnikom koji ga je čuvao.
044	ACT	028	017	Tri dana nakon što je došao Pavao sazove židovske uglednike te im reče: “Braćo, ništa nisam učinio protiv našega naroda ni protiv običaja naših predaka, ali ipak su me u Jeruzalemu uhitili i predali u ruke Rimljanima.
044	ACT	028	018	Rimljani su me nakon istrage htjeli pustiti jer su zaključili da ničim nisam zaslužio da umrem.
044	ACT	028	019	Židovi su se tome usprotivili pa sam se zato morao prizvati na cara—a ne zato što bih htio tužiti vlastiti narod.
044	ACT	028	020	Zato sam, eto, zamolio da vas vidim i da vam govorim: zbog Izraelove nade, Mesije.”
044	ACT	028	021	“Mi nismo čuli ništa protiv tebe”, odgovore mu oni. “Niti smo dobili kakvo pismo iz Judeje, niti nam je tko od braće koja su došla ovamo što rekao.
044	ACT	028	022	Ali htjeli bismo čuti što ti misliš jer o toj kršćanskoj sljedbi znamo samo da joj se posvuda protive.”
044	ACT	028	023	Dogovore se te jednog dana mnogi dođu u njegov stan. Govorio im je o Božjemu kraljevstvu i od jutra do večeri ih poučavao o Isusu iz Mojsijeva zakona i proročkih knjiga.
044	ACT	028	024	Neki su povjerovali, a neki nisu.
044	ACT	028	025	Kad su se tako u neslozi počeli razilaziti, Pavao ih isprati riječima: “Dobro je Sveti Duh rekao vašim precima po proroku Izaiji:
044	ACT	028	026	‘Slušat ćete moje riječi, ali nećete ih razumjeti; gledat ćete moja djela, ali nećete dokučiti njihova značenja.
044	ACT	028	027	Jer srca su se ovoga naroda usalila, uši njihove ne čuju, a oči su zatvorili— tako njihove oči ne vide i njihove uši ne čuju, a srca im ne mogu razumjeti. Zato se ne mogu obratiti k meni da ih iscijelim.’
044	ACT	028	028	Hoću dakle da znate: Bog je svoje spasenje poslao poganima i oni će ga prihvatiti.”
044	ACT	028	030	Sljedeće dvije godine Pavao je živio u unajmljenom stanu. Primao je sve koji su dolazili.
044	ACT	028	031	Hrabro je propovijedao o Božjemu kraljevstvu i otvoreno poučavao o Gospodinu Isusu Kristu. I nitko ga nije pokušavao spriječiti.
#
# BOOK	045	ROM	Romans	Rimljanima
045	ROM	001	001	Ovo je pismo od Pavla, sluge Isusa Krista, koji je izabran za apostola, poslan propovijedati Božju Radosnu vijest.
045	ROM	001	002	Tu je Radosnu vijest Bog već odavno obećao po svojim prorocima u Svetome pismu.
045	ROM	001	003	Ta je Radosna vijest o njegovu Sinu Isusu Kristu, našemu Gospodinu, koji je postao čovjekom rodivši se kao potomak kralja Davida.
045	ROM	001	004	Isus Krist, naš Gospodin, pokazao je da je Božji Sin kad ga je Bog silnom moći podignuo od mrtvih Duhom svetosti.
045	ROM	001	005	Kroz Krista nam je Bog iskazao milost i dao apostolstvo da naviještamo svim narodima što je Bog učinio za njih, tako da uzvjeruju i poslušaju ga te donesu slavu njegovu imenu.
045	ROM	001	006	I vi ste među onima koji su pozvani pripadati Isusu Kristu.
045	ROM	001	007	Svima vama u Rimu, koje on istinski ljubi: pozvani ste po Isusu Kristu da budete njegovi, njegov sveti narod. Neka vam je milost i mir od našega Boga Oca i Gospodina Isusa Krista.
045	ROM	001	008	Najprije zahvaljujem svojemu Bogu po Isusu Kristu za sve vas, što vaša vjera postaje poznata po svemu svijetu.
045	ROM	001	009	Bog mi je svjedok koliko se često molim za vas. Neprekidno se molim za vas onomu kojemu služim svim srcem navješćujući drugima Radosnu vijest o njegovu Sinu.
045	ROM	001	010	Stalno se molim i za priliku, ako bude Božja volja, da vas napokon uspijem posjetiti.
045	ROM	001	011	Čeznem vas vidjeti da podijelim s vama darove Svetoga Duha, da se osnažite u Gospodinu,
045	ROM	001	012	te da vas ohrabrim u vjeri, ali i da se ja ohrabrim vašom vjerom.
045	ROM	001	013	Htio bih da znate, draga braćo, da sam više puta kanio doći da djelujem među vama i vidim dobre rezultate, baš kao što sam vidio i među drugim narodima, ali dosad sam bio spriječen.
045	ROM	001	014	Dužan sam služiti i civiliziranim i barbarskim narodima, učenima jednako kao i neukima.
045	ROM	001	015	Zato i vama u Rimu želim propovijedati Radosnu vijest.
045	ROM	001	016	Zaista, ne stidim se Radosne vijesti o Isusu Kristu jer je ona Božja sila koja spašava svakoga tko vjeruje—ponajprije Židove, ali i druge narode.
045	ROM	001	017	Ta nam Radosna vijest govori na koji nas način Bog čini pravednima u svojim očima: od početka do svršetka samo vjerom. Kao što piše u Svetome pismu: “Pravednik će živjeti po vjeri.”
045	ROM	001	018	Ali s neba se zaista očituje Božji gnjev na svaku bezbožnost i nepravednost ljudi koji bezbožnim životom sprečavaju da istina o Bogu iziđe na vidjelo.
045	ROM	001	019	Jer što se o Bogu može znati, zapravo im je već poznato. On im je to obznanio:
045	ROM	001	020	njegova nevidljiva svojstva—vječna sila i božanstvo još se od stvaranja svijeta mogu umom razabrati po njegovim djelima. Zato nemaju isprike.
045	ROM	001	021	Jer iako su znali da Bog postoji, nisu mu kao Bogu iskazali ni slavu ni zahvalnost, nego su im misli postale ispraznima, a nerazumno im je srce potamnjelo.
045	ROM	001	022	Tvrdeći za sebe da su mudri, postali su bezumnima
045	ROM	001	023	te su se, umjesto slavnome i besmrtnome Bogu, počeli klanjati raspadljivim obličjima, kipovima i slikama čovjeka, ptica, četveronožaca i gmazova.
045	ROM	001	024	Zato ih je Bog prepustio nečistoći njihova pohotnog srca pa sami obeščašćuju svoja tijela.
045	ROM	001	025	Jer oni su umjesto Božje istine odabrali laž. Klanjali su se i služili stvorenju umjesto Stvoritelju kojemu pripada slava uvijeke. Amen.
045	ROM	001	026	Bog ih je zato predao njihovim sramotnim strastima: umjesto da imaju prirodne spolne odnose, žene opće međusobno, što je protunaravno,
045	ROM	001	027	a muškarci također nemaju naravne odnose sa ženama, već su usplamtjeli pohotom jedni za drugima. Muškarci s muškarcima čine sramotne stvari te na sebi primaju zasluženu kaznu za svoje zastranjenje.
045	ROM	001	028	Zato što nisu držali vrijednim spoznati Boga, Bog ih je predao pokvarenu načinu razmišljanja da čine ono što ne dolikuje.
045	ROM	001	029	Žive u kojekakvim grijesima, pokvarenosti, lakomosti i pakosti; puni su zavisti, ubojstva, svađe, lukavštine i podmuklosti; ogovaraju,
045	ROM	001	030	klevetnici su, mrze Boga, nasilnici su, oholi, umišljeni. Stalno smišljaju nova zla, neposlušni su roditeljima,
045	ROM	001	031	nerazumni, nevjerni, bešćutni i nemilosrdni.
045	ROM	001	032	Znaju da prema Božjoj odredbi ljudi koji tako čine zaslužuju smrt, ali svejedno tako postupaju. Štoviše, i drugima odobravaju takve postupke te ih tako na njih potiču.
045	ROM	002	001	Ali ti koji zbog toga sudiš druge nemaš za to isprike, ma tko bio. Sudeći druge, osuđuješ samoga sebe jer i ti činiš isto što i oni.
045	ROM	002	002	A znamo da će Bog po istini suditi onima koji takvo što čine.
045	ROM	002	003	Misliš li ti, čovječe, koji i sam tako činiš, a osuđuješ druge, da ćeš izbjegnuti Božji sud?
045	ROM	002	004	Prezireš li izobilje Božje dobrote, velikodušnosti i strpljivosti prema tebi? Ne razumiješ li da te Bog dobrotom želi dovesti do obraćenja?
045	ROM	002	005	Ali ti svojom tvrdokornošću i srcem koje ne želi pokajanje sam na sebe navlačiš gnjev. A doći će Dan Božjega gnjeva kad će se Božja pravda očitovati u pravednome Božjem sudu
045	ROM	002	006	koji će svakome dosuditi prema njegovim djelima:
045	ROM	002	007	onima koji postojano čine dobra djela i tako teže slavi, časti i besmrtnosti—vječni život,
045	ROM	002	008	a samovoljnicima, koji se opiru istini i priklanjaju nepravdi—gnjev i srdžbu.
045	ROM	002	009	Nevolja i tjeskoba snaći će dušu svakoga čovjeka koji čini zlo—posebice Židova, ali i pripadnika drugih naroda,
045	ROM	002	010	a slava, čast i mir bit će svima koji čine dobro, i Židovima i pripadnicima drugih naroda.
045	ROM	002	011	Jer Bog nije pristran.
045	ROM	002	012	Kaznit će pripadnike drugih naroda za grijeh iako nikad nisu imali pisani Božji zakon, a Židovima će suditi po Zakonu jer su pod Zakonom i zgriješili.
045	ROM	002	013	Pred Bogom, naime, nisu pravedni oni koji Zakon poznaju, nego oni koji se drže njegovih odredbi.
045	ROM	002	014	Jer pripadnici naroda koji nemaju Zakona naravno razabiru što je dobro i tako se drže zakonskih odredbi iako im one nisu zadane. Tako su oni sami sebi Zakonom,
045	ROM	002	015	što pokazuje da je to što Zakon nalaže upisano u njihovim srcima. O tome svjedoče njihova savjest i prosuđivanja na temelju kojih se optužuju ili brane.
045	ROM	002	016	Sve će se to očitovati na Dan kada će Bog po Isusu Kristu suditi ono što je skriveno u ljudima. To je evanđelje koje navješćujem.
045	ROM	002	017	Ali ti koji se nazivaš Židovom pouzdaješ se u Zakon i ponosiš svojim dobrim odnosom s Bogom,
045	ROM	002	018	poznaješ Božju volju i znaš prepoznati što je bolje jer te tomu uči Zakon.
045	ROM	002	019	Uvjeren si da si vođa slijepcima i svjetlo ljudima u tami,
045	ROM	002	020	da možeš odgajati nerazumne i poučavati neuke zato što u Zakonu imaš oličenje znanja i istine.
045	ROM	002	021	Ali ti koji poučavaš druge, ne poučavaš samoga sebe! Propovijedaš da se ne krade, a kradeš!
045	ROM	002	022	Zabranjuješ preljub, a počinjaš ga! Idoli su ti gnusni, ali pljačkaš njihove hramove!
045	ROM	002	023	Ponosiš se time što imaš Zakon, a sramotiš Boga kršeći ga!
045	ROM	002	024	Nije stoga ni čudno da u Svetom pismu piše: “Božje ime se vašom krivnjom huli među narodima.”
045	ROM	002	025	Obrezanje ti kao Židovu koristi samo ako poštuješ Zakon, ali ako Zakon kršiš, onda kao da i nisi obrezan: ono te ne čini ništa boljim od neobrezanog poganina.
045	ROM	002	026	Ako se dakle neobrezan čovjek drži odredbi Zakona, neće li mu se to uračunati kao obrezanje?
045	ROM	002	027	Oni koji su podrijetlom neobrezanici, a drže se Zakona, bit će na osudu vama koji ste, iako imate pisani Zakon i obrezanje, prijestupnici prema Zakonu.
045	ROM	002	028	Pravi Židov nije onaj tko je Židov izvana, niti je pravo obrezanje vidljivo obrezanje tijela,
045	ROM	002	029	već je Židov Židov po onome iznutra, a pravo je obrezanje promjena srca koju čini Božji Duh, a ne pisani zakon. Koji su primili takvo obrezanje, primit će pohvalu od Boga, a ne od ljudi.
045	ROM	003	001	Kakva je onda prednost biti Židovom? I kakva je korist od obrezanja?
045	ROM	003	002	Velika u svakom pogledu! Ponajprije: Židovima su povjerena Božje riječi.
045	ROM	003	003	Neki su od njih, doduše, bili nevjerni, ali zar će njihova nevjera obeskrijepiti Božju vjernost?
045	ROM	003	004	Nipošto! Iako je “svaki čovjek lažac”, Bog je istinit. Zato u Svetome pismu za njega piše: “Dokazat će se da je istinito sve što kažeš, i dobit ćeš parnicu na sudu.”
045	ROM	003	005	Što pak ako naša nepravednost samo ističe Božju pravednost? Ako je tako, što na to reći? Je li nepravedan Bog koji zbog nje daje maha svojemu gnjevu? To bi, naime, ljudi rekli.
045	ROM	003	006	Nipošto! Jer da Bog nije pravedan, kako bi sudio svijet?
045	ROM	003	007	Ali neki će pitati: “Ako moje nepoštenje samo ističe Božju istinu i donosi Bogu još više slave, kako me Bog može osuditi i kazniti zato što sam grešnik?”
045	ROM	003	008	Razmišljate li tako, međutim, mogli biste isto tako reći: “Što više griješimo, to bolje!” Koji tako govore, zaslužuju kaznu, a neki me čak kleveću da ja to propovijedam!
045	ROM	003	009	Jesmo li mi Židovi, dakle, bolji od drugih? Nismo. Jer upravo smo optužili sve ljude, i Židove i pogane, da su pod vlašću grijeha.
045	ROM	003	010	Kao što Sveto pismo kaže: “Nema ni jednoga jedinog pravednika,
045	ROM	003	011	nikoga razumnoga, nikoga tko traži Boga.
045	ROM	003	012	Svi su zastranili, svi se skupa pokvarili, nema ni jednoga jedinoga da čini dobro.”
045	ROM	003	013	“Njihovo je grlo otvoren grob, a jezik im je prijevaran. Zmijski im je otrov na usnama.”
045	ROM	003	014	“Usta su im puna kletve i gorčine.”
045	ROM	003	015	“Noge im hitaju na prolijevanje krvi,
045	ROM	003	016	kud prolaze, siju pustoš i bijedu.
045	ROM	003	017	Oni ne poznaju put mira.”
045	ROM	003	018	“Nema Božjeg straha pred njihovim očima.”
045	ROM	003	019	Zakon se, znamo, odnosi na one kojima je dan jer mu je svrha da svaka usta zanijeme bez isprike i da sav svijet stane pred Božji sud.
045	ROM	003	020	Jer nitko se ne može u Božjim očima opravdati izvršavanjem zakonskih zapovijedi. Što bolje poznajemo Božji zakon, jasnije nam je da smo mu neposlušni, da smo grešnici.
045	ROM	003	021	Ali Bog nam je pokazao drukčiji način da postanemo pravednima u njegovim očima—ne poštovanjem Zakona, već onako kako je to odavno obećao u Svetome pismu.
045	ROM	003	022	Pred Bogom smo opravdani vjerom u Isusa Krista. Tako se spašavaju svi koji vjeruju, bez razlike.
045	ROM	003	023	Jer svi smo zgriješili i lišeni smo Božje slave.
045	ROM	003	024	A Bog nam ipak milostivo daruje opravdanje kroz Isusa Krista, koji nas je otkupio uzimajući na sebe naše grijehe.
045	ROM	003	025	Jer Bog je poslao Isusa da svojom krvlju bude Pomirilište po vjeri—da preuzme kaznu za naše grijehe i da ugasi Božji gnjev na nas. Pred Bogom smo opravdani ako vjerujemo da je Isus prolio svoju krv i da je za naše spasenje žrtvovao svoj život. Bog je ranije počinjene grijehe u svojoj strpljivosti ostavio nekažnjenima kako bi pokazao svoju pravednost.
045	ROM	003	026	On je potpuno pravedan u ovo vrijeme kada grešnike proglašuje nedužnima zbog vjere u Isusa.
045	ROM	003	027	Možemo li se dakle hvaliti da smo ičim zaradili Božje opravdanje? Ne možemo, jer se ono ne temelji na dobrim djelima, već na našoj vjeri.
045	ROM	003	028	Pred Bogom smo opravdani vjerom, a ne izvršavanjem Zakona.
045	ROM	003	029	Zar je Bog samo Bog Židova? Nije li i Bog pogana? Razumije se da jest.
045	ROM	003	030	Samo je jedan Bog i samo je jedan način da nas on prihvati. On nas pred sobom opravdava samo našom vjerom, bili mi Židovi ili pogani.
045	ROM	003	031	Ukidamo li tako vjerom Božji zakon? Nipošto! Jer tek kad imamo vjeru, zaista ispunjamo Zakon.
045	ROM	004	001	Abraham je bio naš otac. Kakvo je njegovo iskustvo glede spasenja po vjeri?
045	ROM	004	002	Je li ga Bog smatrao opravdanim zbog njegovih dobrih djela? Da je bilo tako, imao bi se čime hvaliti. Ali u Božjim očima Abraham se nije imao čime ponositi.
045	ROM	004	003	Jer Sveto pismo kaže: “Abraham je povjerovao Bogu, i Bog ga je proglasio pravednim zbog njegove vjere.”
045	ROM	004	004	Kad čovjek radi, plaća koju dobije nije dar. Radnici zarade ono što dobiju.
045	ROM	004	005	Ali ljudi su opravdani zbog svoje vjere u Onoga koji opravdava bezbožnike, a ne zbog svojih djela.
045	ROM	004	006	Kralj David je o tome govorio opisujući sreću nezaslužna čovjeka kojega je Bog proglasio pravednim.
045	ROM	004	007	“Blago onima kojima su grijesi oprošteni i zločin uklonjen.
045	ROM	004	008	Blago onomu kojemu Gospodin neće uračunati grijehe.”
045	ROM	004	009	Je li to blaženstvo samo za obrezane, za Židove, ili također i za pogane? Rekli smo da ga je Bog proglasio pravednim zbog njegove vjere.
045	ROM	004	010	Ali kako mu je ta vjera pomogla? Je li proglašen pravednim prije ili poslije obrezanja? Bog ga je najprije prihvatio, a zatim je bio obrezan!
045	ROM	004	011	Obrezanje je bilo znak da Abraham već vjeruje i da ga je Bog prihvatio i proglasio pravednim i prije obrezanja. Zato je Abraham duhovni otac onih koji vjeruju, a nisu obrezani. Oni su pred Bogom opravdani po vjeri.
045	ROM	004	012	Abraham je također duhovni otac obrezanih, ali samo onih koji imaju vjeru kakvu je Abraham imao prije obrezanja.
045	ROM	004	013	Jasno je dakle kako se Božje obećanje da će Abrahamu i njegovim potomcima dati u baštinu cijelu zemlju nije temeljilo na poslušnosti Božjemu zakonu, nego na novome odnosu s Bogom koji dolazi kroz vjeru.
045	ROM	004	014	Tvrdite li da je Božje obećanje za one koji ispunjavaju Božji zakon i stoga misle da su “dovoljno dobri” u Božjim očima, onda zapravo govorite da je vjera nepotrebna. A tada bi i to obećanje bilo besmisleno.
045	ROM	004	015	Ali Zakon donosi kaznu onima koji ga pokušavaju ispunjavati. (Izbjegnuti kršenje zakona moguće je samo ako ne postoji zakon koji bi se kršio!)
045	ROM	004	016	Zato je važna vjera. Božje smo obećanje dobili na dar. I sigurni smo da ćemo ga primiti, držali se židovskih običaja ili ne, budemo li samo imali vjeru poput Abrahamove. Jer Abraham je otac svih koji vjeruju.
045	ROM	004	017	U Svetome pismu o tome piše: “Postavljam te za oca mnogih naroda.” Jer Abraham je povjerovao u Boga koji oživljuje mrtve i na čiju zapovijed nastaje ono čega prije nije bilo.
045	ROM	004	018	Kad je Bog obećao Abrahamu da će postati ocem mnogih naroda i rekao: “Tvoji će potomci biti brojni poput zvijezda”, Abraham mu je povjerovao iako se to obećanje činilo neostvarivim.
045	ROM	004	019	Abraham se nije pokolebao u vjeri iako je znao kako je u dobi od stotinu godina i kako njegova žena Sara ne može imati djecu.
045	ROM	004	020	Abraham nikada nije posumnjao u Božje obećanje. Njegova je vjera jačala i njome je proslavio Boga.
045	ROM	004	021	Bio je posve uvjeren da Bog može učiniti sve što obeća.
045	ROM	004	022	Tako je Bog Abrahama zbog vjere proglasio pravednim.
045	ROM	004	023	Ta divna istina da ga je Bog proglasio pravednim nije bila na dobrobit samo Abrahamu
045	ROM	004	024	već i nama. Bog će također nas proglasiti pravednima vjerujemo li u Boga koji je našega Gospodina Isusa uskrsnuo od mrtvih.
045	ROM	004	025	On je predan da umre za naše grijehe i podignut je od mrtvih da nas opravda pred Bogom.
045	ROM	005	001	Opravdani smo dakle u Božjim očima vjerom te pomireni s Bogom zbog onoga što je naš Gospodin Isus Krist za nas učinio.
045	ROM	005	002	Zbog vjere u njega možemo pristupiti najvećoj milosti i radujemo se nadi Božje slave.
045	ROM	005	003	Možemo se radovati i kad smo u nevolji jer znamo da je to za naše dobro—jača našu strpljivost.
045	ROM	005	004	Strpljivost donosi prokušanost, a prokušanost nadu.
045	ROM	005	005	Zbog tog se očekivanja nećemo postidjeti. Jer znamo da nas Bog silno ljubi—ulio je tu ljubav u naša srca po Svetom Duhu.
045	ROM	005	006	Kad smo bili potpuno bespomoćni, Krist je došao u pravo vrijeme i umro za nas grešnike.
045	ROM	005	007	Za dobra čovjeka malo bi tko bio voljan umrijeti, iako bi se za izvanredno dobra čovjeka možda i našao tko da za njega dade život.
045	ROM	005	008	No Bog je pokazao svoju veliku ljubav prema nama time što je poslao Krista da umre za nas dok smo još bili grešnici.
045	ROM	005	009	A kako smo mi u Božjim očima opravdani Kristovom krvlju, on će nas sigurno spasiti od Božjega suda.
045	ROM	005	010	Jer kako nas je, dok smo još bili Božji neprijatelji, s njime pomirila smrt njegova Sina, tako će nas život njegova Sina sigurno osloboditi vječne kazne.
045	ROM	005	011	Zato se sada možemo radovati svojemu novom odnosu prema Bogu—zato što nas je naš Gospodin Isus Krist pomirio s Bogom.
045	ROM	005	012	Kad je Adam zgriješio, grijeh je ušao u sav ljudski rod. A budući da je taj Adamov grijeh donio smrt, smrt je prešla na sve ljude jer su svi zgriješili.
045	ROM	005	013	Doista, ljudi su griješili i prije nego što su dobili Zakon. Ali iako još nije bilo Zakona koji bi kršili,
045	ROM	005	014	svi su oni—od Adama do Mojsija—umrli iako nisu prekršili jasnu Božju zapovijed kao što je to Adam učinio. Kakve li razlike između Adama i Krista koji je tek trebao doći!
045	ROM	005	015	Kako su različiti naši grijesi od Božjega milostivog dara! Jer taj jedan čovjek, Adam, svojim je grijehom mnogima donio smrt. Ali zato se na mnoge obilno izlila Božja milost oproštenja grijeha, darovana po jednome čovjeku—Isusu Kristu.
045	ROM	005	016	S darom Božje milosti nije kao s posljedicama grijeha jednoga čovjeka—jer presuda nad Adamovim grijehom postala je osudom nad svima, a dar Božjega oproštenja nam je—nakon mnogih grijeha koje smo počinili—postao opravdanjem.
045	ROM	005	017	Jer Adamovim je grijehom kroz jednog čovjeka nad nama zakraljila smrt, ali koji prime izobilni milosni dar pravednosti, živjet će u pobjedi nad grijehom i smrću—po jednome Čovjeku, Isusu Kristu.
045	ROM	005	018	Prema tome, kao što je grijehom jednoga došla osuda na sve ljude, tako su pravednošću Jednoga na sve došli opravdanje i život.
045	ROM	005	019	Baš kao što su zbog neposluha jednoga čovjeka mnogi postali grešnicima, tako će i zbog poslušnosti Jednoga mnogi postati pravednicima u Božjim očima.
045	ROM	005	020	Božji je Zakon dan ljudima da se umnoži grijeh. Ali kako su ljudi sve više i više griješili, Božja divna milost sve se obilnije izlijevala.
045	ROM	005	021	Baš kao što je grijeh nekada vladao nad svim ljudima i vodio ih u smrt, tako sada nad njima kraljuje Božja milost i opravdava ih pred Bogom da bi mogli imati vječni život po našemu Gospodinu Isusu Kristu.
045	ROM	006	001	Što reći? Zar da i dalje griješimo kako bi nam Bog mogao iskazivati sve više milosti praštanja?
045	ROM	006	002	Nipošto! Umrli smo grijehu, pa kako da onda i dalje živimo u njemu?
045	ROM	006	003	Ili ne znate da smo mi, koji smo krštenjem postali jedno s Kristom Isusom, i umrli skupa s njim?
045	ROM	006	004	Jer umrli smo i pokopani s Kristom u krštenju. I kao što je Krist ustao od mrtvih slavnom Očevom moći, tako i mi sada možemo živjeti novim životom.
045	ROM	006	005	Kao što smo s njim ujedinjeni u njegovoj smrti, također ćemo i uskrsnuti poput njega.
045	ROM	006	006	Naš je stari čovjek raspet s Isusom kako bi grijeh izgubio vlast nad našim životom. Više ne robujemo grijehu
045	ROM	006	007	jer smo, umrijevši s Kristom, od grijeha opravdani.
045	ROM	006	008	A budući da smo s Kristom umrli, znamo da ćemo s njime i živjeti,
045	ROM	006	009	jer Krist je ustao od mrtvih i više nikad neće umrijeti. Nad njime smrt više nema nikakve moći.
045	ROM	006	010	Umro je jednom zauvijek da slomi moć grijeha, ali sada zauvijek živi Bogu na slavu.
045	ROM	006	011	Tako i vi sebe smatrajte mrtvima za grijeh, a živima Bogu na slavu kroz Isusa Krista.
045	ROM	006	012	Tako i vi: ne dopustite da grijeh i dalje gospodari vašim smrtnim tijelom i ne popuštajte grešnim željama.
045	ROM	006	013	Nemojte da koji ud vašega tijela postane oruđem zla tako što ćete ga uporabiti za grijeh. Umjesto toga se posve predajte Bogu jer ste dobili novi život. Neka cijelo vaše tijelo bude oruđe koje će činiti dobro Bogu na slavu.
045	ROM	006	014	Grijeh više neće nad vama gospodariti jer više niste podložni Zakonu koji vas čini robovima grijeha. Oslobođeni ste Božjom milošću!
045	ROM	006	015	Ako nas je Božja milost oslobodila Zakona, znači li to da i dalje možemo griješiti? Nipošto!
045	ROM	006	016	Ne shvaćate li da sami birate sebi gospodara? Možete izabrati grijeh, koji vodi u smrt, ili možete izabrati poslušnost Bogu i da vas on prihvati kao pravedne.
045	ROM	006	017	Hvala Bogu! Nekoć ste bili robovi grijehu, ali sada ste svim srcem prihvatili novo učenje koje vam je Bog dao.
045	ROM	006	018	Slobodni ste od grijeha kojemu ste prije služili i postali ste robovima pravednosti.
045	ROM	006	019	Govorim vam služeći se prispodobom o robovima i gospodarima jer je to lako razumjeti. Prije ste bili robovi nečistoće i bezakonja. Sada budite robovi pravednosti da biste bili sveti.
045	ROM	006	020	Dok ste bili robovi grijeha, bili ste slobodni od pravednosti.
045	ROM	006	021	A čime je to urodilo? Ne dobrim, jer se sada sramite onoga što ste činili, što vodi u vječnu smrt.
045	ROM	006	022	Ali sada ste oslobođeni od snage grijeha i postali ste Božjim robovima te činite ono što vodi svetosti i vječnome životu.
045	ROM	006	023	Jer plaća za grijeh je smrt, a Božji je dar vječni život u našemu Gospodinu Isusu Kristu.
045	ROM	007	001	Ne znate li, braćo—govorim poznavateljima Zakona—da je čovjek podložan zakonskim odredbama samo za života?
045	ROM	007	002	Da pojasnim: udanu ženu Zakon veže za muža dok je on živ. Ali ako on umre, zakon o braku više se na nju ne odnosi.
045	ROM	007	003	Kad bi se udala za drugoga za muževa života, počinila bi preljub. Ali ako joj muž umre, taj ju zakon više ne obvezuje i ne čini preljub ako se uda.
045	ROM	007	004	Tako ni vas, draga braćo, Zakon više ne obvezuje jer ste umrli njegovoj vlasti kad ste s Kristom umrli na križu. Sada ste ujedinjeni s njim koji je uskrsnuo od mrtvih. Zato možete roditi dobrim rodom, to jest dobrim djelima za Boga.
045	ROM	007	005	Dok je nama još vladala naša stara narav, Zakon je u nama budio grešne želje koje su rodile zlim djelima i donosile smrt.
045	ROM	007	006	Ali sada smo oslobođeni Zakona jer smo umrli s Kristom i nismo više pod zakonskom stegom. Sada zaista možemo služiti Bogu—ne više na stari način, držeći se slova Zakona, nego na novi način—po Duhu.
045	ROM	007	007	Znači li to da je Zakon grešan? Nipošto! Nije grešan, nego me je upozorio na moj grijeh. Nikada ne bih spoznao da je požuda zlo da Zakon nije rekao: “Ne poželi!”
045	ROM	007	008	Ali grijeh je iskoristio priliku zbog Zakona i pobudio u meni svakovrsne zabranjene želje. A bez Zakona grijeh ne bi imao takvu moć.
045	ROM	007	009	Nekoć nisam razumio što Zakon zahtijeva. Ali kad sam spoznao istinu, grijeh oživje
045	ROM	007	010	i znao sam da sam bio grešnik osuđen na smrt. Tako me je dobar Zakon, koji mi je trebao pokazati put života, umjesto toga osudio na smrt.
045	ROM	007	011	Grijeh je iskoristio Zakon da me prevari; poslužio se dobrim Zakonom da me učini osuđenikom na smrt.
045	ROM	007	012	Pa ipak, Zakon je svet, pravedan i dobar.
045	ROM	007	013	Kako je to moguće? Zar me je dobri Zakon natjerao u smrt? Nipošto! Grijeh je iskoristio to što je dobro da na mene navuče smrtnu osudu. Grijeh je dakle najveće zlo: koristi dobre Božje zapovijedi u zle svrhe.
045	ROM	007	014	Zakon je dakle dobar, duhovan. Problem nije u Zakonu, nego u meni jer robujem tjelesnim željama—prodan sam grijehu kao gospodaru.
045	ROM	007	015	Ne mogu sebe razumjeti: zaista želim činiti dobro, ali ne činim ga. Umjesto toga činim baš ono što mrzim.
045	ROM	007	016	A to što jako dobro znam da je ono što činim loše, samo pokazuje kako priznajem da je Zakon dobar.
045	ROM	007	017	Ali ne mogu sebi pomoći jer me grijeh u meni tjera da činim zlo.
045	ROM	007	018	Znam da nema dobra u meni, to jest u mojoj grešnoj ljudskoj naravi. Sposoban sam htjeti dobro, ali ne i činiti ga.
045	ROM	007	019	Dobro koje bih htio činiti ne činim, a zlo koje ne bih htio činiti ipak činim.
045	ROM	007	020	Ali ako činim ono što ne želim, onda to zapravo i ne činim ja, nego grijeh koji je u meni.
045	ROM	007	021	Zaključujem dakle da vrijedi pravilo: kad želim činiti dobro, nameće mi se zlo.
045	ROM	007	022	Svim svojim nutarnjim bićem uživam u poslušnosti Božjemu Zakonu.
045	ROM	007	023	Ali još jedan zakon, koji se bori protiv mojega uma, djeluje u mojim udovima i zarobljuje me grijehom koji je još u njima.
045	ROM	007	024	Bijedna li mene! Tko će me osloboditi od ovoga smrtonosnog tijela, od života u vlasti grijeha?
045	ROM	007	025	Hvala Bogu! To čini Isus Krist, naš Gospodin. Umom dakle želim služiti Božjemu Zakonu, ali zbog grešne naravi svojega tijela robujem zakonu grijeha.
045	ROM	008	001	Nema dakle nikakve osude za one koji pripadaju Kristu Isusu.
045	ROM	008	002	Jer zakon Duha, koji daje život, oslobodio nas je zakona grijeha, koji vodi u smrt.
045	ROM	008	003	Jer ono što Zakon, oslabljen grešnim tijelom, nije mogao učiniti, učinio je Bog poslavši svojeg Sina u obličju tjelesnog čovjeka da bude žrtva za grijehe. Tako je osudio grijeh u tijelu.
045	ROM	008	004	Učinio je to zato da bi se pravednost Zakona potpuno ispunila u nama koji više ne živimo po staroj grešnoj naravi, nego po Duhu.
045	ROM	008	005	Oni kojima vlada grešna narav razmišljaju o onomu što je grešno, ali oni koji su pod nadzorom Božjega Duha razmišljaju o onomu što je ugodno Duhu.
045	ROM	008	006	Nadzire li vaša grešna narav vaš um, vodi vas u smrt. Ali ako vaš um nadzire Sveti Duh, imat ćete život i mir.
045	ROM	008	007	Jer grešna tjelesna narav u nama protivi se Bogu. Nikada nije bila pokorna Božjemu Zakonu niti će to ikada biti.
045	ROM	008	008	Zato oni kojima još vlada njihova grešna narav ne mogu ugoditi Bogu.
045	ROM	008	009	Ali vama više ne vlada grešna narav. Pod nadzorom ste Svetoga Duha ako Božji Duh zaista prebiva u vama. A u kome ne prebiva Kristov Duh, taj i nije Kristov.
045	ROM	008	010	Ako je Krist u vama, tijelo vam je mrtvo za grijeh, ali Duh živi u vama zato što vas je Bog opravdao.
045	ROM	008	011	Živi li u vama Božji Duh koji je Isusa uskrsnuo od mrtvih, Bog koji je Isusa podignuo od mrtvih oživjet će i vaša smrtna tijela tim istim Duhom koji u vama živi.
045	ROM	008	012	Zato, draga braćo, nismo dužni činiti ono na što nas tjera naša grešna narav.
045	ROM	008	013	Jer ako živite slušajući tu svoju tjelesnu narav, propast ćete. Ako pak silom Duha usmrćujete nju i njezina zla djela, živjet ćete.
045	ROM	008	014	Svi koje vodi Božji Duh Božja su djeca.
045	ROM	008	015	Ne budite zato poput strašljivih robova te svoje naravi. Budite prava Božja djeca jer vas je Bog svojim Duhom posinio te mu sada možete radosno klicati: “Abba! Oče!”
045	ROM	008	016	Sveti Duh govori nam duboko u srcima da smo Božja djeca.
045	ROM	008	017	A kako smo njegova djeca, njegovi smo baštinici—jer sve što Bog daje svojemu Sinu, Kristu, to i nama pripada. Kao što s njim trpimo, s njim ćemo se i proslaviti.
045	ROM	008	018	Ali naše sadašnje patnje nisu ništa prema budućoj slavi koja će se očitovati u nama.
045	ROM	008	019	Jer sve stvorenje sa žudnjom iščekuje da dođe dan kad će Bog pokazati tko su zaista njegova djeca.
045	ROM	008	020	Sve što je na zemlji stvoreno postalo je jalovim, ne vlastitom, nego Božjom voljom—ali u nadi
045	ROM	008	021	da će biti oslobođeno od robovanja pokvarljivosti, da sudjeluje u slobodi i u slavi Božje djece.
045	ROM	008	022	Jer znamo da cjelokupno stvorenje sve dosad uzdiše i muči se u porođajnim bolima.
045	ROM	008	023	Čak i mi kršćani, iako je u nama Sveti Duh kao predukus buduće slave, također stenjemo čekajući posinjenje, otkupljenje našega tijela.
045	ROM	008	024	Tom smo nadom spašeni. Ako nešto već imamo, onda se tomu više ne trebamo nadati.
045	ROM	008	025	Ali ako se nadamo nečemu što još nemamo, valja čekati strpljivo i postojano.
045	ROM	008	026	Isto tako, Sveti Duh nam pomaže u našoj slabosti. Jer mi ne znamo ni kako ni što bismo trebali moliti, ali Sveti Duh moli se za nas uzdasima koji se ne mogu riječima izraziti.
045	ROM	008	027	A Onaj, koji poznaje svačije srce, poznaje naum Duha, jer on se moli za nas u skladu s Božjom voljom.
045	ROM	008	028	Znamo kako Bog čini da sve pridonosi dobru onih koji njega vole i koje je on pozvao prema svojoj nakani.
045	ROM	008	029	Jer Bog je svoj narod unaprijed poznavao i odabrao ih je da budu poput njegova Sina, tako da bi njegov Sin mogao biti prvorođenac s brojnom braćom i sestrama.
045	ROM	008	030	A kad ih je odabrao, pozvao ih je k sebi. Zatim ih je opravdao i obećao im svoju slavu.
045	ROM	008	031	Što na sve to reći? Ako je Bog za nas, tko će biti protiv nas?
045	ROM	008	032	Kad već nije poštedio ni vlastitoga Sina, nego ga je predao za nas, neće li nam Bog, koji nam je dao Krista, s njime dati i sve drugo?
045	ROM	008	033	Tko će optužiti Božje izabranike? Nas Bog opravdava.
045	ROM	008	034	Tko će nas onda optužiti? Isus Krist je umro, štoviše, i uskrsnuo; on sjedi na počasnome mjestu, Bogu zdesna, i posreduje za nas.
045	ROM	008	035	Tko će nas odvojiti od Kristove ljubavi? Može li u tome uspjeti nevolja? Tjeskoba? Progonstvo? Glad? Golotinja? Pogibao? Mač?
045	ROM	008	036	U Svetome pismu piše: “Zbog tebe nas ubijaju dan za danom; mi smo im kao ovce za klanje.”
045	ROM	008	037	Nadmoćno pobjeđujemo sve što nas snađe u Kristu koji nas voli.
045	ROM	008	038	Čvrsto vjerujem da nas ni smrt, ni život, ni anđeli ni demoni, ni sadašnjost ni budućnost, ni sile,
045	ROM	008	039	ni visina, ni dubina, ni bilo koje stvorenje neće moći rastaviti od ljubavi Božje objavljene u našemu Gospodinu Kristu Isusu.
045	ROM	009	001	U nazočnosti Kristovoj govorim istinu—ne lažem—a moja savjest i Sveti Duh potvrđuju da je ovo što govorim istina.
045	ROM	009	002	Srce mi je ispunjeno silnom tugom i beskrajnom boli
045	ROM	009	003	zbog mojeg naroda, zbog moje židovske braće i sestara. Pristao bih biti zauvijek proklet—odsječen od Krista!—kad bi to njih moglo spasiti.
045	ROM	009	004	Oni su izabrani izraelski narod, izabrani da budu posebna Božja djeca. Bog im je objavio svoju slavu. Sklopio je s njima savez i dao im svoj Zakon. Imaju povlasticu da ga štuju i da primaju njegova divna obećanja.
045	ROM	009	005	Njihovi su preci bili veliki Božji ljudi, a i sam je Krist bio Židov po tjelesnom podrijetlu. A on je Bog koji vlada nad svime i dostojan je vječne slave! Amen.
045	ROM	009	006	Zar je Bog prekršio svoja obećanja? Nije. Jer nisu Izrael svi koji potječu od Izraela.
045	ROM	009	007	Sama činjenica da potječu od Abrahama ne čini ih pravom Abrahamovom djecom. Jer u Svetome pismu piše: “Po Izaku će ti se nazivati potomstvo” —iako je Abraham imao još djece.
045	ROM	009	008	To znači da nisu svi Abrahamovi tjelesni potomci ujedno i Božja djeca. Samo djeca obećanja su Božja djeca.
045	ROM	009	009	Jer Bog je obećao: “Nagodinu ću opet doći i Sara će imati sina.”
045	ROM	009	010	Taj je sin bio naš predak Izak. Njegova žena Rebeka nosila je blizance.
045	ROM	009	011	Ali prije nego što su rođeni, prije nego što su učinili išta dobro ili zlo, primila je poruku od Boga. Ta je poruka dokaz da Bog bira prema vlastitom naumu, a ne prema našim dobrim ili lošim djelima.
045	ROM	009	012	Rekao joj je: “Potomci tvojega starijeg sina služit će potomcima mlađega.”
045	ROM	009	013	Ili, riječima Svetoga pisma: “Jakova sam zavolio, a Ezav mi omrznu.”
045	ROM	009	014	Zar je Bog bio nepravedan? Nipošto.
045	ROM	009	015	Jer Mojsiju je rekao: “Smilovat ću se komu se želim smilovati i sažalit ću se nad kime se želim sažaliti.”
045	ROM	009	016	Zato ne ovisi o nama hoćemo li primiti Božje obećanje. Ne možemo ga dobiti svojom voljom ili teškim trudom. Bog će se smilovati kome bude htio.
045	ROM	009	017	U Svetome pismu piše da je Bog kazao faraonu: “Postavio sam te za vladara zato da na tebi pokažem svoju moć i da se moje ime razglasi po svoj zemlji.”
045	ROM	009	018	Bog se dakle nekima smiluje samo zato što tako želi, a čini i da nekima srce otvrdne.
045	ROM	009	019	Mogli biste pitati: “Zašto onda Bog okrivljuje ljude da nisu poslušni? Ne postupaju li oni samo kako im je on odredio?”
045	ROM	009	020	No nemojte tako govoriti. Tko ste vi, obični ljudi, da prigovarate Bogu? Zar da stvorenje pita stvoritelja: “Zašto si me učinio ovakvim?”?
045	ROM	009	021	Kada lončar od istoga grumena gline načini vrčeve, nema li pravo jedan od njih namijeniti plemenitoj, a drugi neplemenitoj uporabi?
045	ROM	009	022	Pa što ako je Bog, odabravši pokazati svoj gnjev i moć, s velikim strpljenjem podnosio one koji su izazvali njegov gnjev i bili spremni za uništenje?
045	ROM	009	023	Što ako je to učinio kako bi onima kojima iskazuje milost i koje je unaprijed pripremio za slavu, pokazao bogatstvo svoje slave—
045	ROM	009	024	pa tako i nama, koje je pozvao ne samo od Židova već i od pogana.
045	ROM	009	025	Kao što piše u Knjizi proroka Hošee: “One koji nisu moj narod prozvat ću svojim narodom i voljet ću one koje prije nisam volio.”
045	ROM	009	026	I još: “Jednom im je rečeno: ‘Vi niste moj narod.’ Ali sada će im se reći: ‘Vi ste djeca živoga Boga.’”
045	ROM	009	027	Za Izrael, opet, Izaija kaže: “Iako je izraelski narod brojan kao zrnca morskog pijeska, samo će se mali broj spasiti.
045	ROM	009	028	Jer Gospodin Bog će potpuno i brzo ostvariti svoju riječ i kaznom poharati zemlju.”
045	ROM	009	029	Na drugome mjestu Izaija kaže: “Da Svemogući Gospodin nije poštedio nas nekolicinu, bili bismo posve zatrti, poput Sodome i Gomore.”
045	ROM	009	030	Što reći o svemu tome? Pogani su pred Bogom opravdani po vjeri iako nisu iskali pravednost.
045	ROM	009	031	A Izraelci koji su se toliko trudili opravdati pred Bogom ispunjavanjem Zakona nisu u tome uspjeli.
045	ROM	009	032	Zašto? Zato što su pokušavali pred Bogom postignuti pravednost ispunjavajući zakonske odredbe i čineći dobra djela, a ne vjerom. Spotaknuli su se o “kamen spoticanja”.
045	ROM	009	033	A Bog ih je opomenuo u Svetome pismu: “Evo, postavljam na Sionu kamen spoticanja i stijenu posrtanja. Ali tko u njega vjeruje, neće se postidjeti.”
045	ROM	010	001	Draga braćo, želja je mojega srca i moja molitva Bogu da se svi Židovi spase.
045	ROM	010	002	Svjedok sam njihova revnovanja za Boga, ali ono se ne temelji na pravom razumijevanju
045	ROM	010	003	jer ne shvaćaju na koji način Bog opravdava ljude. Umjesto toga drže se vlastitih običaja i nastoje se pred Bogom opravdati vršeći Zakon—te se tako odbijaju podložiti Božjoj volji.
045	ROM	010	004	Jer Krist je u potpunosti ispunio svrhu Zakona. Tko vjeruje u njega, opravdan je pred Bogom.
045	ROM	010	005	O pravednosti koja dolazi po Zakonu Mojsije piše: “Tko je vrši, u njoj će naći život.”
045	ROM	010	006	A o pravednosti koja dolazi po vjeri kaže: “Nemoj se u srcu upitati: ‘Tko će uzići na nebo’” (da dovede Krista),
045	ROM	010	007	“niti: ‘Tko će sići u bezdan’” (da dovede Krista od mrtvih)?
045	ROM	010	008	Što to zapravo znači? “Riječ je sasvim blizu tebe, u tvojim ustima i u tvojem srcu.” To je riječ vjere koju propovijedamo.
045	ROM	010	009	Jer ako ustima priznaješ da je Isus Krist Gospodin i ako u srcu vjeruješ da ga je Bog uskrisio od mrtvih, bit ćeš spašen.
045	ROM	010	010	Naime, vjera u srcu nas opravdava, a priznanje usnama spašava.
045	ROM	010	011	Jer u Svetome pismu piše: “Tko u njega vjeruje, neće se postidjeti.”
045	ROM	010	012	To vrijedi za Židove, kao i za ostale ljude: svi imaju istoga Gospodina, koji izobilno daje svoja bogatstva svima koji ga zazivaju.
045	ROM	010	013	Jer “Tko god zazove ime Gospodnje, bit će spašen.”
045	ROM	010	014	Ali kako će ga zazvati da ih spasi ako u njega ne vjeruju? A kako će u njega vjerovati ako nikada nisu za njega čuli? A kako će čuti za njega ako im nitko o njemu ne propovijeda?
045	ROM	010	015	A kako će im tko propovijedati ako nije poslan da propovijeda? O tomu Sveto pismo kaže: “Kako su divne noge onih koji donose Radosnu vijest!”
045	ROM	010	016	Ali svatko tko čuje Radosnu vijest neće ju i prihvatiti. Izaija je o tome rekao: “Gospodine, tko je povjerovao našoj poruci?”
045	ROM	010	017	Vjera dakle dolazi upravo slušanjem Radosne vijesti o Kristu.
045	ROM	010	018	Ali što je sa Židovima? Jesu li oni zapravo čuli tu poruku? Jesu: “Poruka o Božjemu stvaranju raširila se po svoj zemlji, a njezine riječi sežu do kraja svijeta.”
045	ROM	010	019	Ali, ja pitam: Jesu li Izraelci zaista razumjeli? Jesu, jer je još u Mojsijevo vrijeme Bog rekao: “Učinit ću vas ljubomornima blagoslivljajući druge narode. Razgnjevit ću vas blagoslivljajući nerazumne pogane.”
045	ROM	010	020	Poslije je Izaija u Božje ime hrabro rekao: “Našli su me oni koji me nisu tražili. Objavio sam se onima koji me to nisu molili.”
045	ROM	010	021	A za Izrael je Bog rekao: “Svagda sam pružao ruke nepokornom i buntovnom narodu.”
045	ROM	011	001	Pitam, dakle, nije li Bog odbacio svoj narod? Nipošto! Sjetite se da sam i ja Izraelac, Abrahamov potomak, iz Benjaminova plemena.
045	ROM	011	002	Nije Bog odbacio svoj narod koji je unaprijed izabrao. Zar se ne sjećate što o tome kaže Sveto pismo? Prorok Ilija žalio se Bogu na Izraelce:
045	ROM	011	003	“Gospodine, poubijali su tvoje proroke i srušili tvoje oltare. Samo sam ja ostao, a sada i mene pokušavaju ubiti.”
045	ROM	011	004	Sjećate li se što mu je Bog odgovorio? “Nisi ti jedini ostao. Imam ih još sedam tisuća koji se nikada nisu poklonili Baalu.”
045	ROM	011	005	I danas je tako. Nisu svi Židovi otišli od Boga. Nekolicina ih je spašena po Božjoj milosti jer ih je odabrao.
045	ROM	011	006	A ako su spašeni Božjom milošću, onda nisu spašeni zbog svojih dobrih djela. Inače Božja milost ne bi bila to što jest—darovana i nezaslužena.
045	ROM	011	007	Većina Izraelaca dakle nije postignula Božju naklonost koju je tražila. Nekolicina koju je izabrao dobila ju je, a ostali su pak otvrdnuli.
045	ROM	011	008	Kao što kaže Sveto pismo: “Bog je učinio da obamru. Do današnjeg dana zatvorio im je oči da ne vide i zatvorio im je uši da ne čuju.”
045	ROM	011	009	Kralj David o tomu je također rekao: “Neka padnu u zamku, u mrežu i stupicu svoje obilne gozbe i neka ih tako stigne njihova plaća.
045	ROM	011	010	Neka im oči potamne da obnevide; zauvijek im pogni leđa!”
045	ROM	011	011	Jesu li dakle tako posrnuli da će neizbježno otići u propast? Nipošto! Božja je nakana bila da spasenje učini dostupno poganima kako bi Židove učinio ljubomornima i naveo ih da ga požele za sebe.
045	ROM	011	012	Pa ako su Židovi, posrnuvši i odbivši spasenje, donijeli drugim narodima toliko bogatstvo, pomislite samo koliki će tek blagoslov svijet podijeliti s njima kada jednog dana prihvate spasenje!
045	ROM	011	013	Govorim to posebice zaradi vas pogana. Bog me je imenovao apostolom poganima i to uvijek ističem
045	ROM	011	014	ne bih li svoj narod naveo da požele to što imate vi pogani i ne bi li se neki od njih tako spasili.
045	ROM	011	015	Jer ako je Bog, kad su Židovi odbili spasenje, ponudio to spasenje cijelome svijetu, kako li će tek divno biti kad ga oni prihvate! Mrtvi će oživjeti!
045	ROM	011	016	Abraham i ostali patrijarsi bili su sveti, pa će i njihovi potomci biti sveti. Jer ako je korijen stabla svet, svete su i grane.
045	ROM	011	017	Ali neki Židovi, Abrahamove grane, odlomljeni su. A vi pogani, nekoć grane divlje masline, pricijepljeni ste. Tako sada primate blagoslov koji je Bog obećao Abrahamu i njegovim potomcima i hranite se sokovima Božje masline.
045	ROM	011	018	Ali pazite da se ne hvalite kako ste pricijepljeni umjesto odlomljenih grana. Upamtite da ste samo grane, a ne korijenje.
045	ROM	011	019	“Ali te su grane odlomljene da bi bilo mjesta za mene”, reći ćete.
045	ROM	011	020	Jesu, ali upamtite: te su grane, Židovi, odlomljene zato što nisu vjerovali Bogu, a vi ste pricijepljeni zato što vjerujete. Nemojte se uznositi, već se bojte onoga što bi se moglo dogoditi.
045	ROM	011	021	Jer ako Bog nije poštedio one prve grane, neće ni tebe poštedjeti.
045	ROM	011	022	Vidite li kako je Bog dobar i strog? Strog prema neposlušnima, a dobar prema vama koji se pouzdajete u njegovu dobrotu. Ali prestanete li se u nju pouzdavati, i vi ćete biti odsječeni.
045	ROM	011	023	A odustanu li Židovi od svoje nevjere, Bog će i njih ponovno pricijepiti. On ima moć da to učini.
045	ROM	011	024	Jer ako je Bog htio uzeti vas, koji ste po svojoj naravi grane divlje masline, i pricijepiti vas na dobro drvo, koliko će radije pricijepiti Židove na drvo kojemu pripadaju!
045	ROM	011	025	Želio bih, draga braćo, da razumijete ovu tajnu kako se ne biste uzoholili i počeli se hvastati. Neki su Židovi tvrda srca, ali to će trajati samo dok Krista ne prihvati puni broj pogana.
045	ROM	011	026	Nakon toga će se spasiti sav Izrael. Sjećate li se što su o tomu rekli proroci: “Sa Siona će doći Izbavitelj; odvratit će od bezbožnosti sve Židove.
045	ROM	011	027	A ja ću ispuniti svoj savez s njima kad uklonim njihove grijehe.”
045	ROM	011	028	Mnogi su Židovi sada protivnici evanđelja. Ali to je vama na dobrobit jer je Bog dao svoje darove vama poganima. Pa ipak, Židovi su još izabrani narod zbog Božjih obećanja danih Abrahamu, Izaku i Jakovu.
045	ROM	011	029	Jer Božji darovi i pozvanje ne mogu se opozvati.
045	ROM	011	030	Nekoć ste vi pogani bili buntovnici protiv Boga, ali kad su Židovi odbacili njegovu milost, Bog ju je umjesto njima darovao vama.
045	ROM	011	031	Sada su pak tako Židovi buntovnici, a vi imate Božju milost. Ali jednog će dana i oni biti dionicima Božje milosti.
045	ROM	011	032	Jer Bog je sve ljude zatvorio u njihovoj neposlušnosti da se svima smiluje.
045	ROM	011	033	Kakvoga divnog Boga imamo! Kako su veliki njegovo bogatstvo, mudrost i znanje! Nedokučivi su nam njegovi sudovi i neistraživi njegovi putovi!
045	ROM	011	034	Zaista, “tko poznaje Gospodnje misli, tko mu je bio savjetnikom?”
045	ROM	011	035	Ili, “tko je njemu prvi nešto dao da bi mu morao uzvratiti?”
045	ROM	011	036	Jer sve dolazi od njega, sve postoji po njemu i za njega. Neka mu je vječna slava! Amen.
045	ROM	012	001	Zaklinjem vas, draga braćo, milosrđem Božjim da predate svoja tijela Bogu. Neka ona budu živa, sveta žrtva—njemu ugodna—da to bude vaša duhovna služba Bogu.
045	ROM	012	002	Ne oponašajte ponašanje i običaje ovoga svijeta, već dopustite da vas Bog promijeni u novu osobu mijenjajući vaš način razmišljanja. Tada ćete znati što Bog želi da činite, što je njemu dobro, ugodno i savršeno.
045	ROM	012	003	Kao Božji poslanik upozoravam svakoga od vas: ne precjenjujte se! Cijenite sebe razborito, prema mjeri vjere koju vam je Bog dao.
045	ROM	012	004	Baš kao što naša tijela imaju mnogo udova, a svaki od njih svoju zadaću,
045	ROM	012	005	tako je i s Kristovim tijelom. Svi smo mi udovi njegova tijela i svatko treba obavljati različitu zadaću. A kako smo u Kristu jedno tijelo, pripadamo jedni drugima i svatko od nas treba sve druge.
045	ROM	012	006	Bog je svakome od nas dao sposobnost da neke zadaće dobro obavljamo. Zato, ako vam je Bog dao dar prorokovanja, govorite kada vjerujete da Bog govori kroz vas.
045	ROM	012	007	Ako imate dar služiti drugima, svesrdno im služite. Ako ste učitelj, dobro poučavajte.
045	ROM	012	008	Imate li dara da hrabrite druge, činite tako! Imate li novca, velikodušno ga dijelite. Ako vam je Bog dao sposobnost vodstva, ozbiljno shvaćajte svoju odgovornost. Imate li dar milosrđa, radosno ga iskazujte!
045	ROM	012	009	Nemojte se samo pretvarati da volite ljude. Iskreno ih volite. Mrzite zlo. Zalažite se za dobro!
045	ROM	012	010	Iskreno se volite i neka vam bude ugodno da jedni drugima iskazujete poštovanje.
045	ROM	012	011	Ne budite lijeni, već revno i gorljivo služite Gospodinu!
045	ROM	012	012	Radosno se nadajte svemu što vam je Bog namijenio. U nevolji budite strpljivi, u molitvi ustrajni.
045	ROM	012	013	Pritječite u pomoć svetima koji su u potrebi i uvijek budite gostoljubivi!
045	ROM	012	014	Progone li vas zato što ste Kristovi, ne proklinjite ih, nego se molite da ih Bog blagoslovi.
045	ROM	012	015	Radujte se sa sretnima i plačite s ožalošćenima.
045	ROM	012	016	Živite u slozi. Ne težite za visokim, nego budite skromni. Ne umišljajte sebi da ste mudri.
045	ROM	012	017	Nikada nikome ne vraćajte zlo za zlo. Sve što činite, činite zalažući se za dobro.
045	ROM	012	018	Trudite se da, ako je moguće, živite u miru sa svima.
045	ROM	012	019	Dragi moji, nikada se ne osvećujte. Prepustite to Bogu jer u Svetome pismu piše: “‘Osveta je moja; ja ću vratiti onima koji to zaslužuju’, veli Gospodin.”
045	ROM	012	020	Naprotiv, “Ako ti je neprijatelj gladan, nahrani ga. ako je žedan, daj mu piti. Postupajući tako, zgrnut ćeš goruću žeravicu na njegovu glavu.”
045	ROM	012	021	Ne daj te svlada zlo, nego zlo svladavaj dobrim.
045	ROM	013	001	Budite poslušni vlastima jer ih je Bog postavio. Nema te vlasti koju nije Bog postavio.
045	ROM	013	002	Zato tko se suprotstavlja zakonima neke zemlje, suprotstavlja se Božjoj odredbi te sam na sebe navlači osudu.
045	ROM	013	003	Jer vlasti se ne boje ljudi koji čine dobro, nego oni koji čine zlo. Ako se ne želiš bojati vlasti, čini dobro pa ćeš od njih dobiti i pohvalu.
045	ROM	013	004	Vlasti nam je Bog dao da nam budu od pomoći. Zato se boj ako činiš zlo jer one služe da kazne ljude koji gnjeve Boga time što čine zlo.
045	ROM	013	005	Zato im budi poslušan da ne budeš kažnjen i da ti savjest bude čista.
045	ROM	013	006	Zato i poreze plaćajte jer službenici vlasti obavljaju posao koji im je Bog namijenio.
045	ROM	013	007	Svakome dajte što mu dugujete: poreznicima porez, carinicima carinu, a poštovanje i čast ljudima kojima ih dugujete.
045	ROM	013	008	Ne ostajte nikome dužni osim da volite jedni druge. Taj dug nikada ne možete potpuno isplatiti. Volite li bližnje, ispunit ćete sve odredbe Zakona.
045	ROM	013	009	Zaista, “Ne učini preljub”, “Ne ubij”, “Ne ukradi”, “Ne poželi” i ima li još koja zapovijed, sadržana je u ovim riječima: “Ljubi svojega bližnjega kao samoga sebe!”
045	ROM	013	010	Ljubav prema bližnjemu ne čini zla. Ona potpuno ispunjava sve Božje odredbe.
045	ROM	013	011	Još jedan razlog da živite kako valja je taj što znate da vrijeme istječe. Probudimo se jer nam je čas spasenja bliže nego kad smo uzvjerovali.
045	ROM	013	012	Noć je gotovo na izmaku, dan spasenja se približio. Nemojmo zato živjeti u tami i ne činimo zla djela! Svucimo ih kao prljavu odjeću i odjenimo se u oklop pravednog života, živeći u svjetlosti.
045	ROM	013	013	Živimo pristojno kao ljudi koji žive na svjetlu dana—bez razuzdanih zabava i opijanja, bez preljuba i razvrata, bez svađe i ljubomore!
045	ROM	013	014	Obucite se radije u Gospodina Isusa Krista i ne ugađajte požudama brinući se za tijelo.
045	ROM	014	001	Prigrlite slaboga u vjeri i ne osuđujte ga zbog različitog mišljenja.
045	ROM	014	002	Netko, primjerice, vjeruje da se smije jesti sve. Ali drugi će vjernik, osjetljive savjesti, jesti samo povrće.
045	ROM	014	003	Oni koji smatraju da se smije jesti sve ne smiju svisoka gledati na one druge. A oni koji ne jedu neke vrste hrane ne smiju osuđivati one koji jedu jer je njih Bog prigrlio.
045	ROM	014	004	Tko si ti da osuđuješ tuđega slugu? On je odgovoran svojemu gospodaru, koji mu jedini može reći što smije, a što ne. I Gospodin će mu pomoći da čini kako valja.
045	ROM	014	005	Slično tomu, neki ljudi smatraju neke dane svetijima od drugih, dok drugi sve dane drže jednakima. O tomu svatko treba imati svoje uvjerenje.
045	ROM	014	006	Koji imaju poseban dan za bogoslužje, iskazuju čast Gospodinu. Koji jedu sve vrste hrane, čine tako da bi iskazali čast Gospodinu jer zahvaljuju Bogu prije jela. A oni koji ne jedu sve, također žele ugoditi Gospodinu i također zahvaljuju Bogu.
045	ROM	014	007	Nismo mi sebi gospodarima ni dok živimo ni kad umiremo.
045	ROM	014	008	Dok živimo, živimo za Gospodina, a kad umiremo, umiremo za Gospodina. Zato i u životu i u smrti pripadamo Gospodinu.
045	ROM	014	009	Krist je umro i uskrsnuo upravo zato—da bude Gospodin i živima i mrtvima.
045	ROM	014	010	Zašto osuđuješ svojeg brata? Ili zašto prezireš svojeg brata? Ta svi ćemo stati pred Božji sud
045	ROM	014	011	jer u Svetome pismu piše: “‘Života mi mojega’, kaže Gospodin, ‘svako će se koljeno pognuti preda mnom i svaki će jezik priznati Boga.’”
045	ROM	014	012	Svatko od nas će dakle za sebe položiti račun Bogu.
045	ROM	014	013	Nemojmo stoga jedni druge osuđivati, nego živite tako da se braća zbog vas ne spotiču u vjeri.
045	ROM	014	014	Znam i uvjeren sam u Gospodinu Isusu da nikakva hrana po sebi nije nečista. Ali vjeruje li tko da mu što nije dopušteno, onda nije dobro da to čini.
045	ROM	014	015	Ako žalostiš svojega brata time što nešto jedeš, ne postupaš u ljubavi. Ne upropaštavaj zbog hrane onoga za koga je Krist umro
045	ROM	014	016	da te ne pogrđuju što činiš ono za što znaš da je dobro.
045	ROM	014	017	Jer Božje kraljevstvo nije u jelu i pilu, nego u pravednosti, miru i radosti u Svetome Duhu.
045	ROM	014	018	Budete li tako služili Kristu, ugodit ćete Bogu, a i ljudi će vas cijeniti.
045	ROM	014	019	Nastojmo živjeti u slozi i uzajamno se izgrađivati.
045	ROM	014	020	Ne razarajte Božje djelo zbog hrane! Nije ona po sebi nečista, ali je zlo da ju jedete ako to koga tjera na spoticanje u vjeri.
045	ROM	014	021	Dobro je ne jesti meso ili ne piti vino, ili ne činiti bilo što zbog čega bi se tvoj brat mogao spotaknuti.
045	ROM	014	022	Ako si uvjeren da u tome što činiš nema ničega lošega, neka to ostane između tebe i Boga. Blago onomu koji sebe ne osuđuje zbog onoga na što se odlučio.
045	ROM	014	023	Ali jede li tko a da nije siguran čini li grijeh, sam je sebe osudio jer ne postupa prema uvjerenju. Čini li tko ono za što nije siguran je li grijeh, griješi.
045	ROM	015	001	Zato mi koji smo jaki u vjeri i čvrsta uvjerenja moramo nositi slabosti slabih i biti obzirni prema njima. Ne smijemo ih sablažnjavati onime što je nama slobodno samo zato da bismo sebi ugodili.
045	ROM	015	002	Svatko od nas neka ugađa bližnjima na dobro, izgrađujući ih.
045	ROM	015	003	Jer ni Krist nije sebi ugađao. Kao što piše u Svetome pismu: “Pogrde onih koji tebe ruže pale su na mene.”
045	ROM	015	004	To je nekoć zapisano nama za pouku, da nas utješi i ohrabri u nadi.
045	ROM	015	005	Neka vam Bog, koji daje strpljenje i ohrabrenje, pomogne da međusobno živite u potpunoj slozi i da jedni prema drugima postupate prema Kristovu uzoru.
045	ROM	015	006	Tada ćete jednodušno moći slaviti Boga, Oca našega Gospodina Isusa Krista.
045	ROM	015	007	Srdačno prigrlite jedni druge kao što je Krist vas prigrlio, Bogu na slavu.
045	ROM	015	008	Jer, kažem vam da je Krist postao slugom Židovima da pokaže kako je Bog vjeran obećanjima koja je dao njihovim praocima.
045	ROM	015	009	Došao je da također i pogani mogu proslaviti Boga zbog njegova milosrđa prema njima. Na to je psalmist mislio kad je napisao: “Slavit ću te među poganima i pjevati hvalospjeve tvojem imenu.”
045	ROM	015	010	Na drugom pak mjestu kaže: “Radujte se, narodi, skupa s njegovim narodom!”
045	ROM	015	011	I još: “Slavite Gospodina, svi puci; slavite ga, svi narodi na zemlji!”
045	ROM	015	012	Prorok Izaija je napisao: “Pojavit će se Davidov nasljednik da vlada nad poganima. U njega će polagati svoje nade.”
045	ROM	015	013	Neka vas Bog, koji daje nadu, ispuni radošću i mirom po vjeri u njega, da obilujete u nadi silom Svetoga Duha.
045	ROM	015	014	Uvjeren sam, draga braćo, da ste puni čestitosti. Sve ovo vrlo dobro znate i sposobni ste jedni druge urazumljivati.
045	ROM	015	015	Pa ipak sam uzeo tu slobodu da vas podsjetim na to što već znate. Jer Božjom milošću
045	ROM	015	016	služim Isusu Kristu među poganima. Donosim Božje evanđelje kako bi pogani postali ugodnom žrtvom Bogu, posvećeni Svetim Duhom.
045	ROM	015	017	Mogu se zato pohvaliti onime što je Isus Krist učinio kroz moju službu Gospodinu.
045	ROM	015	018	Ničim se drugim ne usuđujem hvaliti osim onime što je Krist kroz moje propovijedanje i djela učinio za obraćenje pogana
045	ROM	015	019	snagom čudesnih znakova, silom Božjega Duha. Tako sam potpuno ispunio svoju dužnost propovijedanja Radosne vijesti od Jeruzalema pa uokolo sve do Ilirika.
045	ROM	015	020	Uvijek sam se trudio propovijedati Radosnu vijest gdje se Krist još nije spominjao, a ne gdje su već drugi položili temelj propovijedanju
045	ROM	015	021	da se ostvari što piše u Svetome pismu: “Vidjet će ga oni kojima nije naviješten, razumjet će ga oni koji nikada nisu za njega čuli.”
045	ROM	015	022	Zbog toga što sam ondje propovijedao, i nisam dosad mogao doći k vama.
045	ROM	015	023	Ali sad sam završio s radom u tim krajevima, a već godinama žarko želim doći k vama.
045	ROM	015	024	Kanim otići u Španjolsku, pa ću se na putu zaustaviti u Rimu. Pošto barem malo vremena provedem s vama, možete me opet otpraviti na put.
045	ROM	015	025	Ali prije toga moram do Jeruzalema da svetima odnesem milodar
045	ROM	015	026	jer su vjernici u Makedoniji i u Ahaji skupili pomoć za siromašne svete u Jeruzalemu.
045	ROM	015	027	To su rado učinili jer se osjećaju njihovim dužnicima. Jer ako su pogani postali dionicima njihovih duhovnih dobara, onda su im dužni poslužiti i u tjelesnim dobrima.
045	ROM	015	028	Čim im predam taj novac te tako dovršim njihovo dobro djelo, krenut ću u Španjolsku i usput doći k vama.
045	ROM	015	029	Siguran sam da ću k vama stići s puninom Kristova blagoslova.
045	ROM	015	030	Draga braćo, zaklinjem vas u imenu našega Gospodina Isusa Krista da mi se pridružite u borbi moleći se Bogu za mene, zbog ljubavi prema meni koju vam je dao Sveti Duh.
045	ROM	015	031	Molite se da u Judeji umaknem nevjernicima i da svetima u Jeruzalemu bude po volji pomoć koju im nosim
045	ROM	015	032	kako bih, po Božjoj volji, mogao radosno doći k vama i tu se odmoriti.
045	ROM	015	033	Neka Bog, izvor mira, bude sa svima vama. Amen.
045	ROM	016	001	Preporučam vam našu sestru Febu, koja služi Crkvi u Kenhreji, i ona će uskoro doći k vama.
045	ROM	016	002	Primite ju u Gospodinu kako dolikuje svetima i pomozite joj u svemu što od vas zatreba jer je i ona pomogla mnogima, pa i meni.
045	ROM	016	003	Pozdravite Prisku i Akvilu. Radili su sa mnom na Kristovu djelu.
045	ROM	016	004	Izložili su pogibelji vlastiti život za mene. Nisam im zato zahvalan samo ja već i sve crkve pogana.
045	ROM	016	005	Pozdravite Crkvu koja se sastaje u njihovu domu. Pozdravite mi dragoga prijatelja Epeneta, koji je prvi postao kršćaninom u Aziji.
045	ROM	016	006	Pozdravite i Mariju, koja se toliko trudila za vas.
045	ROM	016	007	Pozdravite moje sunarodnjake Andronika i Junija, koji su sa mnom bili u zatvoru. Ugledni su među apostolima i prije mene su postali kršćanima.
045	ROM	016	008	Pozdravite Amplijata, dragoga brata u Gospodinu.
045	ROM	016	009	Pozdravite Urbana, mojega suradnika u Kristu, i dragoga Staha.
045	ROM	016	010	Pozdravite Apela, prokušanoga u Kristu. Pozdravite Aristobulove ukućane.
045	ROM	016	011	Pozdravite mojega sunarodnjaka Herodiona. Pozdravite sve kršćane u Narcisovu domu.
045	ROM	016	012	Pozdravite Trifenu i Trifozu, koje marljivo rade za Gospodina. Pozdravite dragu Persidu, koja se mnogo trudila u Gospodinu.
045	ROM	016	013	Pozdravite Rufa, kojega je Gospodin odabrao da bude njegov, i Rufovu majku, koja je i meni bila poput majke.
045	ROM	016	014	Pozdravite Asinkrita, Flegonta, Herma, Patrobu, Hermu i ostalu braću koja su s njima.
045	ROM	016	015	Pozdravite Filologa, Juliju, Nereja i njegovu sestru, te Olimpu i sve svete koji su s njima.
045	ROM	016	016	Pozdravite jedni druge svetim cjelovom. Sve Kristove crkve šalju vam pozdrave.
045	ROM	016	017	Čuvajte se, braćo i sestre, onih koji potiču razdore i sablažnjuju ljude šireći učenje suprotno onomu koje ste prihvatili. Klonite se takvih.
045	ROM	016	018	Takvi ne služe našemu Gospodinu Kristu, već vlastitom probitku. Ugodnim i laskavim riječima zavode srca nedužnih ljudi.
045	ROM	016	019	Ali svi znaju da ste vi poslušni Gospodinu. To me silno raduje. Zato hoću da budete mudri i prepoznate dobro te da ostanete nedužni od zla.
045	ROM	016	020	Bog mira će uskoro satrti Sotonu pod vašim nogama. Neka je milost našega Gospodina Isusa Krista s vama!
045	ROM	016	021	Pozdravljaju vas moj suradnik Timotej te moji sunarodnjaci Lucije, Jason i Sosipater.
045	ROM	016	022	Pozdravljam vas i ja, Tercije, koji vam pišem ovo pismo umjesto Pavla.
045	ROM	016	023	Pozdravlja vas Gaj, koji je u svoj dom primio i mene i cijelu Crkvu. Pozdravljaju vas gradski blagajnik Erast i brat Kvart.
045	ROM	016	025	Bog vas može ojačati, baš kao što kaže Radosna vijest. To je poruka o Isusu Kristu i o njegovu naumu, koja je bila otajstvom od početka vremena.
045	ROM	016	026	Ali sada je ta poruka, kao što je pretkazano u zapisima proroka i kao što je Bog zapovjedio, posvuda obznanjena svim narodima da mogu povjerovati u Krista i biti mu poslušni.
045	ROM	016	027	Bogu, koji je jedini mudar, neka je slava uvijeke po Kristu Isusu. Amen.
#
# BOOK	046	1CO	1 Corinthians	1 Korinćanima
046	1CO	001	001	Od Pavla, pozvanoga po Božjoj volji za apostola Isusa Krista, i od brata Sostena,
046	1CO	001	002	Božjoj crkvi u Korintu, vama koje je Bog pozvao da budete njegov sveti narod. Posvetio vas je u Kristu Isusu, kao i sve ostale koji bilo gdje prizivlju ime njihova i našega Gospodina Isusa Krista.
046	1CO	001	003	Neka vam je milost i mir od našega Boga Oca i Gospodina Isusa Krista.
046	1CO	001	004	Uvijek zahvaljujem Bogu na milosti kojom vas je obdario sada kad pripadate Kristu Isusu.
046	1CO	001	005	U njemu ste obogaćeni u svemu—u svakovrsnoj riječi i spoznaji.
046	1CO	001	006	Svjedočanstvo o Kristu utvrdilo se među vama
046	1CO	001	007	pa sada ne oskudijevate ni u jednome duhovnom daru iščekujući povratak našega Gospodina Isusa Krista.
046	1CO	001	008	On će vas učiniti postojanima sve do konca i sačuvat će vas neporočnima sve do svojega povratka,
046	1CO	001	009	jer Bog vjerno ispunjava obećanja, a on vas je sam pozvao da imate zajedništvo s našim Gospodinom Isusom Kristom.
046	1CO	001	010	Draga braćo i sestre, zaklinjem vas imenom našega Gospodina Isusa Krista da se prestanete međusobno prepirati. Neka među vama vlada sloga i neka ne bude razdora u Crkvi. Molim vas da budete jedinstveni u mislima iu osjećajima.
046	1CO	001	011	Klojini su mi ukućani rekli da se međusobno prepirete.
046	1CO	001	012	Neki od vas, naime, kažu: “Ja sam Pavlov sljedbenik”, a drugi: “Ja sam Apolonov”, ili “Ja sam Petrov”, ili “Ja slijedim samo Krista.”
046	1CO	001	013	Zar je Krist razdijeljen? Jesam li ja, Pavao, raspet za vas? Je li tko od vas kršten u Pavlovo ime?
046	1CO	001	014	Hvala Bogu što ja nisam krstio nikoga od vas osim Krispa i Gaja
046	1CO	001	015	da sada nitko ne može reći kako je kršten u moje ime.
046	1CO	001	016	A da, krstio sam i Stefanine ukućane. Ne sjećam se da sam osim njih ikoga više krstio.
046	1CO	001	017	Jer Krist me nije poslao krstiti, nego propovijedati Radosnu vijest, i to ne mudrim riječima da Kristov križ ne izgubi snagu.
046	1CO	001	018	Govor o križu zvuči kao ludost onima koji su na putu propasti, ali mi koji smo spašeni prepoznajemo u toj poruci Božju silu.
046	1CO	001	019	U Svetome pismu stoji da je Bog rekao: “Učinit ću da propadne mudrost mudraca i da se pomrači umnost umnika.”
046	1CO	001	020	Ali što je s učenim glavama, s ljudima vičnim raspravama, znanstvenicima? Bog je učinio da se njihova mudrost čini beskorisnom ludošću.
046	1CO	001	021	Bog je u svojoj mudrosti znao da ga svijet nikada neće pronaći ljudskom mudrošću, pa je odlučio one koji vjeruju spasiti ludošću propovijedanja.
046	1CO	001	022	U taj Božji način spasenja Židovi odbijaju povjerovati jer za dokaz traže znak s neba, a Grci zato što vjeruju samo u ono što ne proturječi njihovoj vlastitoj mudrosti.
046	1CO	001	023	Zato naše propovijedanje raspetoga Krista Židove sablažnjava, a pogani ga smatraju ludošću.
046	1CO	001	024	Ali onima koje je Bog pozvao na spasenje, i Židovima i poganima, Krist je Božja sila i Božja mudrost.
046	1CO	001	025	Taj “budalast” Božji plan mnogo je mudriji od najmudrijih ljudskih planova, a Božja je “slabost” mnogo jača od najjače ljudske snage.
046	1CO	001	026	Možete vidjeti, draga braćo, kako među vama koji ste izabrani nema mnogo onih koji ste po tjelesnom podrijetlu mudri, moćni ili plemenita roda.
046	1CO	001	027	Bog je, naprotiv, izabrao one koje svijet smatra budalastima da posrami njegove mudrace, i slabe u očima svijeta da posrami njegove moćnike.
046	1CO	001	028	Ono što je neplemenito i prezreno u očima svijeta, pa čak i ono čega nema, Bog je izabrao da obezvrijedi ono što svijet smatra vrijednim,
046	1CO	001	029	zato da se nijedan smrtnik ne može hvaliti pred Bogom.
046	1CO	001	030	Sam vam je Bog omogućio da budete u Kristu Isusu. Za našu je dobrobit Bog učinio Krista mudrošću. On nas opravdava pred Bogom. Čini nas svetima. Otkupio nas je.
046	1CO	001	031	Kao što piše u Svetome pismu: “Ako se tko hvali, neka se hvali jedino time što je Gospodin učinio.”
046	1CO	002	001	Draga braćo i sestre, kad sam prvi put došao k vama, nisam se služio uzvišenim ni dubokoumnim riječima da vam navijestim Božju poruku.
046	1CO	002	002	Jer odlučio sam među vama ne znati ništa drugo osim Isusa Krista, i to raspetoga.
046	1CO	002	003	Došao sam k vama slab—bojažljivo i drhteći.
046	1CO	002	004	Moj govor i propovijedanje nisu se zasnivali na mudrim i uvjerljivim riječima, nego na djelovanju Svetoga Duha među vama,
046	1CO	002	005	zato da svoju vjeru ne temeljite na ljudskoj mudrosti, nego na Božjoj sili.
046	1CO	002	006	Doduše, kad smo sa zrelim kršćanima, navješćujemo mudrost—ali ne mudrost ovoga svijeta ni takvu mudrost koja bi se svidjela vladarima ovoga svijeta koji su ionako osuđeni na propast.
046	1CO	002	007	Navješćujemo tajnu, skrivenu Božju mudrost koju je Bog namijenio našoj dobrobiti još prije postanka svijeta.
046	1CO	002	008	Vladari ovoga svijeta nisu ju razumjeli—jer da jesu, ne bi raspeli našega Gospodina slave.
046	1CO	002	009	Upravo je to značenje ulomka iz Svetoga pisma: “Ono što oko još nije vidjelo, što uho još nije čulo niti um može zamisliti, to je Bog pripravio onima koji ga ljube.”
046	1CO	002	010	Ali mi to znamo jer nam je Bog otkrio svojim Duhom koji proniče sve, pa tako i Božje dubine.
046	1CO	002	011	Tko može znati misli nekog čovjeka osim njegova vlastitoga čovječjeg duha u njemu? Tako ni Božje misli ne može znati nitko osim Božjega Duha.
046	1CO	002	012	I tog nam je Božjeg Duha (a ne duha svijeta) Bog dao da bismo mogli znati čime nas je obdario.
046	1CO	002	013	Govoreći vam o tomu, ne služimo se riječima ljudske mudrosti, nego riječima koje nam daje Sveti Duh—služeći se riječima Duha da bismo objasnili duhovne istine.
046	1CO	002	014	Ali čovjek tjelesne naravi ne može razumjeti spoznaje koje daje Božji Duh. Njemu se one čine ludošću jer ih valja prosuđivati Duhom.
046	1CO	002	015	Čovjek koji ima Duha može sve prosuđivati, ali drugi nisu kadri prosuđivati njega.
046	1CO	002	016	“Jer tko poznaje Gospodnje misli? Tko će njemu dati savjet?” Ali mi imamo Kristov um.
046	1CO	003	001	Draga braćo i sestre, dok sam bio s vama, nisam s vama mogao razgovarati kao s duhovnim, zrelim kršćanima, nego kao s tjelesnima koji pripadaju ovome svijetu, kao s nejačadi u Kristu.
046	1CO	003	002	Morao sam vas hraniti mlijekom, a ne čvrstom hranom jer ju niste mogli podnositi. A ne možete ni sada
046	1CO	003	003	jer vama još vlada tjelesna, grešna narav. Zavidite jedni drugima i prepirete se. Ne dokazuje li to da ste još tjelesni?
046	1CO	003	004	Kad jedan od vas kaže: “Ja sam Pavlov sljedbenik”, a drugi: “Ja sam Apolonov”, ne ponašate li se kao ljudi koji ne pripadaju Gospodinu?
046	1CO	003	005	A tko je Apolon i tko je Pavao da biste se zbog nas prepirali? Ta mi samo služimo Gospodinu kako nam je dao—da kroz nas povjerujete u njega.
046	1CO	003	006	Ja sam u vaša srca posijao sjeme, Apolon ga je zalio, ali Bog je dao da poraste.
046	1CO	003	007	Nije važan ni onaj tko sije ni onaj tko zalijeva, već Bog koji daje rasti.
046	1CO	003	008	Tko sije i tko zalijeva, jedno su, ali svaki će primiti plaću prema vlastitom trudu.
046	1CO	003	009	Jer mi smo samo Božji suradnici, a vi niste naša, već Božja njiva, Božja građevina.
046	1CO	003	010	Po Božjoj sam milosti položio temelj kao mudar graditelj. Drugi nadoziđuju. Ali svatko mora paziti kako nadoziđuje!
046	1CO	003	011	Jer nitko ne može postaviti neki drugi temelj osim onoga koji je već postavljen—a to je Isus Krist.
046	1CO	003	012	Na njega se može nadozidati zlatom, srebrom, dragim kamenjem, drvom, sijenom ili slamom.
046	1CO	003	013	Ali svačije će djelo izići na vidjelo na Dan suda kad bude iskušano ognjem. Tada će se pokazati kakvo je čije djelo.
046	1CO	003	014	Graditelj čije djelo ostane, primit će nagradu.
046	1CO	003	015	Ali kome djelo izgori, pretrpjet će veliku štetu. On sam spasit će se, ali kao kroz vatru.
046	1CO	003	016	Ne shvaćate li da ste vi Božji hram i da Božji Duh prebiva u vama?
046	1CO	003	017	Razara li tko Božji hram, njega će Bog razoriti. Jer Božji hram je svet—a to ste vi, kršćani.
046	1CO	003	018	Nemojte se zavaravati! Drži li tko od vas sebe pametnim prema mjerilima ovoga svijeta, morat će postati ludim da bi bio mudar prema Božjim mjerilima.
046	1CO	003	019	Jer mudrost ovoga svijeta pred Bogom je ludost. U Svetome pismu piše: “On hvata mudre u zamku njihova vlastita lukavstva.”
046	1CO	003	020	I još: “Gospodin poznaje umovanje mudrih; ono je isprazno.”
046	1CO	003	021	Zato se nemojte ponositi time što slijedite nekog vođu. Sve je vaše:
046	1CO	003	022	i Pavao i Apolon i Petar, i cijeli svijet, i život i smrt, i sadašnjost i budućnost. Sve to pripada vama,
046	1CO	003	023	vi pripadate Kristu, a Krist Bogu.
046	1CO	004	001	Zato Apolona i mene smatrajte samo Kristovim slugama zaduženima da objašnjavamo Božje tajne.
046	1CO	004	002	Kada je tko za što zadužen, od njega se očekuje da to vjerno obavlja.
046	1CO	004	003	A jesam li ja tako činio? Nimalo mi nije do toga da o tome prosuđujete vi ili bilo tko drugi. Čak ni sam sebe ne prosuđujem.
046	1CO	004	004	Savjest mi je čista, ali čak me ni to ne opravdava. Jer sudac mi je samo Gospodin.
046	1CO	004	005	Zato ne donosite preuranjene zaključke o tomu tko je vjeran, a tko nije prije nego što se Gospodin vrati. Kad on dođe, iznijet će na vidjelo tajne skrivene u tami i razotkriti nakane svačijeg srca. Tada će svatko primiti pohvalu od Boga.
046	1CO	004	006	Draga braćo, Apolona i sebe uzeo sam za primjer da biste od nas naučili što znači: “Ne preko onoga što stoji pisano!” te da se ne nadimate što pristajete uz jednog učitelja protiv drugoga.
046	1CO	004	007	Po čemu si ti bolji od koga drugoga? Što imaš a da ti Bog to nije dao? A ako ti je sve dao Bog, zašto se hvališ kao da si to sam postignuo?
046	1CO	004	008	Vi mislite da već imate sve što trebate! Već ste bogati! I bez nas ste postali kraljevima! Kamo sreće da ste se zaista već zakraljili jer bismo onda i mi kraljevali s vama.
046	1CO	004	009	Čini mi se da je Bog nas apostole stavio na posljednje mjesto, poput ratnih zarobljenika osuđenih na smrt na kraju pobjedničke povorke, da nas tako gleda cijeli svijet, i anđeli i ljudi.
046	1CO	004	010	Zbog svoje odanosti Kristu činimo se glupima, no vi ste, dakako, vrlo mudri kršćani! Mi smo slabi, a vi jaki! O vama ljudi lijepo govore, a nama se smiju.
046	1CO	004	011	Sve do ovoga trenutka podnosimo glad, žeđu i golotinju, primamo batine i beskućnici smo.
046	1CO	004	012	Mukotrpno radimo vlastitim rukama da zaradimo za život. Blagoslivljamo one koji nas vrijeđaju, strpljivo podnosimo one koji nas zlostavljaju.
046	1CO	004	013	Blago uzvraćamo onima koji nas ocrnjuju. Postali smo kao smeće svijeta, kao svačiji izmet—sve do sada.
046	1CO	004	014	Ne pišem vam to da vas posramim, nego da vas upozorim kao svoju ljubljenu djecu.
046	1CO	004	015	Jer da imate i bezbroj učitelja o Kristu, ipak imate samo jednoga duhovnog oca. Ja sam vam postao ocem u Kristu Isusu kad sam vam propovijedao Radosnu vijest.
046	1CO	004	016	Zato vas zaklinjem: činite kao i ja.
046	1CO	004	017	Šaljem vam zato i Timoteja, svojega voljenog i vjernog sina u Gospodinu. On će vas podsjetiti na moje naputke o vladanju u Kristu, koje poučavam u svakoj crkvi.
046	1CO	004	018	Znam da su se neki od vas uznijeli kao da više neću doći k vama.
046	1CO	004	019	Ali doći ću, i to uskoro, bude li Gospodin htio, ne zato da vidim što ti umišljeni ljudi govore, nego da vidim što mogu u Gospodinu.
046	1CO	004	020	Jer Božje kraljevstvo nije u riječima, nego u Božjoj sili.
046	1CO	004	021	Što vam je draže, da k vama dođem s kaznama i prijekorima ili s ljubavlju i blagošću?
046	1CO	005	001	Pročulo se o takvom bludu među vama, o takvom zlu kakvo čak ni pogani ne čine. Kažu mi da neki čovjek iz vaše crkve živi u grijehu sa ženom svojega oca.
046	1CO	005	002	A vi ste se još umislili. Zašto niste u žalosti? Uklonite iz svojega zajedništva počinitelja tog nedjela.
046	1CO	005	003	Iako nisam nazočan tijelom, nazočan sam duhom te sam presudio, kao da sam s vama, čovjeku koji je takvo što počinio:
046	1CO	005	004	okupite Crkvu u ime našega Gospodina Isusa Krista. Ja ću biti s vama duhom, kao i sila Gospodina Isusa.
046	1CO	005	005	Predajte toga čovjeka Sotoni u ruke: isključite ga iz Crkve da trpi u tijelu kako bi se on spasio na dan Gospodina Isusa.
046	1CO	005	006	Kako se još možete hvaliti! Kao da ne znate da malo kvasca ukvasi sve tijesto! Dopustite li jednomu da griješi, ubrzo će se grijeh proširiti.
046	1CO	005	007	Očistite se od staroga kvasca da budete novo tijesto, kao što i jeste beskvasni, jer je naše pashalno janje—Krist—već žrtvovano.
046	1CO	005	008	Svetkujmo zato blagdan, ne sa starim kvascem niti s kvascem zloće i pokvarenosti, već s beskvasnim kruhom čistoće i čestitosti.
046	1CO	005	009	U prijašnjoj sam vam poslanici napisao da se ne družite s bludnicima.
046	1CO	005	010	Nisam pri tome mislio na bludnike općenito, na nevjernike iz svijeta koji su bludnici, ili lakomci, ili varalice, ili idolopoklonici—jer inače biste morali izići iz svijeta.
046	1CO	005	011	Mislio sam da se ne družite s ljudima koji sebe nazivaju kršćanima, a bludnici su, ili lakomci, ili idolopoklonici, ili klevetnici, ili pijanci, ili varalice.
046	1CO	005	012	Nije na meni da sudim one koji su vani. Ali onima u Crkvi koji tako griješe trebate suditi.
046	1CO	005	013	Onima koji su vani sudit će Bog. Ali u Svetome pismu piše: “Isključite opakoga iz svoje sredine.”
046	1CO	006	001	Kako se neki od vas usuđuju s drugim kršćanima parničiti na svjetovnome sudu tražeći pravdu od nepravednih umjesto od svetih?
046	1CO	006	002	Zar ne znate da ćemo mi sveti jednoga dana suditi svijet? Pa ako ćete suditi svijetu, ne možete li sami presuđivati i o tim sitnicama?
046	1CO	006	003	Ne znate li da ćemo suditi anđelima? Morali biste stoga biti u stanju riješiti svagdašnje razmirice ovdje na zemlji.
046	1CO	006	004	A vi za svoje svagdašnje sporove uzimate suce izvana! Zašto ne uzmete za suca nekoga od najmanje cijenjenih u Crkvi?
046	1CO	006	005	Kažem to da biste se postidjeli. Nema li u cijeloj Crkvi nikoga tko bi bio dovoljno mudar da presudi među braćom?
046	1CO	006	006	Umjesto toga jedan kršćanin tuži drugoga—i to pred nevjernicima!
046	1CO	006	007	Nedostatak vam je već to što se uopće parničite. Zašto radije ne pretrpite nepravdu? Zašto radije ne pregorite štetu?
046	1CO	006	008	Umjesto toga vi i sami nanosite nepravdu i varate—čak i vlastitu braću u Kristu!
046	1CO	006	009	Ne znate li da oni koji čine zlo neće baštiniti Božje kraljevstvo? Nemojte se zavaravati! Ni bludnici, ni idolopoklonici, ni preljubnici, ni homoseksualci,
046	1CO	006	010	ni lopovi, ni lakomci, ni pijanci, ni psovači, ni varalice neće baštiniti Božjeg kraljevstva.
046	1CO	006	011	I neki od vas bili su takvi, ali sada ste oprani od grijeha i posvećeni. Opravdani ste pred Bogom zbog onoga što su Gospodin Isus Krist i Duh našega Boga učinili za vas.
046	1CO	006	012	Kaže se: “Sve mi je dopušteno…”—ali sve mi ne služi na korist. “Sve mi je dopušteno…”—ali ničemu neću robovati.
046	1CO	006	013	Kažete: “Hrana je za trbuh, a trbuh za hranu.” Tako je, ali Bog će jednog dana i jedno i drugo uništiti. Naša tijela nisu stvorena za blud, nego za Gospodina, i Gospodin za tijela.
046	1CO	006	014	Bog će uskrisiti naša tijela od mrtvih svojom veličanstvenom silom, baš kao što je i našega Gospodina podignuo od mrtvih.
046	1CO	006	015	Ne shvaćate li da su vaša tijela Kristovi udovi? Zar ćete dakle svoje tijelo, koje pripada Kristu, sjediniti s bludničinim? Nipošto!
046	1CO	006	016	Zar ne znate da muškarac koji se druži s bludnicom postaje s njom jedno tijelo? Jer u Svetome pismu piše: “Njih će dvoje biti jedno tijelo.”
046	1CO	006	017	A tko se združi s Gospodinom, postaje s njime jedan duh.
046	1CO	006	018	Bježite od bluda! Svaki drugi grijeh čovjek čini izvan tijela, a bludnik griješi protiv vlastitog tijela.
046	1CO	006	019	Ne shvaćate li da je vaše tijelo hram Svetoga Duha kojega vam je Bog dao i da on prebiva u vama? Vi ne pripadate sebi
046	1CO	006	020	jer je Bog za vas platio otkupninu. Zato svojim tijelom trebate proslavljati Boga.
046	1CO	007	001	A sada odgovor na ono o čemu ste mi pisali: “Dobro je da čovjek živi uzdržavajući se od dodira sa ženom.”
046	1CO	007	002	Ali zbog pogibli od bluda dobro je da svaki muškarac održava bračne odnose sa ženom, a tako i žena sa svojim mužem.
046	1CO	007	003	Muž neka ženi ne uskraćuje tjelesnu bliskost na koju ona ima pravo, a isto tako ni žena mužu.
046	1CO	007	004	Jer ženinim tijelom gospodari muž, a on nije gospodar vlastitog tijela, već njime gospodari njegova žena.
046	1CO	007	005	Nemojte se uskraćivati jedno drugome, osim ako to želite učiniti privremeno da biste se potpunije posvetili molitvi. Zatim se opet združite da vas Sotona ne bi napastovao zbog suzdržavanja.
046	1CO	007	006	Ali to vam kažem kao dopuštenje, a ne kao zapovijed.
046	1CO	007	007	Želio bih da svi budu neženje, kao ja. Ali svakome od nas Bog je dao drukčiji dar—nekome da bude oženjen, nekome da bude samac.
046	1CO	007	008	Što se tiče neoženjenih i udovica—bolje im je da ostanu samci kao i ja.
046	1CO	007	009	Ako se pak ne mogu uzdržati, neka se žene. Jer je bolje ženiti se nego izgarati od žudnje.
046	1CO	007	010	A za one u braku imam zapovijed—ne od sebe, već od Gospodina: neka se žena ne rastaje od muža.
046	1CO	007	011	Ako se ipak rastane, neka se više ne udaje ili neka se pomiri s mužem. Ni muž ne smije ostaviti ženu.
046	1CO	007	012	A ostalima pak kažem, iako Gospodin to nije izravno zapovjedio: ima li kršćanin ženu nevjernicu koja pristaje živjeti s njim, ne smije ju ostaviti.
046	1CO	007	013	Ima li kršćanka muža nevjernika koji pristaje s njom živjeti, ne smije ga napustiti.
046	1CO	007	014	Jer žena kršćanka unosi svetost u brak, a muž kršćanin također. Inače će vam djeca biti poput pogana, ali ovako su posvećena za Boga.
046	1CO	007	015	Ali ako se supružnik koji nije vjernik želi rastaviti, neka to učini. Vjerni muž ili žena nisu primorani s njima ostati jer Bog želi da njegova djeca žive u miru.
046	1CO	007	016	Jer tko zna hoće li žena kršćanka spasiti muža nevjernika, ili muž kršćanin ženu koja nije vjernica?
046	1CO	007	017	Inače neka svatko živi kako mu je Gospodin dodijelio, kao kad ga je Bog pozvao. Tako naređujem po svim crkvama.
046	1CO	007	018	Ako je tko bio obrezan prije nego što je postao vjernikom, to ne bi trebao skrivati. A tko se obratio kao neobrezan, ne bi se sada trebao obrezivati.
046	1CO	007	019	Jer nije važno je li tko obrezan ili neobrezan, već držati se Božjih zapovijedi.
046	1CO	007	020	Svatko neka ostane u onome zvanju u kojemu ga je zatekao Božji poziv.
046	1CO	007	021	Jesi li pozvan kao rob? Ne brini se! Ali, ako možeš postati slobodan, iskoristi priliku.
046	1CO	007	022	Ako si i bio rob kad te je Gospodin pozvao, on te je oslobodio od robovanja grijehu. A ako te je pozvao kao slobodnog čovjeka, sada si Kristov rob.
046	1CO	007	023	Bog je za vas platio otkupninu. Nemojte zato robovati ljudima.
046	1CO	007	024	Zato, braćo, neka svatko u svojemu zajedništvu s Bogom ostane u onomu u čemu ga je on pozvao.
046	1CO	007	025	Glede neudanih djevojaka nemam zapovijedi od Gospodina. Mogu vam samo savjetovati kao čovjek koji je, po Božjemu milosrđu, vrijedan povjerenja.
046	1CO	007	026	Zbog sadašnje nevolje smatram da je najbolje da ostanete tako kako jeste.
046	1CO	007	027	Imaš li ženu, ne traži rastave. Nisi li oženjen, nemoj se ni ženiti.
046	1CO	007	028	Ako se i oženite, nije to grijeh. Ako se djevojka uda, ne griješi. Htio bih vas samo sačuvati od tjelesne patnje koja dolazi s brakom.
046	1CO	007	029	Braćo i sestre, želim, naime, reći da nam je još kratko vrijeme preostalo. Zato oženjeni ne smiju dopustiti da im brak bude prva briga.
046	1CO	007	030	Žalosni ne smiju zanemariti Božji posao zbog svoje žalosti, ni sretni zbog svoje radosti, ni imućni zbog svojega bogatstva,
046	1CO	007	031	ni oni koji uživaju u ovome svijetu zbog svojega užitka, jer obličje ovoga svijeta prolazi.
046	1CO	007	032	Želio bih da budete bezbrižni. Neženja se brine o Božjemu poslu i kako da ugodi Gospodinu.
046	1CO	007	033	A oženjen se čovjek uz to mora brinuti i o svjetovnomu—kako da ugodi ženi—
046	1CO	007	034	pa je podijeljen. Neudana žena ili djevojka isto se tako može više brinuti za Gospodnje, da bude sveta i tijelom i duhom. A udana se mora brinuti i za svjetovno—kako da ugodi mužu.
046	1CO	007	035	Ne govorim to da vam postavljam zabrane, nego da vam pomognem da uzmognete primjereno i neometano služiti Gospodinu.
046	1CO	007	036	Ako tko smatra da nedolično postupa prema svojoj zaručnici, i ako ona više nije u prvoj mladosti te stoga drži da se treba oženiti, neka se oženi. Neće zgriješiti. Neka se vjenčaju!
046	1CO	007	037	Ali ako je tko čvrsto odlučio ne ženiti se, a nema hitnje i može vladati sobom, dobro čini ne ženeći se.
046	1CO	007	038	Tko se dakle oženi, dobro čini, a tko se ne oženi, čini još bolje.
046	1CO	007	039	Žena je vezana za svojega muža dokle god on živi; ako joj muž umre, može se opet udati, ali samo za kršćanina.
046	1CO	007	040	Ali smatram da će biti blaženija ako se ne uda ponovno te da vam govoreći to dajem savjet od Svetoga Duha.
046	1CO	008	001	Što se tiče mesa žrtvovanog idolima, o tomu svi posjedujemo znanje. Ali znanje čovjeka čini umišljenim, a ljubav izgrađuje.
046	1CO	008	002	Misli li tko da mnogo zna, taj ne zna kako treba znati.
046	1CO	008	003	A Bog poznaje čovjeka koji ga uistinu ljubi.
046	1CO	008	004	Smijemo li, dakle, jesti meso žrtvovano idolima? Svi znamo da idol zapravo nije Bog i da postoji samo jedan Bog.
046	1CO	008	005	Neki vjeruju da ima mnogo bogova na nebu i na zemlji—jer zaista ima mnogo takozvanih bogova i gospodara.
046	1CO	008	006	Ali mi znamo da postoji samo jedan Bog Otac koji je sve stvorio i za kojega postojimo. I jedan je Isus Krist po kojemu je sve stvoreno i po kojemu imamo život.
046	1CO	008	007	Ali to ne znaju svi. Neki ljudi toliko su naviknuti na idole da jedući žrtvovano meso o njemu razmišljaju kao o mesu žrtvovanom pravim bogovima te tako kaljaju svoju slabu savjest.
046	1CO	008	008	Zapamtite da jelom nećemo steći Božju naklonost. Niti što gubimo ako takvo meso ne jedemo, niti što dobivamo jedemo li ga.
046	1CO	008	009	Ali pazite da zbog te vaše slobode ne posrne slabiji brat ili sestra.
046	1CO	008	010	Jer tko smatra da je grijeh jesti tu hranu, može te vidjeti kako jedeš u idolskome hramu. Ti znaš da u tome nema ničega lošega, ali on će jedući meso žrtvovano idolima naučiti da kalja svoju savjest čineći ono što smatra grijehom.
046	1CO	008	011	Tako zbog tvojega znanja može propasti nejaki kršćanin za kojega je Krist umro.
046	1CO	008	012	Griješeći tako protiv braće i ranjavajući njihovu nejaku savjest, griješite protiv Krista.
046	1CO	008	013	Ako će moje jelo navesti na grijeh mojeg brata, neću više jesti mesa dok živim da moj brat zbog mene ne posrne.
046	1CO	009	001	Nisam li ja slobodan? Nisam li apostol? Nisam li vidio našega Gospodina Isusa vlastitim očima? Niste li vi u Gospodinu zbog mojega truda?
046	1CO	009	002	Ako me drugi i ne smatraju apostolom, vama to sigurno jesam jer ste vi živ dokaz za to.
046	1CO	009	003	To je odgovor onima koji osporavaju moje apostolstvo.
046	1CO	009	004	Nemamo li pravo jesti za vašim stolom?
046	1CO	009	005	Nemamo li pravo dovesti sa sobom ženu kršćanku, kao što čine i drugi učenici, Gospodinova braća i Petar?
046	1CO	009	006	Ili se samo Barnaba i ja moramo uzdržavati vlastitim radom?
046	1CO	009	007	Koji to vojnik vojuje o svojemu trošku? Tko sadi vinograd a da ne smije jesti njegova roda? Koji to pastir napasa stado a da ne smije piti mlijeka?
046	1CO	009	008	Ne govorim vam to samo po ljudsku, nego tako kaže i Božji zakon.
046	1CO	009	009	Jer u Mojsijevu zakonu piše: “Ne zavezuj usta volu koji vrši žito.” Mislite li da je Bog to rekao samo za volove?
046	1CO	009	010	Nije li to rekao i za nas? Naravno da jest. Kao što žeteoci i vršioci rade u nadi da će imati udjela u žetvi, tako i duhovne radnike trebaju namiriti oni kojima služe.
046	1CO	009	011	Zar je previše da mi, koji smo u vas sijali duhovna dobra, očekujemo požeti vaša tjelesna dobra?
046	1CO	009	012	Ako drugi na to imaju pravo, nemamo li mi i veće pravo? Ipak, nismo se njime koristili, nego sve podnosimo da ne postavimo kakvu zapreku Kristovoj Radosnoj vijesti.
046	1CO	009	013	Ne znate li da oni koji rade u Hramu dobiju od hrane koju ljudi donose u svetište i da oni koji služe pri žrtveniku dobiju dio žrtvenih prinosa?
046	1CO	009	014	Jednako je tako Gospodin naredio da oni koji navješćuju Radosnu vijest od nje i žive.
046	1CO	009	015	Ali ja se nikad nisam koristio tim pravom. I ne pišem vam to zato da bih to od sada činio. Radije bih umro nego se odrekao te odlike da propovijedam bez naplate.
046	1CO	009	016	Propovijedanjem Radosne vijesti ne mogu se hvaliti jer mi je to dužnost. Teško meni ako ju ne propovijedam!
046	1CO	009	017	Da to činim iz vlastite pobude, imao bih pravo na plaću. Ali ja samo vršim službu koju mi je Bog povjerio.
046	1CO	009	018	Što mi je dakle plaća? Zadovoljstvo da propovijedam Radosnu vijest besplatno ne iskorišćujući svoje propovjedničko pravo.
046	1CO	009	019	Iako sam slobodan i ne pripadam nikome, ipak sam svima postao robom, samo da ih što više pridobijem za Krista.
046	1CO	009	020	Kad sam bio sa Židovima, bio sam Židov da ih mogu dovesti Kristu. Kad sam bio s onima koji se drže Zakona, i ja sam to činio, iako nisam vezan Zakonom, da ih mogu dovesti Kristu.
046	1CO	009	021	Kad sam bio s poganima koji nemaju Zakona, bio sam poput njih koliko sam god mogao. Tako sam stekao njihovo povjerenje i mogao ih dovesti Kristu, ali nisam zanemario Božji zakon, nego sam bio poslušan Kristovu zakonu.
046	1CO	009	022	S nejakima sam bio nejak da ih pridobijem za Krista. Svima njima bio sam sve ne bih li neke spasio.
046	1CO	009	023	A sve to činim zbog Radosne vijesti, da i ja budem njezinim dionikom.
046	1CO	009	024	Ne znate li da u trci svi trkači trče, a samo jedan osvoji prvu nagradu? I vi trčite tako da ju osvojite.
046	1CO	009	025	Svaki natjecatelj živi suzdržljivo. Oni to čine da dobiju vijenac koji će istrunuti, a mi da dobijemo nagradu koja će vječno trajati.
046	1CO	009	026	Trčim zato, ali uvijek prema cilju, a ne besciljno i uzaludno poput nekoga tko šakom udara vjetar.
046	1CO	009	027	Stegom morim svoje tijelo i tjeram ga poput roba da ne bih, pošto sam drugima propovijedao, sam bio odbačen.
046	1CO	010	001	Htio bih, braćo i sestre, da znate što se našim precima davno dogodilo u pustinji. Bog ih je sve vodio oblakom koji se kretao pred njima i sve ih je sigurno preveo preko mora po suhome dnu.
046	1CO	010	002	Svi su oni kršteni u oblaku i u moru kao Mosijevi sljedbenici.
046	1CO	010	003	Svi su jeli istu čudesnu hranu i svi su pili istu čudesnu vodu.
046	1CO	010	004	Pili su iz duhovne stijene koja ih je pratila, a ta je stijena bio Krist.
046	1CO	010	005	Unatoč svemu, većina ih nije bila po volji Bogu te su poubijani u pustinji.
046	1CO	010	006	To se dogodilo nama za opomenu: da ne žudimo za zlim poput njih
046	1CO	010	007	i da se ne klanjamo idolima kao oni. U Svetome pismu piše: “Narod posjeda da jede i pije, a zatim ustanu plesati” u čast zlatnome teletu.
046	1CO	010	008	Ne odajmo se bludu kao što su mu se oni odali te ih je zbog toga dvadeset tri tisuće palo u jednome danu.
046	1CO	010	009	Ne izazivajmo Gospodina kao što su ga izazivali neki od njih pa su poginuli od zmija.
046	1CO	010	010	Ne prigovarajte kao što su neki od njih prigovarali pa je Bog poslao anđela Zatornika da ih pobije.
046	1CO	010	011	Sve se to događalo nama za primjer, a zapisano je kao opomena nama koji živimo u posljednjim vremenima.
046	1CO	010	012	Misli li dakle tko da dobro stoji, neka pazi da ne zapadne u isti grijeh.
046	1CO	010	013	Znajte da vas ne snalaze kušnje koje i drugi ljudi nemaju. Bog je vjeran. Neće dopustiti da vas kušnja nadvlada, nego će vam pokazati i izlaz iz nje da možete izdržati.
046	1CO	010	014	Zato se, dragi moji, klonite idolopoklonstva.
046	1CO	010	015	Razumni ste vi ljudi. Prosudite dakle sami je li istina što ću vam reći.
046	1CO	010	016	Nije li čaša koju posvećujemo za stolom Gospodnjim zajedništvo Kristove krvi? Nije li kruh koji lomimo zajedništvo Kristova tijela?
046	1CO	010	017	Time što svi jedemo od jednoga kruha pokazujemo da smo jedno tijelo.
046	1CO	010	018	Pogledajte Izraelce po tijelu! Svi koji blaguju žrtve dionici su žrtvenika.
046	1CO	010	019	Što želim reći? Da su žrtve idolima vrijedne ili da su idoli pravi bogovi?
046	1CO	010	020	Naprotiv! Kažem da pogani te žrtve prinose demonima, a ne Bogu. A ja ne želim da vi imate išta s demonima.
046	1CO	010	021	Ne možete piti i iz Gospodnjeg i iz vražjeg kaleža. Ne možete jesti i za Gospodnjim i za vražjim stolom.
046	1CO	010	022	Zar da izazivamo Gospodinovu ljubomoru? Mislite li da smo jači od njega?
046	1CO	010	023	Kaže se: “Sve mi je dopušteno…”—ali ne služi mi sve na korist. “Sve mi je dopušteno…”—ali sve ne izgrađuje.
046	1CO	010	024	Ne mislite samo na vlastito dobro. Brinite se o tome što je dobro za drugoga.
046	1CO	010	025	Jedite sve što se prodaje na tržnici i nemojte se zbog savjesti raspitivati je li žrtvovano idolima ili nije.
046	1CO	010	026	Jer “Gospodinova je zemlja i sve na njoj.”
046	1CO	010	027	Pozove li vas na objed nevjernik i želite li se odazvati, jedite sve što se pred vas stavi ne ispitujući ništa zaradi savjesti.
046	1CO	010	028	Ako vas tko upozori da je meso bilo žrtvovano idolima, nemojte ga jesti zaradi onoga koji vas je upozorio i zaradi savjesti.
046	1CO	010	029	Ne zaradi svoje, nego zaradi njegove savjesti. “Zašto bi moju slobodu ograničavala tuđa savjest?” pitat ćete.
046	1CO	010	030	“Ako zahvaljujem Bogu za hranu koju jedem, zašto da me osuđuju zbog onoga što jedem?”
046	1CO	010	031	Jer bilo da jedete, pijete ili činite što drugo, sve činite Bogu na slavu!
046	1CO	010	032	Ne budite na sablazan nikome—ni Židovima, ni poganima, ni Božjoj crkvi.
046	1CO	010	033	Tako se i ja trudim svima u svemu ugoditi ne čineći ono što je najbolje za mene, već što je najbolje za njihovo spasenje.
046	1CO	011	001	A vi biste trebali slijediti moj primjer, kao što ja slijedim Kristov.
046	1CO	011	002	Pohvaljujem vas što me se u svemu sjećate i što se držite kršćanskoga učenja koje sam vam predao.
046	1CO	011	003	Ali hoću da nešto znate: svaki je čovjek odgovoran Kristu, žena je odgovorna mužu, a Krist je odgovoran Bogu.
046	1CO	011	004	Muškarac sramoti Krista ako pokriva glavu dok se moli ili prorokuje.
046	1CO	011	005	A žena sramoti svojega muža ako se moli ili prorokuje gologlava. To je isto kao da je obrijala glavu.
046	1CO	011	006	Ako odbije na glavi nositi pokrivalo, neka ošiša svu kosu. A kako je sramota da žena bude kratke kose ili obrijane glave, treba nositi pokrivalo.
046	1CO	011	007	Muškarac ne treba pokrivati glavu jer je na sliku i slavu Božju, a muškarcu je slava žena.
046	1CO	011	008	Prvi čovjek nije nastao od žene, nego je ona nastala od njega.
046	1CO	011	009	Nije, osim toga, muškarac stvoren zaradi žene, nego žena zaradi muškarca.
046	1CO	011	010	Zato žena treba uvijek imati pokrivenu glavu kao znak vlasti, zbog anđela.
046	1CO	011	011	Ali u odnosima između Gospodinove djece žena nije neovisna o mužu niti je muž neovisan o ženi.
046	1CO	011	012	Jer iako je prva žena nastala od muškarca, od tada su svi muškarci rođeni od žene, a sve to dolazi od Boga.
046	1CO	011	013	Prosudite sami dolikuje li da se žena moli Bogu gologlava.
046	1CO	011	014	Nije li očito da je muškarcu sramota imati dugu kosu?
046	1CO	011	015	I nije li očito da je duga kosa ženi na ponos? Jer dana joj je kao pokrivalo.
046	1CO	011	016	A želi li se tko oko toga prepirati, mogu samo reći da u nas nije takav običaj te da tako drže i u drugim crkvama Božjim.
046	1CO	011	017	Ima još nešto u čemu vas ne mogu pohvaliti. Čini mi se da vaši zajednički sastanci donose više štete nego koristi.
046	1CO	011	018	Prije svega, čujem, a donekle i vjerujem da kad se okupite u zajednici, među vama nastaje razdor.
046	1CO	011	019	Takvih podjela, nesumnjivo, mora biti da se pokaže tko je Bogu po volji.
046	1CO	011	020	Kad se dakle sastajete, to više nije blagovanje Gospodnje večere
046	1CO	011	021	jer pohlepno jedete vlastitu hranu ne dijeleći ju s drugima. Tako jedni gladuju, dok se drugi opijaju.
046	1CO	011	022	Ne možete li doma jesti i piti? Ili zaista prezirete Božju crkvu i sramotite siromahe? Što da vam na to kažem? Da vas pohvalim? Ne mogu vas u tome pohvaliti.
046	1CO	011	023	Prenosim vam što je Gospodin rekao. One noći kad je izdan, uzeo je kruh,
046	1CO	011	024	zahvalio Bogu za njega, razlomio ga i rekao: “Ovo je moje tijelo—za vas. Ovo činite meni na spomen.”
046	1CO	011	025	Tako je nakon večere uzeo i čašu te rekao: “Ovo je čaša Novoga saveza, zapečaćenoga mojom prolivenom krvlju. Činite to meni na spomen svaki put kad ga pijete!”
046	1CO	011	026	Svaki put kad jedete taj kruh ili pijete tu čašu, navješćujete Gospodinovu smrt dok opet ne dođe.
046	1CO	011	027	Jede li dakle tko taj kruh ili pije tu čašu nedostojno Gospodina, kriv je jer griješi protiv tijela i krvi Gospodnje.
046	1CO	011	028	Zato neka se svatko preispita prije nego što jede kruh i pije iz čaše.
046	1CO	011	029	Jer tko jede kruh ili pije iz čaše nedostojno, ne iskazujući čast Kristovu tijelu, jede i pije Božju osudu nad sobom.
046	1CO	011	030	Zato među vama ima mnogo slabih i bolesnih i mnogo vas umire.
046	1CO	011	031	Preispitujemo li se, Bog nas neće tako kažnjavati.
046	1CO	011	032	Ali zato što nas Gospodin prosuđuje i kažnjava, nećemo biti osuđeni sa svijetom.
046	1CO	011	033	I zato, draga braćo, kad se sastajete na večeru Gospodnju, čekajte jedni druge.
046	1CO	011	034	Ako ste zaista gladni, jedite doma da vam sastanak ne bude na osudu. O drugome ću vas uputiti kad dođem.
046	1CO	012	001	A sad ću vam, draga braćo i sestre, nešto napisati o darovima koje daje Sveti Duh, da ne ostanete u neznanju.
046	1CO	012	002	Znate da ste, dok ste još bili pogani, bili zavedeni i da ste se zanosili nijemim idolima.
046	1CO	012	003	Zato želim da znate kako možete razaznati dolazi li što od Božjega Duha: Nitko pod djelovanjem Svetoga Duha ne može prokleti Isusa niti tko može reći: “Isus je Gospodin” ako nije pod djelovanjem Svetoga Duha.
046	1CO	012	004	Duhovnih darova ima različitih, ali Sveti Duh koji sve njih daje isti je.
046	1CO	012	005	Služba ima različitih, ali Gospodin kojemu služimo je isti.
046	1CO	012	006	Iako djeluje na različite načine, isti je Bog koji čini sve u svima.
046	1CO	012	007	Tko dobije objavu Svetoga Duha, dobio ju je za dobrobit cijele Crkve.
046	1CO	012	008	Zaista, jednome Sveti Duh daje da govori riječi mudrosti, a drugome taj isti Duh daje govoriti riječ znanja.
046	1CO	012	009	Jednima je u istome Duhu dana osobita vjera, a drugima moć da liječe bolesne.
046	1CO	012	010	Nekima se daje moć da čine čudesa, drugima da prorokuju. Nekima je opet dana sposobnost da razlikuju djeluje li Božji Duh ili koji drugi duh. Neki imaju sposobnost govoriti jezike koje ne poznaju, a neki dobivaju tumačenje tih poruka.
046	1CO	012	011	Samo je jedan Sveti Duh koji dijeli te darove. On jedini odlučuje koji će dar komu dati.
046	1CO	012	012	Kao što se ljudsko tijelo sastoji od mnogo dijelova, ali svi oni tvore cjelinu, tako je i s Kristovim tijelom.
046	1CO	012	013	Neki od nas su Židovi, neki pogani, neki robovi, a neki slobodni ljudi. Ali svi smo kršteni u Kristovo tijelo jednim Duhom i svi smo napojeni tim istim Duhom.
046	1CO	012	014	Tijelo nema samo jedan ud, već mnogo udova.
046	1CO	012	015	Ako noga kaže: “Ne pripadam tijelu jer nisam ruka”, hoće li zbog toga prestati biti dijelom tijela?
046	1CO	012	016	I ako uho kaže: “Ne pripadam tijelu jer nisam oko”, hoće li zbog toga prestati biti dijelom tijela?
046	1CO	012	017	Kad bi nam se tijelo sastojalo samo od oka, kako bismo čuli? Da nam je cijelo tijelo samo uho, kako bismo imali njuh?
046	1CO	012	018	Ali Bog je naša tijela načinio s mnogim udovima i sve ih je na tijelu razmjestio kako je htio.
046	1CO	012	019	Kad bi svi oni bili jedan ud, kakvo bi to bilo tijelo?
046	1CO	012	020	Ali udova je mnogo, a tijelo je jedno.
046	1CO	012	021	Ne može oko ruci, ili glava nogama, reći: “Ne trebam te!”
046	1CO	012	022	Naprotiv, neki udovi koji se čine najslabijima zapravo su najpotrebniji.
046	1CO	012	023	One udove tijela koji nam se čine najnečasnijima okružujemo većim poštovanjem. Manje pristojne udove prikrivamo većom pristojnošću,
046	1CO	012	024	dok s pristojnima nije potrebno tako činiti. Ali Bog je sastavio naše tijelo tako da je posljednjem udu dao najviše časti
046	1CO	012	025	da u tijelu ne bude razdora, nego da se udovi brinu jedni za druge.
046	1CO	012	026	Ako jedan ud pati, trpe i ostali udovi; ako se jednomu iskazuje čast, svi se udovi tomu raduju.
046	1CO	012	027	Svi ste vi skupa Kristovo tijelo, a svatko je od vas zaseban i nuždan ud na njemu.
046	1CO	012	028	U Crkvi je Bog jedne postavio za apostole, druge za proroke, treće za učitelje, zatim neke da čine čudesa, nekima je dao dar iscjeljivanja, nekima dar pomaganja drugima, nekima dar upravljanja, a nekima da govore jezike koje nisu učili.
046	1CO	012	029	Zar su svi apostoli? Jesu li svi proroci? Jesu li svi učitelji? Zar su svi čudotvorci?
046	1CO	012	030	Ima li svatko dar iscjeljivanja? A dar govorenja jezicima koje nije učio? Može li svatko tumačiti poruke u tim jezicima?
046	1CO	012	031	Čeznite za višim darovima. A pokazat ću vam još uzvišeniji put.
046	1CO	013	001	Kad bih sve ljudske i anđeoske jezike govorio, a ljubavi ne bih imao, bio bih poput mjedi što ječi ili cimbala što zveči.
046	1CO	013	002	Kad bih imao dar prorokovanja, kad bih razumio sva otajstva i imao sve znanje te takvu vjeru da bih i gore premještao, a ljubavi ne bih imao, bio bih—ništa.
046	1CO	013	003	Kad bih siromasima razdao sav svoj imetak, kad bih i tijelo svoje predao da se sažeže, a ljubavi ne bih imao—ništa mi koristilo ne bi.
046	1CO	013	004	Ljubav je strpljiva, ljubav je dobrostiva; ona ne zavidi, ne hvasta se, ne oholi se.
046	1CO	013	005	Nije nepristojna, ne traži svoje pravo, nije razdražljiva, ne pamti zlo;
046	1CO	013	006	ne raduje se nepravdi, nego istini.
046	1CO	013	007	Sve izdržava, nikad ne gubi vjeru, uvijek se nada, sve podnosi.
046	1CO	013	008	Ljubav nikad neće uminuti. Prorokovanje? Iščeznut će. Jezici? Zamuknut će. Znanje? Nestat će.
046	1CO	013	009	Jer nepotpuno je naše znanje, nepotpuno naše prorokovanje.
046	1CO	013	010	A kada dođe ono što je savršeno, uminut će ovo što je nepotpuno.
046	1CO	013	011	Kad sam bio dijete, govorio sam kao dijete, razmišljao sam kao dijete, rasuđivao sam kao dijete. Kad sam postao zrelim čovjekom, odbacio sam što je djetinje.
046	1CO	013	012	Sad vidimo u zrcalu, nejasno, a tada ćemo gledati licem u lice. Sada spoznajem nepotpuno, a tada ću spoznati savršeno, kao što sam i sam spoznan.
046	1CO	013	013	A sada ostaje troje: vjera, nada i ljubav, ali najveća je među njima ljubav.
046	1CO	014	001	Težite za ljubavlju! Žarko čeznite za duhovnim darovima, posebice za prorokovanjem!
046	1CO	014	002	Jer tko govori u jezicima, Bogu govori; nitko ga, naime, ne razumije jer Duhom govori tajanstvene stvari.
046	1CO	014	003	Tko prorokuje, međutim, govori ljudima: pomaže im da se izgrađuju u Gospodinu, hrabri ih i tješi.
046	1CO	014	004	Tko govori u jezicima, izgrađuje sebe u Gospodinu, ali tko prorokuje, izgrađuje Crkvu.
046	1CO	014	005	Želio bih da svi govorite u jezicima, ali još više da prorokujete. Jer tko prorokuje, veći je od onoga tko govori u drugim jezicima, osim ako to protumači za izgradnju Crkve.
046	1CO	014	006	Draga braćo, kad bih došao i govorio vam drugim jezicima, od kakve bi vam to bilo koristi ako vam ne bih priopćio ni kakvo otkrivenje, ni znanje, ni proroštvo, ni pouku?
046	1CO	014	007	Čak i ako beživotna glazbala—flauta ili lira—ne daju od sebe razgovijetna glasa, kako ćete razabrati što izvode?
046	1CO	014	008	Ili ako trublja ne dade jasna glasa, kako će vojnici znati da se treba spremiti za boj?
046	1CO	014	009	Također, govorite li tuđim jezikom, nerazumljivo, tko će razabrati što govorite? Bit će kao da govorite u vjetar.
046	1CO	014	010	Na svijetu ima toliko različitih jezika i oni koji ih razumiju odlično se na njima sporazumijevaju.
046	1CO	014	011	Ali meni ne znače ništa. Neću razumjeti ljude koji mi tim jezicima govore niti će oni razumjeti mene.
046	1CO	014	012	Kad već tako silno čeznete za duhovnim darovima, molite Boga da vam dade one koji će biti na izgradnju cijeloj Crkvi.
046	1CO	014	013	Zato onaj koji govori jezike, neka moli i za dar tumačenja kako bi ljudima mogao reći i značenje poruke koju je u jezicima dobio.
046	1CO	014	014	Jer ako se molim na jeziku koji ne razumijem, moj se duh moli, ali moj um u tome ne sudjeluje.
046	1CO	014	015	Što mi je dakle činiti? Molit ću se duhom, ali također i umom, riječima koje razumijem. Pjevat ću hvalospjeve duhom, ali i umom.
046	1CO	014	016	Jer ako se moliš Bogu samo duhom, kako će oni koji ne razumiju što govoriš s tobom slaviti Boga te reći “Amen” na tvoju molitvu?
046	1CO	014	017	Izricat ćeš divne hvalospjeve, ali oni drugima neće biti na izgradnju.
046	1CO	014	018	Ja, hvala Bogu, govorim u drugim jezicima više od svih vas.
046	1CO	014	019	Ali na crkvenome sastanku draže mi je izgovoriti pet razumljivih riječi, da i druge poučim, nego izreći bezbroj riječi na drugim jezicima.
046	1CO	014	020	Ne budite, draga braćo i sestre, poput djece u razboritosti glede toga, nego budite djeca po zloći, a zreli pameću.
046	1CO	014	021	U Svetome pismu piše da je Gospodin rekao: “Govorit ću svom narodu nepoznatim jezicima i kroz usne tuđinaca. Ali čak me ni tada neće poslušati.”
046	1CO	014	022	Drugi jezici dakle nisu znak zbog kojega će nevjerni povjerovati nego ih ostavlja u nezanju. Ali proroštvo navodi nevjernike da vjeruju.
046	1CO	014	023	Govore li, primjerice, na crkvenome sastanku svi u drugim jezicima, a uđu nevjernici ili tko neupućen u te stvari, pomislit će da ste poludjeli.
046	1CO	014	024	Ali ako svi prorokujete, a uđe koji nevjernik ili neupućen čovjek, shvatit će da je grešnik i vaše će ga riječi osuditi.
046	1CO	014	025	Dok bude slušao, tajne njegova srca bit će razotkrivene te će pasti na koljena i pokloniti se Bogu i priznati: “Bog je zaista među vama!”
046	1CO	014	026	Braćo i sestre, kad se dakle sastanete, netko će imati hvalospjev, netko pouku, netko otkrivenje koje mu je Bog dao, netko će govoriti nepoznatim jezikom, a netko će to tumačiti. Ali sve što činite mora svima biti na izgradnju u Gospodinu.
046	1CO	014	027	Neka nepoznatim jezikom govore samo dvoje ili troje, i to jedan po jedan, a netko neka tumači što govore.
046	1CO	014	028	Ako pak nema nikoga tko bi to znao protumačiti, neka taj šuti u Crkvi i govori samo sebi i Bogu.
046	1CO	014	029	Neka prorokuje samo dvoje ili troje, a zatim neka drugi prosuđuju njihovu poruku.
046	1CO	014	030	Ali ako za čijeg prorokovanja tko drugi dobije objavu od Boga, prvi neka ušuti.
046	1CO	014	031	Tako ćete, jedan po jedan, svi moći prorokovati, da svi budu poučeni i ohrabreni.
046	1CO	014	032	Upamtite da oni koji prorokuju vladaju svojim proročkim duhovima te mogu čekati svoj red.
046	1CO	014	033	Jer Bog nije Bog nereda, nego Bog mira. Kao i u svim ostalim crkvama,
046	1CO	014	034	žene neka šute na sastancima. Nije im dopušteno govoriti. Neka se u svezi s tim pokore odredbama Zakona.
046	1CO	014	035	Imaju li pitanja, neka doma pitaju svoje muževe jer nije primjereno da žene govore na crkvenim sastancima.
046	1CO	014	036	Mislite li da spoznaja Božje riječi počinje i završava s vama Korinćanima? Jako se varate.
046	1CO	014	037	Tvrdi li tko od vas da je prorok ili da je obdaren duhom, treba znati da je ovo što vam pišem zapovijed samoga Gospodina.
046	1CO	014	038	Tko to ne priznaje, ni Gospodin njega neće priznati.
046	1CO	014	039	Zato, braćo i sestre, čeznite za darom prorokovanja i ne branite govoriti drugim jezicima.
046	1CO	014	040	Ali neka sve bude primjereno i uredno.
046	1CO	015	001	Želim vas, draga braćo i sestre, podsjetiti na evanđelje koje sam vam propovijedao, koje ste prihvatili i u kojemu ste još postojani.
046	1CO	015	002	Po tome se evanđelju spašavate ako ga se držite onako kako sam vam navijestio. Inače ste uzalud povjerovali.
046	1CO	015	003	Prenio sam vam najprije ono što mi je rečeno—da je Krist umro za naše grijehe, baš kao što piše u Svetome pismu,
046	1CO	015	004	da je pokopan i da je treći dan uskrsnuo od mrtvih, također prema Svetome pismu.
046	1CO	015	005	Ukazao se Petru, a zatim i svoj dvanaestorici apostola.
046	1CO	015	006	Zatim se ukazao braći kojih je bilo više od pet stotina. Većina njih još je živa, a neki su i umrli.
046	1CO	015	007	Ukazao se poslije Jakovu, pa opet svim apostolima.
046	1CO	015	008	Napokon se ukazao i meni, mnogo kasnije, kao nedonoščetu.
046	1CO	015	009	Jer ja sam najmanji od apostola. Nisam dostojan ni nazvati se apostolom jer sam progonio Božju crkvu.
046	1CO	015	010	Ali što god da sada jesam, to sam zato što mi je Bog iskazao milost—i to nije bilo uzalud. Naprotiv, trudio sam se više nego svi ostali apostoli, ali to nije moja zasluga, već Božja milost.
046	1CO	015	011	Zato nije važno propovijedam li ja ili oni. Važno je da ste zbog našega propovijedanja povjerovali.
046	1CO	015	012	Ali ako propovijedamo da je Krist uskrsnuo od mrtvih, zašto neki od vas govore da uskrsnuća nema?
046	1CO	015	013	Jer ako nema uskrsnuća od mrtvih, onda ni Krist nije uskrsnuo.
046	1CO	015	014	A ako Krist nije uskrsnuo, naše je propovijedanje, kao i vaša vjera, uzaludno.
046	1CO	015	015	Ako mrtvi zaista ne uskrsavaju, onda smo mi apostoli lažni Božji svjedoci zato što smo posvjedočili da je on uskrisio Krista, kojega nije uskrisio.
046	1CO	015	016	Jer ako mrtvi neće uskrsnuti, onda ni Krist nije uskrsnuo.
046	1CO	015	017	A ako Krist nije uskrsnuo, onda je vaša vjera uzaludna jer ste još uvijek pod osudom svojih grijeha.
046	1CO	015	018	Ako je tako, svi umrli koji su vjerovali u Krista izginut će!
046	1CO	015	019	Pouzdajemo li se u Krista samo za ovaj život, najbjedniji smo od svih ljudi.
046	1CO	015	020	Ali činjenica je da je Krist uskrsnuo od mrtvih. Prvi je od svih umrlih koji će ponovno ustati u život.
046	1CO	015	021	Smrt je ušla u svijet zbog onoga što je učinio prvi čovjek, a zbog onoga što je učinio jedan drugi Čovjek, Krist, mrtvi će uskrsnuti.
046	1CO	015	022	Jer kao što svi umiremo zato što smo Adamovi potomci, tako ćemo i u Kristu svi biti oživljeni.
046	1CO	015	023	Ali uskrsnuće se zbiva redom: najprije je uskrsnuo Krist, a kad on opet dođe, uskrsnut će i svi koji njemu pripadaju.
046	1CO	015	024	Zatim će doći svršetak—kad on, pobijedivši svako neprijateljsko poglavarstvo, vlast i silu—preda Kraljevstvo Bogu Ocu.
046	1CO	015	025	Jer će Krist biti kralj tako dugo dok mu svi njegovi neprijatelji ne budu bačeni pod noge.
046	1CO	015	026	Posljednji neprijatelj kojega će uništiti bit će smrt.
046	1CO	015	027	Jer Sveto pismo kaže: “Bog je sve podložio njegovoj vlasti.” “Sve”, razumije se, ne znači i samoga Boga jer je on Kristu i dao vlast.
046	1CO	015	028	Kad sve pobijedi, Sin će i samoga sebe podložiti Bogu, koji je sve podložio njegovoj vlasti, da Bog bude sve u svemu.
046	1CO	015	029	Ako mrtvi neće uskrsnuti, što misle postignuti oni koji se krste umjesto mrtvih? Čemu to čine ako mrtvi jednog dana neće uskrsnuti?
046	1CO	015	030	I zašto bismo se mi neprestano izlagali pogiblima?
046	1CO	015	031	Braćo draga, svednevice se suočavam sa smrću—tako mi vas, koji ste moj ponos u našemu Gospodinu Isusu Kristu.
046	1CO	015	032	Kakva je onda smisla imalo boriti se s divljim zvijerima—s onim ljudima u Efezu? Ako nema uskrsnuća, “jedimo i pijmo jer sutra ćemo umrijeti!”
046	1CO	015	033	Ne dajte se zavesti; “Loše društvo kvari dobre običaje.”
046	1CO	015	034	Opametite se i prestanite griješiti. Jer, na vašu sramotu, neki od vas i ne poznaju Boga.
046	1CO	015	035	Ali netko će upitati: “Kako će mrtvi uskrsnuti? Kakva će tijela imati?”
046	1CO	015	036	Nerazumna li pitanja! Kad zasijete sjeme u zemlju, ono neće oživjeti i porasti u biljku ako najprije ne umre.
046	1CO	015	037	Ne siješ u zemlju biljku kakva će porasti, već golo sjeme pšenice—ili čega drugoga.
046	1CO	015	038	Bog mu zatim daje novo tijelo kakvo hoće, i to različita oblika raznim vrstama sjemenja.
046	1CO	015	039	Kao što ima različitih vrsta sjemenja i biljaka, tako se razlikuju i tijela—ljudska, životinjska, ptičja ili riblja.
046	1CO	015	040	Ima nebeskih tijela i zemaljskih tijela. Sjaj se nebeskih tijela razlikuje od sjaja zemaljskih.
046	1CO	015	041	Drukčiji je sjaj sunca, mjeseca ili zvijezda. Zvijezde se čak i međusobno razlikuju po sjaju.
046	1CO	015	042	Tako je i s uskrsnućem mrtvih: sije se u raspadljivosti, uskrsava u neraspadljivosti,
046	1CO	015	043	sije se u sramoti, a uskrsava u slavi; sije se u slabosti, uskrsava u snazi;
046	1CO	015	044	naša su tijela zasijana kao zemaljska, a uskrsnut će kao duhovna. Ako, naime, postoji naravno tijelo, postoji i ono duhovno.
046	1CO	015	045	U Svetome pismu piše: “Prvi čovjek, Adam, postade živa duša.” Ali drugi Adam, to jest Krist, jest životvorni Duh.
046	1CO	015	046	Ali najprije je bilo naravno, a tek poslije dolazi duhovno tijelo.
046	1CO	015	047	Prvi je čovjek—Adam—načinjen od zemlje, a drugi je čovjek—Krist—došao s neba.
046	1CO	015	048	Svi ljudi imaju zemaljsko tijelo poput Adamova, ali naša će nebeska tijela biti poput Kristova.
046	1CO	015	049	Kao što smo sada poput zemljanog čovjeka Adama, tako ćemo jednog dana biti poput Krista koji je došao s neba.
046	1CO	015	050	Tvrdim vam, braćo i sestre: tijelo i krv ne mogu baštiniti Božje kraljevstvo. Naša raspadljiva tijela ne mogu baštiniti neraspadljivost.
046	1CO	015	051	Ali reći ću vam tajnu koju je Bog otkrio: nećemo svi umrijeti, ali svi ćemo se preobraziti.
046	1CO	015	052	To će se dogoditi u tren oka, na zvuk posljednje trublje. Kad se ona oglasi, umrli će kršćani biti podignuti preobraženih tijela. A mi živi preobrazit ćemo se i nećemo umrijeti.
046	1CO	015	053	Jer naša raspadljiva, smrtna zemaljska tijela moraju se preobraziti u neraspadljiva i besmrtna nebeska tijela.
046	1CO	015	054	Kad se to dogodi, kad se naša raspadljiva zemaljska tijela preobraze u besmrtna nebeska tijela, napokon će se ostvariti ono što piše u Svetom pismu: “Pobjeda je progutala smrt.
046	1CO	015	055	Smrti, gdje ti je pobjeda? Smrti, gdje ti je žalac?”
046	1CO	015	056	Žalac smrti je grijeh, a snaga je grijeha u Zakonu.
046	1CO	015	057	Hvala Bogu koji nam daje pobjedu nad grijehom i smrću kroz našega Gospodina Isusa Krista!
046	1CO	015	058	Zato, voljena braćo i sestre, budite postojani i nepokolebljivi, revni u Gospodnjem djelu jer znate da nijedan vaš trud u Gospodinu nije uzaludan.
046	1CO	016	001	Glede novca koji prikupljate za kršćane u Jeruzalemu, ravnajte se prema uputama koje sam dao crkvama u Galaciji.
046	1CO	016	002	Svakoga prvog dana u tjednu neka svatko od vas odvoji novca, koliko može, da ne sabirete kad ja dođem.
046	1CO	016	003	Kad dođem, napisat ću pisma preporuke onima koje odaberete da isporuče vaš milodar Jeruzalemu.
046	1CO	016	004	Bude li prikladno da i ja pođem, možemo skupa putovati.
046	1CO	016	005	Doći ću k vama kad proputujem Makedoniju. Njome, naime, kanim samo proći.
046	1CO	016	006	A kod vas ću se možda i zadržati ili čak zimovati, da me otpremite prema sljedećem odredištu.
046	1CO	016	007	Ne bih htio da vas i ovaj put vidim samo u prolazu. Želim malo ostati kod vas ako mi to Gospodin dopusti.
046	1CO	016	008	Do tada ću ovdje u Efezu ostati do blagdana Pedesetnice
046	1CO	016	009	jer mi se pružila dobra prilika za uspješan rad, ali i protivnika je mnogo.
046	1CO	016	010	Dođe li Timotej, pobrinite se da se radeći među vama ne mora ničega bojati jer, kao i ja, radi na Gospodnjem djelu.
046	1CO	016	011	Nemojte da ga tko prezre. Pošaljite ga natrag k meni u miru jer ga iščekujem s ostalom braćom.
046	1CO	016	012	A što se tiče brata Apolona, silno sam ga nagovarao da vas s drugom braćom posjeti, ali nikako mu sada nije bilo po volji ići. No posjetit će vas kad mu se pruži prigoda.
046	1CO	016	013	Bdijte! Budite postojani u vjeri! Budite hrabri i jaki!
046	1CO	016	014	Što god činili, činite u ljubavi.
046	1CO	016	015	Znate Stefanine ukućane i znate da su oni prvi u Ahaji postali kršćanima te da su se posvetili posluživanju drugih kršćana. Zaklinjem vas, braćo i sestre,
046	1CO	016	016	da ih poštujete i budete im poslušni—kao i svima koji s njima surađuju i trude se.
046	1CO	016	017	Veseli me Stefanina, Fortunatova i Ahajikova posjeta. Nadomjestili su mi vas koji niste ovdje.
046	1CO	016	018	I mene su, kao i vas, umirili. Cijenite stoga takve ljude.
046	1CO	016	019	Pozdravljaju vas azijske crkve. Mnogo vas u Gospodinu pozdravljaju Akvila i Priska te Crkva koja se sastaje u njihovu domu.
046	1CO	016	020	Pozdravljaju vas svi vjernici. Pozdravite jedni druge svetim cjelovom.
046	1CO	016	021	Pozdrav ću napisati vlastitom, Pavlovom rukom:
046	1CO	016	022	Ako tko ne ljubi Gospodina, neka je proklet! Marana tha!
046	1CO	016	023	Neka milost Gospodina Isusa bude s vama.
046	1CO	016	024	Sve vas volim u Isusu Kristu.
#
# BOOK	047	2CO	2 Corinthians	2 Korinćanima
047	2CO	001	001	Pišu vam Pavao, apostol Krista Isusa Božjom voljom, i brat Timotej. Pišemo Božjoj crkvi u Korintu i svima svetima u cijeloj Ahaji.
047	2CO	001	002	Neka vam je milost i mir od našega Boga Oca i Gospodina Isusa Krista.
047	2CO	001	003	Slava Bogu, Ocu našega Gospodina Isusa Krista. On je izvor svakog milosrđa i Bog koji nas tješi.
047	2CO	001	004	On nas tješi u svim nevoljama, da bismo i mi mogli druge tješiti u nevoljama istom utjehom kojom Bog tješi nas.
047	2CO	001	005	Koliko se obilno patnje za Krista izlijevaju na nas, toliko je preobilna i naša utjeha u Kristu.
047	2CO	001	006	Podnosimo li nevolje, to je zaradi vaše utjehe i spasenja. Primamo li utjehu, to je zato da bismo vas mogli hrabriti kako biste strpljivo mogli podnositi iste patnje koje i mi podnosimo.
047	2CO	001	007	Čvrsto vjerujemo da ćete, kao što s nama dijelite patnje, također dijeliti s nama i Božju utjehu.
047	2CO	001	008	Željeli bismo da znate, braćo, kakve su nas nevolje zapale u Aziji. Opteretile su nas preko svake mjere, toliko preko naše snage da smo već bili izgubili nadu da ćemo preživjeti.
047	2CO	001	009	Smatrali smo se već osuđenima na smrt, ali sve se to zbilo zato da se ne bismo uzdali u sebe, već u Boga koji uskrisuje mrtve.
047	2CO	001	010	Od tolike nas je smrtne pogibli izbavio onaj u kojega se uzdamo da će nas i dalje izbavljati!
047	2CO	001	011	I vi pomažete moleći za nas, da bi mnogi mogli zahvaljivati za uslišane molitve mnogih.
047	2CO	001	012	Možemo s pouzdanjem i s čistom savješću reći da smo prema svima, a posebice prema vama, postupali sveto i iskreno u svemu što smo činili, ne oslanjajući se na tjelesnu mudrost, već na Božju milost.
047	2CO	001	013	Nismo vam pisali ništa što ne biste mogli pročitati ili razumjeti. Nadam se da ćete nas, kao što ste nas djelomice već razumjeli, jednoga dana potpuno razumjeti. Tako ćemo i mi vama, kao i vi nama, biti na ponos u dan našega Gospodina Isusa.
047	2CO	001	015	U tome sam pouzdanju kanio doći tako da primite dvostruki blagoslov:
047	2CO	001	016	svratiti najprije k vama na putu u Makedoniju, a zatim i vraćajući se iz Makedonije, kako biste me mogli otpraviti na put u Judeju.
047	2CO	001	017	Jesam li, dakle, o tome lakomisleno odlučio, ili sam poput ljudi iz svijeta koji kažu “da”, a zapravo misle “ne”?
047	2CO	001	018	Bog mi je svjedok da nisam takav. Moje “da” znači “da”
047	2CO	001	019	jer u Isusa Krista, Božjega Sina o kojemu smo vam Timotej, Silvan i ja propovijedali, nema dvojbe između “da” i “ne”; naprotiv, on je Božje “da”, Božja potvrda.
047	2CO	001	020	U njemu su tako ostvarena sva Božja obećanja; zato možemo reći “Amen” kad proslavljamo Boga kroz Krista.
047	2CO	001	021	Bog je taj koji i vas i nas čini snažnima u Kristu i koji nas je pomazao.
047	2CO	001	022	Obilježio nas je pečatom da smo njegovo vlasništvo i u srca nam stavio zalog: Svetoga Duha.
047	2CO	001	023	Prizivam Boga za svjedoka da vam govorim istinu: nisam ponovno došao u Korint samo zato što vas nisam htio ražalostiti oštrim prijekorom.
047	2CO	001	024	Jer, ne bismo vam htjeli naređivati što i kako da vjerujete, već surađivati s vama da biste bili radosni, jer vi u vjeri čvrsto stojite.
047	2CO	002	001	Zato sam sebi rekao: “Neću ponovno doći tako da ih ražalostim.”
047	2CO	002	002	Jer ako ja vas ražalostim, tko će mene razveseliti ako ne vi?
047	2CO	002	003	Ovo sam vam i napisao zato da me, kad dođem, ne bi ožalostili oni koji bi me trebali razveseliti, jer sam uvjeren da ćete vi biti sretni ako sam i ja sretan.
047	2CO	002	004	Pišem vam ovo shrvan žalošću, s bolom u srcu i sa suzama, ne da bih vas ražalostio, već da bih vam pokazao koliko vas silno volim.
047	2CO	002	005	Neću pretjerati ako kažem da čovjek koji mi je nanio zlo nije ražalostio samo mene već i sve vas.
047	2CO	002	006	On je već dovoljno kažnjen time što ga je većina vas zbog toga osudila.
047	2CO	002	007	Sada mu, naprotiv, oprostite i utješite ga, da ga prevelika žalost ne bi slomila.
047	2CO	002	008	Molim vas, pokažite mu da ga još uvijek volite.
047	2CO	002	009	Zato sam vam i pisao, da vidim hoćete li me u svemu poslušati.
047	2CO	002	010	Kad vi nekome oprostite, i ja mu oprostim. A što sam oprostio, ako sam imao što oprostiti, učinio sam po Kristovu ovlaštenju i za vašu dobrobit,
047	2CO	002	011	da nas ne bi nadmudrio Sotona jer njegove nakane dobro poznajemo!
047	2CO	002	012	Kad sam stigao u Troadu propovijedati Radosnu vijest o Kristu, Gospodin mi je za to otvorio vrata,
047	2CO	002	013	ali nisam imao duševnog mira jer ondje nisam našao brata Tita. Zato sam se oprostio od druge braće i krenuo u Makedoniju.
047	2CO	002	014	Ali hvala Bogu koji nas u Kristu uvijek vodi u pobjedonosnom slavlju i koji kroz nas, poput ugodna mirisa, posvuda širi spoznaju o sebi.
047	2CO	002	015	Mi smo Bogu ugodan Kristov miris i među onima koji se spašavaju i među onima koji propadaju;
047	2CO	002	016	prvima miris koji ih iz smrti vodi u život, a drugima koji ih iz života vodi u smrt. A tko je podoban za takav posao?
047	2CO	002	017	Nismo mi kao varalice koji na Božjoj riječi nastoje zaraditi, već iz iskrenih pobuda, poslani od Boga, govorimo o Kristu. I znamo da nas Bog promatra.
047	2CO	003	001	Počinjemo li to opet sami sebe hvaliti? Ili nam možda za vas, ili od vas, trebaju pisma preporuke?
047	2CO	003	002	Vi ste naša preporuka, upisana u naša srca, koju poznaju i čitaju svi ljudi.
047	2CO	003	003	Jasno je da ste vi Kristovo pismo ispisano našom skrbi, ne crnilom, već Duhom živoga Boga, ne na kamenim pločama, već u ljudskim srcima.
047	2CO	003	004	U to se pouzdajemo jer imamo čvrsto pouzdanje u Boga po Kristu
047	2CO	003	005	—ali to ne znači da smatramo kako smo sami sposobni išta učiniti. Ne; svaka sposobnost dolazi od Boga.
047	2CO	003	006	On nas je osposobio da budemo poslužiteljima njegova Novog saveza. To nije savez pisanih zakona, već savez Duha. Zakon je vodio u smrt, a Sveti Duh daje život.
047	2CO	003	007	Sustav Zakona, koji je vodio u smrt, ipak je započeo s takvom slavom da narod nije mogao podnijeti pogled na Mojsijevo lice. Dok im je davao Zakon, njegovo je lice neobično sjalo Božjom slavom, iako je sjaj postupno blijedio.
047	2CO	003	008	Neće li onda služba Svetoga Duha sjati još većom slavom?
047	2CO	003	009	Ako je Stari savez, koji je ljude vodio k osudi, bio slavan, još je mnogo slavniji Novi savez, koji ljude dovodi pravednosti.
047	2CO	003	010	Ona prva slava nije ni imala sjaja u usporedbi s najuzvišenijom slavom Novoga saveza.
047	2CO	003	011	Ako je Stari savez, koji je imao biti ukinut, bio tako pun slave, onda Novi savez, koji ostaje zauvijek, još više njome obiluje.
047	2CO	003	012	I zato što imamo takvu nadu vrlo smo hrabri,
047	2CO	003	013	a nismo poput Mojsija, koji je preko lica stavljao pokrivalo da Izraelci ne bi vidjeli tu prolaznu slavu.
047	2CO	003	014	Ali i njihov je um otupio tako da je i danas, pri čitanju Staroga zavjeta, zastrt istim pokrivalom te ne razumiju da je Stari savez s Kristom ukinut.
047	2CO	003	015	Do danas su im pri čitanju Mojsijevih knjiga srca ostala zastrta tim velom.
047	2CO	003	016	Kad se tko obrati od svojih grijeha Gospodinu, pokrivalo se uklanja.
047	2CO	003	017	Gospodin je Duh, a gdje god je Duh Gospodnji, ondje je sloboda.
047	2CO	003	018	A mi svi otkrivena lica zrcalimo slavu Gospodnju, i kako Duh Gospodnji djeluje u nama, sve se više suobličujemo njegovoj sve sjajnijoj slici.
047	2CO	004	001	Tako nam je Bog po svojemu milosrđu dao ovu službu, i nikada ne odustajemo,
047	2CO	004	002	već odbacujemo potajne i sramotne načine rada. Ne služimo se lukavstvima i ne izvrćemo Božju riječ. Govorimo, naprotiv, istinu pred Bogom, i to zna svatko tko savjesno pred Bogom prosuđuje.
047	2CO	004	003	Ako je Radosna vijest koju naviještamo nekome zastrta, zastrta je onima koji su na putu u vječnu propast.
047	2CO	004	004	Njima je bog ovoga svijeta, Sotona, posve oslijepio nevjerničku pamet, pa ju ne može prosvijetliti sjajna svjetlost Radosne vijesti o Kristu, koji je Božja slika.
047	2CO	004	005	Mi ne propovijedamo sebe, nego Gospodina Isusa Krista. Za sebe kažemo samo da smo vaši sluge radi Isusa.
047	2CO	004	006	Bog koji je rekao: “Neka u tami zasja svjetlo!” prosvijetlio je naša srca spoznajom Božje slave na licu Isusa Krista.
047	2CO	004	007	Ali blago tog prosvjetljenja čuva se u propadljivim posudama, u našima slabim tijelima. Tako svatko može vidjeti da ta moćna sila dolazi od Boga, a ne od nas.
047	2CO	004	008	Sa svih smo strana pritisnuti nevoljama, ali nismo slomljeni. Zdvojni smo, ali ne očajavamo.
047	2CO	004	009	Progone nas, ali nas Bog ne ostavlja. Obaraju nas, ali nas ne mogu uništiti.
047	2CO	004	010	Naša tijela kroz patnju neprekidno imaju dijela u Isusovim smrtnim patnjama, da bi se na njima također mogao očitovati Isusov život.
047	2CO	004	011	Mi koji smo živi, predajemo se smrti zaradi Isusa, da bi se njegov život očitovao u našemu smrtnom tijelu.
047	2CO	004	012	Suočeni smo sa smrću, ali vama je to donijelo vječni život.
047	2CO	004	013	A kako imamo isti duh vjere kao i onaj tko je u Svetome pismu napisao “Povjerovao sam, te zato govorim”, i mi vjerujemo pa zato i govorimo.
047	2CO	004	014	Znamo da će isti Bog koji je podignuo Gospodina Isusa od mrtvih i nas uskrisiti s Isusom te nas, skupa s vama, postaviti uza se.
047	2CO	004	015	Sve se to događa zaradi vaše dobrobiti, da sve više i više ljudi primi Božju milost. Tada će više ljudi zahvaljivati Bogu, pa će se Bog tako više proslaviti.
047	2CO	004	016	Zato ne malakšemo. Iako naša tijela polako propadaju, naše se unutarnje biće obnavlja iz dana u dan.
047	2CO	004	017	Jer naše male i prolazne nevolje pribavljaju nam vječnu i golemu slavu.
047	2CO	004	018	Zato ne gledamo na ono što je vidljivo, nego na nevidljivo. Jer to što je vidljivo će proći, a nevidljivo je vječno.
047	2CO	005	001	Znamo da ćemo, kad se ovaj šator u kojemu sada živimo sruši—kad umremo i napustimo tijela—imati nova tijela, vječni dom u nebu, koji će biti Božje djelo, a ne djelo ljudskih ruku.
047	2CO	005	002	Zato uzdišemo u ovim tijelima i čeznemo za danom kada ćemo obući nebeska tijela.
047	2CO	005	003	U njih obučeni, nećemo se naći golima.
047	2CO	005	004	U ovima zemaljskim tijelima uzdišemo i stenjemo, ali ne zato što bismo željeli umrijeti i izići iz njih, već zato što se želimo obući u nova tijela, tako da vječni život proguta ova naša smrtna tijela.
047	2CO	005	005	Za to nas je pripremio sam Bog i dao nam svojega Svetog Duha kao jamstvo.
047	2CO	005	006	Stoga uvijek imamo pouzdanja iako znamo da dokle god smo u ovome tijelu, nismo kod kuće, kod Gospodina.
047	2CO	005	007	Živimo po vjeri, a ne po onome što vidimo.
047	2CO	005	008	Puni smo pouzdanja i radije bismo izišli iz ovih tijela jer ćemo tada biti u svojem domu, kod Gospodina.
047	2CO	005	009	Zato mu uvijek nastojimo ugoditi, bilo da ostajemo u ovomu tijelu ili iz njega odlazimo,
047	2CO	005	010	jer ćemo svi morati stati pred Kristov sud i svatko će primiti što je zaslužio: nagradu ili kaznu, već prema tome je li u ovomu tijelu činio dobro ili zlo.
047	2CO	005	011	Zato puni straha Gospodnjega nastojimo pridobiti ljude za Boga. Bog zna da smo iskreni, a nadam se da i vi to znate.
047	2CO	005	012	Ne hvalimo to opet sami sebe, nego vam dajemo razlog da se ponosite nama, kako biste imali što odgovoriti onima koji se ponose izvanjskim stvarima umjesto iskrenim srcem.
047	2CO	005	013	Ako se čini da smo nerazumni, neka to ostane između Boga i nas. Ako smo zdrave pameti, to je za vaše dobro.
047	2CO	005	014	Kristova ljubav prema nama ne ostavlja nam izbora kad shvatimo da je on jedan umro umjesto svih, pa su prema tome i svi oni nečemu umrli.
047	2CO	005	015	On je, naime, umro umjesto svih kako oni koji su živi, više ne bi živjeli da ugode sebi, već da njemu koji je umro i uskrsnuo za njih.
047	2CO	005	016	Zato mi više nikoga ne procjenjujemo po tjelesnim stvarima. Prije smo i Krista cijenili prema ljudskim mjerilima, ali sada to više ne činimo.
047	2CO	005	017	Kad je tko u Kristu, on je novo stvorenje. Stari je čovjek nestao, a rodio se novi.
047	2CO	005	018	Sve to dolazi od Boga, koji nas je kroz Krista pomirio sa sobom i koji nam je povjerio zadaću da izmirujemo ljude s njim.
047	2CO	005	019	Jer Bog je u Kristu pomirio svijet sa sobom da više ljudima ne uračunava njihove prijestupe, a nama je dao da govorimo o tome pomirenju.
047	2CO	005	020	Tako obavljamo poslaničku službu i u ime samoga Krista vas preklinjemo: pomirite se s Bogom!
047	2CO	005	021	Jer je Bog Krista koji nikada nije zgriješio učinio umjesto nas grijehom da bismo mi u njemu mogli postati Božjom pravednošću.
047	2CO	006	001	Kao Božji suradnici preklinjemo vas da ne primite Božju milost uzalud.
047	2CO	006	002	Jer Bog kaže: “Usliših te u pravo vrijeme. Pomogoh ti u dan spasenja.” Pazite! Sada je pravo vrijeme. Danas je dan spasenja.
047	2CO	006	003	Trudimo se živjeti tako da nikoga ne sablaznimo i time ga spriječimo da prihvati Boga te da naša služba ne dođe na zao glas.
047	2CO	006	004	U svemu što činimo nastojimo pokazati da smo pravi Božji sluge. Strpljivo podnosimo svakovrsne nevolje, nužde i tjeskobe.
047	2CO	006	005	Batinali su nas, bacali nas u tamnice, suočavali smo se s razjarenom svjetinom, radili smo do iznemoglosti, noćima smo bdjeli i gladovali.
047	2CO	006	006	Dokazali smo se čistoćom, razumijevanjem, strpljivošću, dobrotom, silom Svetoga Duha, i iskrenom ljubavlju.
047	2CO	006	007	Vjerno smo propovijedali istinu. Kroz nas je djelovala Božja sila. Pravda je naše oružje za napad i za obranu.
047	2CO	006	008	Služimo Bogu bez obzira na to poštuju li nas drugi ili preziru, napadaju li nas ili hvale. Pošteni smo, a nazivaju nas varalicama.
047	2CO	006	009	Dobro smo poznati, ali se prema nama odnose kao da nas ne poznaju. Stalno smo suočeni sa smrću, ali, eto, još smo živi. Tukli su nas, ali nas nisu dotukli.
047	2CO	006	010	Srce nam se kida od bola, ali uvijek smo radosni u Gospodinu. Siromašni smo, ali mnoge obogaćujemo. Čini se da nemamo ništa, a ipak imamo sve.
047	2CO	006	011	Dragi moji Korinćani! Sve smo vam iskreno rekli. Naše vam je srce širom otvoreno.
047	2CO	006	012	U nas ne manjka ljubavi prema vama, ali vi ste nama u svojem srcu ostavili oskudno prostora.
047	2CO	006	013	Govorim vam ovo kao rođenoj djeci: otvorite i vi zauzvrat svoja srca prema nama!
047	2CO	006	014	Ne udružujte se s nevjernicima, ne uprežite se u isti jaram! Što pravednost može imati zajedničkoga s bezakonjem? Kakvo zajedništvo može imati svjetlo s tamom?
047	2CO	006	015	Može li biti sloge između Krista i Belijara? Kakvo zajedništvo može onaj tko vjeruje u Krista imati s nevjernikom?
047	2CO	006	016	Kakvog zajedništva može imati Božji hram s idolima? A mi smo hram u kojemu stanuje živi Bog. Kao što je Bog rekao: “Stanovat ću u njima i hoditi među njima. Bit ću im Bog, A oni će biti moj narod.”
047	2CO	006	017	Zato, “Iziđite između njih i odvojite se od njih, kaže Gospodin. Ne dotičite se ničega što je nečisto i ja ću vas primiti.
047	2CO	006	018	I bit ću vam Otac, a vi ćete biti moji sinovi i kćeri, kaže Svemogući Bog.”
047	2CO	007	001	Budući da imamo ta obećanja, dragi moji, očistimo se od svega što prlja naše tijelo i naš duh. Trudimo se biti što je više moguće svetima, u strahu Božjemu.
047	2CO	007	002	Otvorite za nas srca jer nikome od vas nismo nanijeli zla, nikoga nismo zaveli na krivi put, niti smo koga na prevaru iskoristili.
047	2CO	007	003	Ne kažem vam to da bih vas osuđivao. Rekao sam vam već da ste zauvijek u našemu srcu. Živimo i umiremo s vama.
047	2CO	007	004	Čvrsto se u vas pouzdajem i veoma se ponosim vama. Uvelike ste me utješili unatoč svoj našoj nevolji. Silno se radujem.
047	2CO	007	005	Kad smo stigli u Makedoniju, nije bilo odmora za naša slaba ljudska bića. Sa svih su nas strana, naprotiv, snašle nevolje: izvana sukobi, a iznutra tjeskoba.
047	2CO	007	006	Ali nas je Bog, koji tješi potištene, utješio Titovim dolaskom.
047	2CO	007	007	Ne samo njegovim dolaskom nego i ohrabrenjem koje ste mu pružili. Kad nam je kazao o vašoj velikoj želji da vas posjetim, o tome koliko ste žalosni zbog onoga što se dogodilo i o vašoj žarkoj ljubavi prema meni, još sam se više razveselio.
047	2CO	007	008	Nije mi više žao što sam vam napisao ono pismo, iako mi je bilo žao jer znam da sam vas njime nakratko ražalostio.
047	2CO	007	009	Ali sada se radujem—ne što sam vas ražalostio, već zato što vas je ta žalost navela na pokajanje. Bila je to žalost po Božjoj volji, pa vam tako nismo nanijeli nikakvu štetu.
047	2CO	007	010	Božja žalost donosi pokajanje koje vodi spasenju, kao što žalost ovoga svijeta vodi u smrt.
047	2CO	007	011	Pogledajte samo kakvu je gorljivost proizvela u vama ta žalost po Božjoj volji! Takvo opravdavanje! Takvo negodovanje, takav strah! Toliku čežnju! Toliki žar! Toliku želju da se krivac kazni! Postupili ste najispravnije što ste mogli.
047	2CO	007	012	Nisam vam pisao ni radi prijestupnika ni radi onoga kome je nanesena nepravda, već zato da pred Bogom pokažete svoju žarku ljubav prema nama.
047	2CO	007	013	Uz to ohrabrenje posebno smo se razveselili i Titovoj radosti zbog toga što ste ga umirili da ne bude zabrinut.
047	2CO	007	014	Ja sam vas i prije pred njim hvalio i niste me postidjeli. Kao što sam vama govorio istinu, tako se i ono čime sam se hvalio pred Titom pokazalo istinitim.
047	2CO	007	015	Njegovo je srce prema vama još otvorenije kad se prisjeti kako ste ga primili s velikim poštovanjem, duboko zabrinuti.
047	2CO	007	016	Radujem se što se u svemu mogu pouzdati u vas.
047	2CO	008	001	A sada bih vam, braćo, htio reći o milosti koju je Bog iskazao crkvama u Makedoniji.
047	2CO	008	002	Iako su ljudi tamo proživjeli brojne kušnje i nevolje, obilovali su radošću te je njihovo krajnje siromaštvo urodilo izobilnom darežljivošću.
047	2CO	008	003	Svjedok sam, naime, da su dragovoljno dali ne samo ono što su mogli već i mnogo više.
047	2CO	008	004	Usrdno su nas molili za milost da mogu sudjelovati u prikupljanju pomoći za svete.
047	2CO	008	005	Ne samo da su se ponijeli kako smo se nadali već su sami sebe prije svega stavili na raspolaganje Gospodinu, a onda i nama, pokoravajući se Božjoj volji.
047	2CO	008	006	Zamolili smo zato Tita, koji vas je prvi potaknuo na darivanje, da se vrati k vama i ohrabri vas da dovršite svoj udjel u toj službi darivanja.
047	2CO	008	007	Vi ste u svemu odlični—imate toliko vjere, toliko nadarenih propovjednika, toliko znanje i revnost, takvu ljubav prema nama—istaknite se sada i u ovoj milosrdnoj službi!
047	2CO	008	008	Ne zapovijedam vam to, već vam kao primjer navodim revnost drugih da bih iskušao iskrenost vaše ljubavi.
047	2CO	008	009	Znate kakvu nam je milost iskazao Gospodin Isus Krist. Radi vas je od bogataša postao siromahom, da bi vas svojim siromaštvom mogao obogatiti.
047	2CO	008	010	Savjetujem vam samo da dovršite ono što ste započeli još prije godinu dana, jer ste vi prvi došli na tu zamisao i prvi ste ju počeli ostvarivati.
047	2CO	008	011	Sada biste tu zamisao trebali provesti do kraja s istim oduševljenjem s kojim ste ju i započeli. Darujte koliko možete, prema svojim mogućnostima.
047	2CO	008	012	Ako ste doista spremni darivati druge, nije važno koliko možete dati. Bog očekuje da date ono što imate, a ne ono što nemate.
047	2CO	008	013	Nije nakana da pomognete drugima, a da vi zapadnete u oskudicu, već da bude jednakost.
047	2CO	008	014	Sada vi obilujete i možete njima pomoći. Nekom drugom prigodom, kad vama bude trebalo, oni će svoj suvišak podijeliti s vama. Tako će svačije potrebe biti jednako zadovoljene.
047	2CO	008	015	Sjećate li se što o tome piše u Svetome pismu: “Onima koji su mnogo skupili, ništa nije ostalo, a oni koji su skupili malo, imali su dovoljno.”
047	2CO	008	016	Zahvalan sam Bogu da je Titu u srce ulio jednaku gorljivost za vas kao i meni.
047	2CO	008	017	Spremno je prihvatio našu molbu da vas posjetimo, ali rekao bih da bi vas on i sam drage volje obišao.
047	2CO	008	018	S njime vam šaljemo još jednog brata, dobro poznatoga u svim crkvama po zaslugama u propovijedanju Radosne vijesti.
047	2CO	008	019	Njega su crkve odabrale da nas prati kad budemo nosili dar u Jeruzalem služeći na slavu Gospodinu i pokazujući svoju revnost.
047	2CO	008	020	Tako ćemo izbjegnuti i da tko prigovori zbog načina na koji upravljamo tim velikodušnim iznosom.
047	2CO	008	021	Trudimo se tako činiti dobro pred Bogom, ali i pred ljudima.
047	2CO	008	022	Šaljemo s njima još jednoga brata koji je višestruko prokušan i pokazao se revnim. Sada je još revniji zbog velikog pouzdanja u vas.
047	2CO	008	023	Upita li vas tko za Tita, recite mu da je on moj suradnik na pomaganju vama. A ta su braća izaslanici svojih crkava, ljudi na slavu Kristu.
047	2CO	008	024	Pokažite im stoga da ih volite i dokažite svim crkvama da sam vas s razlogom hvalio.
047	2CO	009	001	Nije, razumije se, ni potrebno da vam više pišem o tome milodaru za svete u Jeruzalemu.
047	2CO	009	002	Znam kako ste gorljivi u pomaganju i time sam vas hvalio pred Makedoncima, ističući da su u Ahaji bili pripravni davati još od lani. Svojom ste gorljivošću potaknuli i mnoge druge da počnu pomagati.
047	2CO	009	003	Šaljem vam ovu braću kako bih bio siguran da ste zaista spremni kao što sam se hvalio da ćete biti.
047	2CO	009	004	Bio bih posramljen, a i vi također, kad bi sa mnom došli neki Makedonci, a vi bili nepripremljeni.
047	2CO	009	005	Zato sam poslao braću da odu k vama prije nas i da se pobrinu da vaš već obećani dar bude spreman. Ali htio bih da on bude iskaz velikodušnosti, a ne škrtarenja.
047	2CO	009	006	Poslušajte me: tko škrto posije, škrto će i žeti; tko sije obilno, i žet će obilno.
047	2CO	009	007	Neka svatko odluči koliko će dati, ali od srca, a ne teška srca ili na silu, jer Bog voli darovatelje dragovoljna srca.
047	2CO	009	008	Bog po svojoj milosti može na vas izliti svakovrsno obilje tako da imate svega dovoljno i da vam još pretekne, da činite dobra djela.
047	2CO	009	009	U Svetome pismu piše: Pravedan čovjek “daje siromahu obilno. Njegova dobra djela nikada neće biti zaboravljena.”
047	2CO	009	010	Jer Bog koji daje sjeme za sjetvu, daje i kruh za jelo. On će jednako tako umnožiti vaše sjeme i dati da u vama uzrastu plodovi vaše pravednosti.
047	2CO	009	011	Bog će vam dati obilje da biste ga mogli darežljivo dijeliti s drugim ljudima, pa će oni za vaš dar zahvaljivati Bogu.
047	2CO	009	012	Tako ćete ispunjavanjem te svete zadaće ne samo namiriti potrebe svetih u Jeruzalemu koji su u oskudici već ćete i mnogima dati povoda da zahvaljuju Bogu.
047	2CO	009	013	Oni će zahvaljivati Bogu za vašu prokušanost u toj službi milosrđa i hvaliti ga zbog vašega pokoravanja Kristovoj Radosnoj vijesti, što ste pokazali dijeleći dobra s njima i s drugima.
047	2CO	009	014	S velikom će ljubavi moliti za vas zbog divne Božje milosti koju je Bog na vas izlio.
047	2CO	009	015	Hvala Bogu za njegova Sina—za njegov neizrecivo dragocjeni dar!
047	2CO	010	001	Ja, Pavao, preklinjem vas s blagošću i krotkošću Kristovom, iako neki kažu da sam odvažan kad sam daleko od vas, ali popustljiv kad sam među vama,
047	2CO	010	002	nemojte da moram biti vrlo odvažan, kao što sam odlučio biti prema onima koji pogrešno drže da mi postupamo iz ljudskih pobuda.
047	2CO	010	003	Istina, živimo u tijelu, ali ne služimo se zato tjelesnim oružjem.
047	2CO	010	004	Služimo se Božjim moćnim oružjem, a ne ljudskim, da rušimo utvrde.
047	2CO	010	005	Obaramo mudrovanja i svaku oholost koja se podiže protiv spoznaje Boga te zarobljujemo svaki razum da se pokorava Kristu.
047	2CO	010	006	Pripravan sam kazniti svaku nepokornost kad vaša pokornost bude savršena.
047	2CO	010	007	Vi vidite samo vanjštinu! Ako tko sebe zasigurno drži Kristovim, neka zna da smo i mi Kristovi kao što je i on.
047	2CO	010	008	Ako sam se malo više i pohvalio vlašću koju nam je Gospodin dao, ne stidim se toga. Jer on nam je tu vlast dao za vašu izgradnju, a ne vama na propast.
047	2CO	010	009	Govorim vam to da ne biste pomislili kako vas svojim poslanicama želim prestrašiti.
047	2CO	010	010	Jer neki kažu: “Poslanice su mu ozbiljne i stroge, ali kad je osobno nazočan, onda je slabić, a i slab je propovjednik!”
047	2CO	010	011	Oni koji tako govore, neka znaju da ću, kada dođem, biti isti kao i u svojim poslanicama!
047	2CO	010	012	Ne usuđujem se, razumije se, izjednačiti ili usporediti s onima koji vam sami sebe preporučuju. Ali oni sebe procjenjuju samo vlastitim mjerilima i međusobno se uspoređujući! Nerazumno postupaju.
047	2CO	010	013	Mi se ipak nećemo hvaliti vlašću koju nemamo. Cilj nam je mjeriti se prema Božjoj nakani za nas, koja obuhvaća i naš rad s vama.
047	2CO	010	014	Ne idemo predaleko tvrdeći da imamo određenu vlast nad vama jer smo bili prvi koji smo vam donijeli Radosnu vijest o Kristu.
047	2CO	010	015	Ne hvalimo se prekomjerno pripisujući sebi tuđe zasluge. Nadamo se, naprotiv, da će vaša vjera rasti, tako da i naše djelo među vama uvelike poraste.
047	2CO	010	016	Tada ćemo moći naviještati Radosnu vijest i u drugim krajevima, gdje još nitko ne radi; tada nitko neće postavljati pitanje zašto djelujemo na tuđem području.
047	2CO	010	017	Kao što piše u Svetome pismu: “Ako se tko hvali, neka se hvali jedino time što je Gospodin učinio”.
047	2CO	010	018	Kad se tko hvali samim sobom i dobrima koja je učinio, ne računa mu se mnogo. Ali kad Gospodin nekoga preporučuje, to je nešto drugo!
047	2CO	011	001	Nadam se da ćete imati strpljenja i podnijeti da vam još malo govorim poput bezumnika. Podnesite me još malo.
047	2CO	011	002	Ljubomoran sam na vas Božjom ljubomorom jer sam vas kao čistu nevjestu obećao mladoženji: Kristu.
047	2CO	011	003	Bojim se, međutim, da će se vaše misli pokvariti te da će zastraniti od čiste i iskrene odanosti Kristu, kao što je i zmija lukavo prevarila Evu u edenskome vrtu.
047	2CO	011	004	Ma tko došao i propovijedao vam drugoga Isusa umjesto onoga kojega smo vam mi propovijedali, ili drugoga Duha, a ne onoga kojega ste primili, ili drugo evanđelje od onoga u koje ste povjerovali, vi sve to lijepo podnosite.
047	2CO	011	005	Ipak ne smatram da su ti “nadapostoli”, kako li se već sami nazivaju, bolji od mene.
047	2CO	011	006	Ako sam i loš govornik, barem znam što govorim, a nadam se da ste to dosada i vi shvatili jer sam vam se neprestano dokazivao.
047	2CO	011	007	Jesam li pogriješio ponizujući sebe, a vas uzvisujući time što sam vam besplatno navješćivao Božju Radosnu vijest?
047	2CO	011	008	“Plijenio” sam druge crkve uzimajući od njih novac da bih mogao vama služiti.
047	2CO	011	009	A kad sam boraveći kod vas zapao u oskudicu, nisam vas molio da mi pomognete. Pomogla su mi braća koja su došla iz Makedonije. Uvijek sam pazio, a i nadalje ću paziti da vam ne budem na teret.
047	2CO	011	010	Sigurno kao što je sigurna Kristova istina u meni, nitko me neće spriječiti da se time hvalim po cijeloj Ahaji!
047	2CO	011	011	Zašto? Zar zato što vas ne volim? Bog zna da vas volim!
047	2CO	011	012	Ali činit ću to i dalje da bih oduzeo priliku onima koji je traže da bi se hvalili kako su jednaki nama.
047	2CO	011	013	Takvi su ljudi lažni apostoli. Prevarili su vas pretvarajući se da su Kristovi apostoli.
047	2CO	011	014	Ne čudi me to jer se i sam Sotona pretvara u anđela svjetla.
047	2CO	011	015	Onda nije čudno da i njegovi sluge čine isto pretvarajući se da su sluge pravednosti. Na koncu će završiti kako su svojim djelima zaslužili.
047	2CO	011	016	Još jedanput vas molim, ne smatrajte me bezumnikom što tako govorim. Ali čak ako me takvim i smatrate, poslušajte me kao što biste i nekoga bezumnog čovjeka, da se malo pohvalim.
047	2CO	011	017	Takvo hvalisanje nije mi Bog naredio; ponašam se kao nerazuman čovjek.
047	2CO	011	018	A kako se oni drugi neprestano hvale po ljudsku, onda ću se tako i ja pohvaliti.
047	2CO	011	019	Uostalom, vi koji ste mudri, rado slušate one bezumnike!
047	2CO	011	020	Zaista, podnosite da se prema vama odnose kao prema robovima, da vam uzimaju sve što imate, da s vama postupaju s visoka, da vas udaraju po licu.
047	2CO	011	021	Sa stidom moram priznati da smo mi bili preslabi da bismo tako postupali! Ali čime god da se tko usuđuje hvaliti (opet govorim poput bezumnika), i ja se usuđujem!
047	2CO	011	022	Kažu da su Hebreji? I ja sam. Da su Izraelci? I ja sam. Da su Abrahamovi potomci? Ja sam također.
047	2CO	011	023	Da su Kristovi sluge? Sada već govorim kao luđak: ja sam to još i više! Radio sam još napornije, češće sam bio u tamnicama, bezbroj su me puta bičevali i uvijek sam se iznova suočavao sa smrću.
047	2CO	011	024	Pet su me puta Židovi pretukli s trideset devet udaraca.
047	2CO	011	025	Triput su me šibali, jedanput kamenovali, doživio sam tri brodoloma, a jednom sam cijelu noć i dan proveo na pučini.
047	2CO	011	026	Naporno sam i daleko putovao i zapadao u opasnosti od nabujalih rijeka, od razbojnika, od vlastitih sunarodnjaka, kao i od pogana. Opasnosti su mi prijetile u gradovima, u pustinjama, na olujnim morima. Vrebala su me lažna braća, ljudi koji tvrde da su Kristovi sljedbenici, ali to nisu.
047	2CO	011	027	Živio sam u trudu i muci, probdio mnoge neprospavane noći. Često sam bio gladan i žedan jer nisam imao što jesti, često sam drhtao od studeni jer nisam imao što obući.
047	2CO	011	028	A povrh svega toga, svakog sam se dana brinuo za sve crkve.
047	2CO	011	029	Tko je slab, a da ja ne osjećam tu slabost? Tko je naveden na grijeh, a da ja ne izgaram?
047	2CO	011	030	Ako se već moram hvaliti, radije bih se hvalio onime što pokazuje moju slabost.
047	2CO	011	031	Bog i Otac našega Gospodina Isusa, neka je slavljen uvijeke, zna da ne lažem.
047	2CO	011	032	U Damasku je namjesnik kralja Arete postavio stražu kod gradskih vrata da me uhvati;
047	2CO	011	033	ali spustili su me po užetu u košari preko gradskoga zida i tako sam im umaknuo.
047	2CO	012	001	Nije uputno tako se hvastati, ali reći ću vam i o viđenjima i otkrivenjima Gospodnjim.
047	2CO	012	002	Poznajem čovjeka u Kristu koji je prije četrnaest godina bio uznesen do trećega neba. Ne znam je li u tijelu ili bez njega; Bog zna.
047	2CO	012	003	Za toga čovjeka znam da je—u tijelu ili izvan tijela, to samo Bog zna—
047	2CO	012	004	uznesen u raj i da je čuo neizrecive riječi koje čovjeku nije dopušteno govoriti.
047	2CO	012	005	Iskustvom tog čovjeka mogao bih se hvaliti, ali se sobom neću hvaliti osim svojim slabostima.
047	2CO	012	006	Kad bih se i htio hvaliti, ne bih bio bezuman, već bih govorio istinu. Ali neću to činiti da tko ne bi o meni mislio više od onoga što na meni vidi ili što od mene čuje.
047	2CO	012	007	Da se ne bih umislio zbog izobilja Božjih otkrivenja, dan mi je trn u tijelo, Sotonina poslanika, da me muči da se ne uzoholim.
047	2CO	012	008	Već sam triput molio Gospodina da me toga oslobodi.
047	2CO	012	009	Svaki put mi je odgovorio: “Dosta ti je moja milost, jer se moja snaga najbolje očituje u slabosti.” Radostan sam što se mogu hvaliti svojom slabošću, da kroz mene može djelovati Kristova snaga.
047	2CO	012	010	Uživam u slabostima, uvredama, nevoljama, progonstvima i teškoćama jer znam da to sve podnosim za Krista; jer kad sam slab—jak sam.
047	2CO	012	011	Natjerali ste me, eto, da se ponesem poput bezumnika! Vi biste, zapravo, meni trebali pisati preporuke jer nisam nimalo gori od tih “nadapostola”, iako nisam ništa.
047	2CO	012	012	A da sam od Boga poslan apostol, dokazao sam vam, dok bijah s vama, s mnogo strpljenja, brojnim znakovima i čudesnim djelima.
047	2CO	012	013	Pa u čemu sam to onda lošije postupio prema vama nego prema ostalim crkvama, osim što vam nisam bio na teret? Oprostite mi za tu “nepravdu”!
047	2CO	012	014	Spreman sam vam doći i treći put i neću vam biti na teret jer ne želim vaš novac. Vas želim! I tako ste moja djeca, a nisu djeca dužna prehranjivati roditelje, već roditelji djecu.
047	2CO	012	015	Rado ću potrošiti sve što imam, pa i samoga sebe, za vašu duhovnu hranu, iako mi se čini da što ja vas više volim, vi mene volite manje.
047	2CO	012	016	Nisam vam bio na teret, ali sam vas, “lukav” kakav već jesam, “uhvatio na prijevaru”?
047	2CO	012	017	Ali kako? Zar sam vas iskoristio po nekom svojem suradniku kojega sam vam poslao?
047	2CO	012	018	Kad sam zamolio Tita da vas posjeti i s njime poslao drugog brata, zar su se oni okoristili vama i u nečemu vas zakinuli? Jer mi smo istoga Duha, te hodimo istim stopama radeći isto.
047	2CO	012	019	Možda smatrate da vam sve to govorimo zato da bismo se pred vama opravdali. Nije tako! Govorimo vam pred Bogom i u Kristu: sve je to zbog vaše duhovne izgradnje.
047	2CO	012	020	Bojim se da vas, kada dođem, ne zateknem kakve bih želio, a vama se onda neće svidjeti moj postupak. Bojim se da ću vas zateći u svađi, srdžbi, suparništvu, klevetama, ogovaranju, oholosti i neredu.
047	2CO	012	021	Bojim se da će me Bog, kad dođem, poniziti pred vama i da ću biti žalostan, da ću oplakivati mnoge koji su zgriješili, a nisu se pokajali za nečistoću, razvrat i blud koji su počinili.
047	2CO	013	001	Ovo je treći put što vam dolazim. U Svetome pismu piše da se kazna za svaki prekršaj mora temeljiti na iskazu dvojice ili trojice svjedoka.
047	2CO	013	002	Kad sam drugi put došao k vama, rekao sam onima koji su zgriješili i svima ostalima—a to vam ponavljam i sada, iako odsutan—da ih, kad ponovno dođem, neću poštedjeti.
047	2CO	013	003	Jer vi hoćete dokaz da iz mene govori Krist—a on prema vama nije slab, nego je snažna sila među vama.
047	2CO	013	004	Jer, iako je u slabosti raspet, ipak živi u moćnoj Božjoj sili. Tako smo i mi u njemu slabi, ali ipak ćemo po moćnoj Božjoj sili živjeti da vam služimo.
047	2CO	013	005	Preispitajte se živite li u skladu sa svojom vjerom. Možete li sebe prepoznati kao ljude u kojima prebiva Krist? Ako ne možete, niste položili ispit.
047	2CO	013	006	Nadam se da shvaćate kako ja na tome ispitu nisam pao.
047	2CO	013	007	Molimo Boga da vi ne činite nikakva zla, ne zato da bi se naša služba kod vas pokazala uspješnom, već da biste vi trajno činili dobro čak i ako smo mi bili neuspješni.
047	2CO	013	008	Protiv istine ne možemo učiniti ništa—već samo za istinu.
047	2CO	013	009	Radujemo se kad god smo mi slabi, a vi jaki. Molimo se da bivate sve savršenijima.
047	2CO	013	010	Pišem vam ovo u odsutnosti, prije nego što dođem, da ne bih morao oštro s vama postupati kad budem nazočan. Jer vlast koju mi je Gospodin dao želim uporabiti za vašu izgradnju, a ne da vas srušim.
047	2CO	013	011	I na posljetku, braćo: radujte se, težite da budete savršeni, hrabrite jedni druge, živite u slozi i miru, pa će Bog ljubavi i mira biti s vama!
047	2CO	013	012	Pozdravite jedni druge svetim cjelovom u Gospodinu.
047	2CO	013	013	Pozdravljaju vas svi sveti.
047	2CO	013	014	Neka milost našega Gospodina Isusa Krista, Božja ljubav i zajednica Svetoga Duha budu sa svima vama!
#
# BOOK	048	GAL	Galatians	Galaćanima
048	GAL	001	001	Ovo je pismo od apostola Pavla. Nije me imenovala neka skupina ljudi ni ljudska vlast. Pozvao me sam Isus Krist i Bog Otac koji je Isusa podignuo od mrtvih.
048	GAL	001	002	Svi ovdašnji kršćani također šalju pozdrav crkvama u Galaciji.
048	GAL	001	003	Neka vam je milost i mir od našega Boga Oca i Gospodina Isusa Krista.
048	GAL	001	004	Krist je umro za naše grijehe, baš kao što je Bog Otac bio i naumio, da nas spasi iz ovoga zlog svijeta u kojemu živimo.
048	GAL	001	005	Zato sva slava pripada Bogu u vijekove vjekova. Amen.
048	GAL	001	006	Ne mogu se načuditi da se tako brzo odvraćate od Boga koji vas je pozvao u svojoj ljubavi i milosti u vječni život što ga daje kroz Krista. Vi već slijedite neki drugi put
048	GAL	001	007	koji za sebe tvrdi da je Kristovo evanđelje, ali to nije. Prevarili su vas ljudi koji izvrću i mijenjaju istinu o Kristu.
048	GAL	001	008	Ali neka je proklet svatko—pa bio to i ja ili čak anđeo s neba—tko vam navješćuje neko drugo evanđelje od onoga koje sam vam već navijestio.
048	GAL	001	009	I ponavljam: neka je proklet svatko tko bi vam navješćivao neko drugo evanđelje osim onoga koje ste već prihvatili.
048	GAL	001	010	Očito je da ne pokušavam ugoditi ljudima! Ne; trudim se ugoditi Bogu. Kad bih se još uvijek trudio ugađati ljudima, ne bih bio Kristov sluga.
048	GAL	001	011	Draga braćo, hoću da znate kako evanđelje koje sam propovijedao nije ljudska predaja.
048	GAL	001	012	Nisam ga primio ni naučio ni od kakva čovjeka, već od samoga Isusa Krista koji mi se objavio.
048	GAL	001	013	Znate i sami kakav sam bio kao sljedbenik židovske religije—da sam proganjao Božju crkvu i htio ju zatrti.
048	GAL	001	014	Bio sam među najrevnijim Židovima svojega naraštaja i svim silama se trudio slijediti očinske predaje svoje vjere.
048	GAL	001	015	Ali kad se Bogu, koji me je odabrao i pozvao svojom milošću još prije mojega rođenja, svidjelo
048	GAL	001	016	da mi objavi svojega Sina kako bih ga naviještao među poganima, nisam se savjetovao ni s kojim čovjekom
048	GAL	001	017	niti sam išao u Jeruzalem k onima koji su prije mene bili apostoli, nego sam otišao u Arabiju pa se zatim vratio u Damask.
048	GAL	001	018	Tek nakon tri godine otišao sam Petru u Jeruzalem i ostao s njim petnaest dana.
048	GAL	001	019	Od apostola tada nisam više nikoga vidio osim Jakova, brata našega Gospodina.
048	GAL	001	020	Bog mi je svjedok da vam to ne lažem.
048	GAL	001	021	Otišao sam zatim u sirijske i cilicijske krajeve.
048	GAL	001	022	Kršćani u judejskim crkvama nisu me osobno poznavali.
048	GAL	001	023	Čuli su samo da ljudi o meni govore: “Naš progonitelj sada propovijeda vjeru koju se trudio zatrti”,
048	GAL	001	024	i slavili su Boga zbog mene.
048	GAL	002	001	Nakon četrnaest godina vratio sam se u Jeruzalem s Barnabom, a sa sobom sam poveo i Tita.
048	GAL	002	002	Otišao sam onamo jer me je Bog tako uputio objavom. Ondje sam posebno razgovarao s crkvenim vođama. Htio sam da razumiju što propovijedam poganima. Želio sam biti siguran da se oni s time slažu kako moj trud za Gospodina ne bi bio uzaludan.
048	GAL	002	003	Oni su se složili sa mnom. Nisu čak zahtijevali ni da se moj pratilac Tit obreže iako je Grk.
048	GAL	002	004	Ne bi to nitko ni spominjao da ondje nije bilo uljeza, lažne braće koja su vrebala da nam oduzmu našu slobodu u Kristu Isusu. Pokušali su nas učiniti robovima—primorati nas da se držimo židovskih odredbi.
048	GAL	002	005	Ali nismo im ni trenutka popustili. Htjeli smo sačuvati istinu evanđelja među vama.
048	GAL	002	006	A crkveni vođe koji su bili ondje nisu imali što dodati mojemu propovijedanju. (Iako meni nije bilo važno to što su oni vođe jer Bog na to ne gleda.)
048	GAL	002	007	Vidjeli su da mi je Bog povjerio propovijedanje evanđelja poganima, kao što je Petru povjerio da ga propovijeda Židovima.
048	GAL	002	008	Jer onaj koji je kroz Petrovu apostolsku službu djelovao među Židovima djelovao je kroz mene među poganima.
048	GAL	002	009	Jakov, Petar i Ivan, stupovi Crkve, prepoznali su milost koju mi je Bog ukazao i pružili nam desnicu u znak zajedništva: mi ćemo raditi među poganima, a oni među Židovima.
048	GAL	002	010	Jedino su nam rekli da vodimo brigu o siromasima, što sam revno i činio.
048	GAL	002	011	Ali kad je Petar došao u Antiohiju, pred svima sam mu se usprotivio jer je ono što je učinio zasluživalo osudu.
048	GAL	002	012	Kad je stigao, jeo je s kršćanima nežidovskog podrijetla. No kad su stigli neki Židovi, Jakovljevi prijatelji, nije više htio s njima jesti jer se bojao što će mu reći obrezani.
048	GAL	002	013	Nakon toga su i ostali kršćani židovskog podrijetla, čak i Barnaba, počeli licemjeriti slijedeći Petrov primjer.
048	GAL	002	014	Kad sam vidio da ne slijede istinu evanđelja, rekao sam Petru pred svima: “Kad si ti, Židov po rođenju, prestao izvršavati židovske zakone i živiš poput poganina, kako možeš pogane tjerati da se drže tih zakona?
048	GAL	002	015	Ti i ja rođeni smo kao Židovi, a ne kao ‘grešnici iz poganstva’ koji se ne drže židovskoga Zakona.”
048	GAL	002	016	Pa ipak, mi kršćani židovskog podrijetla znamo da pred Bogom nismo opravdani držimo li se zakonskih odredbi, već vjerom u Isusa Krista. Zato smo uzvjerovali u Krista Isusa, da nas Bog prihvati zbog naše vjere—a ne zato što smo bili poslušni Zakonu. Jer nitko se nikada neće spasiti vršenjem Zakona.
048	GAL	002	017	Ako se zato što smo željeli biti opravdani u Kristu očitovalo da smo i mi kao “grešnici iz poganstva”, znači li to da nas je Krist odveo u grijeh? Zasigurno ne griješimo ne držeći se židovskoga Zakona!
048	GAL	002	018	Naprotiv, bit ću kriv budem li iznova gradio ono staro što sam već srušio.
048	GAL	002	019	Zato sam, po Zakonu, umro Zakonu da bih mogao živjeti Bogu; raspet sam s Kristom.
048	GAL	002	020	Ja više ne živim, nego Krist živi u meni. Tako svoj život u ovome zemaljskom tijelu živim pouzdajući se u Sina Božjega, koji me je volio i koji je samog sebe za mene predao.
048	GAL	002	021	Nisam od onih koji preziru tu Božju milost. Jer da smo se mogli spasiti izvršavanjem Zakona, Krist bi za nas uzalud umro.
048	GAL	003	001	O nerazumni Galaćani! Tko li vas je to začarao—vas kojima je raspeti Isus Krist bio tako jasno predočen?
048	GAL	003	002	Samo mi jedno recite: jeste li Svetoga Duha primili izvršavajući odredbe Zakona, ili primili ste ga kad ste prihvatili vjeru u Krista?
048	GAL	003	003	Zar ste toliko bezumni da, pošto ste započeli život u Duhu, sada završavate u tjelesnosti—pokušavajući djelima ugoditi Bogu?
048	GAL	003	004	Toliko ste toga pretrpjeli zbog evanđelja! Zar je sve to bilo uzalud?
048	GAL	003	005	Daje li vam Bog Svetog Duha i čini li među vama čuda zato što ste poslušni Zakonu, ili zato što vjerujete poruci o Kristu koju ste čuli?
048	GAL	003	006	Isto je tako “Abraham povjerovao Bogu, i Bog ga je proglasio pravednim zbog njegove vjere”.
048	GAL	003	007	Prava su Abrahamova djeca dakle svi oni koji iskreno vjeruju u Boga.
048	GAL	003	008	U Svetome pismu naviješteno je da će Bog i pogane opravdati po vjeri. Bog je to odavna navijestio Abrahamu kad je rekao: “Blagoslovit ću kroz tebe sve narode.”
048	GAL	003	009	Svi dakle koji vjeruju u Isusa Krista dijele s Abrahamom blagoslov koji je on primio zbog svoje vjere.
048	GAL	003	010	Ali koji se za opravdanje pred Bogom pouzdaju u Zakon, pod prokletstvom su jer u Svetome pismu piše: “Proklet bio svatko tko ne sluša i ne vrši sve ove zapovijedi zapisane u Božjoj Knjizi Zakona.”
048	GAL	003	011	Iz toga je jasno da se nitko nikad ne može pred Bogom opravdati vršeći Zakon. Jer u Svetome pismu piše: “Pravednik će živjeti po vjeri.”
048	GAL	003	012	Zakon pak ne polazi od vjere, nego za svoje odredbe kaže: “Tko je vrši, u njoj će naći život.”
048	GAL	003	013	Krist nas je otkupio od prokletstva Zakona tako što ga je, viseći na križu, preuzeo na sebe—jer u Svetome pismu piše: “Proklet je svatko tko visi na drvetu.”
048	GAL	003	014	Zato Bog sada može i druge narode blagosloviti istim blagoslovom koji je obećao Abrahamu: da po vjeri prime obećanje Svetoga Duha.
048	GAL	003	015	Braćo draga, i kad ljudi međusobno sklope savez, on se ne poništava i ne mijenja.
048	GAL	003	016	Bog je dao obećanje Abrahamu i njegovu “sjemenu”, njegovu potomku. To se ne odnosi na više njih, već samo na jednoga njegova potomka—na Krista.
048	GAL	003	017	Želim vam reći ovo: Zakon koji je Bog dao Mojsiju 430 godina poslije nije mogao poništiti valjani Božji savez s Abrahamom.
048	GAL	003	018	Kad bi se baštinikom moglo postati samo držanjem Zakona, onda to ne bi bilo po Božjem obećanju. A Bog je Abrahamu dao baštinu po obećanju.
048	GAL	003	019	Čemu onda uopće Zakon? Pridodan je da se umnoži grijeh. Ali on je trebao trajati dok ne dođe potomak kojemu je dano Božje obećanje. Osim toga, Zakon je ljudima dan preko posrednika—preko anđela i Mojsija.
048	GAL	003	020	Ali kad je Bog dao obećanje Abrahamu, učinio je to sam, bez posredništva anđela ili čovjeka, jer Bog je jedan.
048	GAL	003	021	Proturječi li, onda, Zakon Božjim obećanjima? Nipošto! Kad bi nam Zakon mogao dati novi život, mogli bismo biti opravdani pred Bogom držeći ga se.
048	GAL	003	022	Ali Sveto pismo kaže da smo svi zarobljenici grijeha te da Božja obećanja možemo primiti jedino vjerujući u Isusa Krista.
048	GAL	003	023	Dok nismo spoznali da se vjerom u Krista možemo opravdati pred Bogom, Zakon nas je čuvao poput zatočenika za tu vjeru.
048	GAL	003	024	Drugim riječima: Zakon je bio poput učitelja i vodiča sve dok nije došao Krist. A sada smo pred Bogom opravdani vjerom u Krista.
048	GAL	003	025	Otkako imamo vjeru u Krista, ne treba nam više čuvar.
048	GAL	003	026	Jer sad smo svi postali Božjom djecom kroz vjeru u Isusa Krista
048	GAL	003	027	i svi koji smo kršteni u Kristu zaodjenuti smo njime.
048	GAL	003	028	Nije više važno je li tko Židov ili poganin, rob ili slobodan čovjek, pa čak ni muškarac ili žena—jer svi ste jedno u Kristu Isusu.
048	GAL	003	029	Sada kad pripadate Kristu, svi ste prava Abrahamova djeca. Njegovi ste baštinici i sva obećanja koja mu je Bog dao pripadaju i vama.
048	GAL	004	001	Recimo to ovako: dok je nasljednik još dijete, ni po čemu mu nije drukčije nego robu iako sve posjeduje.
048	GAL	004	002	Mora se podrediti skrbnicima i upraviteljima dobara sve do punoljetnosti koju je odredio njegov otac.
048	GAL	004	003	Tako smo i mi, prije Kristova dolaska još malodobni, robovali prirodnim silama ovoga svijeta.
048	GAL	004	004	Ali kad je došlo pravo vrijeme, Bog je poslao svojega Sina rođenoga od žene i pod Zakonom
048	GAL	004	005	da otkupi nas koji smo bili robovi Zakonu i da nas posini.
048	GAL	004	006	I zato što ste Božja djeca, Bog je u vaša srca poslao Duh svojega Sina, koji vapi: “Abba! Oče!”
048	GAL	004	007	Sada više nismo robovi, nego pravi Božji sinovi i njegovi baštinici.
048	GAL	004	008	Dok još niste poznavali pravoga Boga, služili ste takozvanim bogovima koji po svojoj naravi i nisu bili bogovi.
048	GAL	004	009	Ali sada poznajete Boga (ili bih zapravo trebao reći, Bog poznaje vas). Zašto se onda želite vratiti na staro i postati robovi nemoćnim i bijednim prirodnim silama?
048	GAL	004	010	Brižno se trudite steći Božju naklonost pazeći na određene dane, mjesece, vremena i godine.
048	GAL	004	011	Bojim se za vas! Bojim se da je sav moj trud oko vas možda bio uzaludan.
048	GAL	004	012	Braćo moja, molim vas da živite, poput mene, slobodni od tih stvari—jer i ja sam, poput vas pogana, postao slobodnim. Ničim me niste pozlijedili
048	GAL	004	013	kad sam vam prvi put navijestio Radosnu vijest Isusa Krista, premda sam bio bolestan.
048	GAL	004	014	Iako vam je moje jadno tjelesno stanje bilo velika kušnja, niste me prezreli niti odbacili. Primili ste me, naprotiv, kao anđela s neba, kao Isusa Krista.
048	GAL	004	015	Kamo je nestalo ondašnje blaženo zajedništvo s vama? Tada ste mi bili spremni dati sve—čak i vlastite oči da ste mogli.
048	GAL	004	016	Jesam li vam sada postao neprijateljem propovijedajući vam istinu?
048	GAL	004	017	Ti lažni učitelji, koji se toliko trude da steknu vašu naklonost, ne čine to za vaše dobro. Žele vas odvratiti od mene da biste svoju gorljivost stavili u njihovu službu.
048	GAL	004	018	Dobro je biti gorljiv ako se trudite oko dobrog cilja, pogotovo onda kada ja nisam s vama.
048	GAL	004	019	Ali, djeco moja! Zbog vas opet kao da osjećam porođajne boli koje neće prestati dok se Krist ne oblikuje u vama.
048	GAL	004	020	Tako bih želio sada biti s vama, da vam mogu blaže govoriti. Ali na ovakvu udaljenost ne znam kako to drukčije reći.
048	GAL	004	021	Recite mi vi, koji želite živjeti pod Zakonom: Zar ne razumijete što on zapravo kaže?
048	GAL	004	022	U Svetome pismu stoji da je Abraham imao dvojicu sinova, jednoga s ropkinjom, a drugoga sa slobodnom ženom.
048	GAL	004	023	Ropkinjin je sin rođen po tijelu—kao plod ljudskoga pokušaja da se ostvari Božje obećanje, ali sin slobodne žene rođen je po obećanju—kao Božje ispunjenje tog obećanja.
048	GAL	004	024	Te su dvije žene slikovit prikaz dvaju saveza. Ropkinja Hagara predstavlja goru Sinaj, gdje su ljudi prvi put postali robovima Zakona.
048	GAL	004	025	Sadašnji je Jeruzalem upravo poput gore Sinaja u Arabiji jer robuje skupa sa svojom djecom.
048	GAL	004	026	Ali Sara, slobodna žena, predstavlja nebeski Jeruzalem. Ona je naša prava majka.
048	GAL	004	027	Na to je mislio Izaija kad je prorokovao: “Raduj se, nerotkinjo, koja nisi rađala! Pocikni glasno i radosno, ti koja ne znaš za trudove. Jer nerotkinja sada ima više djece nego udana!”
048	GAL	004	028	I vi ste, draga braćo i sestre, djeca obećanja poput Izaka.
048	GAL	004	029	Nas koji smo rođeni od Svetoga Duha progone oni koji žele da izvršavamo Zakon, baš kao što je Izaka, sina obećanja, progonio ropkinjin sin Išmael.
048	GAL	004	030	Ali što o tome kaže Sveto pismo? “Otjeraj tu ropkinju i njezina sina jer ropkinjin sin ne smije biti baštinikom skupa sa sinom slobodne žene!”
048	GAL	004	031	Mi, braćo moja, nismo ropkinjina djeca koja bi se morala držati Zakona. Djeca smo slobodne žene.
048	GAL	005	001	Za tu nas je slobodu Krist oslobodio. Ustrajte u njoj i ne dopustite da vas opet upregnu u jaram ropstva.
048	GAL	005	002	Slušajte me! Ja, Pavao, kažem vam: obrežete li se da biste bili pravedni pred Bogom, uzalud će vam biti Krist.
048	GAL	005	003	Ponovit ću: pokušavate li steći Božju naklonost obrezanjem, morate se držati svih odredbi Zakona.
048	GAL	005	004	Jer ako se pred Bogom trudite opravdati držanjem Zakona, prekinuli ste s Kristom! Ispali ste iz Božje milosti.
048	GAL	005	005	Ali mi koji živimo po Duhu nestrpljivo iščekujemo da primimo sve što je obećano nama, pred Bogom opravdanima vjerom u Krista.
048	GAL	005	006	Jer kad smo u Kristu Isusu, nije nimalo važno jesmo li obrezani ili nismo. Važna je vjera koja se očituje djelima u ljubavi.
048	GAL	005	007	Dobro ste započeli trku. Tko vas je omeo i spriječio da i dalje slijedite istinu?
048	GAL	005	008	Bog sigurno nije jer vas je upravo on i pozvao na slobodu.
048	GAL	005	009	Dovoljno je malo zla da sve pokvari, kao što malo kvasca ukvasi sve tijesto.
048	GAL	005	010	Pouzdajem se u Gospodina da ćete opet misliti kao i ja. A tko vas zbunjuje, ma tko to bio, bit će za to kažnjen.
048	GAL	005	011	Neki govore da čak i ja propovijedam kako su obrezanje i Zakon nužni za spasenje. Da to doista propovijedam, Židovi me više ne bi progonili jer ih takva poruka, koja nije o križu, ne bi sablažnjavala.
048	GAL	005	012	Da barem ti učitelji koji vas uznemiruju zahtjevom da se obrežete sami sebe uškope!
048	GAL	005	013	Jer vi ste, draga braćo, pozvani živjeti u slobodi—ali ne da bi vam ona služila kao izlika za zadovoljavanje vlastite grešne naravi, već u slobodi da jedni drugima u ljubavi služite.
048	GAL	005	014	Jer sav se Zakon može sažeti u jednu jedinu zapovijed: “Ljubi svoga bližnjega kao sebe samoga!”
048	GAL	005	015	Ali ako se međusobno grizete i izjedate, pazite da se međusobno ne istrijebite!
048	GAL	005	016	Želim, naime, reći: živite novim životom u Svetome Duhu pa nećete ugađati požudama stare, grešne naravi!
048	GAL	005	017	Stara, grešna narav želi činiti zlo, što se protivi Svetome Duhu. A želje Svetoga Duha protive se našoj grešnoj naravi. To je dvoje neprestano u sukobu pa ne možete neometano činiti što biste htjeli.
048	GAL	005	018	Ali, ako vas vodi Sveti Duh, niste više podložni Zakonu.
048	GAL	005	019	Očito je kakvim djelima vodi stara, grešna narav tijela: bludnosti, nečistoći, razvratu,
048	GAL	005	020	idolopoklonstvu, vračanju, neprijateljstvu, svađi, ljubomori, srdžbi, spletkarenju, razdorima i strančarenju,
048	GAL	005	021	zavisti, pijankama, razuzdanim zabavama i sličnima. Još jednom ću vam ponoviti: koji tako čine, neće baštiniti Božjega kraljevstva.
048	GAL	005	022	Ali kada Sveti Duh nadzire naš život, donosi drukčiji rod: ljubav, radost, mir, strpljivost, blagost, dobrotu, vjernost,
048	GAL	005	023	krotkost i uzdržljivost. To se ne protivi Zakonu.
048	GAL	005	024	Tko pripada Kristu, raspeo je strasti i požude svoje grešne, tjelesne naravi.
048	GAL	005	025	Ako sada živimo po Svetome Duhu, u svemu se po njemu ravnajmo!
048	GAL	005	026	Ne budimo umišljeni, ne izazivajmo jedni druge i ne budimo zavidni!
048	GAL	006	001	Braćo draga, zapadne li tko u kakav grijeh, ispravljajte ga u duhu blagosti pazeći da i sami ne podlegnete napasti!
048	GAL	006	002	Pomažite jedni drugima u teškoćama i nevoljama pa ćete tako ispuniti Kristov zakon.
048	GAL	006	003	Misli li tko da je jako važan, sam sebe zavarava jer to nije.
048	GAL	006	004	Neka svatko preispituje svoje postupke pa će razloga za zadovoljstvo naći u sebi, a ne uspoređujući se s drugima.
048	GAL	006	005	Jer svatko će nositi vlastito breme.
048	GAL	006	006	Koji primaju pouku Božje riječi, trebali bi sva dobra dijeliti sa svojim učiteljem.
048	GAL	006	007	Ne obmanjujte se—Bogu se ne možete izrugivati i olako proći. Što posijete, to ćete i žeti!
048	GAL	006	008	Koji žive udovoljavajući svojim grešnim željama, požet će propast i smrt. Ali koji žive da ugode Duhu, požet će u njemu vječni život.
048	GAL	006	009	Nemojte da vam dojadi činiti dobro jer ćemo, ne posustanemo li, požeti blagoslov kad za to dođe vrijeme.
048	GAL	006	010	Zato bismo, kad god nam se pokaže prilika, trebali činiti dobro svima, posebice svojoj braći i sestrama u Kristu.
048	GAL	006	011	Pogledajte ova velika slova. To vam sada pišem vlastitom rukom.
048	GAL	006	012	Ti koji vas pokušavaju primorati da se obrežete čine to samo zbog jednog razloga—ne žele da ih progone zbog učenja da ljude može spasiti samo Kristov križ.
048	GAL	006	013	Čak i oni koji se zalažu za obrezanje zapravo ne izvršavaju cijeli Zakon. Žele samo da se vi obrežete kako bi se mogli hvaliti time što ste njihovi učenici.
048	GAL	006	014	Što se mene tiče, Bože sačuvaj da bih se ponosio ičim osim križem našega Gospodina Isusa Krista. Na njemu je umrlo moje zanimanje za svijet i zanimanje svijeta za mene.
048	GAL	006	015	Nije više važno jesmo li obrezani ili nismo. Važno je jesmo li zaista postali novima, drukčijim ljudima.
048	GAL	006	016	Neka su Božje milosrđe i mir sa svima onima koji žive premao tome načelu. Oni su Božji Izrael.
048	GAL	006	017	Neka mi odsad nitko više time ne dodijava jer na tijelu nosim ožiljke koji pokazuju da pripadam Isusu.
048	GAL	006	018	Draga braćo, neka milost našega Gospodina Isusa Krista bude s vašim duhom! Amen.
#
# BOOK	049	EPH	Ephesians	Efežanima
049	EPH	001	001	Dragi sveti u Efezu, uvijek odani Isusu Kristu, ovo vam piše Pavao, kojega je Bog izabrao za apostola Isusa Krista.
049	EPH	001	002	Neka vam je milost i mir od našega Boga Oca i Gospodina Isusa Krista.
049	EPH	001	003	Slava neka je Bogu, Ocu našega Gospodina Isusa Krista, jer nas je, zato što pripadamo Kristu, blagoslovio svakim duhovnim blagoslovom u nebesima.
049	EPH	001	004	Bog nas je, još prije nego što je stvorio svijet, izabrao da u Kristu budemo sveti i neporočni u njegovim očima. U ljubavi
049	EPH	001	005	je njegov nepromjenjivi naum oduvijek bio da nas posvoji u vlastitu obitelj kroz Isusa Krista. Rado je to učinio.
049	EPH	001	006	Slavimo zato Boga za milost koju nam je iskazao, da pripadamo njegovu ljubljenom Sinu
049	EPH	001	007	u kojemu imamo otkupljenje njegovom krvlju i oproštenje grijeha po njegovoj izobilnoj milosti.
049	EPH	001	008	S milošću nam je obilno udijelio mudrost i razumijevanje.
049	EPH	001	009	Bog nam je otkrio tajni naum s Kristom, koji je odavno dobrohotno smislio.
049	EPH	001	010	Nakanio je sve—na nebesima i na zemlji—podložiti Kristu kad se za to napuni vrijeme.
049	EPH	001	011	U njemu smo i mi postali baštinicima, predodređeni prema nakani onoga koji sve čini u skladu sa svojom voljom.
049	EPH	001	012	Božja je nakana bila da mi, koji smo se prvi pouzdali u Krista, proslavljamo svojega slavnog Boga.
049	EPH	001	013	I vi ste čuli istinu, Radosnu vijest, da vas Bog spašava. A kad ste povjerovali u Krista, Bog vam je dao Svetoga Duha i tako vas zapečatio da ste njegovi.
049	EPH	001	014	Duh je Božje jamstvo da će nam dati sve što je obećao te da nas je otkupio sebi na slavu.
049	EPH	001	015	Zato i ja, otkako sam čuo za vašu snažnu vjeru u Gospodina Isusa i ljubav koju iskazujete prema svetima posvuda,
049	EPH	001	016	ne prestajem zahvaljivati Bogu za vas. Stalno se molim za vas
049	EPH	001	017	iskajući od Boga, slavnoga Oca našega Gospodina Isusa Krista, da vam udijeli Duha mudrosti i razumijevanja kako bi ga što bolje spoznali.
049	EPH	001	018	Molim Boga da vam srca obasja svjetlošću da možete razumjeti kakvo je bogato i slavno naslijeđe dao svojem narodu.
049	EPH	001	019	Molim se da razumijete nevjerojatnu silinu njegove moći za nas koji vjerujemo. Jednako je djelotvorna i silna
049	EPH	001	020	kao i sila koja je uskrisila Krista i posjela ga na počasno mjesto, Bogu zdesna na nebesima—
049	EPH	001	021	iznad svakoga poglavarstva, vlasti, moći i gospodstva ne samo u ovome svijetu nego i u svijetu koji će doći.
049	EPH	001	022	Bog je sve podložio Kristovoj vlasti, a njega je—iznad svih—postavio za poglavara Crkve,
049	EPH	001	023	koja je njegovo Tijelo, punina Onoga koji ispunja sve u svima.
049	EPH	002	001	I vi ste nekoć bili mrtvi zbog svojih prijestupa i grijeha.
049	EPH	002	002	Živjeli ste poput ostaloga svijeta, u grijehu, poslušni Sotoni, vladaru zračnih prostora. Taj je duh na djelu u srcima onih koji odbijaju poslušati Božju riječ.
049	EPH	002	003	Svi smo mi tako živjeli, udovoljavajući požudama tijela i prohtjevima svoje zle naravi. Po svojoj smo naravi bili predodređeni za Božji gnjev kao i ostali.
049	EPH	002	004	Ali Bog je tako bogat milosrđem da nas je, zaradi velike ljubavi prema nama,
049	EPH	002	005	iako smo bili mrtvi zbog svojih prijestupa, oživio s Kristom. Božjom ste milošću spašeni!
049	EPH	002	006	Podignuo nas je od mrtvih i posjeo nas s Kristom u nebu zato što smo njegovi,
049	EPH	002	007	da bi u predstojećim vjekovima pokazao neizmjerno bogatstvo svoje milosti svojom dobrotom prema nama u Kristu Isusu.
049	EPH	002	008	Spašeni ste milošću, po vjeri. A i to je Božji dar. Nije vaša zasluga.
049	EPH	002	009	Spasenje nije nagrada za dobra djela koja smo učinili, da se nitko ne može time hvaliti.
049	EPH	002	010	Jer mi smo Božja stvorenja, stvoreni u Kristu Isusu da živimo čineći dobra djela koja je on za nas unaprijed pripremio.
049	EPH	002	011	Ne zaboravite da ste vi pogani rođenjem bili izopćenici. Židovi, ponosni na svoje obrezanje—iako im je ono mijenjalo samo tijela, ali ne i srca—nazivali su vas “neobrezanima”.
049	EPH	002	012	Tada ste živjeli daleko od Krista. Bili ste isključeni iz Božjega naroda, Izraela; bili ste tuđinci za koje nije vrijedio Savez obećanja; bili ste u svijetu bez Boga i bez nade.
049	EPH	002	013	Ali sada pripadate Kristu Isusu. Iako ste nekada bili daleko od Boga, sada ste mu prišli blizu—po Kristovoj krvi.
049	EPH	002	014	Jer sam je Krist sklopio mir između Židova i pogana učinivši nas sve jednim narodom. Srušio je zid neprijateljstva koji nas je dijelio.
049	EPH	002	015	Učinio je nevaljanim cijeli sustav židovskih zakona da uspostavi mir, stvarajući u sebi od Židova i pogana jednoga, novog čovjeka.
049	EPH	002	016	U jednom je Tijelu izmirio obje skupine s Bogom svojom smrću na križu, usmrtivši neprijateljstvo.
049	EPH	002	017	Došao je “navijestiti mir” vama poganima koji ste bili daleko od njega i nama Židovima koji smo mu bili blizu.
049	EPH	002	018	Sada svi mi, i Židovi i pogani, možemo pristupiti Ocu u jednomu, Svetom Duhu, zbog onoga što je Krist učinio za nas.
049	EPH	002	019	Vi pogani sada više niste tuđinci ni pridošlice, nego sugrađani svetih i Božji ukućani.
049	EPH	002	020	Božja ste građevina nazidana na temelju apostola i proroka, a zaglavni je kamen sam Isus Krist.
049	EPH	002	021	U njemu je cijela građevina čvrsto povezana i raste u sveti Hram u Gospodinu.
049	EPH	002	022	U njemu ste i vi pogani uzidani, dio ste građevine u kojoj Bog prebiva svojim Duhom.
049	EPH	003	001	Ja, Pavao, utamničen sam za Isusa Krista zbog vas pogana.
049	EPH	003	002	Kao što zacijelo znate, Bog mi je dao osobitu službu da vam naviještam njegovu milost.
049	EPH	003	003	Kao što sam već ukratko opisao, Bog mi je objavio svoj tajni naum.
049	EPH	003	004	Čitajući to, shvatit ćete da razumijem Otajstvo—Krista.
049	EPH	003	005	Bog ga nije objavio prijašnjim naraštajima, ali sada ga je po Svetom Duhu objavio svojim svetim apostolima i prorocima.
049	EPH	003	006	A tajna je u tome da će pogani, prema evanđelju, skupa sa Židovima biti subaštinicima, udovima istog Tijela i dionicima obećanja u Kristu Isusu.
049	EPH	003	007	Bog mi je svojom milošću podario da tome evanđelju služim djelotvornošću njegove sile.
049	EPH	003	008	Pomislite samo! Iako to nisam ničim zaslužio, iako sam najmanji među svim svetima, ipak sam izabran da drugim narodima prenesem Radosnu vijest o neiscrpnom bogatstvu koje imaju u Kristu;
049	EPH	003	009	da svakome objasnim tajnu da je Bog Spasitelj i drugih naroda, onaj koji je sve stvorio i u tajnosti sve naumio još odavno, od samoga početka.
049	EPH	003	010	Božja je svrha toga bila da pokaže svim Vrhovništvima i Vlastima na nebesima sve bogatstvo i raznolikost svoje mudrosti, koja će se očitovati u njegovoj Crkvi.
049	EPH	003	011	Taj je svoj vječni naum ostvario u našemu Gospodinu Kristu Isusu.
049	EPH	003	012	U njemu možemo s pouzdanjem, kroz vjeru, slobodno pristupiti Bogu.
049	EPH	003	013	Nemojte zato, molim vas, klonuti zbog nevolja koje zaradi vas podnosim. Ponosite se njima!
049	EPH	003	014	Prigibam zato koljena pred Ocem,
049	EPH	003	015	Stvoriteljem svega što je na nebesima i na zemlji.
049	EPH	003	016	Molim se da vam iz svojega slavnog bogatstva dade da kroz Svetoga Duha ojačate svoje nutarnje biće,
049	EPH	003	017	da Krist prebiva u vašim srcima po vjeri, da budete ukorijenjeni i utemeljeni u ljubavi,
049	EPH	003	018	da možete potpuno razumjeti, kao i sva Božja djeca, duljinu, širinu, dubinu i visinu njegove ljubavi,
049	EPH	003	019	da spoznate Kristovu ljubav, tako veliku da ju nikada nećete moći potpuno shvatiti. Tada ćete biti ispunjeni Božjom puninom.
049	EPH	003	020	Neka je slava Bogu! Svojom silom koja djeluje u nama on može učiniti puno više nego što ga mi uopće možemo moliti ili zamisliti.
049	EPH	003	021	Neka mu je slava u Crkvi i u Kristu Isusu kroz sve naraštaje i u vijeke vjekova!
049	EPH	004	001	Zaklinjem vas dakle kao sužanj u Gospodinu: živite dostojno poziva kojim vas je Bog pozvao.
049	EPH	004	002	Budite ponizni i strpljivi. Podnosite nedostatke drugih s ljubavlju.
049	EPH	004	003	Nastojte biti jedinstveni u Duhu, povezani mirom.
049	EPH	004	004	Svi smo mi jedno Tijelo, svi imamo jednoga Duha i svi smo pozvani k jednoj nadi.
049	EPH	004	005	Samo je jedan Gospodin, jedna je vjera, jedno krštenje.
049	EPH	004	006	Samo je jedan Bog Otac nad svima nama, koji prebiva u svima nama i djeluje kroz sve nas.
049	EPH	004	007	A svakomu od nas dana je milost, dar koji nam je Isus dodijelio.
049	EPH	004	008	Zato u Svetome pismu piše: “Uzlazeći na visinu, poveo je sa sobom zarobljenike, a ljudima je dao dare.”
049	EPH	004	009	Piše da je “uzišao”. To znači da je najprije sišao dolje, na zemlju.
049	EPH	004	010	Koji je sišao, isti je onaj koji je uzišao nad sva nebesa, da sve ispuni.
049	EPH	004	011	Jednima je darovao da budu apostoli; drugima da budu proroci; jednima da budu evanđelisti, drugima pastiri i učitelji;
049	EPH	004	012	da osposobi svete da mogu služiti i izgrađivati Crkvu, Kristovo tijelo,
049	EPH	004	013	sve dok ne postignemo takvo jedinstvo vjere i spoznaju Božjega Sina da postanemo zreli u Gospodinu, dok ne uzrastemo do Kristove punine.
049	EPH	004	014	Tada više nećemo biti poput nejačadi koju valovi bacaju amo-tamo i koju goni svaki vjetar prijevarnih ljudskih učenja, lukavština koje zavode na krivi put.
049	EPH	004	015	Živjet ćemo istinoljubivo, u ljubavi, te postajati sve sličnijima Kristu, koji je glava Crkve, svojega Tijela.
049	EPH	004	016	Njegovom skrbi cijelo tijelo savršeno pristaje skupa. Svaki ud obavlja vlastiti posao i pomaže drugim udovima rasti, pa je cijelo Tijelo zdravo te raste i živi u ljubavi.
049	EPH	004	017	Ovo kažem u Gospodinovo ime: zaklinjem vas da ne živite kao što žive pogani, razmišljajući isprazno.
049	EPH	004	018	Oni su, naime, zaslijepljeni i zamračena uma, daleko su od Božjega života jer su zatvorili svoj razum prema njemu i ne mogu shvatiti Božje putove.
049	EPH	004	019	Ne mare više je li što dobro ili zlo. Odali su se bludu i u pohlepi počinjaju kojekakve nečistoće.
049	EPH	004	020	Ali vi niste tako poučeni kad ste spoznali Krista.
049	EPH	004	021	Ako ste slušali o njemu i ako ste poučeni da je istina u Isusu,
049	EPH	004	022	odbacite stari način života, starog čovjeka u vama kojega prijevarne požude vode u propast.
049	EPH	004	023	Umjesto toga, Duh mora obnoviti vaš način razmišljanja.
049	EPH	004	024	Morate postati novim čovjekom, stvorenim na Božju sliku—pravednim, svetim i istinoljubivim.
049	EPH	004	025	Odbacite zato laž i “govorite istinu jedan drugomu” jer pripadamo jedni drugima, udovi smo istoga Tijela.
049	EPH	004	026	“Srdite se ako morate, ali nemojte da vas srdžba odvede u grijeh!”
049	EPH	004	027	Ne dajte đavlu priliku da djeluje.
049	EPH	004	028	Tko je krao, neka to više ne čini. Radije neka se trudi vlastitim rukama priskrbiti dobra, da ima što podijeliti s onima koji su u potrebi.
049	EPH	004	029	Nikakva ružna riječ neka ne prijeđe preko vaših usana. Neka sve što kažete bude dobro, na izgradnju i dobrobit onima koji vas slušaju.
049	EPH	004	030	Ne žalostite svojim životom Božjega Svetog Duha, kojim ste zapečaćeni za dan otkupljenja.
049	EPH	004	031	Klonite se svake gorčine, srdžbe, gnjeva, vike i kletve te svake opakosti!
049	EPH	004	032	Budite, naprotiv, jedni drugima dobrostivi i milosrdni te praštajte jedni drugima kao što je i Bog u Kristu nama oprostio.
049	EPH	005	001	Slijedite Božji primjer u svemu što činite jer ste njegova ljubljena djeca.
049	EPH	005	002	Živite u ljubavi, kao što je i Krist vas ljubio. Položio je svoj život kao žrtvu ugodnu Bogu da nas očisti od grijeha.
049	EPH	005	003	O bludu, kojekakvim prljavštinama i pohlepi neka među vama ne bude ni govora.
049	EPH	005	004	Klonite se prostota, bedastoća i prostačkih šala jer vam to ne dolikuje. Radije zahvaljujte Bogu!
049	EPH	005	005	Budite sigurni u ovo: u Božje Kristovo kraljevstvo neće ući nijedan bludnik, ili nečist čovjek, ili pohlepnik. Jer takvi su ljudi idolopoklonici—klanjaju se stvarima ovoga svijeta.
049	EPH	005	006	Nemojte da vas tko prevari ispraznim riječima jer će neposlušne ljude snaći Božji gnjev.
049	EPH	005	007	S takvima se nemojte čak ni družiti!
049	EPH	005	008	Jer iako su vam srca nekoć bila puna tame, sada ste ispunjeni Gospodnjim svjetlom pa zato tako trebate i živjeti.
049	EPH	005	009	Plod te svjetlosti je svaka vrsta dobrote, pravednost i istina.
049	EPH	005	010	Trudite se činiti što je Gospodinu ugodno.
049	EPH	005	011	Ne sudjelujte u jalovim djelima tame, nego ih, naprotiv, razotkrivajte!
049	EPH	005	012	Sramotno je i govoriti što bezbožnici potajno čine.
049	EPH	005	013	Ali kad ih obasja svjetlost, jasno se vidi da su te stvari zle.
049	EPH	005	014	Zato se kaže: “Probudi se, ti koji spavaš, i ustani od mrtvih, i Krist će ti zasvijetliti!”
049	EPH	005	015	Pazite zato kako živite! Ne kao ludi, nego kao mudri.
049	EPH	005	016	Koristite svaku prigodu da činite dobro jer su ova vremena zla.
049	EPH	005	017	Ne budite nepromišljeni, nego se trudite razumjeti što je volja Gospodnja!
049	EPH	005	018	Ne opijajte se vinom jer će vas to odvesti u propast, nego pustite da vas ispuni i nadzire Sveti Duh.
049	EPH	005	019	Govorite jedni drugima psalme, hvalospjeve i duhovne pjesme. Pjevajte i slavite Gospodina u srcu.
049	EPH	005	020	Uvijek i za sve zahvaljujte Bogu Ocu u ime našega Gospodina Isusa Krista.
049	EPH	005	021	Pokoravajte se jedno drugomu iz poštovanja prema Kristu.
049	EPH	005	022	Žene, pokoravajte se svojim muževima kao Gospodinu.
049	EPH	005	023	Jer muž je glava ženi kao što je i Krist, Spasitelj, glava svojemu Tijelu, Crkvi.
049	EPH	005	024	Kao što se Crkva pokorava Kristu, tako se i žena u svemu mora pokoravati svojemu mužu.
049	EPH	005	025	Muževi, volite svoje žene kao što je Krist ljubio Crkvu. Dao je za nju život
049	EPH	005	026	da ju očisti i učini svetom perući ju vodom uz Riječ;
049	EPH	005	027	da ju privede preda se kao slavnu Crkvu bez ijedne mrlje ili bore, svetu i neporočnu.
049	EPH	005	028	Muž je dakle dužan voljeti svoju ženu kao vlastito tijelo. Tko voli svoju ženu, sebe voli.
049	EPH	005	029	Nitko ne mrzi svoje tijelo, nego ga hrani i njeguje kao i Krist svoje Tijelo, Crkvu.
049	EPH	005	030	A mi smo udovi njegova Tijela!
049	EPH	005	031	U Svetome pismu piše: “Čovjek će ostaviti oca i majku da bi se sjedinio sa svojom ženom, i njih će dvoje biti jedno tijelo.”
049	EPH	005	032	Velika je to tajna i slikovit prikaz načina na koji su sjedinjeni Krist i Crkva.
049	EPH	005	033	Ponovno vam napominjem, neka muž ljubi svoju ženu kao samoga sebe; a žena neka poštuje svojega muža.
049	EPH	006	001	Djeco, slušajte svoje roditelje jer ste Gospodinovi i jer je tako pravedno.
049	EPH	006	002	“Poštuj oca i majku!” To je prva od Deset Božjih zapovijedi, popraćena obećanjem:
049	EPH	006	003	“Da ti bude dobro i da dugo živiš na zemlji.”
049	EPH	006	004	A vi, očevi, ne ogorčujte svoju djecu, nego ih odgajajte Gospodnjom stegom i urazumljivanjem.
049	EPH	006	005	Robovi, pokoravajte se svojim gospodarima sa strahopoštovanjem i služite im iskreno, kao Kristu.
049	EPH	006	006	Nemojte raditi samo dok vas vide, samo da ugodite gospodaru, nego kao Kristovi robovi zdušno ispunjajte Božju volju.
049	EPH	006	007	Služite dragovoljno kao da služite Gospodinu, a ne ljudima.
049	EPH	006	008	Znajte da će Gospodin nagraditi svakoga tko čini dobro, bio on rob ili slobodan čovjek.
049	EPH	006	009	I vi, gospodari, također tako postupajte prema robovima. Nemojte im prijetiti. Ne zaboravite da na nebesima imate istoga Gospodara i da on nije pristran.
049	EPH	006	010	Budite ubuduće jaki u Gospodinu i u njegovoj silnoj moći.
049	EPH	006	011	Navucite svu Božju bojnu opremu da se možete suprotstaviti đavolskim lukavštinama.
049	EPH	006	012	Jer ne borimo se protiv ljudi od krvi i mesa, nego protiv nevidljivih zlih vladara i vlasti koji vladaju ovim našim mračnim svijetom; protiv zloduha koji borave u nebeskim prostorima.
049	EPH	006	013	Zato stavite na sebe svu Božju opremu da se u zlo vrijeme uspijete oduprijeti neprijatelju i održati se kad sve nadvladate.
049	EPH	006	014	Stojte dakle čvrsto. Opašite svoje bokove istinom. Obucite oklop pravednosti.
049	EPH	006	015	Noge obujte u spremnost za evanđelje, za mir.
049	EPH	006	016	U svemu imajte uza se štit vjere da njime možete ugasiti vatrene strijele Zloga.
049	EPH	006	017	Uzmite kacigu spasenja i mač Duha, to jest Božju riječ.
049	EPH	006	018	Uvijek i u svakoj prigodi molite se u Svetome Duhu. Budno i ustrajno se molite za sve svete.
049	EPH	006	019	Molite se Bogu i za mene da mi dade prave riječi dok hrabro obznanjujem tajnu Radosne vijesti.
049	EPH	006	020	Sada sam, zato što ju propovijedam kao Božji poslanik, u okovima. Molite se da i dalje o njoj govorim hrabro, kako valja.
049	EPH	006	021	Da biste znali što je sa mnom i kako mi je, sve će vam ispričati moj voljeni brat Tihik, vjerni sluga Gospodnji.
049	EPH	006	022	Šaljem ga k vama baš zato da znate kako smo i da vas ohrabri.
049	EPH	006	023	Draga braćo, neka vam Bog dade mir, ljubav i vjeru našega Boga Oca i Gospodina Isusa Krista.
049	EPH	006	024	Neka je Božja milost sa svima koji ljube našega Gospodina Isusa Krista vječnom ljubavlju.
#
# BOOK	050	PHI	Philippians	Filipljanima
050	PHI	001	001	Ovo je pismo od Pavla i Timoteja, slugu Krista Isusa, svima svetima u Kristu Isusu koji su u Filipima te starješinama i đakonima.
050	PHI	001	002	Neka vam je milost i mir od našega Boga Oca i Gospodina Isusa Krista.
050	PHI	001	003	Kad god vas se sjetim, zahvaljujem Bogu.
050	PHI	001	004	U svakoj svojoj molitvi radosno se molim za vas
050	PHI	001	005	jer ste bili sudionicima navješćivanja Radosne vijesti o Kristu od prvoga dana pa sve do sada.
050	PHI	001	006	Siguran sam da će Bog, koji je započeo dobro djelo među vama, to djelo i dovršiti do dana kad se Isus Krist vrati.
050	PHI	001	007	I pravo je da tako osjećam prema vama. Nosim vas u srcu jer ste sa mnom dijelili Božju milost i kad sam bio u okovima, i u obrani i u utvrđivanju Radosne vijesti.
050	PHI	001	008	Bog mi je svjedok da čeznem za svima vama ljubavlju Isusa Krista.
050	PHI	001	009	Moja je molitva za vas da vaša ljubav još više uzraste, da rastete u znanju i razumijevanju,
050	PHI	001	010	da znate odabrati najbolje. Tako ćete biti čisti od svake nečistoće i krivnje na Dan Kristova povratka,
050	PHI	001	011	puni ploda pravednosti koja dolazi po Isusu Kristu.
050	PHI	001	012	Želim, draga braćo, da znate da je sve što mi se ovdje dogodilo pomoglo širenju Radosne vijesti
050	PHI	001	013	jer ovdje svi, pa čak i carska tjelesna straža, znaju da sam u okovima zbog Krista.
050	PHI	001	014	A i većina braće osmjelila se zbog mojih okova još neustrašivije propovijedati Božju riječ.
050	PHI	001	015	Neki, doduše, propovijedaju iz zavisti i nadmetanja, ali drugi zato iz dobre volje.
050	PHI	001	016	Propovijedaju jer me vole i jer znaju da me je Gospodin doveo ovamo da branim Radosnu vijest.
050	PHI	001	017	Oni drugi pak Krista navješćuju neiskreno, zaradi vlastite koristi. Misle da će mi time još više otežati okove.
050	PHI	001	018	Ali što onda? Bile njihove pobude iskrene ili ne, Krist se navješćuje. Tomu se radujem. A i dalje ću se radovati
050	PHI	001	019	jer znam da se molite za mene, da mi pomaže Duh Isusa Krista i da ću na koncu biti spašen.
050	PHI	001	020	Živim u žarkoj nadi da me ništa neće smesti, nego da ću uvijek, kao i sada, biti hrabar za Krista i da će se on u meni proslaviti, živio ja ili umro za njega.
050	PHI	001	021	Jer za mene je život Krist, a smrt dobitak.
050	PHI	001	022	Ipak, ako živim u tijelu, plodonosno ću djelovati. Što onda odabrati? Ne znam.
050	PHI	001	023	Razdiru me dvije želje. Želim otići i biti s Kristom. To je mnogo bolje za mene.
050	PHI	001	024	Ali zbog vas je potrebnije da ostanem živjeti u tijelu.
050	PHI	001	025	Uvjeren sam u to. Ostat ću s vama da rastete i radujete se u vjeri.
050	PHI	001	026	Tako ćete se, kad opet dođem k vama, imati još više razloga hvaliti onime što je Krist Isus učinio za mene.
050	PHI	001	027	Samo se ponašajte dostojno evanđelja tako da, došao li vas ja vidjeti ili samo slušao o vama, znam da ste postojani u jednome Duhu i da se jednodušno borite za evanđeosku vjeru
050	PHI	001	028	te da se ni u čemu ne strašite protivnika. To će im biti Božji znak njihove propasti, a vašega spasenja.
050	PHI	001	029	Jer dana vam je milost ne samo da vjerujete u Krista, nego i da trpite za njega
050	PHI	001	030	u istoj borbi u kojoj ste me vidjeli i za koju sada čujete da ju vodim.
050	PHI	002	001	Ima li dakle u Kristu kakva ohrabrenja? Ima li utjehe u njegovoj ljubavi? Ima li zajedništva u Duhu? Ima li nježnosti i samilosti?
050	PHI	002	002	Usrećite me onda: budite složni, volite se uzajamno, budite jednodušni u osjećajima i mislima.
050	PHI	002	003	Ne budite sebični ni umišljeni. Budite ponizni i smatrajte jedni druge većima od sebe.
050	PHI	002	004	Ne starajte se samo za vlastitu korist već i za korist drugih.
050	PHI	002	005	Vaše bi motrište trebalo biti jednako Isusovu.
050	PHI	002	006	Iako je bio Bog, nije zahtijevao svoje pravo da bude Bogom,
050	PHI	002	007	nego je odložio svoju moćnu snagu i slavu te, uzevši na sebe lik sluge, postao ljudskim bićem. I kao ljudsko biće
050	PHI	002	008	ponizio je samoga sebe, poslušan do smrti, i to do smrti na križu.
050	PHI	002	009	Zato ga je Bog uzdignuo iznad svega i darovao mu ime uzvišenije od svakoga drugog imena,
050	PHI	002	010	da pred Isusovim imenom prignu koljena sva bića na nebu, na zemlji i pod zemljom
050	PHI	002	011	i da svaki jezik prizna: “Isus Krist je Gospodin” na slavu Boga Oca.
050	PHI	002	012	Najdraži moji, uvijek ste bili poslušni dok sam bio s vama. Ali sada dok me nema, morate se još više, sa strahom i drhtanjem, truditi oko svojega spasenja.
050	PHI	002	013	Jer Bog djeluje budeći u vama želju da mu budete poslušni i dajući vam snage da činite ono što mu je ugodno.
050	PHI	002	014	Ma što činili, ne prigovarajte i ne svađajte se
050	PHI	002	015	da vas nitko ne može osuditi. Živite besprijekornim i čistim životom, kao neporočna Božja djeca usred izopačenog i pokvarenog naraštaja. Svijetlite u njihovoj tami poput zvijezda u svemiru.
050	PHI	002	016	Čvrsto se držite Riječi života, tako da se na dan Kristova povratka mogu ponositi da nisam uzalud trčao trku niti uzalud se trudio.
050	PHI	002	017	Štoviše, ako se i moja krv mora proliti poput žrtve za vašu vjeru i požrtvovno Božje djelo, sretan sam i radujem se s vama.
050	PHI	002	018	I vi se zato veselite i radujte sa mnom.
050	PHI	002	019	Nadam se da ću, bude li volja Gospodina Isusa, ubrzo poslati k vama Timoteja, da me razveseli vijestima o vama.
050	PHI	002	020	Nemam nikoga drugog poput njega tko bi se tako brinuo za vašu dobrobit,
050	PHI	002	021	jer se svi drugi brinu samo o sebi, a ne o onomu što je Kristovo.
050	PHI	002	022	Ali znate da je Timotej prokušan. Pomagao mi je u naviještanju Radosne vijesti kao sin ocu.
050	PHI	002	023	Njega vam se nadam poslati čim doznam što će ovdje biti sa mnom.
050	PHI	002	024	A pouzdajem se u Gospodina da ću vam i sam ubrzo doći.
050	PHI	002	025	U međuvremenu mi se činilo potrebnim da vam pošaljem natrag Epafrodita, svojega brata, suradnika i suborca, kojega ste poslali da mi pomogne u potrebi.
050	PHI	002	026	Šaljem ga doma jer čezne za vama i jer je žalostan što ste čuli da je obolio.
050	PHI	002	027	Zaista je bio bolestan, gotovo je umro. Ali Bog mu se—a i meni—smilovao da me ne snađe žalost na žalost.
050	PHI	002	028	Zato ga što prije šaljem jer znam da ćete se razveseliti kad ga vidite, a onda ću i ja biti manje žalostan.
050	PHI	002	029	Primite ga dakle s ljubavlju Gospodnjom i poštujte takve ljude.
050	PHI	002	030	Izložio se životnoj pogibli radi Kristova djela i umalo je umro čineći za mene ono što vi niste mogli jer ste bili daleko.
050	PHI	003	001	I na koncu, draga braćo, radujte se u Gospodinu. Meni ne dodija pisati vam stalno isto, a za vas je sigurnije.
050	PHI	003	002	Čuvajte se pasa—zlih ljudi koji kažu da se morate osakatiti radi spasenja, i njihovih zlih djela.
050	PHI	003	003	Jer mi koji se Bogu klanjamo u Duhu jedini smo zaista obrezani. Mi se ne pouzdajemo u ljudske napore. Umjesto toga, hvalimo se onime što je za nas učinio Isus Krist.
050	PHI	003	004	A ako bi se itko mogao pouzdati u vlastito tijelo, mogao bih ja. Imaju li drugi razloga da se pouzdaju u vlastite napore, ja ih imam još više!
050	PHI	003	005	Obrezan sam kao dijete od osam dana, rođen u židovskoj obitelji čiste krvi iz Benjaminova plemena. Pravi pravcati Židov. Pripadnik farizeja.
050	PHI	003	006	Glede revnosti: progonio sam Crkvu. Glede pravednosti u ispunjavanju Zakona: bio sam besprijekoran.
050	PHI	003	007	Sve što sam nekoć smatrao vrijednim, sada smatram bezvrijednim zaradi Krista.
050	PHI	003	008	Štoviše, sve je bezvrijedno u usporedbi s onim najdragocjenijim: spoznajom Isusa Krista, mojega Gospodina. Sve sam drugo odbacio i sve smatram smećem da bih zadobio Krista
050	PHI	003	009	i postao jedno s njime. Ne pouzdajem se više u vlastitu pravednost ni u ispunjavanje Zakona, već se pouzdajem u Krista da me spasi. Jer Bog nas pred sobom opravdava našom vjerom u Krista.
050	PHI	003	010	Svega sam se odrekao—da zaista mogu spoznati Krista i iskusiti moćnu silu koja ga je uskrsnula, naučiti što znači trpjeti s njim i dijeliti njegovu smrt
050	PHI	003	011	ne bih li doživio uskrsnuće od mrtvih!
050	PHI	003	012	Ne kažem da sam već sve to postignuo ili da sam već postao savršenim, nego prežem da to dosegnem jer je Krist dosegnuo mene.
050	PHI	003	013	Ne smatram, braćo, da sam već postao kakvim trebam biti, nego da sam se sav dao na to da zaboravim ono što je iza mene i da hitim prema onomu što me čeka.
050	PHI	003	014	Trudim se istrčati utrku do cilja i primiti nagradu kojoj nas je Bog, kroz Krista Isusa, pozvao u nebo.
050	PHI	003	015	Tako mislimo svi koji smo zreli u vjeri. Ako vi drukčije mislite, Bog će to i vama objaviti.
050	PHI	003	016	Ali moramo biti poslušni istini koju smo spoznali.
050	PHI	003	017	Draga braćo, živite poput mene i učite od onih koji slijede moj uzor.
050	PHI	003	018	Jer sam vam prije o tomu često govorio, a i sada velim sa suzama u očima: mnogi svojim životom pokazuju da su zapravo neprijatelji Kristova križa.
050	PHI	003	019	Njih čeka vječna propast. Njihov je bog njihov trbuh. Ponose se sramotnim stvarima. Misle samo na ovaj zemaljski život.
050	PHI	003	020	Ali naša je domovina na nebesima, odakle iščekujemo da će nam doći Spasitelj, naš Gospodin Isus Krist.
050	PHI	003	021	On će ova naša smrtna tijela preobraziti i suobličiti ih svojemu slavnome tijelu moćnom silom kojom će sve podložiti sebi.
050	PHI	004	001	Draga braćo i sestre, volim vas i jedva čekam da vas vidim jer ste moja radost i nagrada za moj trud. Budite postojani u Gospodinu!
050	PHI	004	002	Molim Evodiju i Sintihu da se ne svađaju i da budu složne u Gospodinu.
050	PHI	004	003	I tebe molim, vjerni prijatelju, pomozi im jer su se silno trudile u propovijedanju Radosne vijesti skupa sa mnom, Klementom i ostalim mojim suradnicima kojih su imena zapisana u Knjizi života.
050	PHI	004	004	Uvijek se radujte u Gospodinu. Da ponovim: radujte se!
050	PHI	004	005	Neka vaša blagost bude poznata svim ljudima. Gospodin je blizu!
050	PHI	004	006	Ne brinite se ni za što; radije se molite za sve; iznesite Bogu sve svoje potrebe, sa zahvalnošću.
050	PHI	004	007	Tako ćete iskusiti Božji mir koji nadilazi svaki razum. On će čuvati vaša srca i vaš um u Kristu Isusu.
050	PHI	004	008	Na završetku, draga braćo, još samo ovo: usmjerite svoje misli na ono što je istinito, čestito i pravedno, na ono što je čisto, hvalevrijedno i kreposno.
050	PHI	004	009	Postupajte kao što ste naučili i čuli od mene i kao što ste mene vidjeli činiti, pa će Bog mira biti s vama.
050	PHI	004	010	Silno sam se razveselio u Gospodinu što opet skrbite za mene. Znam da se uvijek o meni brinete, ali neko vrijeme niste mi imali prilike pomoći.
050	PHI	004	011	Ne govorim to zbog oskudice. Naučio sam biti zadovoljan u svakoj prigodi.
050	PHI	004	012	Znam oskudijevati, a znam i obilovati. Na sve sam naviknuo: i biti sit i gladovati, i obilovati i oskudijevati.
050	PHI	004	013	Sve mogu u Kristu koji mi daje snagu.
050	PHI	004	014	Ali ipak je lijepo od vas što ste mi pomogli u nevolji.
050	PHI	004	015	Dobro znate da mi u početku propovijedanja evanđelja, kad sam otputovao iz Makedonije, nijedna crkva nije financijski pomogla—osim vas Filipljana.
050	PHI	004	016	Čak ste mi i dok sam boravio u Solunu jedanput ili dvaput poslali pomoć za moje potrebe.
050	PHI	004	017	Ne govorim to zato što tražim od vas dar. Želim samo da vaša nagrada bude još veća.
050	PHI	004	018	Sada imam svega dostatno; čak mi i pretječe! Namirili ste sve moje potrebe darom koji ste mi poslali po Epafroditu, tom vašom žrtvom, “ugodnim mirisom” Bogu.
050	PHI	004	019	A isti Bog ispunit će i sve vaše potrebe prema svojemu raskošnom bogatstvu, u Kristu Isusu.
050	PHI	004	020	Neka je slava našemu Bogu Ocu u vijeke vjekova! Amen.
050	PHI	004	021	Pozdravite ondje pojedinačno svakoga svetoga u Kristu Isusu. Pozdravljaju vas braća koja su sa mnom.
050	PHI	004	022	I svi drugi sveti vas pozdravljaju, posebice oni koji rade na carevu dvoru.
050	PHI	004	023	Neka milost našega Gospodina Isusa bude s vašim duhom!
#
# BOOK	051	COL	Colossians	Kološanima
051	COL	001	001	Ovo je pismo od Pavla, kojega je Bog odabrao da bude apostol Isusa Krista, i od našega brata Timoteja.
051	COL	001	002	Kološanima, svetoj i vjernoj braći i sestrama u Isusu Kristu. Neka vam naš Bog Otac udijeli milost i mir.
051	COL	001	003	Uvijek se molimo za vas i zahvaljujemo za vas Bogu Ocu našega Gospodina Isusa Krista
051	COL	001	004	jer smo čuli za vašu snažnu vjeru u Isusa Krista i za vašu ljubav koju iskazujete prema svetima posvuda.
051	COL	001	005	Razlog vaše vjere je nada što vas čeka u nebesima. O toj ste nadi prvi put čuli kad ste čuli istinu Radosne vijesti.
051	COL	001	006	Ista ta Radosna vijest koja je došla k vama proširila se cijelim svijetom. Posvuda mijenja ljudske živote, baš kao što je promijenila i vas prvoga dana kad ste ju čuli i kad ste shvatili istinu o Božjoj milosti prema grešnicima.
051	COL	001	007	Vi ste za nju čuli od Epafre, našega voljenog suradnika. On nas zastupa vjerno služeći Kristu.
051	COL	001	008	On nam je i rekao za vašu ljubav prema drugima, koju vam daje Sveti Duh.
051	COL	001	009	Zato se mi od dana kad smo to čuli neprestano molimo za vas, tražeći da vas Bog ispuni mudrošću i duhovnom spoznajom kako biste mogli razabrati njegovu volju,
051	COL	001	010	živjeti dostojno Gospodina i ugoditi mu, roditi svakom vrstom dobrih djela te rasti u spoznaji Boga.
051	COL	001	011	Molimo se da vas Bog ojača svojom slavnom silom da možete biti postojani i strpljivi. Da radosno
051	COL	001	012	možete zahvaljivati Ocu koji nas je osposobio da budemo subaštinicima svetoga Božjeg naroda koji živi u svjetlu.
051	COL	001	013	Izbavio nas je od vlasti tame i prenio u Kraljevstvo svojega ljubljenog Sina.
051	COL	001	014	Njegovom krvlju Bog je otkupio našu slobodu i oprostio nam grijehe.
051	COL	001	015	Krist je vidljiva slika nevidljivoga Boga, prvorođenac iznad svih stvorenja.
051	COL	001	016	U Kristu je stvoreno sve na nebesima i na zemlji: vidljivo i nevidljivo, kraljevi i kraljevstva, vladari i vlasti. Sve je stvoreno po njemu i za njega.
051	COL	001	017	Postojao je prije svega drugoga i održava sve što postoji.
051	COL	001	018	On je glava Crkve, koja je njegovo Tijelo. On je prvi od svih ustao od mrtvih, da u svemu bude prvi.
051	COL	001	019	Jer se Bogu svidjelo u njemu prebivati svom puninom
051	COL	001	020	i kroz njega—njegovom krvlju prolivenom na križu—pomiriti sa sobom sve na zemlji i na nebesima.
051	COL	001	021	To se odnosi i na vas koji ste nekada bili daleko od njega i bili mu neprijatelji mišlju i djelima.
051	COL	001	022	Ali on vas je ponovno izmirio sa sobom kroz smrt Kristova ljudskog tijela na križu. Priveo vas je u svoju nazočnost svete, neporočne i besprijekorne.
051	COL	001	023	Ali morate čvrsto i postojano ustrajati u vjeri. Ne dajte se pokolebati u nadi Radosne vijesti koju ste čuli. Ona se propovijeda diljem svijeta, a mene, Pavla, Bog je postavio da joj služim.
051	COL	001	024	Sada se radujem što dovršavam patnje za koje mi je Krist rekao da ću ih proći za dobro Crkve, njegova tijela.
051	COL	001	025	Bog mi je dao osobitu službu da vam naviještam njegovu poruku u svoj punini.
051	COL	001	026	Ta je tajna bila skrivena vjekovima i naraštajima, ali sada ju je Bog očitovao njegovim svetima.
051	COL	001	027	Jer Bogu se svidjelo da svojemu narodu objavi kako su bogatstvo i slava Kristova namijenjeni i vama poganima. Jer u ovome je tajna: Krist živi u vama i vaša je nada da ćete biti dionicima njegove slave.
051	COL	001	028	Svima naviještamo Krista. Opominjemo i poučavamo ljude, s mudrošću koju nam je Bog dao, da svakoga učinimo zrelim u Kristu.
051	COL	001	029	Da to postignem, trudim se i borim u njegovoj snazi, koja tako silno djeluje u meni.
051	COL	002	001	Želim da znate koliko sam se mučio za vas, za Crkvu u Laodiceji i za sve one koji me još nisu osobno upoznali.
051	COL	002	002	Želim da se njihova srca ohrabre, povezana u ljubavi, da dobiju bogatu i punu spoznaju Božje tajne: Krista.
051	COL	002	003	U njemu su skrivena sva bogatstva mudrosti i spoznaje.
051	COL	002	004	Govorim vam to da vas nitko ne prevari uvjerljivim riječima.
051	COL	002	005	Iako sam daleko od vas, u mislima sam s vama. Veoma me raduje što živite kako treba i što je vaša vjera u Krista čvrsta.
051	COL	002	006	Kako ste prihvatili Krista za Gospodina, tako nastavite s njime živjeti.
051	COL	002	007	Budite u njemu ukorijenjeni pa ćete se izgrađivati i učvršćivati u vjeri kako ste i poučeni. Obilno zahvaljujte Bogu.
051	COL	002	008	Nemojte da vas tko odvuče ispraznim mudrovanjem koje se temelji na ljudskim predajama i na počelima ovoga svijeta, a ne na Kristu.
051	COL	002	009	Jer u Kristu doslovce prebiva sva punina božanstva,
051	COL	002	010	a vi ste ispunjeni kroz zajedništvo s njime, koji je iznad svakoga poglavarstva i vlasti u svemiru.
051	COL	002	011	Kad ste došli Kristu, “obrezani” ste, ali ne tjelesno. Bio je to duhovni zahvat—“odrezana” je vaša grešna narav.
051	COL	002	012	Jer s Kristom ste ukopani pri krštenju. I s njim ste uskrsnuli u novi život jer ste se pouzdali u moćnu Božju silu, koja je i Krista podignula od mrtvih.
051	COL	002	013	Bili ste nekoć mrtvi zbog svojih prijestupa i zbog toga što vaša grešna narav još nije bila “odrezana”. Tada vas je Bog oživio s Kristom. Oprostio nam je sve prijestupe.
051	COL	002	014	Izbrisao je zadužnicu čije su odredbe bile protiv nas. Pribio ju je na Kristov križ i uništio.
051	COL	002	015	Tako je Bog razoružao zle vladare i vlasti. Javno ih je osramotio pobjedom na Kristovu križu.
051	COL	002	016	Neka vas zato nitko ne osuđuje zbog jela, pića ili zbog svetkovanja blagdana, mlađaka ili subote.
051	COL	002	017	Jer ta su pravila bila tek sjena prave stvarnosti—Krista.
051	COL	002	018	Ne dajte da vam oni koji uživaju u lažnoj poniznosti i štovanju anđela kažu kako niste zaslužili nagradu. Takvi ljudi, oholi zbog svoje tjelesne pameti, unedogled nabrajaju pojedinosti viđenja koja su imali.
051	COL	002	019	Ali ne drže se Krista, glave Tijela koje je snažno povezano i koje raste samo dobivajući hranu i snagu od Boga.
051	COL	002	020	Ako ste zaista umrli s Kristom, onda vas je on oslobodio temeljnih počela ovoga svijeta. Zašto se onda, kao da još pripadate ovomu svijetu, podvrgavate propisima kao što su:
051	COL	002	021	“Ne jedi! Ne kušaj! Ne takni!”
051	COL	002	022	Takva pravila obična su ljudska umotvorina jer se odnose na stvari koje uporabom nestaju.
051	COL	002	023	Ti propisi prividno su mudri zbog samozvanog bogoštovlja, poniznosti i trapljenja tijela, ali ne pomažu čovjeku da nadvlada svoje zle misli i želje.
051	COL	003	001	Uskrsnuli ste s Kristom. Zato težite za nebeskim, gdje Krist sjedi na počasnome mjestu, Bogu zdesna.
051	COL	003	002	Razmišljajte o onome što u nebu; ne provodite vrijeme baveći se zemaljskim stvarima.
051	COL	003	003	Jer umrli ste s Kristom i vaš je pravi život skriven s Kristom u Bogu.
051	COL	003	004	A kada se Krist, koji je naš pravi život, objavi cijelome svijetu, tada će i vi imati udjela u njegovoj slavi.
051	COL	003	005	Usmrtite dakle ono zemaljsko u svojemu tijelu: blud, nečistoću, strasti, zlu požudu i pohlepu. Ne budite pohlepni za stvarima ovoga svijeta jer je to idolopoklonstvo
051	COL	003	006	zbog kojega će na ljude pasti Božji gnjev.
051	COL	003	007	I vi ste nekoć tako živjeli.
051	COL	003	008	Ali sada od sebe odbacite gnjev, srdžbu, opakost, hulu i prostotu!
051	COL	003	009	Ne lažite jedni drugima jer ste sa sebe svukli staru zlu narav i njezina zla djela.
051	COL	003	010	Obukli ste na sebe posve novoga čovjeka, koji se obnavlja spoznajući svojega Stvoritelja.
051	COL	003	011	Nema više ovdje ni Grka ni Židova, ni obrezana ni neobrezana, ni barbara ni skita, ni roba ni slobodna čovjeka; tu je samo Krist—koji je sve i u svima.
051	COL	003	012	Vi ste sveti i ljubljeni Božji izabranici. Obucite se stoga u milosrdno srce, dobrostivost, poniznost i strpljivost.
051	COL	003	013	Podnosite nedostatke drugih i praštajte onima kojima imate što zamjeriti. Kao što je Gospodin vama oprostio, tako i vi opraštajte drugima.
051	COL	003	014	A najvažnije je: obucite se u ljubav! Ona nas veže u savršeni sklad.
051	COL	003	015	Neka vašim srcima upravlja Kristov mir. Udovi ste istoga tijela i zato ste pozvani živjeti u miru. Budite zahvalni!
051	COL	003	016	Neka Kristova riječ u svem svojem bogatstvu prebiva u vama. Poučavajte se i opominjite međusobno sa svom mudrošću. U srcu pjevajte Bogu psalme, hvalospjeve i duhovne pjesme sa zahvalnošću.
051	COL	003	017	I ma što činili, riječju ili djelom, činite u ime Gospodina Isusa, zahvaljujući po njemu Bogu Ocu.
051	COL	003	018	Žene, pokoravajte se svojim muževima kao što dolikuje u Gospodinu.
051	COL	003	019	Muževi, volite svoje žene i ne budite osorni prema njima.
051	COL	003	020	Djeco, slušajte u svemu roditelje jer je to ugodno Gospodinu.
051	COL	003	021	Očevi, ne ogorčujte svoju djecu da ne postanu malodušna.
051	COL	003	022	Robovi, budite poslušni svojim zemaljskim gospodarima u svemu. Ne trudite se da im ugodite samo dok vas vide, već uvijek tako činite, iskrena srca, u strahu Gospodnjem.
051	COL	003	023	Što god činili, činite od srca, kao Gospodinu, a ne ljudima.
051	COL	003	024	Znajte da ćete od Gospodina kao nagradu dobiti baštinu. Služite Gospodinu Kristu.
051	COL	003	025	Tko čini nepravdu, dobit će i plaću nepravednika. U Bogu nema pristranosti!
051	COL	004	001	Gospodari, postupajte pravedno i pošteno prema svojim robovima. Ne zaboravite da i vi imate Gospodara—na nebu!
051	COL	004	002	Molite se ustrajno i budno, sa zahvalnošću.
051	COL	004	003	Molite se i za nas, da nam Bog otvori vrata kako bismo mogli navješćivati Kristovo otajstvo zbog kojega sam u okovima
051	COL	004	004	te da ga navijestim onako kako treba.
051	COL	004	005	Mudro postupajte prema onima koji su vani; koristite svaku prigodu da činite dobro.
051	COL	004	006	Neka vaše riječi uvijek budu ljubazne, solju začinjene, da znate što kome treba reći.
051	COL	004	007	Moj voljeni brat Tihik, vjerni sluga Gospodnji, ispričat će vam sve o meni.
051	COL	004	008	Šaljem ga k vama baš zato da znate kako smo i da vas ohrabri.
051	COL	004	009	Šaljem vam i vjernoga, dragog brata Onezima, vašega zemljaka. On i Tihik ispričat će vam kako je ovdje.
051	COL	004	010	Pozdravlja vas Aristarh, koji je sa mnom u zatvoru, te Barnabin nećak Marko, za kojega sam vas već prije uputio da ga lijepo primite dođe li k vama.
051	COL	004	011	Pozdravlja vas i Isus, kojega zovemo Just. To su jedini moji suradnici na kraljevstvu Božjemu koji su židovskoga podrijetla. Oni su mi bili utjeha.
051	COL	004	012	Pozdravlja vas vaš zemljak Epafra, sluga Krista Isusa. On se uvijek žarko moli za vas da, prema Božjoj volji, budete zreli i čvrsti u vjeri.
051	COL	004	013	Zaista vam mogu reći da se svojski trudi za vas, kao i za kršćane u Laodiceji i u Hierapolu.
051	COL	004	014	Pozdravljaju vas dragi liječnik Luka i Dema.
051	COL	004	015	Pozdravite braću i sestre u Laodiceji te Nimfu i Crkvu koja se sastaje u njezinu domu.
051	COL	004	016	Kad pročitate ovo pismo, neka ga pročitaju i u laodicejskoj Crkvi, a vi pročitajte ono koje sam njima napisao.
051	COL	004	017	Arhipu recite da obavlja službu koju mu je Gospodin dao.
051	COL	004	018	Evo i pozdrava mojom, Pavlovom rukom. Sjećajte se mojih okova. Neka je s vama Božja milost.
#
# BOOK	052	1TH	1 Thessalonians	1 Solunjanima
052	1TH	001	001	Ovo je pismo od Pavla, Sile i Timoteja. Crkvi u Solunu, koja je u Bogu Ocu i u Gospodinu Isusu Kristu. Neka vam je milost i mir.
052	1TH	001	002	Uvijek zahvaljujemo Bogu za vas i neprestano se za vas molimo.
052	1TH	001	003	Uvijek se pred svojim Bogom Ocem sjećamo vaših djela vjere, vašeg truda iz ljubavi te vaše postojanosti nadahnute nadom u našega Gospodina Isusa Krista.
052	1TH	001	004	Znamo, draga braćo i sestre, da vas je Bog izabrao za svoje.
052	1TH	001	005	Jer evanđelje koje smo vam donijeli nije se očitovalo samo u riječi, već i u sili Svetoga Duha, s potpunim i dubokim uvjerenjem u njegovu istinitost. A znate i da smo mi među vama živjeli kao dokaz istinitosti naše poruke.
052	1TH	001	006	Primili ste Riječ od Svetoga Duha s radošću unatoč velikim patnjama. U tomu ste slijedili nas i Gospodina.
052	1TH	001	007	Postali ste tako uzorom svim vjernicima u Makedoniji i u Ahaji.
052	1TH	001	008	Ne samo da je riječ Gospodnja od vas odjeknula po Makedoniji i po Ahaji, nego se o vašoj vjeri u Boga tako pročulo da o tomu više ljudima ne treba ni govoriti.
052	1TH	001	009	Sami pripovijedaju kako ste nas lijepo primili i kako ste se od idola obratili istinskome i živome Bogu da mu služite
052	1TH	001	010	te kako iščekujete da s neba ponovno dođe njegov Sin Isus, kojega je uskrisio od mrtvih i koji će nas izbaviti od strašnoga Božjega gnjeva koji je pred nama.
052	1TH	002	001	Znate i sami, draga braćo i sestre, da naš dolazak k vama nije bio uzaludan.
052	1TH	002	002	Znate da su nas prije toga u Filipima zlostavljali i izvrgnuli ruglu. Ipak smo se odvažili, pouzdajući se u Boga, propovijedati vam evanđelje, iako uz tešku borbu.
052	1TH	002	003	Vidite dakle da u našemu propovijedanju nema govora o zabludi, nečistim pobudama ili prijevari.
052	1TH	002	004	Navješćujemo Radosnu vijest upravo onako kako nam je Bog povjerio da činimo. Ne trudimo se ugoditi ljudima, nego Bogu koji proniče srca.
052	1TH	002	005	Nikada vas nismo pokušali pridobiti laskanjem. Bog nam je svjedok i da nikada ništa nismo činili iz pohlepe.
052	1TH	002	006	Niti smo od ljudi tražili slavu—ni od vas ni od bilo koga drugoga.
052	1TH	002	007	Mogli smo od vas kao Kristovi apostoli što i zahtijevati, ali nismo. Bili smo prema vama blagi poput majke koja s ljubavlju njeguje svoju djecu.
052	1TH	002	008	Toliko smo vas voljeli da smo vam htjeli predati ne samo Božju Radosnu vijest nego i vlastiti život.
052	1TH	002	009	Pa sjećate se, draga braćo i sestre, našega teškog truda i umora! Dok smo vam propovijedali evanđelje, radili smo noću i danju da nikomu od vas ne budemo na teret.
052	1TH	002	010	I vi i Bog ste nam svjedoci da smo se sveto, pravedno i besprijekorno vladali prema vama vjernicima.
052	1TH	002	011	Postupali smo prema svakomu od vas kao otac prema vlastitoj djeci.
052	1TH	002	012	Poticali smo vas, hrabrili i zaklinjali da živite životom dostojnim Boga koji vas je pozvao u svoje kraljevstvo da s njime dijelite njegovu slavu.
052	1TH	002	013	Zato bez prestanka zahvaljujemo Bogu što Božju poruku koju smo vam navijestili niste primili kao ljudsku, nego kao Božju riječ, što ona uistinu i jest. A ona djeluje u vama koji vjerujete.
052	1TH	002	014	Vi ste, draga braćo, pretrpjeli od svojih sunarodnjaka progonstvo te ste tako prošli jednako kao i članovi Božjih kršćanskih crkava u Judeji, koje su zbog vjere u Krista Isusa progonili njihovi vlastiti sunarodnjaci, Židovi.
052	1TH	002	015	Oni su poubijali vlastite proroke, pa čak i Gospodina Isusa. Nas su žestoko progonili. Ne ugađaju Bogu i neprijatelji su svim ljudima
052	1TH	002	016	jer nam priječe propovijedati poganima da se oni ne bi spasili. Navršili su tako mjeru svojih zlodjela. Navukli su na sebe najveći Božji gnjev.
052	1TH	002	017	Draga braćo, pošto smo zakratko bili odvojeni od vas (ali ne i srcem), vruće smo čeznuli za vama te smo pokušali doći da vas vidimo.
052	1TH	002	018	Zaista smo nastojali doći k vama, ja Pavao i više puta, ali Sotona nas je spriječio.
052	1TH	002	019	Tko će, na koncu, biti naša nada i radost, naš ponos i naša nagrada pred našim Gospodinom Isusom kada opet dođe?
052	1TH	002	020	Vi ste naša slava i naša radost!
052	1TH	003	001	Kad to više nismo mogli izdržati, odlučili smo da ja sam ostanem u Ateni,
052	1TH	003	002	a brata Timoteja, Božjega suradnika na Kristovu evanđelju, poslali smo da vas učvrsti i ohrabri u vjeri
052	1TH	003	003	da se nitko ne pokoleba u tim nevoljama. I sami znate da se one nama događaju.
052	1TH	003	004	Dok smo bili među vama, unaprijed smo vas upozoravali da će biti takvih nevolja, koje su se, kao što znate, i dogodile.
052	1TH	003	005	Zato više nisam mogao izdržati pa sam poslao Timoteja da dozna kako stojite u vjeri. Bojao sam se da vas je možda nije zaveo Napasnik te da naš trud nije bio uzaludan.
052	1TH	003	006	A Timotej se upravo vratio od vas i donio nam veselu vijest o vašoj vjeri i ljubavi. Kaže da nas se još rado sjećate i da čeznete vidjeti nas koliko i mi vas.
052	1TH	003	007	Zato smo se, braćo, vašom čvrstom vjerom utješili u svoj našoj tjeskobi i nevolji.
052	1TH	003	008	Vaša čvrsta postojanost u Gospodinu vratila nas je u život.
052	1TH	003	009	Kako da dovoljno zahvalimo Bogu za vas, za svu radost koju zbog vas osjećamo pred njim?
052	1TH	003	010	Danju i noću se neprestano molimo Bogu da nam dopusti ponovno vas posjetiti, da možemo, ako je potrebno, u čemu upotpuniti vašu vjeru.
052	1TH	003	011	Da hoće sam naš Bog Otac i Gospodin Isus upraviti naš put prema vama!
052	1TH	003	012	A vama neka Gospodin podari da rastete i obilujete u međusobnoj ljubavi kao što mi obilujemo ljubavlju prema vama.
052	1TH	003	013	Tako će vam srca biti snažna, besprijekorna i sveta kad stanete pred našega Boga Oca na dan dolaska našega Gospodina Isusa Krista s njegovim svetima.
052	1TH	004	001	Na koncu, draga braćo i sestre, zaklinjemo vas u imenu Gospodina Isusa da živite životom ugodnim Bogu kao što smo vas poučili. Vi već tako i živite. Napredujte i dalje.
052	1TH	004	002	Znate zapovijedi koje smo vam dali u ime Gospodina Isusa.
052	1TH	004	003	Bog želi da budete sveti i čisti, da se uzdržavate od grijeha bluda.
052	1TH	004	004	Tako će svatko od nas znati nadzirati svoje tijelo u svetosti i časti,
052	1TH	004	005	a ne živjeti u strasti i pohoti poput pogana koji ne poznaju Boga.
052	1TH	004	006	Nikada u tomu ni u čemu drugome ne varajte svojega brata kršćanina jer Gospodin se za to osvećuje, kao što sam vas već upozorio.
052	1TH	004	007	Jer nas Bog nije pozvao da živimo pokvarenim, već čistim životom.
052	1TH	004	008	Tko odbacuje ove zapovijedi, ne odbacuje čovjeka, nego Boga koji vam daje svojega Svetog Duha.
052	1TH	004	009	O bratskoj ljubavi koja mora vladati među Božjim narodom ne moram vam ni pisati jer vas je sam Bog poučio da volite jedni druge.
052	1TH	004	010	Vi zaista iskazujete veliku ljubav braći u cijeloj Makedoniji. Molimo vas ipak, draga braćo, da u tome još više napredujete.
052	1TH	004	011	Trudite se mirno živjeti, baviti se svojim poslom i raditi vlastitim rukama, kako smo vam zapovjedili.
052	1TH	004	012	Tako ćete časno živjeti pred nevjernicima i nitko vam neće trebati novčano pomagati.
052	1TH	004	013	Želim, braćo i sestre, da znate što će se dogoditi s umrlim kršćanima, da ne tugujete kao drugi koji nemaju nade.
052	1TH	004	014	Vjerujemo da je Isus umro i uskrsnuo te da će Bog, kad Isus opet dođe, s Isusom dovesti i kršćane koji su usnuli u Isusu.
052	1TH	004	015	Govorim vam ovo poučen izravno od Gospodina: oni od nas koji još budu živi kad se Gospodin vrati, neće preteći umrle.
052	1TH	004	016	Sam će Gospodin sići s neba na zapovijed, na glas arhanđela, na zov Božje trublje. Najprije će uskrsnuti umrli u Kristu.
052	1TH	004	017	Zatim će oni od nas koji još budu živi biti uzneseni u vis, na oblake, u susret Gospodinu, da s njime zauvijek ostanu.
052	1TH	004	018	Tješite se međusobno tim riječima.
052	1TH	005	001	A kada će se sve to dogoditi, ne trebam vam pisati
052	1TH	005	002	jer i sami dobro znate da će Dan Gospodnji doći neočekivano, kao tat u noći.
052	1TH	005	003	Dok ljudi još budu govorili: “Sve je mirno i sigurno”, snaći će ih iznenada propast kao trudnicu trudovi. I neće umaknuti.
052	1TH	005	004	Ali vi, braćo draga, niste u tami da bi vas Dan Gospodnji zaskočio kao tat.
052	1TH	005	005	Djeca ste svjetla i dana; ne pripadate tami i noći.
052	1TH	005	006	Ne spavajmo zato kao ostali, već bdijmo i budimo trijezni.
052	1TH	005	007	Spava se i opija noću.
052	1TH	005	008	Ali budimo trijezni, mi koji pripadamo danu. Obucimo oklop vjere i ljubavi, stavimo kacigu—nadu spasenja.
052	1TH	005	009	Jer Bog nam nije namijenio svoj gnjev, nego spasenje po našemu Gospodinu Isusu Kristu,
052	1TH	005	010	koji je umro za nas da možemo zauvijek živjeti s njime, zatekao nas njegov dolazak žive ili umrle.
052	1TH	005	011	Tješite se zato međusobno i izgrađujte jedni druge, kao što već i činite.
052	1TH	005	012	Molimo vas, draga braćo, da poštujete svoje starješine u djelu Gospodnjem. Oni naporno rade među vama i opominju vas.
052	1TH	005	013	Cijenite ih i volite zbog njihova rada. Živite u miru jedni s drugima!
052	1TH	005	014	Potičemo vas, braćo: opominjite lijene, hrabrite malodušne, pomažite slabima, budite strpljivi prema svima!
052	1TH	005	015	Pazite da tko kome ne uzvrati zlo za zlo, nego se uvijek trudite činiti dobro svima.
052	1TH	005	016	Uvijek se radujte!
052	1TH	005	017	Molite se bez prestanka!
052	1TH	005	018	Zahvaljujte Bogu ma što vas snašlo jer je to za vas Božja volja u Kristu Isusu.
052	1TH	005	019	Ne trnite Svetoga Duha.
052	1TH	005	020	Ne prezrite proroštva,
052	1TH	005	021	nego sve provjeravajte i prihvatite što je dobro.
052	1TH	005	022	Klonite se svakoga zla.
052	1TH	005	023	Neka vas sam Bog, izvor mira, potpuno posveti i neka cijelo vaše biće—duh, dušu i tijelo—očuva besprijekornima za dolazak našega Gospodina Isusa Krista.
052	1TH	005	024	Vjeran je Bog koji vas je pozvao. On će to i učiniti.
052	1TH	005	025	Draga braćo i sestre, molite se za nas.
052	1TH	005	026	Pozdravite svu braću svetim cjelovom.
052	1TH	005	027	Zaklinjem vas u Gospodinu: pročitajte ovu poslanicu svoj braći.
052	1TH	005	028	Neka je milost našega Gospodina Isusa Krista sa svima vama.
#
# BOOK	053	2TH	2 Thessalonians	2 Solunjanima
053	2TH	001	001	Ovo je pismo od Pavla, Sile i Timoteja solunskoj Crkvi koja je u Bogu, našemu Ocu, i u Gospodinu Isusu Kristu.
053	2TH	001	002	Neka vam je milost i mir od Boga Oca i od Gospodina Isusa Krista.
053	2TH	001	003	Draga braćo i sestre, ne možemo a da uvijek ne zahvaljujemo Bogu za vas, za vašu vjeru koja jača i za vašu veliku međusobnu ljubav.
053	2TH	001	004	Ponosno govorimo drugim Božjim crkvama o vašoj postojanoj vjeri u progonstvima i u nevoljama koje trpite.
053	2TH	001	005	One su samo najava pravednoga Božjeg suda na kojemu će vas Bog proglasiti dostojnima svojega Kraljevstva za koje i trpite.
053	2TH	001	006	Bog će pravedno kazniti vaše progonitelje patnjom,
053	2TH	001	007	a vama progonjenima, kao i nama, dati spokoj kad se s neba objavi Gospodin Isus. On će doći s moćnim anđelima
053	2TH	001	008	i s plamenim ognjem te donijeti osvetu onima koji ne priznaju Boga i ne žele se pokoriti Radosnoj vijesti o našemu Gospodinu Isusu Kristu.
053	2TH	001	009	Bit će kažnjeni vječnom propašću, zauvijek odvojeni od Gospodnjega lica i od njegove silne slave
053	2TH	001	010	na dan kada on dođe primiti slavu i čast od svojega svetog naroda, od svih vjernika. Među njima ste i vi jer ste povjerovali našemu svjedočanstvu o njemu.
053	2TH	001	011	Zato se stalno molimo za vas, da vas Bog učini dostojnima života na koji vas je pozvao i da on svojom snagom dovrši svaku vašu dobru nakanu i svako dobro djelo—
053	2TH	001	012	da bi zbog vas svi slavili ime našega Gospodina Isusa te da i vi budete proslavljeni u njemu po milosti našega Boga i Gospodina Isusa Krista.
053	2TH	002	001	A glede dolaska našega Gospodina Isusa Krista i našega okupljanja oko njega,
053	2TH	002	002	ne dajte se zavesti kakvim proroštvom, riječju ili pismom o tomu kako je on već tu.
053	2TH	002	003	Ne dajte se prevariti. Jer taj dan neće doći prije velike pobune protiv Boga i prije nego što se pojavi čovjek bezakonja—koji će završiti u paklu.
053	2TH	002	004	On će se uzdignuti iznad svih bića koje ljudi štuju i nazivaju bogovima. Zasjest će u Božji hram i sebe proglasiti Bogom.
053	2TH	002	005	Zar se ne sjećate da sam vam o tomu govorio dok sam još bio s vama?
053	2TH	002	006	Znate što ga zadržava—on može doći tek kad za to bude vrijeme.
053	2TH	002	007	To zlo već potajno djeluje dok se ne ukloni onaj tko ga sada zadržava.
053	2TH	002	008	Tada će se otkriti Bezakonik, kojega će Gospodin Isus pogubiti dahom iz svojih usta i uništiti svojim slavnim dolaskom.
053	2TH	002	009	Taj će Bezakonik doći da sotonskom silom čini različita lažna znamenja i čudesa.
053	2TH	002	010	Pokvareno će zavarati sve one koji idu u propast jer su odbili vjerovati u istinu da se spase.
053	2TH	002	011	Zato će im Bog poslati djelotvornu obmanu da povjeruju u laž
053	2TH	002	012	i da budu osuđeni svi koji nisu povjerovali istini, nego su odabrali živjeti u zlu.
053	2TH	002	013	Draga braćo i sestre, ne možemo a da uvijek ne zahvaljujemo Bogu za vas. Gospodin vas ljubi. Zahvalni smo Bogu što vas je od početka odabrao za spasenje koje dolazi kroz posvećenje Duha i kroz vjeru u istinu.
053	2TH	002	014	Na spasenje vas je pozvao kad smo vam propovijedali Radosnu vijest, da sada budete dionicima slave našega Gospodina Isusa Krista.
053	2TH	002	015	Budite, braćo, zato postojani i držite se predaja kojima smo vas poučili osobno ili u pismu.
053	2TH	002	016	Neka naš Gospodin Isus Krist i naš Bog Otac, koji nas je ljubio i koji nam je po svojoj milosti dao vječnu utjehu i dobru nadu,
053	2TH	002	017	utješi vaša srca i učvrsti ih u svakome dobrom djelu i riječi.
053	2TH	003	001	I na koncu, draga braćo i sestre, molim vas da se za mene molite: da se Božja riječ brzo širi i proslavlja kao i među vama
053	2TH	003	002	te da se oslobodimo pokvarenih i zlih ljudi jer svi nemaju vjere.
053	2TH	003	003	Ali Gospodin je zato vjeran. On će vas ojačati i sačuvati vas od Zloga.
053	2TH	003	004	Pouzdajemo se u Gospodina da činite i da ćete činiti kako smo vam zapovjedili.
053	2TH	003	005	Neka vam Gospodin dade još dublju spoznaju Božje ljubavi i postojanosti u Kristu.
053	2TH	003	006	A ovo vam, draga braćo i sestre, zapovijedamo u ime Gospodina Isusa Krista: klonite se svakoga brata koji besposliči i ne živi prema predaji koju smo vam dali.
053	2TH	003	007	Dobro znate da trebate činiti kao i mi. Dok smo bili kod vas, nismo ljenčarili
053	2TH	003	008	niti smo badava jeli ičiji kruh. Danonoćno smo radili samo da ne padnemo vama na teret.
053	2TH	003	009	Ne da na to nismo imali pravo, nego smo vam htjeli poslužiti kao uzor.
053	2TH	003	010	Dok smo bili među vama, zapovjedili smo: “Tko neće raditi, neka i ne jede!”
053	2TH	003	011	Ipak čujemo da neki od vas besposliče, da sami ništa ne rade, nego samo zabadaju nos u tuđe poslove.
053	2TH	003	012	Takvima zapovijedamo u ime Gospodina Isusa Krista, štoviše zaklinjemo ih da s mirom rade i da jedu vlastiti kruh.
053	2TH	003	013	A vama ostalima, braćo i sestre, neka ne dodija činiti dobro.
053	2TH	003	014	Ne pokori li se tko ovoj našoj pismenoj zapovijedi, klonite ga se da se posrami,
053	2TH	003	015	ali ne smatrajte ga neprijateljem, nego ga opominjite kao brata.
053	2TH	003	016	Neka vam sam Gospodin mira dade mir uvijek i u svemu. Gospodin sa svima vama!
053	2TH	003	017	A evo i pozdrava od mene, Pavla, napisanoga mojom rukom. Pišem ga tako u svakoj poslanici, kao znak raspoznavanja.
053	2TH	003	018	Neka milost našega Gospodina Isusa Krista bude nad svima vama.
#
# BOOK	054	1TI	1 Timothy	1 Timoteju
054	1TI	001	001	Ovo je pismo od Pavla, apostola Isusa Krista, kojega je postavio naš Spasitelj Isus Krist, naša nada.
054	1TI	001	002	Timoteju, mojemu pravom sinu u vjeri. Neka ti Bog Otac i naš Gospodin Isus Krist podare milost, milosrđe i mir.
054	1TI	001	003	Kao što sam te zamolio kad sam odlazio u Makedoniju, ostani u Efezu da zapovjediš onima koji šire pogrešno učenje da to prestanu činiti.
054	1TI	001	004	Neka ne trate vrijeme na beskonačna nagađanja o mitovima i rodoslovljima. To više pogoduje prepirkama nego služenju Bogu u vjeri.
054	1TI	001	005	Zapovijedam to zato da svi budete puni ljubavi, što dolazi iz čista srca, čiste savjesti i neprijetvorne vjere.
054	1TI	001	006	Ali neki su učitelji zastranili i skrenuli u prazno naklapanje.
054	1TI	001	007	Htjeli bi biti učitelji Zakona, a ne razumiju ni ono što sami govore i što uporno tvrde.
054	1TI	001	008	Znamo da je Zakon dobar kad se njime služi onako kako je to Bog odredio.
054	1TI	001	009	Ali Bog ga nije dao zbog ljudi koji čine što je pravedno; on je za zločince i buntovnike, za bezbožnike i grešnike, koji nisu sveti, već svjetovni, za ubojice—čak i vlastitih roditelja,
054	1TI	001	010	za bludnike, homoseksualce, otmičare, varalice, lašce i sve koji čine što se protivi zdravome učenju
054	1TI	001	011	slavne Radosne vijesti blaženoga Boga, koji ju je meni povjerio.
054	1TI	001	012	Silno sam zahvalan našemu Gospodinu Kristu Isusu, koji mi je dao snagu, što me smatrao dostojnim povjerenja i što me je postavio da mu služim
054	1TI	001	013	iako sam prije bio hulitelj Boga, progonitelj i nasilnik. Ali Bog mi se smilovao, jer sam to učinio u neznanju i nevjeri.
054	1TI	001	014	Kako je milostiv bio naš Gospodin! Posve me ispunio vjerom i ljubavlju u Kristu Isusu.
054	1TI	001	015	Ova je riječ vjerodostojna i zaslužuje da se prihvati: Krist Isus došao je na svijet spasiti grešnike—a od njih sam najgori ja.
054	1TI	001	016	Bog mi se smilovao da budem primjer kako Krist Isus ima strpljenja i s najgorim grešnicima. Tako će i ostali shvatiti da i oni mogu povjerovati u njega i imati vječni život.
054	1TI	001	017	Neka je slava i čast Bogu u vijeke vjekova. On je vječni, nevidljivi i besmrtni Kralj; jedini Bog. Amen.
054	1TI	001	018	Timoteju, sine, stavljam ti na srce zapovijed da se držiš prijašnjih proročanstava koja se odnose na tebe i da se, ravnajući se prema njima, dobro boriš.
054	1TI	001	019	Čuvaj svoju vjeru u Krista i čistu savjest. Neki su ju okaljali pa su doživjeli brodolom vjere.
054	1TI	001	020	Među njima su Himenej i Aleksandar. Morao sam ih predati Sotoni da nauče ne huliti Boga.
054	1TI	002	001	Prije svega, molite se za sve ljude; prizivajte Božju milost za njih i zahvaljujte Bogu.
054	1TI	002	002	Molite se i za kraljeve i za sve koji su na vlasti, da možemo živjeti u miru i spokojno, u svoj pobožnosti i svetosti.
054	1TI	002	003	To je dobro i ugodno našemu Bogu Spasitelju
054	1TI	002	004	jer on želi da se svi ljudi spase i da spoznaju ovu istinu:
054	1TI	002	005	jedan je Bog i jedan je posrednik između Boga i ljudi, Čovjek Isus Krist,
054	1TI	002	006	koji je svoj život položio kao otkupninu za sve čovječanstvo. To je poruka koju je Bog dao svijetu u pravo vrijeme.
054	1TI	002	007	A ja sam—istinu govorim, ne lažem—postavljen propovjednikom i apostolom, da poučavam pogane u vjeri i istini.
054	1TI	002	008	Želim da se muškarci, gdje god se okupljate, mole podižući čiste ruke prema Bogu, bez srdžbe i raspravljanja.
054	1TI	002	009	A žene neka se oblače pristojno. Neka se rese skromnošću i razborom, a ne upadljivim frizurama, zlatom, biserjem ili skupocjenom odjećom.
054	1TI	002	010	Žena koja se smatra vjernicom trebala bi se resiti dobrim djelima.
054	1TI	002	011	Neka žene slušaju pouku i uče tiho i pokorno.
054	1TI	002	012	Ne dopuštam da žena poučava niti da gospodari nad mužem. Neka šuti i sluša.
054	1TI	002	013	Jer Bog je najprije stvorio Adama, pa tek onda Evu.
054	1TI	002	014	I Sotona nije prevario Adama, nego Evu; ona je prva zgriješila.
054	1TI	002	015	Ali Bog će ženama sačuvati život za vrijeme porođaja budu li ustrajale u vjeri, ljubavi, svetosti i razboritosti.
054	1TI	003	001	Dobro se kaže: želi li tko biti starješina, časnu službu želi.
054	1TI	003	002	Jer starješina Crkve mora biti besprijekoran. Mora biti vjeran svojoj ženi, trijezan, razborit, skroman, gostoljubiv i dobar učitelj.
054	1TI	003	003	Ne smije biti pijanac ni svadljivac, nego popustljiv i ljubazan, ne kao oni koji vole novac.
054	1TI	003	004	Mora dobro upravljati svojom obitelji, a djeca ga moraju slušati i poštivati.
054	1TI	003	005	Jer ako čovjek ne može upravljati vlastitom obitelji, kako će se brinuti za Crkvu Božju?
054	1TI	003	006	Starješina ne smije biti novoobraćenik da se ne bi uzoholio te pao pod đavlovu osudu.
054	1TI	003	007	I ljudi koji nisu iz Crkve moraju o njemu dobro govoriti da ne zapadne u đavolsku zamku i ne osramoti se.
054	1TI	003	008	Đakoni također moraju biti časni ljudi, a ne licemjeri. Ne smiju biti skloni prekomjernom piću ni prljavom dobitku.
054	1TI	003	009	Moraju biti čiste savjesti, odani sljedbenici Krista, koji je uzvišena tajna njihove vjere.
054	1TI	003	010	Najprije ih valja iskušati pa neka tek onda, budu li besprijekorni, obavljaju đakonsku službu.
054	1TI	003	011	Njihove žene također moraju biti časne, razborite i u svemu pouzdane, a ne sklone ogovaranju.
054	1TI	003	012	Đakon mora biti vjeran svojoj ženi te dobro upravljati svojom djecom i kućanstvom.
054	1TI	003	013	Jer koji dobro obavljaju đakonsku službu, stječu častan položaj i veliku sigurnost u svojoj vjeri u Isusa Krista.
054	1TI	003	014	Pišem ti ovo u vjeri da ću uskoro doći k tebi,
054	1TI	003	015	da znaš, ako se moj dolazak odgodi, kako se ljudi trebaju ponašati u Božjoj kući, u Crkvi živoga Boga, koja je stup i uporište istine.
054	1TI	003	016	Ovo je, nesumnjivo, uzvišena tajna naše vjere: Krist se očitovao u tijelu, opravdao ga je Duh, vidjeli su ga anđeli i naviješten je svim narodima. U svijetu su u njega vjerovali i uznesen je na nebo.
054	1TI	004	001	Sveti Duh nam izričito kaže da će u posljednja vremena neki otpasti od vjere i prikloniti se prijevarnim duhovima i učenjima zloduha.
054	1TI	004	002	Takvi će učitelji biti licemjeri i lažljivci otupjele savjesti.
054	1TI	004	003	Zabranjivat će ljudima da se žene i da jedu neke vrste hrane. Ali Bog je stvorio sva jela, da ih ljudi koji su spoznali istinu jedu sa zahvalnošću.
054	1TI	004	004	Sve što je Bog stvorio dobro je i ništa ne treba odbaciti, već uzimati sa zahvalnošću
054	1TI	004	005	jer znamo da to posvećuju Božja riječ i molitva.
054	1TI	004	006	Objasniš li to braći, bit ćeš dobar sluga Krista Isusa; hranit ćeš se riječima vjere i istinitoga učenja koje postojano slijediš.
054	1TI	004	007	Ne gubi vrijeme raspravljajući o budalastim idejama, o smiješnim mitovima i legendama. To su ionako samo uzaludne priče. Provodi, umjesto toga, vrijeme u jačanju svojeg duha.
054	1TI	004	008	Tjelovježba jest od neke koristi, ali pobožnost donosi potpunu korist jer joj je obećan život—i sadašnji i budući.
054	1TI	004	009	To je istina i zaslužuje da se prihvati.
054	1TI	004	010	Za nju se trudimo i borimo. Pouzdajemo se u živoga Boga, Spasitelja svih ljudi, a posebice vjernika.
054	1TI	004	011	Poučavaj tu istinu i trudi se da ju svi nauče.
054	1TI	004	012	Ne daj da te tko manje poštuje zbog tvoje mladosti. Budi uzor svim vjernicima u riječi, vladanju, ljubavi, vjeri i čistoći.
054	1TI	004	013	Dok ja ne dođem, posveti se čitanju Svetoga pisma Crkvi te hrabrenju i poučavanju vjernika.
054	1TI	004	014	Ne zanemaruj duhovni dar koji si primio po proročanstvu i polaganjem ruku starješinskog zbora.
054	1TI	004	015	Potpuno se tomu posveti da svi vide tvoj napredak.
054	1TI	004	016	Dobro pazi na sebe i pazi što poučavaš. Ostani vjeran onome što je ispravno; tako ćeš osigurati spasenje i sebi i onima koji te slušaju.
054	1TI	005	001	Nikad se grubo ne obraćaj starijim ljudima, već ih opominji kao vlastitog oca, mladiće kao braću,
054	1TI	005	002	starije žene kao vlastitu majku, a djevojke, u svoj čistoći, kao vlastite sestre.
054	1TI	005	003	Crkva se treba brinuti za udovice koje nemaju nikoga da za njih skrbi.
054	1TI	005	004	Ali ako imaju djecu ili unuke, njihova je prva dužnost da pokažu pobožnost u vlastitoj obitelji i da roditeljima uzvrate primljena dobročinstva. To je Bogu ugodno.
054	1TI	005	005	Prava udovica, koja je sasvim sama, pouzdaje se u Boga. Noću i danju traži od njega pomoć i moli se.
054	1TI	005	006	Ali udovica koja se odaje lagodnome životu duhovno je mrtva.
054	1TI	005	007	Tako im zapovjedi—da budu besprijekorne.
054	1TI	005	008	A ako se tko ne brine za rođake, pogotovo za svoje ukućane, taj je zanijekao svoju vjeru i gori je od nevjernika.
054	1TI	005	009	Ne upisujte na udovički popis nijednu udovicu ako još nema šezdeset godina i jednom udavana.
054	1TI	005	010	Neka ju preporučuju njezina dobra djela: da je dobro odgojila djecu, da je bila gostoljubiva, da je ponizno služila drugim kršćanima, da je pomagala nevoljnicima, da je predano činila dobra djela.
054	1TI	005	011	Mlađe udovice ne bi trebalo uvrstiti na popis jer će se, kad tjelesna požuda svlada njihovu odanost Kristu, htjeti opet udati.
054	1TI	005	012	Tako bi pak zaslužile osudu jer su prekršile prijašnji zavjet.
054	1TI	005	013	Osim toga će se, obilazeći po kućama, naučiti besposlici te postati brbljave i govoriti što ne bi smjele.
054	1TI	005	014	Zato savjetujem da se mlađe udovice opet udaju, da imaju djecu i brinu se o svojemu domu. Tako neprijatelju neće dati nikakva povoda da ih pogrđuje.
054	1TI	005	015	Jer neke od njih su već zastranile te slijede Sotonu.
054	1TI	005	016	Ima li koja vjernica udovicu među rodbinom, neka joj pomaže. Tako taj teret neće pasti na Crkvu pa će se moći brinuti za udovice koje nemaju nikoga.
054	1TI	005	017	Starješine su zavrijedili dvostruku čast, osobito oni koji obavljaju dvostruki posao—propovijedaju i poučavaju.
054	1TI	005	018	Jer u Svetome pismu piše: “Ne zavezuj usta volu koji vrši žito.” A na drugome mjestu stoji: “Radnik zaslužuje plaću.”
054	1TI	005	019	Ne primaj tužbu protiv starješine osim uz dva ili tri svjedoka.
054	1TI	005	020	One koji griješe ukori pred cijelom Crkvom da i drugi imaju straha Božjega.
054	1TI	005	021	Zaklinjem te pred Bogom, pred Gospodinom Isusom Kristom i pred svetim anđelima da se toga držiš i da ne činiš ništa iz pristranosti. Sa svima valja jednako postupati.
054	1TI	005	022	Ni na koga brzopleto ne polaži ruke da ga imenuješ za starješinu. Ne budi dionikom tuđih grijeha! Čuvaj se čistim!
054	1TI	005	023	Ne pij samo vodu, već uzimaj i pomalo vina radi svojeg želuca i čestih slabosti.
054	1TI	005	024	Neki ljudi žive grešnim životom i svakomu je jasno da će biti osuđeni. Ali ima i takvih za čije će se grijehe doznati tek poslije.
054	1TI	005	025	Jednako su tako svakomu očita dobra djela nekih ljudi, ali ima i takvih o kojima će se znati tek poslije.
054	1TI	006	001	Kršćani koji su robovi trebaju svoje gospodare držati dostojnima časti da se ne pogrđuje Božje ime i naše učenje.
054	1TI	006	002	A oni koji za gospodara imaju kršćanina neka ga ne cijene manje zbog toga što su braća. Trebali bi mu još bolje služiti jer svojim trudom koriste vjerniku i ljubljenome bratu. Poučavaj tu istinu, Timoteju, i svakoga potiči da joj bude poslušan.
054	1TI	006	003	Zastupa li tko drukčije učenje, odbacujući zdrave riječi našega Gospodina Isusa Krista, koje su temelj pobožnog života,
054	1TI	006	004	taj je ohol i neznalica koji boluje od rasprava i prepiranja. A one vode u zavist, svađu, pogrde i zla sumnjičenja.
054	1TI	006	005	Takvi ljudi uvijek izazivaju trvenja. Pokvarenog su uma, lišeni istine, a vjeru smatraju izvorom zarade.
054	1TI	006	006	Pa ipak, prava je vjera veliko bogatstvo ako je čovjek zadovoljan onime što ima.
054	1TI	006	007	Na ovaj svijet nismo ništa donijeli, pa ništa ne možemo ni ponijeti s njega.
054	1TI	006	008	Imamo li dakle dostatno odjeće i hrane, budimo time zadovoljni!
054	1TI	006	009	Ali ljudi koji se žele obogatiti upadaju u napast, u zamku mnogih nerazumnih i štetnih požuda koje ih strovaljuju u propast i uništenje.
054	1TI	006	010	Jer ljubav prema novcu korijen je svakoga zla. Ima ljudi koji su, žudeći za novcem, odlutali od vjere i sami sebi nanijeli mnogo patnje.
054	1TI	006	011	Ali ti si, Timoteju, Božji čovjek. Kloni se zato toga. Teži za pravednošću, pobožnošću, vjerom, ljubavlju, postojanošću i blagošću.
054	1TI	006	012	Bij dobru bitku vjere. Teži za vječnim životom koji ti je Bog dao i o kojemu si tako lijepo svjedočio pred brojnim svjedocima.
054	1TI	006	013	Zapovijedam ti pred Bogom, koji svima daje život, i pred Kristom Isusom, koji je dao lijepo svjedočanstvo pred Poncijem Pilatom:
054	1TI	006	014	vrši ovu zapovijed neokaljano i besprijekorno od sada pa do dolaska našega Gospodina Isusa Krista.
054	1TI	006	015	Jer kad za to dođe vrijeme, Krista će pokazati blaženi i jedini Vladar, Kralj kraljeva i Gospodar gospodara.
054	1TI	006	016	On je jedini besmrtan. Prebiva u tako sjajnom svjetlu da mu se nitko ne može približiti. Nitko ga od ljudi nije vidio niti ga može vidjeti. Njemu neka je čast i vlast uvijeke. Amen.
054	1TI	006	017	Bogatašima u ovome svijetu reci da ne budu bahati i da se ne pouzdaju u svoje nesigurno bogatstvo, nego u Boga koji nam sve obilno daje na uživanje.
054	1TI	006	018	Reci im neka svojim novcem čine dobro. Neka se bogate dobrim djelima i neka budu darežljivi, spremni s drugima podijeliti ono što im je Bog dao.
054	1TI	006	019	Tako će prikupiti pravo blago u nebu—jedini i siguran ulog za vječnost—te postignuti pravi život.
054	1TI	006	020	Timoteju, čuvaj blago koje ti je Bog povjerio. Kloni se svjetovnih i ispraznih rasprava s onima koji ti se suprotstavljaju svojim nazoviznanjem!
054	1TI	006	021	Neki su, pristajući uz takve, zastranili od vjere. Neka je Božja milost sa svima vama.
#
# BOOK	055	2TI	2 Timothy	2 Timoteju
055	2TI	001	001	Ovo je pismo od Pavla, apostola Krista Isusa Božjom voljom, poslanoga da navješćuje život koji je Bog obećao po vjeri u Krista Isusa.
055	2TI	001	002	Mojemu ljubljenom sinu Timoteju. Neka ti je milost, milosrđe i mir od našega Boga Oca i Gospodina Isusa Krista.
055	2TI	001	003	Timoteju, zahvaljujem za tebe Bogu, kojemu služim čiste savjesti kao i moji preci, dok se bez prestanka, danonoćno, molim za tebe.
055	2TI	001	004	Kad se sjetim tvojih suza, obuzme me čežnja da te opet vidim i da se razveselim.
055	2TI	001	005	Znam kakvu iskrenu vjeru u Boga imaš—kao najprije tvoja baka Loida, a zatim i tvoja mati Eunika.
055	2TI	001	006	Zato te molim: raspiruj duhovni dar koji ti je Bog dao kad sam na tebe položio ruke.
055	2TI	001	007	Jer Bog nam nije dao duha bojažljivosti, već Duha snage, ljubavi i razboritosti.
055	2TI	001	008	Ne srami se govoriti o našemu Gospodinu niti o meni, iako sam u zatvoru! Budi spreman sa mnom trpjeti zaradi navješćivanja Radosne vijesti. Bog će ti za to dati snage.
055	2TI	001	009	On nas je spasio i pozvao nas da živimo svetim životom—ne zato što smo to svojim djelima zaslužili, nego zato što je to bio njegov naum još od vječnosti: da nam daruje svoju milost u Isusu Kristu.
055	2TI	001	010	Sada nam je sve to objavio dolaskom našega Spasitelja Isusa Krista, koji je skršio moć smrti i učinio da kroz Radosnu vijest zasja život i besmrtnost.
055	2TI	001	011	Bog me je postavio da budem propovjednik, apostol i učitelj te Radosne vijesti.
055	2TI	001	012	Zato i trpim ovdje u tamnici. Ali ne stidim se toga jer poznajem onoga u koga se pouzdajem i siguran sam da je on kadar sačuvati povjereno do dana svojega dolaska.
055	2TI	001	013	Uzor neka ti bude zdravo učenje koje si od mene čuo u vjeri i ljubavi u Kristu Isusu.
055	2TI	001	014	Dobro čuvaj blago koje ti je povjereno s pomoću Svetoga Duha koji prebiva u nama.
055	2TI	001	015	Kao što znaš, svi kršćani u Maloj Aziji su me napustili—među njima i Figel i Hermogen.
055	2TI	001	016	Neka Gospodin milosrđem daruje Oneziforov dom jer me je često znao osvježiti svojim posjetom. Nije se sramio što sam u zatvoru.
055	2TI	001	017	Naprotiv, kad je došao u Rim, brižno me potražio i pronašao.
055	2TI	001	018	Neka mu Gospodin daruje milosrđe na dan Kristova dolaska. Znaš koliko mi je puta pomogao u Efezu.
055	2TI	002	001	Timoteju, sinko, jačaj u milosti koju nam daje Isus Krist!
055	2TI	002	002	Što si od mene čuo pred mnogim svjedocima, prenesi pouzdanim ljudima koji će to moći prenijeti drugima.
055	2TI	002	003	Dijeli sa mnom tegobe kao dobar vojnik Krista Isusa.
055	2TI	002	004	Kristov si vojnik; ne zapleći se u svagdanje poslove jer inače nećeš moći ugoditi vojskovođi.
055	2TI	002	005	Pokoravaj se Božjim pravilima, baš kao sportaš koji ne može dobiti nagradu ako se propisno ne natječe.
055	2TI	002	006	Ratar koji naporno radi treba prvi uživati u plodovima svojega truda.
055	2TI	002	007	Razmisli što ti govorim. Gospodin će dati da razumiješ sve to.
055	2TI	002	008	Nemoj nikad zaboraviti da je Isus Krist rođen kao potomak kralja Davida i da je uskrsnuo od mrtvih. To je Radosna vijest koju naviještam.
055	2TI	002	009	Zbog nje trpim nevolju i okovan sam poput kakva zločinca. Ali ako sam ja okovan, Božja riječ nije.
055	2TI	002	010	Voljan sam sve podnijeti zaradi onih koje je Bog izabrao da postignu spasenje i vječnu slavu u Kristu Isusu.
055	2TI	002	011	Ove su riječi istinite: Umremo li s njim, s njim ćemo i živjeti.
055	2TI	002	012	Podnesemo li nevolje, kraljevat ćemo s njim. Ako ga se odreknemo, i on će se nas odreći.
055	2TI	002	013	Ako mu ne budemo vjerni, on će ostati vjeran jer ne može sâm sebe zanijekati.
055	2TI	002	014	Podsjećaj ljude na to i zaklinji ih pred Bogom da se ne prepiru. To ničemu ne koristi, a na propast je onima koji slušaju.
055	2TI	002	015	Marljivo se trudi da se pred Bogom pokažeš prokušanim, dobrim djelatnikom koji se nema čega stidjeti i koji točno razlaže riječ istine.
055	2TI	002	016	Svjetovne i isprazne rasprave izbjegavaj jer one vuku u sve veću bezbožnost.
055	2TI	002	017	Takve se riječi šire poput gnjileži. Takvi su Himenej i Filet.
055	2TI	002	018	Zastranili su od istine tvrdeći da se uskrsnuće već zbilo. Time su potkopali vjeru nekih.
055	2TI	002	019	Ali Božja istina stoji čvrsto poput temelja s natpisom: “Gospodin poznaje svoje” i “Tko god tvrdi da pripada Gospodinu neka se kloni zla.”
055	2TI	002	020	U bogatoj kući ima posuda načinjenih od zlata i srebra, ali i od drva i gline. Jedne se rabe u časne, druge u nečasne svrhe.
055	2TI	002	021	Bude li se dakle tko čuvao čistim od toga, bit će posuda korisna Gospodaru—časna, posvećena, čista i prikladna za svako dobro djelo.
055	2TI	002	022	Kloni se svega što potiče mladenačke strasti! Teži za pravednošću, vjerom, ljubavlju, mirom sa svima koji čistog srca zazivaju Gospodina.
055	2TI	002	023	Kloni se nerazumnih i neobuzdanih rasprava jer znaš da one završavaju svađom.
055	2TI	002	024	A sluga Gospodnji ne smije se svađati, nego prema svima mora biti blag. Treba biti sposoban poučavati i otrpjeti
055	2TI	002	025	te blago prekoriti protivnike ne bi li im Bog darovao obraćenje da spoznaju istinu.
055	2TI	002	026	Tada će se prenuti iz đavolske zamke grijeha u koju su bili uhvaćeni i ispunjavali njegovu volju.
055	2TI	003	001	I znaj, Timoteju, da će posljednja vremena biti teška
055	2TI	003	002	jer će ljudi biti sebični i pohlepni za novcem. Bit će oholi i hvalisavci, rugat će se Bogu, bit će neposlušni roditeljima i nezahvalni. Ništa im neće biti sveto.
055	2TI	003	003	Bit će tvrda srca i nikad ni u čemu neće popuštati drugima; bit će lažljivci i stvarat će nevolje, neobuzdano će živjeti. Bit će grubi i okrutni, izrugivat će se onima koji nastoje biti dobri.
055	2TI	003	004	Izdavat će svoje prijatelje; to su usijane glave, nadmene i ohole, koje će više voljeti svjetovne užitke nego štovanje Boga.
055	2TI	003	005	Zadržat će izvanjsko obličje pobožnosti, ali će se odreći njezine sile. Takvih se ljudi klonite.
055	2TI	003	006	Takvi su oni koji se uvlače u kuće i pridobivaju ženice opterećene bremenom grijeha, kojima vladaju različite strasti.
055	2TI	003	007	One uvijek uče, a nikako da spoznaju istinu.
055	2TI	003	008	Ti se učitelji bore protiv istine kao što su se Janes i Jambres suprotstavili Mojsiju. To su ljudi pokvarena uma i nevaljane vjere.
055	2TI	003	009	Ali neće više napredovati jer će svima postati jasno da su bezumnici, baš kao što se dogodilo Janesu i Jambresu.
055	2TI	003	010	Ali ti znaš što poučavam, kako živim i što mi je životni naum. Znaš moju vjeru i što sam sve propatio. Znaš moju ljubav i postojanost.
055	2TI	003	011	Znaš kakva sam progonstva i patnje pretrpio u Antiohiji, u Ikoniju i Listri. Ali Gospodin me iz svih izbavio.
055	2TI	003	012	A i svi koji hoće pobožno živjeti u Kristu Isusu bit će progonjeni.
055	2TI	003	013	Zli će pak ljudi i varalice napredovati iz zla u gore. Varat će druge, ali će i sami biti prevareni.
055	2TI	003	014	Ali ti ostani vjeran onome čemu si poučen. Znaš da u to možeš vjerovati jer znaš da možeš vjerovati onome tko te je poučio.
055	2TI	003	015	Odmalena poznaješ Sveto pismo, koje ti je dalo mudrost da primiš spasenje po vjeri u Krista Isusa.
055	2TI	003	016	Jer cijelo je Sveto pismo od Boga nadahnuto i korisno za poučavanje, za popravljanje i odgajanje u pravednosti.
055	2TI	003	017	Bog nas kroz njega oprema da budemo sposobni za svako djelo ljubavi.
055	2TI	004	001	Zaklinjem te pred Bogom i pred Kristom Isusom koji će doći suditi žive i mrtve, zaklinjem te njegovim dolaskom i njegovim kraljevstvom:
055	2TI	004	002	uporno propovijedaj Božju riječ bila za to prigoda ili ne. Upozoravaj ljude na grijeh, strogo ih kori, ali ih i hrabri strpljivo ih poučavajući.
055	2TI	004	003	Jer doći će vrijeme kad ljudi više neće htjeti slušati zdravo učenje. Povodit će se za vlastitim željama te sebi naći mnoštvo učitelja koji će im govoriti ono što će goditi njihovim ušima.
055	2TI	004	004	Odvraćat će uho od istine te ići za bajkama.
055	2TI	004	005	Ali ti budi u svemu trijezan. Podnesi patnje, propovijedaj Radosnu vijest. Ispuni u potpunosti dužnost koju ti je Bog dao.
055	2TI	004	006	A ja se već prinosim za žrtvu ljevanicu. Približio se trenutak moje smrti.
055	2TI	004	007	Dobro sam se borio za svojega Gospodina, istrčao sam trku i ostao mu vjeran.
055	2TI	004	008	Pripravljen mi je vijenac pravednosti koji će mi Gospodin, pravedni sudac, dati na dan svojega dolaska. Dat će ga svima koji s ljubavlju iščekuju njegov slavni dolazak.
055	2TI	004	009	Požuri se što brže doći k meni.
055	2TI	004	010	Dema me je zbog ljubavi prema ovome svijetu ostavio i otišao u Solun. Krescencije je otišao u Galaciju, a Tit u Dalmaciju.
055	2TI	004	011	Sa mnom je još samo Luka. Povedi sa sobom Marka kad dođeš jer mi je koristan za služenje.
055	2TI	004	012	Tihika sam poslao u Efez.
055	2TI	004	013	Donesi mi, kad dođeš, kabanicu koju sam ostavio u Troadi kod Karpa. Donesi i knjige, osobito pergamene.
055	2TI	004	014	Kovač Aleksandar mi je nanio mnogo zla. Gospodin će mu platiti prema njegovim djelima.
055	2TI	004	015	I ti ga se čuvaj jer se jako protivio našemu propovijedanju.
055	2TI	004	016	Kad su me prvi put izveli pred sud, nitko nije bio uz mene. Svi su me napustili. Neka im Bog to ne uračuna u krivnju!
055	2TI	004	017	Ali Gospodin je bio sa mnom i dao mi je snage da propovijedam Radosnu vijest u svoj punini, da ju čuju svi pogani. Izbavio me iz lavljih ralja.
055	2TI	004	018	Gospodin će me izbaviti od svakoga zlog napada i sačuvati me za svoje nebesko kraljevstvo. Neka mu je slava uvijeke. Amen.
055	2TI	004	019	Pozdravi Prisku i Akvilu te Oneziforove ukućane.
055	2TI	004	020	Erast je ostao u Korintu, a Trofima sam bolesnoga u Miletu ostavio.
055	2TI	004	021	Požuri da stigneš ovamo prije zime. Pozdravljaju te Eubul, Pudencije, Lino, Klaudija i sva braća i sestre.
055	2TI	004	022	Neka Gospodin bude s tvojim duhom. Milost s vama!
#
# BOOK	056	TIT	Titus	Titu
056	TIT	001	001	Ovo je pismo od Pavla, Božjega sluge i apostola Isusa Krista. Poslan sam učvršćivati vjeru Božjih izabranika i poučiti ih istini da mogu pobožno živjeti.
056	TIT	001	002	Ta im istina daje nadu vječnog života koji im je Bog obećao prije postanka svijeta—a Bog ne može lagati.
056	TIT	001	003	U pravo vrijeme objavio je svoju Riječ propovijedanjem, koje je meni povjereno po zapovijedi Boga, našega Spasitelja.
056	TIT	001	004	Pišem Titu, mojemu pravom sinu po zajedničkoj vjeri. Neka ti Bog Otac i naš Spasitelj Isus Krist udijele milost i mir.
056	TIT	001	005	Ostavio sam te na Kreti da dovršiš naše djelo i da po gradovima postaviš starješine kao što sam te uputio.
056	TIT	001	006	Starješina mora biti besprijekoran, vjeran svojoj ženi, a djeca mu moraju biti vjernici. Nikomu ne smiju davati povoda da ih optuži za razuzdanost ili nepokornost.
056	TIT	001	007	Nadglednik mora živjeti besprijekorno jer je Božji upravitelj. Ne smije biti samoživ, svadljiv, pijanac, nasilnik ni sklon prljavom dobitku.
056	TIT	001	008	Mora biti gostoljubiv, dobrostiv, razborit, pravedan, svet i uzdržljiv.
056	TIT	001	009	Mora se čvrsto držati vjerodostojne riječi učenja, mora hrabriti druge i uvjeravati protivnike u zdravo učenje.
056	TIT	001	010	Mnogo je nepokornih, taštih govornika prijevarnih umova, osobito među Židovima,
056	TIT	001	011	i takve treba natjerati da ušute. Već su cijele obitelji unesrećili poučavajući radi prljavog dobitka ono što ne bi smjeli.
056	TIT	001	012	Jedan od njih, njihov vlastiti prorok, za njih je rekao: “Svi su ti Krećani lašci, opake zvijeri, lijene izjelice.”
056	TIT	001	013	To je istina. Zato strogo kori kršćane da budu zdravi u vjeri,
056	TIT	001	014	da ne prihvaćaju židovske bajke i zapovijedi ljudi koji okreću leđa istini.
056	TIT	001	015	Čistim ljudima sve je čisto, a okaljanima i nevjernima ništa nije čisto; njima su i razum i savjest okaljani.
056	TIT	001	016	Tvrde da poznaju Boga, ali ga svojim djelima niječu. Odurna su to i buntovna stvorenja, neposobna za bilo kakvo dobro djelo.
056	TIT	002	001	Ali ti poučavaj životu koji je u skladu sa zdravim učenjem.
056	TIT	002	002	Pouči starije muškarce da budu trijezni i razboriti te zdravi u vjeri, ljubavi i strpljivosti.
056	TIT	002	003	Pouči starije žene da se ponašaju pobožno i predano. Ne smiju ogovarati i neka ne robuju prevelikom vinu. Radije neka budu učiteljice dobra.
056	TIT	002	004	Neka odgajaju mlađe žene da žive mirno, da ljube svoje muževe i djecu,
056	TIT	002	005	da budu razborite i čista srca, da marljivo rade u svojim domovima, da budu dobre i poslušne muževima kako drugi zbog njih ne bi vrijeđali Božju riječ.
056	TIT	002	006	Mladiće također potiči da budu razumni.
056	TIT	002	007	Sam im budi uzor čineći dobra djela. Poučavaj zdravo i ozbiljno.
056	TIT	002	008	Neka ti učenje bude tako zdravo da se tvoji protivnici posrame jer nemaju što loše reći.
056	TIT	002	009	Robovi se u svemu moraju pokoravati svojim gospodarima i truditi se da im ugode. Ne smiju im proturječiti
056	TIT	002	010	niti ih potkradati, nego se moraju pokazati pouzdanima. Tako će učenje o Bogu, našem Spasitelju, učiniti privlačnim u svakom pogledu.
056	TIT	002	011	Objavljena je Božja milost koja donosi spasenje svim ljudima.
056	TIT	002	012	Odgojila nas je da se odreknemo bezbožnog života i grešnih svjetovnih požuda te da u ovome svijetu živimo uzdržljivo, pravedno i pobožno
056	TIT	002	013	iščekujući blaženu nadu: da se veliki Bog, naš Spasitelj Isus Krist, pojavi u slavi.
056	TIT	002	014	On je dao sebe umjesto nas da nas oslobodi od svakoga grijeha, da nas očisti i da budemo njegov izabrani narod koji revno čini dobra djela.
056	TIT	002	015	To poučavaj i opominji ljude da tako čine. Kori ih kad je to potrebno jer imaš tu vlast. Nemoj da te tko prezire!
056	TIT	003	001	Podsjećaj ih da se pokoravaju poglavarima i vlastima, da budu poslušni i spremni na svako dobro djelo.
056	TIT	003	002	Neka ni o komu ružno ne govore, neka se ne svađaju i neka budu popustljivi, vrlo blagi prema svima.
056	TIT	003	003	I mi smo nekoć bili nerazumni, nepokorni, zalutali u ropstvo raznih požuda i grešnih naslada. Živjeli smo u zlu i zavisti. Mrzili smo druge i oni su mrzili nas.
056	TIT	003	004	Ali tada nam je Bog, naš Spasitelj, iskazao svoju dobrotu i ljubav.
056	TIT	003	005	Spasio nas je, ali ne zbog dobrih djela koja smo činili, nego zbog svojega milosrđa. Oprao nas je od grijeha i dao nam da se rodimo u novi život po Svetome Duhu
056	TIT	003	006	kojega je na nas obilno izlio zbog onoga što je za nas učinio Isus Krist, Spasitelj naš.
056	TIT	003	007	Opravdao nas je svojom milošću i učinio baštinicima vječnoga života kojemu se nadamo.
056	TIT	003	008	Sve što sam ti rekao je istina. Hoću da to uporno tvrdiš da se oni koji su povjerovali Bogu posvete vršenju djela ljubavi. To je svima dobro i korisno.
056	TIT	003	009	Kloni se budalastih prepirki oko rodoslovlja, svađa i ispraznih rasprava o židovskim zakonima jer je to posve nekorisno i nevrijedno.
056	TIT	003	010	Izaziva li tko među vama razdor, dvaput ga opomeni. Ako ne posluša, nemojte više ništa s njim imati
056	TIT	003	011	jer je pokvaren i griješi te tako sam sebe osuđuje.
056	TIT	003	012	Kanim k tebi poslati Artemu ili Tihika. Čim stigne, požuri k meni u Nikopol jer sam ondje odlučio zimovati.
056	TIT	003	013	Učini sve što možeš za pravnika Zenu i Apolona na putu. Pobrini se da imaju sve što im treba.
056	TIT	003	014	Jer naši ljudi ne bi smjeli živjeti neplodnim životom. Moraju naučiti prednjačiti djelima ljubavi prema ljudima u potrebi.
056	TIT	003	015	Svi koji su sa mnom pozdravljaju vas. Pozdravi vjernike koji nas vole. Neka je Božja milost sa svima vama.
#
# BOOK	057	PHM	Philemon	Filemonu
057	PHM	001	001	Ovo je pismo od Pavla, koji je u zatvoru zbog propovijedanja Radosne vijesti o Isusu Kristu, i od našega brata Timoteja. Pišem ga svojemu dragom suradniku Filemonu,
057	PHM	001	002	našoj sestri Apiji i Arhipu koji je kao i ja borac za Krista, te Crkvi koja se sastaje u tvojemu domu.
057	PHM	001	003	Neka vam je milost i mir od našega Boga Oca i Gospodina Isusa Krista.
057	PHM	001	004	Uvijek zahvaljujem Bogu kad se molim za tebe, Filemone,
057	PHM	001	005	jer čujem o tvojoj vjeri u Gospodina Isusa i o tvojoj ljubavi prema svima svetima.
057	PHM	001	006	Zbog svoje vjere si velikodušan i njeguješ zajedništvo. Molim se da to urodi spoznanjem svakoga dobra koje valja činiti među vama zaradi Krista.
057	PHM	001	007	Silno si me razveselio i utješio svojom ljubavlju, dragi brate, jer si okrijepio srca svetih.
057	PHM	001	008	I zato, iako ti u Kristu imam puno pravo zapovjediti što da učiniš,
057	PHM	001	009	zaradi ljubavi te, kakav već jesam, radije molim—ja, Pavao, starac, sada i u zatvoru za Krista Isusa.
057	PHM	001	010	Molim te za Onezima, kojega smatram gotovo sinom jer je postao vjernikom za moje službe ovdje u zatvoru.
057	PHM	001	011	Onezim ti nekoć nije bio od koristi, ali sada je i tebi i meni vrlo koristan.
057	PHM	001	012	Šaljem ti ga natrag, a s njime odlazi i moje srce.
057	PHM	001	013	Htio sam ga zadržati ovdje da mi umjesto tebe služi u okovima koje nosim zbog evanđelja.
057	PHM	001	014	Ali nisam ništa htio učiniti bez tvojega pristanka jer ne želim da to dobročinstvo učiniš prisilno, već dragovoljno.
057	PHM	001	015	Moglo bi se reći da je Onezim od tebe nakratko otišao zato da ga zauvijek dobiješ
057	PHM	001	016	—ne više kao roba, nego kao ljubljenoga brata. Meni je osobito drag, a koliko će tek tebi biti—i kao rob i kao brat u Gospodinu.
057	PHM	001	017	Ako dakle mene smatraš drugom, primi ga kao da mene primaš.
057	PHM	001	018	Ako te je u čemu oštetio ili ti je dužan, upiši to meni na račun.
057	PHM	001	019	Ja ću ti platiti—ja, Pavao, za to osobno jamčim svojim potpisom. A ne moram ni spominjati da mi duguješ sebe!
057	PHM	001	020	Dragi brate, učini mi tu uslugu, Gospodinu za ljubav. Okrijepi moje srce u Kristu!
057	PHM	001	021	Pišem ovo posve uvjeren u tvoju poslušnost. Znam da ćeš učiniti i više nego što te molim.
057	PHM	001	022	Molim te, pripravi mi gostinsku sobu jer se nadam da će Bog uslišiti vaše molitve i dati da vam uskoro dođem.
057	PHM	001	023	Pozdravljaju te Epafra, koji je zbog Krista Isusa sa mnom u zatvoru,
057	PHM	001	024	te moji suradnici Marko, Aristarh, Dema i Luka.
057	PHM	001	025	Neka je milost našega gospodina Isusa Krista s vašim duhom.
#
# BOOK	058	HEB	Hebrews	Hebrejima
058	HEB	001	001	Bog je nekoć više puta i na mnoge načine govorio našim precima kroz proroke.
058	HEB	001	002	Ali u ove zadnje dane nama je progovorio kroz svojega Sina. Njega, po kojemu je sve stvorio, postavio je za baštinika svega.
058	HEB	001	003	Sin je odsjaj Božje slave i otisak njegova Bića. On održava svemir snagom svoje silne riječi. Pošto je umro da nas očisti od grijeha, sjeo je na počasno mjesto, zdesna veličanstvenome Bogu u nebu.
058	HEB	001	004	To pokazuje da je Božji Sin mnogo uzvišeniji od anđela, kao što je i ime koje je baštinio uzvišenije od njihovih imena.
058	HEB	001	005	Jer kome je od anđela ikada rekao: “Ti si moj Sin, danas sam ti postao Ocem”, i još: “Ja ću mu biti Otac, a on će meni biti Sin”?
058	HEB	001	006	A kada je predstavio svojeg prvorođenca svijetu, Bog je rekao: “Klanjajte mu se, svi anđeli Božji!”
058	HEB	001	007	Za anđele kaže: “On čini svoje anđele vjetrovima i sluge poput ognjenih plamenova.”
058	HEB	001	008	Ali za svojega Sina kaže: “Tvoje kraljevstvo, o Bože, traje zauvijek. Ti vladaš žezlom pravednosti.
058	HEB	001	009	Ti ljubiš pravednost i mrziš nepravednost. Zato te je, Bože, tvoj Bog, pomazao uljem radosti više nego ijednoga tvojeg druga.”
058	HEB	001	010	I još: “Gospodine, u početku si postavio temelje zemlji i nebesa su djelo tvojih ruku.
058	HEB	001	011	Čak će i ona nestati, ali ti ostaješ zauvijek.
058	HEB	001	012	Smotat ćeš ih poput starog kaputa i nestat će kao stara odjeća. Ali ti si uvijek isti; tvojim godinama nema svršetka.”
058	HEB	001	013	Bog nikada nije nekom anđelu rekao: “Sjedni mi s desne strane dok ti ne bacim pod noge tvoje neprijatelje.”
058	HEB	001	014	Jer anđeli su samo poslužnički duhovi koje Bog šalje služiti onima koji će baštiniti spasenje.
058	HEB	002	001	Zato moramo paziti da se čvrsto držimo istine koje smo čuli, da nas od nje ne odvuku.
058	HEB	002	002	Poruka koju je Bog poslao po anđelima uvijek se pokazala istinitom te je svaki prijestup i neposluh pravedno kažnjen.
058	HEB	002	003	Zašto onda mislimo da možemo proći bez kazne ako zanemarimo veliko spasenje što nam ga je navijestio sam Gospodin, što su nam ga potvrdili ljudi koji su ga čuli govoriti
058	HEB	002	004	i što ga je Bog također posvjedočio čineći čudotvorne znake i različita čuda te dijeleći darove Svetoga Duha po svojoj volji?
058	HEB	002	005	Osim toga, Bog nije anđelima podložio budući svijet o kojemu govorimo.
058	HEB	002	006	Jer u Svetome pismu piše: “Što je običan čovjek da misliš na njega? Što je sin čovječji da ga pohodiš?
058	HEB	002	007	Nakratko si ga učinio malo manjim od anđela, ali si ga okrunio slavom i čašću.
058	HEB	002	008	Sve si podložio njegovoj vlasti.” Kad mu je sve podložio, ništa mu nije ostavio nepodloženim. Ali sada još ne vidimo da je sve podloženo njegovoj vlasti.
058	HEB	002	009	Ipak, vidimo Isusa koji je “nakratko bio manjim od anđela” ali je sad “okrunjen slavom i čašću” jer je Božjom milošću pretrpio smrt radi svih.
058	HEB	002	010	I dolikovalo je da Bog—koji je sve stvorio i za koga je sve stvoreno—privede mnogu svoju djecu k slavi te da patnjama učini savršenim vođu njihova spasenja, Isusa.
058	HEB	002	011	Tako sada Isus i oni koje on posvećuje imaju istoga Oca. Zato ih se Isus ne srami nazivati braćom.
058	HEB	002	012	Jer Bogu je rekao: “Naviještat ću tvoje ime svojoj braći i sestrama, i kad se okupe na bogoštovlje, pjevat ću ti hvalospjeve.”
058	HEB	002	013	i još: Poput svoje braće, i on je rekao: “Uzdat ću se u Boga” i još: “Evo, ja i djeca koju mi je Bog dao.”
058	HEB	002	014	Budući da smo mi, Božja djeca, ljudska bića od krvi i mesa, Isus je također postao poput nas rodivši se u ljudskome tijelu. Jer samo kao čovjek mogao je umrijeti i smrću slomiti vlast đavla, koji je imao moć nad smrću.
058	HEB	002	015	Samo je tako mogao osloboditi one koji su živjeli robujući strahu od smrti.
058	HEB	002	016	Svi znamo da Isus nije došao pomoći anđelima, nego Abrahamovim potomcima.
058	HEB	002	017	Zato je Isus u svemu morao postati poput nas, braćo i sestre, da bi mogao biti naš milosrdni i vjerni Veliki svećenik pred Bogom te da bi mogao prinijeti žrtvu koja će oprati ljudske grijehe.
058	HEB	002	018	On, koji je i sam mnogo trpio i bio kušan, može nam pomoći u kušnjama.
058	HEB	003	001	Braćo sveta, vi koji ste dionici nebeskoga poziva, promotrite zato Apostola i Velikog svećenika naše vjere—Isusa.
058	HEB	003	002	On je bio vjeran Bogu koji ga je postavio, kao što je i Mojsije vjerno služio u svoj Božjoj kući.
058	HEB	003	003	Ali Isusu pripada mnogo veća slava nego Mojsiju, baš kao što graditelju pripada mnogo veća slava nego kući koju je izgradio.
058	HEB	003	004	Svaku je kuću netko izgradio, ali jedino je Bog stvorio sve.
058	HEB	003	005	Mojsije je bio vjeran u Božjoj kući, ali kao sluga koji je svjedočio o onomu što je Bog imao objaviti poslije.
058	HEB	003	006	Krist, vjerni Sin, upravlja cijelom njegovom kućom. A njegova smo kuća mi ako sačuvamo hrabrost i ponos nade.
058	HEB	003	007	Zato činite kako kaže Sveti Duh: “Čujete li danas Božji glas,
058	HEB	003	008	ne budite tvrda srca prema njemu kao Izraelci kad su se pobunili, kao u dan iskušenja u pustinji.
058	HEB	003	009	Ondje su vaši preci iskušavali moje strpljenje iako su gledali moja čudesa
058	HEB	003	010	četrdeset godina. Zato sam se naljutio na taj naraštaj i rekao sam: ‘Uvijek srcem odlutaju od mene. Ne poznaju moje putove.’
058	HEB	003	011	Zato se u gnjevu zakleh: ‘Nikada neće ući u mjesto mojega odmora!’”
058	HEB	003	012	Pazite, braćo, da ne bi u koga srce bilo opako i nevjerničko, da se ne odmetne od živoga Boga.
058	HEB	003	013	Opominjite svednevice jedni druge dok još traje to “danas” da ne bi tko otvrdnuo prema Bogu, zaveden grijehom!
058	HEB	003	014	Jer ako budemo vjerni do konca i ako se pouzdajemo u Boga čvrsto kao kad smo tek u njega povjerovali, bit ćemo Kristovim sudionicima.
058	HEB	003	015	Ne zaboravite upozorenje: “Čujete li danas Božji glas, ne budite tvrda srca prema njemu kao Izraelci kad su se pobunili!”
058	HEB	003	016	Koji su to bili ljudi što su se pobunili protiv Boga iako su mu čuli glas? Nisu li to oni što ih je Mojsije izveo iz Egipta?
058	HEB	003	017	I tko je srdio Boga četrdeset godina? Zar nisu oni koji su zgriješili i kojih su tjelesa popadala mrtva u pustinji?
058	HEB	003	018	I o komu je Bog govorio kad se zakleo da nikada neće ući u mjesto njegova odmora? Govorio je o onima koji su mu bili neposlušni.
058	HEB	003	019	Vidimo dakle da onamo nisu mogli ući zbog svoje nevjere.
058	HEB	004	001	Iako Božje obećanje da ćemo ući u mjesto njegova odmora još vrijedi, strahujte da se kome ne dogodi da onamo ne uspije ući.
058	HEB	004	002	Jer ta Radosna vijest—da je Bog pripremio mjesto odmora—naviještena je nama baš kao što je bila naviještena i njima. Ali nije im koristila jer nisu vjerovali Bogu poput onih koji su ga poslušali.
058	HEB	004	003	Jer samo mi koji vjerujemo možemo ući u mjesto njegova odmora. Za one koji nisu vjerovali Bog je rekao: “Zato se u gnjevu zakleh: ‘Nikada neće ući u mjesto mojega odmora!’” Bog je ovo rekao, iako je njegovo djelo dovršeno otkako je stvorio svijet.
058	HEB	004	004	A da je dovršeno, znamo jer se u Svetome pismu spominje sedmi dan: “Bog je sedmoga dana počinuo od svih djela koja je učinio.”
058	HEB	004	005	Ali na onomu mjestu veli: “Nikada neće ući u mjesto mojega odmora!”
058	HEB	004	006	Mjesto odmora je dakle tu da uđu oni koji trebaju ući. Ali kako oni koji su prvi čuli Radosnu vijest nisu ušli zbog nepokornosti Bogu,
058	HEB	004	007	odredio je drugi dan za ulazak: “danas”. Objavio je to kroz Davida mnogo kasnije, kao što je već napisano: “Čujete li danas Božji glas, ne budite tvrda srca prema njemu.”
058	HEB	004	008	To novo mjesto odmora nije Kanaan u koji ih je uveo Jošua. Jer da je tako, Bog poslije ne bi govorio o novome danu odmora.
058	HEB	004	009	Tako posebno mjesto odmora još očekuje Božji narod.
058	HEB	004	010	Koji su već ušli, odmaraju se od svojeg posla, baš kao što je i Bog učinio nakon stvaranja.
058	HEB	004	011	Trudimo se stoga ući u mjesto odmora da ne slijedimo uzor onih koji su propali zbog neposlušnosti.
058	HEB	004	012	Jer Božja je riječ uistinu živa i djelotvorna. Oštrija je od dvosjeklog mača; prodire dotle da dijeli dušu od duha i zglobove od moždine te prosuđuje nakane i misli srca.
058	HEB	004	013	Nema stvorenja koje bi se pred njom moglo skriti. Sve je golo i razotkriveno pod pogledom Boga, kojemu ćemo morati položiti račun.
058	HEB	004	014	Isus, Božji Sin, naš je Veliki svećenik koji je otišao na nebo. Držimo se stoga svoje vjere.
058	HEB	004	015	Taj naš Veliki svećenik razumije naše slabosti jer je i sam proživio iste kušnje kao i mi premda im nikad nije popustio i zgriješio.
058	HEB	004	016	Priđimo dakle hrabro prijestolju milostivoga Boga. Primit ćemo milostivu i milosrdnu pomoć u trenucima kad nam bude potrebna.
058	HEB	005	001	Veliki svećenik je čovjek odabran da zastupa ljude u njihovu odnosu prema Bogu. Prinosi Bogu njihove darove i žrtve za grijehe.
058	HEB	005	002	Stoga što je čovjek, može suosjećati s ljudima koji griješe iz neznanja i sa zabludjelima jer je i sam podložan slabosti.
058	HEB	005	003	Zato mora prinositi žrtve i za svoje grijehe i za grijehe drugih.
058	HEB	005	004	Nitko ne može postati velikim svećenikom prisvajajući sebi tu čast. Na to ga mora pozvati Bog, baš kao što je pozvao i Arona.
058	HEB	005	005	Tako ni Krist nije sam sebi dodijelio tu čast da bude Velikim svećenikom. Postavio ga je Bog koji je rekao: “Ti si moj Sin, danas sam ti postao Ocem.”
058	HEB	005	006	Drugom mu je prilikom Bog rekao: “Ti si svećenik zauvijek i po tome sličan Melkisedeku.”
058	HEB	005	007	Dok je Isus živio na zemlji, sa silnim je vapajima i suzama upućivao molitve Bogu, koji ga je mogao izbaviti od smrti. Bog ga je uslišio zbog njegova strahopoštovanja.
058	HEB	005	008	Iako je bio Božji Sin, Isus se kroz patnju naučio poslušnosti.
058	HEB	005	009	Postignuvši savršenstvo, postao je darovateljem vječnoga spasenja svima koji ga slušaju.
058	HEB	005	010	I Bog ga je postavio da bude Velikim svećenikom sličan Melkisedeku.
058	HEB	005	011	O tomu vam imam još mnogo toga reći, ali teško mi je to riječima protumačiti jer slabo slušate.
058	HEB	005	012	Dugo ste već kršćani i morali biste već poučavati druge. Umjesto toga, trebate nekoga da vas ponovno pouči temeljnim stvarima koje početnik mora naučiti o Svetome pismu. Potrebno vam je mlijeko, a ne kruta hrana.
058	HEB	005	013	Tko je još na mlijeku, nije napredovao u učenju o pravednosti jer je još dojenče.
058	HEB	005	014	A kruta je hrana za zrele, za one koji su iskustvom izvježbali ćutila za razlikovanje dobra od zla te čine dobro.
058	HEB	006	001	Prestanimo zato stalno iznova ponavljati temeljna znanja o Kristu. Pođimo radije dalje i sazrijevajmo u razumijevanju. Ne moramo opet počinjati ispočetka, o važnosti odvraćanja od mrtvih djela i o vjeri u Boga.
058	HEB	006	002	Ne trebaju vam više upute o krštenjima, polaganju ruku, uskrsnuću od mrtvih i vječnome sudu.
058	HEB	006	003	Pođimo stoga, uz Božje dopuštenje, dalje.
058	HEB	006	004	Nije moguće da se ponovno obrate oni koji su već bili prosvijetljeni i okusili nebeski dar te postali dionicima Svetoga Duha,
058	HEB	006	005	koji su okusili dobru Božju riječ i silu budućega svijeta,
058	HEB	006	006	a zatim su otpali od Boga. Oni se ne mogu ponovno obratiti jer svojim postupcima sami iznova pribijaju Sina Božjega na križ i izvrgavaju ga ruglu.
058	HEB	006	007	Jer kad se zemlja natopi kišom što na nju često pada i kad rađa dobrim plodovima korisnima rataru, prima blagoslov od Boga.
058	HEB	006	008	Ali rastu li na njoj samo trnje i drač, odbačena je, pod prokletstvom, i bit će spaljena.
058	HEB	006	009	Iako tako govorimo, uvjereni smo, dragi moji, da je s vama dobro i da ste na putu spasenja.
058	HEB	006	010	Jer Bog nije nepravedan. Neće zaboraviti vaše djelo: da ste mu iskazali ljubav brinući se o drugoj braći, što i sada činite.
058	HEB	006	011	Žarka nam je želja da sve do konca budete tako gorljivi da se ispuni vaša nada.
058	HEB	006	012	Tako nećete duhovno otupjeti i postati ravnodušnima, nego slijediti primjer onih koji su zbog svoje vjere i strpljivosti postali baštinicima Božjih obećanja.
058	HEB	006	013	Kad je Bog Abrahamu dao obećanje, kako se nije imao zakleti kime većim, zakleo se samim sobom:
058	HEB	006	014	“Izobilno ću te blagosloviti i dat ću ti brojne potomke.”
058	HEB	006	015	Abraham je strpljivo čekao i dočekao da Bog ispuni obećanje.
058	HEB	006	016	Ljudi se uvijek zaklinju nekime tko je veći od njih te tako zakletvom, kao potvrdom istine, završavaju svaku raspravu.
058	HEB	006	017	Bog je zakletvom zajamčio baštinicima svojih obećanja da neće promijeniti odluku.
058	HEB	006	018	Bog nam je dao svoje obećanje i svoju zakletvu. To dvoje ne može se promijeniti zato što Bog ne može prevariti. Stoga se mi koji smo se njemu utekli možemo hrabro držati nade koju nam je dao.
058	HEB	006	019	To je pouzdanje poput čvrstog i pouzdanog sidra našim dušama. Uvodi nas iza zastora, u nebo, u Božje svetište.
058	HEB	006	020	Isus je onamo već ušao za nas. Postao je vječnim Velikim svećenikom, sličan Melkisedeku.
058	HEB	007	001	Melkisedek je bio šalemski kralj i svećenik Svevišnjega Boga. Kad se Abraham vraćao iz bitke u kojoj je pobijedio nekoliko kraljeva, Melkisedek mu je izišao u susret i blagoslovio ga.
058	HEB	007	002	Tada je Abraham uzeo desetinu od svega što je u ratu osvojio i dao Melkisedeku, čije ime najprije znači “Kralj pravednosti”, a zatim i “Kralj mira”, jer šalem znači “mir”.
058	HEB	007	003	U Svetome pismu nije zapisano ništa o njegovu ocu i majci ni o njegovu rodoslovlju, kao ni o datumima njegova rođenja i smrti. On je sličan Božjemu Sinu jer kao da zauvijek ostaje svećenikom.
058	HEB	007	004	Razmotrite kako je velik bio Melkisedek: veliki izraelski patrijarh Abraham priznao ga je velikim dajući mu desetinu od najboljeg plijena.
058	HEB	007	005	Svećenicima, Levijevim potomcima, Zakon je nalagao da ubiru desetinu od svih, iako su im bili rođaci jer su svi bili Abrahamovi potomci.
058	HEB	007	006	Ali Melkisedek, koji nije bio u srodstvu s levitima, uzeo je desetinu od Abrahama, koji je imao Božje obećanje, i blagoslovio ga.
058	HEB	007	007	A neprijeporno je da uvijek onaj tko je veći blagoslivlja manjega.
058	HEB	007	008	Židovski su svećenici, iako smrtnici, primali desetinu, a za Melkisedeka Bog kao da svjedoči da još živi—jer u Svetome pismu nije zabilježeno ništa o njegovoj smrti.
058	HEB	007	009	Moglo bi se čak reći da su i Levijevi potomci, koji ubiru desetinu, dali Melkisedeku desetinu kroz svojega pretka Abrahama.
058	HEB	007	010	Jer iako se Levi tada još nije ni rodio, sjeme iz kojega je proistekao bilo je u Abrahamovu boku kad je Melkisedek od njega ubrao desetinu.
058	HEB	007	011	Da je levitsko svećenstvo moglo ispuniti Božju nakanu—a na njemu se temeljio Zakon—zašto bi još bilo potrebno da Bog pošalje drukčijeg svećenika, sličnoga Melkisedeku, a ne iz Aronova reda?
058	HEB	007	012	Ako se mijenja svećenstvo, mora se promijeniti i zakon koji će to omogućiti.
058	HEB	007	013	Jer taj o kojemu je riječ pripada drugom plemenu, pripadnici kojega ne služe za oltarom.
058	HEB	007	014	Jasno je, naime, da je naš Gospodin podrijetlom iz Judina plemena, koje Mojsije nikad nije spomenuo u svezi sa svećenstvom.
058	HEB	007	015	Promjena u Zakonu još je očitija zbog činjenice da je postavljen drugi svećenik, sličan Melkisedeku.
058	HEB	007	016	On svećenikom nije postao stoga što je zadovoljavao stari zahtjev da pripada Levijevu plemenu, već snagom neuništivog života.
058	HEB	007	017	Sveto pismo svjedoči o Kristu: “Ti si svećenik zauvijek i po tome sličan Melkisedeku.”
058	HEB	007	018	Stara zapovijed više ne vrijedi jer je bila nedjelotvorna i nekorisna.
058	HEB	007	019	Zakon nije ništa priveo k savršenstvu. Zato nam je dano nešto bolje čemu se možemo nadati, što će nas približiti Bogu.
058	HEB	007	020	Bog se zakleo da će Krist zauvijek biti svećenikom, što za druge svećenike nikada nije učinio.
058	HEB	007	021	Jedino je njemu rekao: “Gospodin se zakleo i neće to opovrgnuti: ‘Ti si svećenik zauvijek.’”
058	HEB	007	022	Božjom je zakletvom Isus postao jamcem boljega saveza.
058	HEB	007	023	U starome sustavu bilo je mnogo svećenika jer ih je smrt priječila da trajno ostanu: kad bi jedan svećenik umro, na njegovo bi mjesto došao drugi.
058	HEB	007	024	Ali Isus ostaje svećnikom zauvijek i njegovo svećeništvo neće proći.
058	HEB	007	025	Zato on jednom zauvijek može spasiti svakoga tko po njemu pristupi k Bogu. On zauvijek živi i posreduje za njih.
058	HEB	007	026	Takav nam veliki svećenik i treba—svet, nedužan, neokaljan grijehom, odvojen je od grešnika i uzvišeniji od nebesa.
058	HEB	007	027	Ne mora svakoga dana prinositi žrtve poput drugih svećenika. Oni su to činili za vlastite grijehe, a zatim za grijehe drugih ljudi. Ali Isus je to učinio jednom zauvijek žrtvujući se na križu.
058	HEB	007	028	Veliki svećenici iz Mojsijeva doba bili su samo ljudi podložni slabostima. Ali nakon Zakona Bog je zakletvom na to mjesto postavio svojega Sina, zauvijek savršena.
058	HEB	008	001	Glavno u ovom izlaganju je: imamo Velikoga svećenika koji sjedi na počasnome mjestu, Bogu zdesna na nebesima.
058	HEB	008	002	On je bogoslužnik u svetome šatoru, na pravome mjestu bogoslužja koje nisu načinile ljudske ruke, nego Bog.
058	HEB	008	003	A kako svaki veliki svećenik treba prinositi darove i žrtve, i naš Veliki svećenik trebao je nešto prinijeti.
058	HEB	008	004	Da je on na zemlji, ne bi ni bio svećenik jer već postoje oni koji prema Zakonu prinose darove.
058	HEB	008	005	Oni služe na mjestu bogoslužja koje je samo slika, samo sjena onoga nebeskoga. Jer kad se Mojsije spremao napraviti Šator, Bog ga je upozorio: “Pazi! Načini sve prema uzorku koji ti je pokazan na gori!”
058	HEB	008	006	Ali naš je Veliki svećenik dobio uzvišenije bogoslužje od onih koji služe pod starim Zakonom jer je on posrednik boljega saveza s Bogom, ozakonjenoga na boljim obećanjima.
058	HEB	008	007	Da je prvi savez bio besprijekoran, ne bi ga trebalo zamijeniti drugim.
058	HEB	008	008	Ali sam mu je Bog našao zamjerku. Rekao je, naime: “Doći će dan, veli Gospodin, kad ću sklopiti novi savez s narodom Izraela i Jude.
058	HEB	008	009	Taj savez neće biti poput onoga što sam ga sklopio s njihovim precima kad sam ih uzeo za ruku i izveo ih iz egipatske zemlje. Nisu ostali vjerni mojem savezu i zato sam im okrenuo leđa.
058	HEB	008	010	Ali ovo je savez koji ću učiniti s izraelskim narodom tog dana: stavit ću svoje zakone u njihovu pamet da ih mogu razumjeti, i upisat ću ih u njihova srca da ih mogu poštivati. Ja ću biti njihov Bog, a oni moj narod.
058	HEB	008	011	I neće više morati učiti svoje susjede niti svoju obitelj govoreći: ‘Spoznaj Gospodina!’ Svi će me, od najmanjega do najvećega, već poznavati,
058	HEB	008	012	jer oprostit ću njihova bezakonja i nikada se više neću sjećati njihovih grijeha.”
058	HEB	008	013	To što Bog govori o novome savezu znači da je onaj prvi zastario. On je dakle blizu nestanka.
058	HEB	009	001	U prvom savezu između Boga i Izraela postojale su uredbe o bogoštovlju i svetištu, ali zemaljskome.
058	HEB	009	002	Bio je, naime, podignut Šator. U jednoj prostoriji, zvanoj Svetinja, nalazili su se svijećnjak, stol i prineseni kruhovi.
058	HEB	009	003	Drugi dio Šatora se zove Svetinja nad svetinjama.
058	HEB	009	004	Tamo su bili zlatni kadioni žrtvenik i drveni kovčeg optočen sa svih strana zlatom—Kovčeg saveza. U njemu su bili zlatna posuda s manom, Aronov štap koji je nekoć propupao i ploče Saveza na kojima su bile zapisane Božje zapovijedi.
058	HEB	009	005	Iznad Kovčega nalazili su se kerubini koji su predstavljali Božju slavu. Raširenim krilima zasjenjivali su poklopac Kovčega, Pomirilište. Ali nije trenutak da to potanko objašnjavamo.
058	HEB	009	006	Kad je sve to tako uređeno, u prvu su prostoriju redovito ulazili i iz nje izlazili svećenici obavljajući bogoslužje.
058	HEB	009	007	Ali u Svetinju nad svetinjama ulazio je samo veliki svećenik, i to jedanput u godini, i uvijek s krvlju koju je prinosio Bogu za oproštenje vlastitih grijeha i grijeha naroda počinjenih u neznanju.
058	HEB	009	008	Tim nam odredbama Sveti Duh pokazuje da ljudima nije bilo dopušteno ući u Svetinju nad svetinjama sve dok su postojali prva prostorija i cijeli sustav koji je ona predočivala.
058	HEB	009	009	Ta je slika i za današnje vrijeme: darovi i žrtve koje prinose svećenici ne mogu očistiti savjest ljudi koji ih donose.
058	HEB	009	010	Jer stari je sustav imao uredbe glede jela, pića i obrednoga pranja—izvanjskih stvari koje su vrijedile do uvođenja novoga poretka.
058	HEB	009	011	Krist je došao kao Velikim svećenikom sa dobrima, te ušao u uzvišeno, savršeno svetište na nebu koje nisu načinile ljudske ruke i koje ne pripada ovomu stvorenom svijetu.
058	HEB	009	012	Jednom zauvijek unio je u Svetinju nad svetinjama krv—ali ne krv jaraca ili junaca. Unio je onamo vlastitu krv i tako nam pribavio otkupljenje za vječnost.
058	HEB	009	013	Ako su u starome sustavu poškropljena krv jaraca i junaca te posuti pepeo junice posvećivali ljudska tijela čisteći ih od obredne nečistoće,
058	HEB	009	014	koliko će bolje Kristova krv očistiti našu savjest od mrtvih djela da možemo proslavljati živoga Boga! Jer silom vječnoga Duha Krist je sebe prinio Bogu kao savršenu žrtvu za naše grijehe.
058	HEB	009	015	On je posrednik novoga saveza između Boga i ljudi, da svi koji su pozvani prime vječnu baštinu koju im je Bog obećao. Jer Krist je umro da ih oslobodi kazne za grijehe koje su počinili pod prvim savezom.
058	HEB	009	016	Umre li tko i ostavi oporuku, nitko ne može ništa dobiti dok se ne dokaže da je oporučitelj umro.
058	HEB	009	017	Oporuka postaje valjanom tek smrću oporučitelja.
058	HEB	009	018	Zato ni prvi savez nije mogao biti ustanovljen bez prolijevanja krvi.
058	HEB	009	019	Kad je Mojsije dao ljudima Zakon, uzeo je krv junaca i jaraca te ju skupa s vodom poškropio po Knjizi Zakona i po ljudima grančicama izopa i grimiznom vunom
058	HEB	009	020	govoreći: “Ova krv potvrđuje savez koji Bog sklapa s vama.”
058	HEB	009	021	Zatim je krvlju poškropio Šator i sve predmete koji su se rabili pri bogoslužju.
058	HEB	009	022	Prema Mojsijevu zakonu gotovo sve se čisti krvlju. Bez prolivene krvi nema oproštenja grijeha.
058	HEB	009	023	Zato su se zemaljski Šator i sve u njemu—a to su bile samo slike onoga što je na nebu—morali čistiti životinjskom krvlju. Ali ono pravo, nebesko, čisti se mnogo boljom žrtvom od životinjske krvi.
058	HEB	009	024	Jer Krist nije ušao u zemaljsko mjesto bogoslužja, koje je samo slika nebeskoga, nego u samo nebo, da posreduje pred Božjim licem za nas.
058	HEB	009	025	Nije ušao da sebe prinese mnogo puta, kao što zemaljski veliki svećenik svake godine ulazi u Svetinju nad svetinjama da prinese životinjsku krv.
058	HEB	009	026	Da je tako, trebao bi trpjeti mnogo puta od postanka svijeta. Ali on je došao jednom zauvijek, na svršetku vjekova, da zauvijek dokine grijeh svojom žrtvom.
058	HEB	009	027	I kao što je ljudima određeno samo jedanput umrijeti, a zatim dolazi sud,
058	HEB	009	028	tako je i Krist samo jedanput umro, prinoseći sebe na žrtvu, da ponese grijehe mnogih ljudi. Doći će opet, ali ne da bi opet ponio grijehe. Drugi put će donijeti spasenje svima koji ga iščekuju.
058	HEB	010	001	Stari sustav Zakona bio je tek sjena budućega, a ne pravo obličje stvarnosti koju je Krist postignuo za nas. Žrtve se u starome sustavu neprestano prinose, godinu za godinom, ali ne mogu savršeno očistiti ljude koji pristupaju.
058	HEB	010	002	Da su mogle, prestale bi se prinositi jer bi ljudi bili očišćeni jednom zauvijek i njihov bi osjećaj krivnje zbog grijeha nestao.
058	HEB	010	003	Ali bilo je upravo suprotno. Te su ih žrtve iz godine u godinu podsjećale na grijehe.
058	HEB	010	004	Jer krv bikova i jaraca ne može očistiti od grijeha.
058	HEB	010	005	Zato je Krist, kad je došao na svijet, rekao: “Nisi htio životinjsku žrtvu ni prinos, nego si mi dao tijelo.
058	HEB	010	006	Nisu ti bile ugodne žrtve paljenice ni okajnice.
058	HEB	010	007	Tada sam rekao: ‘Evo, dolazim ispuniti tvoju volju, Bože, položiti svoj život, kao što u Svetome pismu piše za mene.’”
058	HEB	010	008	Pošto je rekao: “Nisi htio životinjsku žrtvu ni prinos… Nisu ti bile ugodne žrtve paljenice ni okajnice” (iako je Zakon zahtijevao takve žrtve),
058	HEB	010	009	Krist je nastavio: “Evo, dolazim ispuniti tvoju volju, … kao što u Svetome pismu piše za mene.” On dokida prvi savez da bi uspostavio drugi.
058	HEB	010	010	Božja je volja da postanemo svetima prihvaćajući žrtvu na koju je Isus Krist prinio svoje tijelo jednom zauvijek.
058	HEB	010	011	Svaki svećenik stoji pred oltarom dan za danom prinoseći žrtve koje ne mogu očistiti od grijeha.
058	HEB	010	012	Ali naš je Veliki svećenik, prinijevši sebe Bogu zauvijek kao jednu jedinu žrtvu za grijehe, sjeo na najuzvišenije mjesto u nebu, zdesna Bogu.
058	HEB	010	013	Ondje čeka da mu svi neprijatelji budu bačeni pod noge.
058	HEB	010	014	Tim jednim jedinim prinosom on je zauvijek učinio savršenima one koje posvećuje.
058	HEB	010	015	I Sveti Duh svjedoči da je tako. Rekao je:
058	HEB	010	016	“Ali tog dana učinit ću novi savez s izraelskim narodom, veli Gospodin: Stavit ću svoje zakone u njihovu pamet da ih mogu razumjeti i upisat ću ih u njihova srca da ih mogu poštivati.”
058	HEB	010	017	Dodaje zatim “Oprostit ću njihova bezakonja i nikada se više neću sjećati njihovih grijeha.”
058	HEB	010	018	A gdje su grijesi oprošteni, ne treba više prinositi žrtve.
058	HEB	010	019	Sada dakle, braćo, možemo ući u Svetinju nad svetinjama zbog Isusove krvi.
058	HEB	010	020	To je nov put koji daje život što nam ga je Krist otvorio svojom smrću.
058	HEB	010	021	Budući da imamo Velikoga svećenika koji vlada Božjom kućom,
058	HEB	010	022	pristupimo Bogu iskrena srca i čvrste vjere pošto smo svoje srce očistili škropeći ga Kristovom krvlju, a tijelo oprali čistom vodom.
058	HEB	010	023	Držimo se čvrsto vjere koju ispovijedamo jer vjeran je onaj koji je dao obećanje.
058	HEB	010	024	Pazimo da se međusobno potičemo na ljubav i na dobra djela
058	HEB	010	025	te da ne zanemarujmo svojih sastanaka, kao što neki čine, nego da ohrabrujemo i upozoravamo jedni druge, posebice sada kad vidite da se približava dan njegova dolaska.
058	HEB	010	026	Ako, naime, svojevoljno griješimo pošto smo spoznali istinu, ne postoji druga žrtva koja bi odnijela te grijehe,
058	HEB	010	027	već samo strašno iščekivanje Božjega suda i silnoga ognja koji će proždrijeti njegove protivnike.
058	HEB	010	028	Kad je tko prekršio Mojsijev zakon, na temelju iskaza dvojice ili trojice svjedoka bez samilosti su ga pogubili.
058	HEB	010	029	Pomislite samo koliko će strašniju kaznu zavrijediti oni koji su pogazili Božjega Sina i koji se prema njegovoj krvi Saveza odnose kao da je nečista. Takvi su ljudi uvrijedili Svetoga Duha koji donosi Božju milost njegovu narodu!
058	HEB	010	030	Jer poznajemo onoga koji je rekao: “Osveta je moja; ja ću vratiti onima koji to zaslužuju.” Rekao je još: “Bog će suditi svojemu narodu.”
058	HEB	010	031	Strašno je upasti u ruke živoga Boga!
058	HEB	010	032	Ne zaboravite one prve dane kad ste tek bili prosvijetljeni—kad ste tek čuli za Krista. Sjetite se kako ste ostali vjernima unatoč velikoj borbi i patnji.
058	HEB	010	033	Pokatkad su vas javno izvrgavali ruglu i tukli vas, a pokatkad ste pomagali drugima koji su to isto trpjeli.
058	HEB	010	034	Suosjećali ste s onima koje su zatvarali. Kad su vam oteli sve što ste imali, radosno ste to prihvatili znajući da vas u vječnosti čeka bolje i trajno.
058	HEB	010	035	Ne gubite dakle čvrsto pouzdanje u Gospodina. Zbog njega ćete dobiti veliku nagradu.
058	HEB	010	036	Trebate biti ustrajni u vršenju Božje volje. Tako ćete primiti sve što vam je Bog obećao.
058	HEB	010	037	Kao što piše u Svetome pismu, “Još malo, samo malo, i doći će onaj koji ima doći; neće zakasniti!
058	HEB	010	038	Moj će pravednik živjeti po vjeri, a u onima koji otpadnu duša mi se neće radovati.”
058	HEB	010	039	No mi nismo od onih koji se odmeću od Boga i odlaze u propast. Mi vjerujemo i naše su duše spašene.
058	HEB	011	001	Vjera je čvrsto pouzdanje da će se dogoditi ono čemu se nadamo; ona je dokaz stvarnosti koju ne vidimo.
058	HEB	011	002	Vjerom su naši praoci postignuli da ih Bog pohvali.
058	HEB	011	003	Vjerom znamo da je sve što postoji stvoreno Božjom zapovijedi, da je stvoreno iz nevidljivoga.
058	HEB	011	004	Vjerom je Abel prinio Bogu bolju žrtvu nego Kain. Bog je prihvatio Abelovu žrtvu kako bi pokazao da je on pravedan čovjek. Tako nam Abel, iako odavno mrtav, još govori zbog svoje vjere.
058	HEB	011	005	Zbog svoje vjere Henok je prenesen u nebo a da nije iskusio smrti; “nestao je jer ga je Bog uzeo”. Ali prije nego što je prenesen primio je svjedočanstvo da je ugodio Bogu.
058	HEB	011	006	Bogu ne možete nikada udovoljiti bez vjere. Tko želi doći k Bogu, mora vjerovati da Bog postoji i da nagrađuje one koji ga iskreno traže.
058	HEB	011	007	Vjerom je Noa izgradio korablju da svoju obitelj spasi od potopa. Poslušao je Boga koji ga je upozorio da će se zbiti ono što se nikada prije nije dogodilo. Vjerom je osudio ostali svijet i stekao pravednost pred Bogom.
058	HEB	011	008	Vjerom je Abraham poslušao Boga kad ga je pozvao da ostavi dom i ode u drugu zemlju koju mu je Bog dao u baštinu. Otišao je ne znajući kamo ide.
058	HEB	011	009	Čak i kad je stigao u zemlju koju mu je Bog obećao, i ondje je živio po vjeri—jer bio je poput tuđinca i živio je pod šatorom, skupa s Izakom i Jakovom kojima je Bog dao isto obećanje.
058	HEB	011	010	Jer iščekivao je grad s vječnim temeljima, kojega je Bog graditelj i tvorac.
058	HEB	011	011	Vjerom je i Sara s Abrahamom mogla začeti dijete unatoč svojoj poodmakloj dobi i unatoč tomu što nije mogla imati djece. Abraham je vjerovao da će Bog održati obećanje.
058	HEB	011	012	Tako je od jednog Abrahama, prestara da ima djecu, nastao narod brojan poput zvijezda na nebu i neizbrojiva pijeska na morskoj obali.
058	HEB	011	013	Svi su ti ljudi u vjeri umrli a da nisu primili što im je Bog obećao, već su to vidjeli samo izdaleka i prihvatili priznajući da su na zemlji tuđinci i pridošlice.
058	HEB	011	014	A tko za sebe tako kaže, očito čezne za domovinom.
058	HEB	011	015	Da su mislili na zemlju iz koje su došli, mogli su se u nju vratiti.
058	HEB	011	016	Ali oni su se radovali boljemu mjestu, nebeskoj domovini. Zato se Bog ne srami nazvati njihovim Bogom. Pripravio im je nebeski grad.
058	HEB	011	017	Vjerom je Abraham prinio Izaka kao žrtvu kad ga je Bog kušao. Taj Abraham, koji je već imao Božja obećanja, bio je spreman žrtvovati vlastitog sina, Izaka.
058	HEB	011	018	Bog mu je obećao: “Po Izaku će ti se nazivati potomstvo.”
058	HEB	011	019	Vjerovao je da Bog može Izaka, ako i umre, oživjeti. To se donekle i dogodilo jer je Izak za Abrahama bio osuđen na smrt, ali je oživio.
058	HEB	011	020	Vjerom je Izak blagoslovio dvojicu svojih sinova, Jakova i Ezava, pouzdajući se u Boga glede budućnosti.
058	HEB	011	021	Vjerom je i Jakov, već star i na umoru, blagoslovio obojicu Josipovih sinova te se poklonio Bogu oslanjajući se na štap.
058	HEB	011	022	Vjerom je i Josip na samrti s pouzdanjem govorio o tomu kako će Bog izvesti izraelski narod iz Egipta te zapovjedio da ponesu sa sobom i njegove kosti.
058	HEB	011	023	Vjerom su Mojsija roditelji, kad se rodio, skrivali tri mjeseca. Vidjeli su da im je Bog dao lijepo djetešce i nisu se bojali kraljeve naredbe.
058	HEB	011	024	Vjerom je Mojsije, kad je već odrastao, odbio zvati se sinom faraonove kćeri.
058	HEB	011	025	Radije je odabrao da bude zlostavljan skupa s Božjim narodom nego da uživa u prolaznim zadovoljstvima grijeha.
058	HEB	011	026	Vrednijim od egipatskog blaga smatrao je trpjeti sramotu zbog obećanoga Krista jer je gledao na nagradu koju će dobiti od Boga.
058	HEB	011	027	Vjerom je Mojsije otišao iz Egipta ne bojeći se kraljeva bijesa, postojano kao da pred sobom gleda nevidljivoga Boga.
058	HEB	011	028	Vjerom je zapovjedio izraelskome narodu da svetkuje pashalnu večeru i da poprska dovratke janjećom krvlju kako im Zatornik ne bi poubijao prvorođenu djecu.
058	HEB	011	029	Vjerom je izraelski narod prošao kroz Crveno more kao po suhu tlu, a Egipćani su se utopili kad su to pokušali.
058	HEB	011	030	Vjerom izraelskog naroda koji je sedam dana ophodio Jerihon pale su njegove zidine.
058	HEB	011	031	Vjerom je bludnica Rahaba preživjela u tome gradu i nije poginula s nevjernicima jer je lijepo primila uhode.
058	HEB	011	032	Što još reći? Predugo bi trajalo da vam potanko pričam o Gideonu, Baraku, Samsonu, Jefti, Davidu, Samuelu i prorocima.
058	HEB	011	033	Ti su ljudi vjerom u Boga osvajali kraljevstva, pravedno vladali i primili što im je Bog obećao. Zatvorili su lavovima ralje,
058	HEB	011	034	ugasili žestinu ognja, izbjegli smrtonosnoj oštrici mača. Oporavili su se od slabosti, ojačali u boju i nagnali u bijeg tuđinske vojske.
058	HEB	011	035	Neke su žene zbog uskrsnuća ponovno zadobile svoje pokojne. Druge su pak vjernike mučili, ali su oni radije umrli nego da se odreknu Boga pa da ih oslobode. Pouzdavali su se da će uskrsnuti u bolji život.
058	HEB	011	036	Nekima su se izrugivali i bičevali ih, okivali ih i bacali u tamnice.
058	HEB	011	037	Neke su kamenovali, neke prepilili napola, neke ubili mačem. Neki su hodali obučeni u ovčje i kozje kožuhe. Bili su gladni, potlačeni i zlostavljani.
058	HEB	011	038	Svijet ih nije bio dostojan. Lutali su pustinjom i planinama, skrivali se u špiljama i jamama.
058	HEB	011	039	Svi su ti ljudi stekli Božju naklonost zbog svoje vjere, a nitko od njih nije primio ono što im je Bog obećao.
058	HEB	011	040	Jer Bog nam je svima namijenio bolje. Oni će postignuti savršenstvo, ali tek skupa s nama.
058	HEB	012	001	Budući da smo okruženi tolikim mnoštvom svjedoka vjere, odbacimo svako breme i grijeh koji nam smetaju, osobito grijeh koji nas tako lako zavede. Ustrajno trčimo utrku koju nam je Bog odredio!
058	HEB	012	002	Uprimo pogled u Isusa, Začetnika i Dovršitelja naše vjere. On je podnio smrt na križu ne mareći za sramotu, ali čekala ga je radost. Sada sjedi na najuzvišenijemu mjestu u nebu, zdesna Božjemu prijestolju.
058	HEB	012	003	Razmišljajte o svemu onomu što je on podnio od grešnika, svojih protivnika, da ne sustanete i da ne klonete duhom.
058	HEB	012	004	Još se nikad niste oduprli grijehu do krvi,
058	HEB	012	005	pa zar ste već zaboravili Božje ohrabrujuće riječi upućene svojoj djeci. Rekao je: “Sine moj, ne prezri opomenu Gospodnju i ne obeshrabri se kad te Bog opomene,
058	HEB	012	006	Jer Gospodin kori one koje voli i kažnjava one koje prihvaća za svoju djecu.”
058	HEB	012	007	Trpite Božju stegu jer vas Bog njome odgaja—postupa s vama kao sa svojom djecom. A ima li djeteta kojega otac ne kori?
058	HEB	012	008	Ako vas Bog ne kori, kao što čini sa svom svojom djecom, onda mu niste prava, nego nezakonita djeca.
058	HEB	012	009	Kad su nas već naši tjelesni očevi korili i mi smo ih poštivali, nećemo li se još radije pokoriti stezi našega duhovnog Oca da postignemo vječni život?
058	HEB	012	010	Jer zemaljski su nas očevi korili kratko vrijeme kako im se činilo najbolje. Ali Božja je stega uvijek za naše dobro—da postanemo dionicima njegove svetosti.
058	HEB	012	011	Nijedan se ukor, doduše, ne čini radošću, nego žalošću dok ga trpimo. Ali onima koji se njime odgajaju poslije donosi plod pun mira: pravednost.
058	HEB	012	012	Zato uspravite klonule ruke i klecava koljena.
058	HEB	012	013	Poravnajte staze pred sobom da se hromi ud ne iščaši, nego da ozdravi.
058	HEB	012	014	Trudite se sa svima živjeti u miru, čistim i svetim životom, jer koji nisu sveti, neće vidjeti Gospodina.
058	HEB	012	015	Pazite da tko od vas ne ostane bez Božje milosti, da ne proklija kakav korijen gorčine pa unese zabunu i mnoge zarazi.
058	HEB	012	016	Pazite da tko ne postane bludnikom ili bezbožnikom poput Ezava, koji je za jedan jedini obrok prodao pravo koje je imao kao prvorođeni sin.
058	HEB	012	017	Kada je poslije htio da ga otac blagoslovi, on to nije učinio. Bilo je prekasno za kajanje premda je gorko plakao.
058	HEB	012	018	Vi niste prišli opipljivoj gori, usplamtjelome ognju, tami ni oluji poput Izraelaca na gori Sinaju kad im je Bog dao Zakon.
058	HEB	012	019	Oni su čuli takav zvuk trublje i takvu tutnjavu izgovorenih riječi da su molili Boga da više ne govori.
058	HEB	012	020	Prestravila ih je Božja naredba: “Ako se makar i životinja dotakne gore, mora se kamenovati!”
058	HEB	012	021	I sam se Mojsije tako prestrašio tog prizora da je rekao: “Strah me je i dršćem.”
058	HEB	012	022	Vi ste, naprotiv, pristupili gori Sionu i gradu živoga Boga, nebeskome Jeruzalemu, svečanome skupu bezbrojnih tisuća anđela.
058	HEB	012	023	Pristupili ste skupu Božjih prvorođenaca kojih su imena zapisana na nebesima. Pristupili ste samome Bogu, koji je sudac svim ljudima. Pristupili ste duhovima otkupljenika na nebu, koji su učinjeni savršenima.
058	HEB	012	024	Pristupili ste Isusu, posredniku novoga saveza između Boga i ljudi, škropljeničkoj krvi koja milostivo prašta, a ne traži osvetu poput Abelove.
058	HEB	012	025	Pazite da budete poslušni Bogu, onomu koji vam govori. Jer ako Izraelci nisu umaknuli kad su odbili slušati glasnika na zemlji, kako da umaknemo mi ako odbijemo slušati kad nam govori s nebesa?
058	HEB	012	026	Kad je Bog govorio sa Sinaja, njegov je glas uzdrmao zemlju. “Još jednom ću protresti ne samo zemlju nego i nebesa”, rekao je.
058	HEB	012	027	To znači da će ono što je zemaljsko biti uzdrmano kako bi ostalo samo ono vječno.
058	HEB	012	028	Budući da smo primili kraljevstvo koje se ne može uzdrmati, budimo zahvalni i ugađajmo Bogu služeći mu sa strahopoštovanjem i s predanjem.
058	HEB	012	029	Jer naš je Bog oganj koji proždire!
058	HEB	013	001	Neka vaša bratska ljubav ne umine.
058	HEB	013	002	Ne zanemarujte gostoljubivost jer su neki, i ne znajući, ugostili anđele!
058	HEB	013	003	Ne zaboravljajte uznike u zatvoru. Suosjećajte s njima kao da ste i sami ondje. Suosjećajte sa zlostavljanima kao da njihove nevolje trpite na vlastitom tijelu.
058	HEB	013	004	Poštujte svoj brak i budite jedni drugima vjerni u braku. Bog će sigurno osuditi sve bludnike i preljubnike.
058	HEB	013	005	Klonite se pohlepe za novcem, budite zadovoljni onim što imate. Jer Bog je rekao: “Nikada te neću napustiti ni iznevjeriti!”
058	HEB	013	006	Zato s pouzdanjem možemo reći: “Gospodin je moj pomagač i zato se ne bojim. Što mi mogu učiniti obični smrtnici?”
058	HEB	013	007	Sjećajte se svojih starješina koji su vam govorili Božju riječ. Razmišljajući o tome kako su živjeli i umrli, pouzdajte se u Boga kao i oni.
058	HEB	013	008	Isus Krist isti je jučer, danas i dovijeka će biti isti.
058	HEB	013	009	Ne dajte se zavesti raznim tuđim učenjima! Izvor vaše duhovne snage je Božja milost, a ne obredna pravila o hrani, koja ne koriste onima koji ih obdržavaju.
058	HEB	013	010	Mi imamo oltar s kojega ne mogu jesti poslužitelji zemaljskoga Šatora.
058	HEB	013	011	Po židovskome Zakonu veliki svećenik u Svetinju prinosi životinjsku krv kao žrtvu za grijehe, ali životinjska tijela spaljuju se izvan tabora.
058	HEB	013	012	Zato je i Isus trpio izvan gradskih vrata, da posveti svoj narod svojom krvlju.
058	HEB	013	013	Iziđimo stoga k njemu, izvan tabora, i nosimo njegovu sramotu.
058	HEB	013	014	Jer mi ovdje nemamo trajnoga grada. Iščekujemo svoj vječni grad u nebu.
058	HEB	013	015	S Isusovom pomoći prinosimo neprekidno svoju žrtvu hvale Bogu slaveći usnama njegovo ime!
058	HEB	013	016	Ne zaboravljajte činiti dobro i dijeliti s onima koji su u potrebi jer su takve žrtve drage Bogu!
058	HEB	013	017	Slušajte svoje starješine i činite kako vam kažu. Njihova je zadaća da bdiju nad vašim dušama i za to će odgovarati Bogu. Trudite se da to mogu obavljati radosno, a ne uzdišući, jer to ni za vas nije dobro.
058	HEB	013	018	Molite se za nas. Savjest nam je čista i u svemu se želimo ponašati kako dolikuje.
058	HEB	013	019	Usrdno vas molim, molite se da se što prije vratim k vama.
058	HEB	013	020	Neka vas Bog mira, koji je zbog krvi vječnoga saveza uskrisio od mrtvih velikoga Pastira, našega Gospodina Isusa Krista,
058	HEB	013	021	osposobi da činite svako dobro djelo i da vršite njegovu volju. Neka on čini u nama što je njemu drago, po Isusu Kristu kojemu slava u vijeke vjekova. Amen.
058	HEB	013	022	Molim vas, draga braćo, poslušajte riječi ohrabrenja koje sam vam ukratko napisao!
058	HEB	013	023	Znajte da je brat Timotej izišao iz zatvora. Ako ubrzo dođe, posjetit ću vas skupa s njime.
058	HEB	013	024	Pozdravite sve starješine i sve svete. Pozdravljaju vas braća iz Italije.
058	HEB	013	025	Neka Božja milost bude sa svima vama. Amen.
#
# BOOK	059	JAM	James	Jakovljeva
059	JAM	001	001	Jakov, sluga Boga i Gospodina Isusa Krista, piše dvanaestorim plemenima rasijanima po svijetu i pozdravlja ih.
059	JAM	001	002	Draga braćo i sestre, kad god zapadnete u kušnju, smatrajte da se imate čemu radovati.
059	JAM	001	003	Jer kad vam je vjera na kušnji, jača vaša postojanost.
059	JAM	001	004	Zato je pustite da se potpuno razvije, da postanete besprijekornima, bez ikakva nedostatka.
059	JAM	001	005	Treba li vam mudrosti, iskajte ju od Boga koji je svima daje rado, obilno i bez prigovora.
059	JAM	001	006	Ali tražite s vjerom, ne sumnjajući da ćete dobiti, jer čovjek koji sumnja nestalan je kao morski valovi koje vjetar lako baca amo-tamo.
059	JAM	001	007	Takav neka se ne nada išta primiti od Gospodina
059	JAM	001	008	jer je čovjek podijeljene duše, nepostojan na svim svojim putovima.
059	JAM	001	009	Neka se kršćanin niskoga položaja ponosi time što ga je Bog uzvisio,
059	JAM	001	010	a bogataš time što ga je ponizio, jer će nestati poput poljskoga cvijeta.
059	JAM	001	011	Sunce žarko zasja, biljka usahne i cvijet joj otpadne te sva njegova ljepota nestane. Tako će i bogataši usahnuti na svojim putovima.
059	JAM	001	012	Blago čovjeku koji odolijeva kušnji. Kad se pokaže prokušanim, dobit će vijenac života koji je Bog obećao svima koji ga ljube.
059	JAM	001	013	Neka nitko od vas u napasti ne kaže: “Bog me napastuje.” Niti se Boga može napastovati da čini zlo, niti on koga napastuje.
059	JAM	001	014	Svakoga, naprotiv, napastuje njegova vlastita požuda koja ga privlači i mami.
059	JAM	001	015	Požuda zatim začne i rodi grijeh, a kad se grijeh potpuno razvije, rađa smrt.
059	JAM	001	016	Zato se ne dajte varati, ljubljena braćo.
059	JAM	001	017	Sve što je dobro i savršeno dolazi nam odozgora, od Boga koji je stvorio sva nebeska svjetlila. Za razliku od njih, on se nikada ne mijenja; u njemu nema sjene zbog mijena.
059	JAM	001	018	On nas je dragovoljno rodio riječju istine, da budemo prvenci iznad svih stvorenja.
059	JAM	001	019	Upamtite, draga braćo: svatko bi trebao biti brz na slušanju, spor na pričanju i spor na srdžbi
059	JAM	001	020	jer ljudska srdžba ne može postupati prema Božjoj pravednosti.
059	JAM	001	021	Zato izbacite iz svojih života svako zlo i prljavštinu te ponizno prihvatite Božju poruku zasađenu u svoja srca jer ona može spasiti vaše duše.
059	JAM	001	022	I ne zaboravite da tu poruku nije dostatno samo slušati već treba i postupati prema njoj. Inače sami sebe zavaravate.
059	JAM	001	023	Jer ako samo slušate Riječ, a ne vršite ju, onda ste poput čovjeka koji pogleda vlastito lice u zrcalu,
059	JAM	001	024	ali čim se promotri, odmah ode ne popravivši što je trebalo i zaboravi kako izgleda.
059	JAM	001	025	Ali tko se ogleda u savršenomu Božjem zakonu—zakonu koji oslobađa—i nije samo zaboravan slušatelj, nego ga zaista i izvršava, Bog će ga blagosloviti u svemu što čini.
059	JAM	001	026	Umišlja li tko da je pobožan, a ne obuzdava svoj jezik, sam sebe vara jer je njegova pobožnost nevrijedna.
059	JAM	001	027	Želite li da vaša pobožnost u očima Boga Oca bude čista i neokaljana, pomažite sirotama i udovicama u njihovoj nevolji i čuvajte se neokaljanima od pokvarenosti ovoga svijeta.
059	JAM	002	001	Braćo moja, vi vjerujete u slavnoga Gospodina Isusa Krista i zato ne budite pristrani!
059	JAM	002	002	Kad bi u vaš sastanak ušao čovjek sa zlatnim prstenjem i u skupoj odjeći, a istodobno došao i bijedno obučeni siromah
059	JAM	002	003	te kad biste onomu u skupoj odjeći rekli: “Sjednite ovdje, na dobro mjesto”, a siromahu: “Ti možeš ondje stajati ili sjesti na pod pokraj mojeg stolca”—
059	JAM	002	004	ne bi li to značilo da ste pristrani i da nepravedno sudite?
059	JAM	002	005	Poslušajte me, ljubljena moja braćo! Zar Bog nije izabrao siromahe ovoga svijeta da budu bogataši u vjeri? Nisu li oni baštinici Kraljevstva koje je Bog obećao ljudima koji njega ljube?
059	JAM	002	006	A vi ste prezreli siromaha! Zar nisu upravo bogataši ti koji vas tlače i koji vas povlače po sudovima?
059	JAM	002	007	Ne kunu li upravo oni lijepo ime Onoga po kome se zovete?
059	JAM	002	008	Ako zaista izvršavate kraljevski zakon iz Pisma: “Ljubi svojega bližnjega kao sebe samoga”, dobro činite.
059	JAM	002	009	Ali ako pristrano postupate prema ljudima, činite grijeh, i prema Zakonu ste prijestupnici.
059	JAM	002	010	Tko vrši sav Zakon, a samo u jednoj odredbi pogriješi, kriv je kao da je sve prekršio.
059	JAM	002	011	Jer Bog koji je rekao: “Ne čini preljub” kazao je i: “Ne ubij!” Pa ako i nisi počinio preljub, ali si nekog ubio, u potpunosti si prekršio Zakon i pred Bogom si kriv za sve.
059	JAM	002	012	I zato, ma što govorili ili činili, imajte na umu da će vam biti suđeno prema zakonu ljubavi, zakonu koji vas je oslobodio.
059	JAM	002	013	Jer za onoga tko nije milostiv prema drugima, na sudu također neće biti milosti. Ali za one koji su milosrdni, Božje će milosrđe pobijediti nad sudom.
059	JAM	002	014	Draga braćo i sestre, što koristi ako tko veli da ima vjeru, a ne čini dobra djela? Zar ga takva vjera može spasiti?
059	JAM	002	015	Ako su vam koji brat ili sestra bez svagdašnje hrane i odjeće,
059	JAM	002	016	a vi im kažete: “Idite u miru, utoplite se i najedite se”—ali im ne date hranu ni odjeću, od kakve je to koristi?
059	JAM	002	017	Tako je i s vjerom: ne rodi li dobrim djelima, mrtva je i nekorisna.
059	JAM	002	018	Netko bi, naprotiv, mogao reći: “Ti imaš vjeru, a ja imam djela.” Ali ja kažem: “Dokaži mi svoju vjeru odvojeno od djela, a ja ću tebi dokazati svoju vjeru djelima!”
059	JAM	002	019	Zar još misliš kako je dostatno vjerovati da postoji samo jedan Bog? Dobro je to vjerovati. I zlodusi u to vjeruju—i dršću!
059	JAM	002	020	Kad ćeš već jednom naučiti, šuplja glavo, da je vjera bez dobrih djela nekorisna?
059	JAM	002	021	Zar se naš predak Abraham nije pred Bogom opravdao djelom kad je na žrtvenik prinio svojega sina Izaka?
059	JAM	002	022	Toliko je vjerovao Bogu da je bio voljan učiniti sve što on od njega zatraži. Vjera mu je dakle pomogla da učini dobro djelo te je tako, s pomoću djela, postala savršenom.
059	JAM	002	023	Tako se ispunilo ono što piše u Svetome pismu: “Abraham povjerovao Bogu i Bog ga je proglasio pravednim zbog njegove vjere.” Nazvao ga je čak “Božjim prijateljem”.
059	JAM	002	024	Vidite, dakle, čovjek biva opravdan zbog svojih djela, a ne samo zbog svoje vjere.
059	JAM	002	025	Nije li se isto tako djelom opravdala i bludnica Rahaba kad je primila glasnike i izvela ih drugim putem?
059	JAM	002	026	Kao što je tijelo bez duha mrtvo, mrtva je i vjera bez djela.
059	JAM	003	001	Nastojte, braćo moja, da previše vas ne postane učiteljima; oni će biti strože suđeni.
059	JAM	003	002	Svi mi često pogriješimo, ali onaj tko može obuzdati svoj jezik, kadar je sebe u svemu obuzdati.
059	JAM	003	003	Stavimo li konju uzde u usta, lako ćemo upravljati cijelim njegovim tijelom da ide kamo hoćemo.
059	JAM	003	004	Pogledajte lađe! Tako su velike i gone ih jaki vjetrovi, a ipak ih sitno kormilo upravlja kamo kormilar hoće.
059	JAM	003	005	Tako je i jezik malen ud, a može se pohvaliti velikim stvarima. Malena iskrica može zapaliti veliku šumu.
059	JAM	003	006	I jezik je vatra; on je cio opaki svijet među našim udovima. Kalja cijelu našu osobu i, zapaljen od pakla, zapaljuje sav naš život.
059	JAM	003	007	Svakovrsne zvijeri i ptice, gmazovi i morske životinje dadu se ukrotiti i čovjek ih je ukrotio—
059	JAM	003	008	ali nitko od ljudi ne može obuzdati jezik. On je zlo koje ne miruje, puno smrtonosna otrova.
059	JAM	003	009	Njime blagoslivljamo Gospodina i Oca, ali i proklinjemo ljude koji su stvoreni na Božju sliku.
059	JAM	003	010	Tako iz istih usta izlaze i blagoslovi i kletve. A to, draga braćo, ne smije biti!
059	JAM	003	011	Zar iz istog izvora izvire i slatka i gorka voda?
059	JAM	003	012	Može li smokva roditi maslinama ili trs smokvama? Tako ni slani izvor ne može dati slatku vodu.
059	JAM	003	013	Tko je od vas mudar i razborit, neka dobrim življenjem pokazuje djela učinjena u blagosti. Jer mudro je biti blag.
059	JAM	003	014	Ali nipošto se ne hvalite da ste mudri i dobri ako u srcu imate gorku zavist i sebičnost. Time lažete protiv istine.
059	JAM	003	015	Zavist i sebičnost nisu Božja mudrost. Takve su pojave zemaljske, neduhovne, nadahnute đavlom.
059	JAM	003	016	Jer gdje ima zavisti i sebičnosti, bit će i nereda i svakovrsnoga drugog zla.
059	JAM	003	017	A mudrost koja dolazi s neba ponajprije je čista. Mirotvorna je, blaga, dobrohotna, puna milosrđa i dobrih djela. Postojana je i iskrena.
059	JAM	003	018	A mirotvorci će posijati sjeme mira i požeti žetvu pravednosti.
059	JAM	004	001	Što je uzrok sukoba i svađa među vama? Zar nisu pohote koje se bore u vašim udovima?
059	JAM	004	002	Žudite za onim što nemate pa zbog toga ubijate. Zavidni ste na onomu što ne možete dobiti pa se borite i svađate da drugima oduzmete. Nemate jer ne molite Boga za to što želite.
059	JAM	004	003	A kad i molite, ne dobivate jer molite s grešnom nakanom: da to potratite u svojim pohotama.
059	JAM	004	004	Preljubnici! Ne znate li da je prijateljstvo s ovim svijetom neprijateljstvo prema Bogu? Tko dakle hoće biti prijatelj svijetu, postaje neprijateljem Bogu.
059	JAM	004	005	Mislite li da u Svetome pismu bez razloga piše: “On ljubomorno čezne za duhom što ga je u nama nastanio?”
059	JAM	004	006	Ali on nam, u svojoj milosti, daje sve više snage da se suprotstavimo takvim zlim željama; kao što Sveto pismo veli: “Bog se protivi oholima, ali poniznima daruje milost.”
059	JAM	004	007	Predajte se, dakle, ponizno Bogu! Oduprite se đavlu pa će pobjeći od vas!
059	JAM	004	008	Približite se Bogu pa će se i on približiti vama. Operite ruke, grešnici! Očistite srca, licemjeri!
059	JAM	004	009	Zatužite i zaplačite nad svojim grijesima! Neka se vaš smijeh pretvori u plač, a radost u žalost.
059	JAM	004	010	Ponizite se pred Gospodinom pa će vas on uzvisiti.
059	JAM	004	011	Draga braćo i sestre, ne ocrnjujte jedni druge! Tko kritizira i osuđuje svojega brata, kritizira i osuđuje Božji zakon. A vi niste suci Zakonu da možete odlučivati o tomu je li on dobar ili loš. Vaša je dužnost da ga vršite.
059	JAM	004	012	Samo Bog, koji je dao Zakon, može među nama pravedno presuditi. Samo on ima moć spasiti ili pogubiti. A tko si ti da sudiš bližnjega?
059	JAM	004	013	Poslušajte me sad vi koji govorite: “Danas ili sutra ćemo poći u taj i taj grad, ondje ćemo ostati godinu dana, trgovati i zaraditi”,
059	JAM	004	014	a ne znate što će biti sutra. Pa što je vaš život? Poput daška je koji se načas pojavi i odmah nestane.
059	JAM	004	015	Trebali biste reći: “Ako Gospodin bude htio, živjet ćemo i učiniti ovo ili ono.”
059	JAM	004	016	Inače se razmećete svojom hvalom. A svako je takvo hvastanje zlo.
059	JAM	004	017	Grijeh je dakle znati što treba činiti, a ne činiti.
059	JAM	005	001	Čujte me, bogataši! Zaplačite i zakukajte nad nevoljama koje će vas snaći.
059	JAM	005	002	Bogatstvo vam trune, a odjeću vam izgrizaju moljci.
059	JAM	005	003	Vaše zlato i srebro hrđaju i postaju nevrijednima. Baš to bogatstvo u koje ste se pouzdali progutat će vaša tijela kao oganj. To blago koje ste skupili bit će dokaz protiv vas na Dan suda.
059	JAM	005	004	Slušajte! Viču žeteoci vaših njiva kojima ste uskratili plaću. Plaća koju im niste dali viče protiv vas. Glasovi žetelaca doprli su do ušiju Gospodina nad vojskama.
059	JAM	005	005	Živjeli ste na zemlji raskošno i razuzdano. Srca su vam utovljena za dan klanja.
059	JAM	005	006	Osudili ste i ubili pravednika koji vam se nije mogao suprotstaviti.
059	JAM	005	007	Draga braćo i sestre, strpite se do Gospodnjeg dolaska. I ratar, eto, iščekuje dragocjeni urod zemlje, čekajući ranu i kasnu kišu.
059	JAM	005	008	Strpite se i vi i ohrabrite jer se Gospodnji dolazak približio.
059	JAM	005	009	Ne prigovarajte jedni drugima, braćo i sestre, da vas Bog ne osudi. Pazite! Sudac već stoji pred vratima.
059	JAM	005	010	Uzorom strpljivog podnošenja nevolja neka vam budu proroci koji su govorili u ime Gospodnje.
059	JAM	005	011	Blaženima smatramo one koji su ustrajali. Job je bio čovjek koji je strpljivo trpio. Iz njegova iskustva vidimo da se Božja nakana pokazala dobrom jer je Bog pun samilosti i milosrđa.
059	JAM	005	012	A prije svega, draga braćo i sestre, ne zaklinjite se ni nebom, ni zemljom, ni bilo čime drugim. Neka vaše “da” znači “da”, a vaše “ne” neka znači “ne”, da ne zgriješite i ne padnete pod osudu.
059	JAM	005	013	Trpi li tko među vama? Neka se za to moli. Ako je tko radostan, neka pjeva hvalospjeve.
059	JAM	005	014	Je li tko od vas bolestan? Neka dozove crkvene starješine da se mole nad njim. Neka ga pomažu uljem u ime Gospodnje
059	JAM	005	015	pa će molitva vjere ozdraviti bolesnika. Gospodin će ga podignuti i oprostiti mu ako je zgriješio.
059	JAM	005	016	Ispovijedajte dakle jedni drugima grijehe i molite se jedni za druge da ozdravite. Žarka molitva pravednika mnogo može učiniti.
059	JAM	005	017	Ilija je bio samo čovjek kao i mi, ali kad se usrdno pomolio da ne pada kiša, nije pala na zemlju tri godine i šest mjeseci.
059	JAM	005	018	Zatim se pomolio da kišna padne pa je nebo dalo kišu i zemlja je opet donijela rod.
059	JAM	005	019	Draga braćo i sestre, odluta li tko od vas od istine pa ga tko vrati,
059	JAM	005	020	znajte da će onaj tko je vratio grešnika s krivog puta spasiti njegovu dušu od smrti i postignuti oproštenje mnogih grijeha.
#
# BOOK	060	1PE	1 Peter	1 Petrova
060	1PE	001	001	Ovo je pismo od Petra, apostola Isusa Krista. Pišem Božjim odabranicima koji žive kao tuđinci rasijani po Pontu, Galaciji, Kapadociji, Aziji i Bitiniji.
060	1PE	001	002	Bog Otac odavno vas je odabrao, a Duh vas je posvetio. Zato ste poslušni Isusu Kristu i očišćeni ste njegovom krvlju. Želim vam izobilje Božje milosti i mira.
060	1PE	001	003	Blagoslovljen neka je Bog, Otac našega Gospodina Isusa Krista, jer nam je u svojemu beskrajnome milosrđu dao da se nanovo rodimo. Sada živimo u nadi vječnoga života zato što je Isus Krist ustao od mrtvih.
060	1PE	001	004	Jer Bog za svoju djecu u nebu čuva vječnu, neokaljanu i neuvelu baštinu.
060	1PE	001	005	Bog će vas, zato što u njega vjerujete, svojom snagom sačuvati za spasenje koje će vam biti objavljeno u posljednje vrijeme.
060	1PE	001	006	Zato se radujte čak i ako bude potrebno da vas ovdje nakratko i ražaloste različite kušnje.
060	1PE	001	007	One samo kušaju vašu vjeru, dragocjeniju od propadljivog zlata—a i ono se u vatri kuša—da se njezina prokušanost pokaže na hvalu, slavu i čast na dan kad se objavi Isus Krist.
060	1PE	001	008	Volite ga iako ga nikada niste vidjeli. Vjerujete u njega iako ga još ne možete vidjeti i puni ste neizrecive i proslavljene radosti
060	1PE	001	009	jer postižete cilj svoje vjere: spasenje duše.
060	1PE	001	010	To su spasenje proučavali i pronicali proroci pretkazujući milost koja vam je namijenjena.
060	1PE	001	011	Ispitivali su na koje to vrijeme upućuje Kristov Duh u njima pretkazujući Kristovo trpljenje i proslavljenje.
060	1PE	001	012	Objavljeno im je da nije riječ o njihovu, nego o vašemu vremenu. A danas vam propovjednici s pomoću Duha Svetoga, poslanoga s neba, naviještaju tu Radosnu vijest kojoj se i anđeli žele izbliza diviti.
060	1PE	001	013	Zato budite razboriti i trijezni. Potpuno se pouzdajte u milost koju će vam donijeti objavljenje Isusa Krista.
060	1PE	001	014	Budite Bogu poslušni jer ste njegova djeca. Ne popuštajte starim grešnim požudama kao onda dok ste još bili u neznanju,
060	1PE	001	015	nego budite u svemu sveti kao što je svet Bog koji vas je pozvao.
060	1PE	001	016	On sam kaže u Svetome pismu: “Budite sveti jer sam ja svet!”
060	1PE	001	017	Ocem nazivate Boga koji nepristrano sudi svakomu prema djelima. Proživite zato u strahu Gospodnjem taj život što ga živite na ovoj zemlji, u tuđini.
060	1PE	001	018	Jer znate da je Bog platio otkupninu da vas spasi od ispraznoga života što ste ga naslijedili od svojih predaka. A nije ju platio propadljivim srebrom ili zlatom,
060	1PE	001	019	nego dragocjenom krvlju Krista, nedužnoga Božjeg janjeta bez mane.
060	1PE	001	020	Bog ga je, doduše, za to predodredio davno prije postanka svijeta, ali se očitovao tek u ova posljednja vremena, radi vas.
060	1PE	001	021	Kroz Krista ste povjerovali u Boga koji ga je uskrisio od mrtvih i proslavio ga. Zato svoju vjeru i nadu možete položiti u Boga.
060	1PE	001	022	Sada se možete iskreno međusobno voljeti kao braća i sestre jer su vam duše očišćene od grijeha i jer ste poslušni istini Radosne vijesti. Volite dakle žarko jedni druge
060	1PE	001	023	jer ste nanovo rođeni—ne iz smrtnoga, već iz besmrtnog sjemena, kroz Riječ živoga Boga koja zauvijek traje.
060	1PE	001	024	Jer “svaki je čovjek poput trave i njegova je ljepota poput poljskog cvijeta. Trava će usahnuti i cvijet će uvenuti,
060	1PE	001	025	ali Božja riječ ostat će zauvijek.” A ta je Riječ Radosna vijest koju vam propovijedamo.
060	1PE	002	001	Odbacite zato od sebe svaku pakost i prijevaru, svako licemjerje, zavist i klevetanje.
060	1PE	002	002	Vi ste u duhu tek rođena dječica. Zato čeznite za čistim duhovnim mlijekom, da od njega možete uzrasti do punine spasenja,
060	1PE	002	003	ako ste već iskusili Gospodinovu dobrotu.
060	1PE	002	004	Pristupite Kristu, živome kamenu Božjega hrama. Ljudi su ga odbacili, ali je dragocjen u očima Boga koji ga je izabrao.
060	1PE	002	005	Bog sada ugrađuje i vas, kao živo kamenje, u svoj duhovni hram. Štoviše, vi ste Božje sveto svećenstvo koje prinosi duhovne žrtve, Bogu ugodne zbog Isusa Krista.
060	1PE	002	006	Kao što kaže Sveto pismo: “Evo, postavljam na Sionu odabrani i dragocjeni ugaoni kamen temeljac. Tko u njega vjeruje, sigurno se neće postidjeti.”
060	1PE	002	007	Dragocjen je vama koji vjerujete. A za one koji ne vjeruju “kamen koji su graditelji odbacili postane ugaonim kamenom”,
060	1PE	002	008	ali i: “kamenom spoticanja i stijenom posrtanja”. Ljudi se o taj kamen spotiču zato što nisu poslušni Božjoj riječi. To je njihova sudbina.
060	1PE	002	009	Ali vi niste takvi jer ste odabranici. Vi ste kraljevstvo svećenika, Božji sveti narod, njegovo vlasništvo. Možete drugima govoriti o čudesnim Božjim djelima jer vas je on iz tame pozvao u svoje divno svjetlo.
060	1PE	002	010	“Nekoć niste ni bili narod, a sada ste narod Božji. Nekoć niste primali Božjeg milosrđa, a sada vam je Bog iskazao milosrđe.”
060	1PE	002	011	Draga braćo i sestre, ovdje ste samo pridošlice i tuđinci. Opominjem vas: klonite se grešnih požuda jer one vojuju protiv vaše duše!
060	1PE	002	012	Pazite kako živite među nevjernicima. Ako vas i optuže za zlo, vidjet će vaše časno ponašanje pa će povjerovati u Boga i dati mu slavu kad dođe suditi svijet.
060	1PE	002	013	Svakoj se ljudskoj vlasti pokoravajte zbog Gospodina: i kralju, jer je poglavar države,
060	1PE	002	014	i dužnosnicima koje je postavio—jer ih je postavio da kazne zločince i da pohvale one koji čine dobro.
060	1PE	002	015	Doista, Božja je volja da svojim uzornim životima ušutkate bezumnike koji vas neosnovano optužuju.
060	1PE	002	016	Niste robovi, već slobodni ljudi. Ali ne koristite se svojom slobodom kao izgovorom da činite zlo. Jer slobodni ste da živite kao Božji sluge.
060	1PE	002	017	Svakomu iskazujte poštovanje. Volite braću i sestre kršćane. Bojte se boga. Kralju iskazujte čast.
060	1PE	002	018	Sluge, budite pokorni svojim gospodarima i iskazujte im dužno poštovanje, i to ne samo onima koji su dobri i blagi nego i ako su zle ćudi.
060	1PE	002	019	Jer ugodit ćete Bogu budete li, zaradi svoje savjesti i Boga, strpljivo podnosili nepravdu i patnju.
060	1PE	002	020	Kakva će vam, naime, biti zasluga podnosite li strpljivo udarce za ono što ste skrivili? Ali ako trpite i strpljivo podnosite udarce zato što činite dobro, ugodit ćete Bogu.
060	1PE	002	021	Na to vas je trpljenje Bog pozvao. Jer Krist je trpio za vas i bio vam uzor da slijedite njegove stope.
060	1PE	002	022	“On nikad nije zgriješio, niti je laž izišla iz njegovih usta.”
060	1PE	002	023	Na uvredu nije odgovarao uvredom. Kad su ga mučili, nije prijetio osvetom, nego ju je prepustio pravednom sucu.
060	1PE	002	024	U vlastitome je tijelu ponio naše grijehe na križ da mi možemo umrijeti grijehu i živjeti za pravednost. Njegovim ste ranama iscijeljeni.
060	1PE	002	025	Lutali ste poput ovaca, ali sada ste se obratili pastiru i čuvaru svojih duša.
060	1PE	003	001	I vi se, žene, pokoravajte svojim muževima, čak i ako vam muž ne prihvaća Radosnu vijest. Vaš će ih pobožan život pridobiti snažnije od riječi
060	1PE	003	002	kad vide vaše čisto, pobožno ponašanje.
060	1PE	003	003	Ne kitite se upadljivim frizurama, zlatnim nakitom ni skupom odjećom.
060	1PE	003	004	Budite lijepe iznutra, neprolaznom ljepotom, blagoga i smirenog duha. To je dragocjeno u Božjim očima.
060	1PE	003	005	Time su se nekoć kitile svete žene. Pouzdavale su se u Boga i pokoravale se svojim muževima.
060	1PE	003	006	I Sara se pokorila Abrahamu i nazvala ga svojim gospodarom. Njezine ste kćeri činite li dobro ne bojeći se nikakva zastrašivanja.
060	1PE	003	007	Muževi, budite obzirni prema svojim ženama kao prema slabijem spolu. Iskazujte im poštovanje kao subaštinicama Božje milosti i vječnoga života jer vam inače molitve neće biti uslišane.
060	1PE	003	008	I na koncu, budite svi jednodušni, puni suosjećanja, bratske ljubavi, milosrđa i poniznosti.
060	1PE	003	009	Ne uzvraćajte zlo za zlo i ne vraćajte uvredu za uvredu. Umjesto toga blagoslivljajte, jer ste na to pozvani, da baštinite blagoslov od Boga!
060	1PE	003	010	“Tko želi uživati u životu i doživjeti sretne dane, neka suspregne svoj jezik od zla, a usne da ne govore laži!
060	1PE	003	011	Neka se kloni zla i neka čini dobro. Neka se trsi živjeti u miru s drugima:
060	1PE	003	012	jer oči Gospodnje bdiju nad pravednicima, i uši mu spremno slušaju njihove molbe, ali Gospodin okreće svoje lice od onih koji čine zlo.”
060	1PE	003	013	Tko će vam nauditi ako se trudite činiti dobro?
060	1PE	003	014	Ali ako i trpite zbog toga što činite dobro, blago vama! Bog će vas za to nagraditi. Zato se ne dajte zastrašiti ni smesti.
060	1PE	003	015	Morate, naprotiv, štovati Krista kao Gospodara svojeg života. Upita li vas tko zašto vjerujete i u što se nadate, budite spremni odgovoriti,
060	1PE	003	016	ali obzirno i s dužnim poštovanjem. Neka vam savjest bude čista, da se oni koji o vama zlo govore postide kad vidite kakvim uzornim životom u Kristu živite.
060	1PE	003	017	Jer ako je već Božja volja da patite, bolje je da trpite zato što ste činili dobro, nego zato što ste činili zlo.
060	1PE	003	018	Doista i Krist je jednom umro zbog grijeha, pravedan za nepravedne, da nas privede k Bogu. Iako mu je tijelo bilo mrtvo, Duh ga je oživio.
060	1PE	003	019	I u njemu je posjetio duhove u tamnici i propovijedao im,
060	1PE	003	020	i to onima koji su u Noino doba bili nepokorni Bogu iako ih je Bog strpljivo čekao dok je Noa gradio lađu. Samo je osmero ljudi spašeno od smrti u potopu.
060	1PE	003	021	Slika je to krštenja, koje vas spašava silom uskrsnuća Isusa Krista. Krštenje nije pranje tjelesne nečistoće. Ono je Bogu upućena molitva za dobru savjest.
060	1PE	003	022	A Krist je uzišao na nebo i sjedi zdesna Bogu pošto su mu se pokorili svi anđeli, sve vlasti i sile.
060	1PE	004	001	Budući da je Krist trpio u tijelu, i vi budite poput njega—spremni trpjeti. Jer ako ste voljni trpjeti za Krista, znači da ste odlučili da prestanete griješiti
060	1PE	004	002	i da ostatak tjelesnog života proživite prema Božjoj volji, a ne ugađajući ljudskim požudama.
060	1PE	004	003	Dosta je što ste prije živjeli u onome u čemu uživaju bezbožni ljudi: u razvratu, požudama, pijančevanju, razuzdanim gozbama, pijankama i zločinačkim idolopoklonstvima.
060	1PE	004	004	Zato se oni sada čude što se s njima više ne odajete raskalašenosti pa vas vrijeđaju.
060	1PE	004	005	Ali položit će račun Bogu, koji je već spreman suditi i živima i mrtvima.
060	1PE	004	006	Stoga je Radosna vijest bila propovijedana čak i mrtvima, tako da njihov duh, iako su njihova tijela bila kažnjena smrću, može živjeti kao što živi Bog.
060	1PE	004	007	Uskoro će svršetak svega. Budite zato bistra uma i trijezni, da se možete moliti.
060	1PE	004	008	A najvažnije od svega je da žarko volite jedni druge jer ljubav prašta mnoge grijehe.
060	1PE	004	009	Gostoljubivo i bez prigovaranja primajte jedni druge!
060	1PE	004	010	Bog vam je svima dao različite duhovne darove. Uporabite ih tako da služite jedni drugima onim darom koji ste po Božjoj milosti dobili.
060	1PE	004	011	Služi li se tko darom govora, neka pazi da govori Božje riječi. Ima li tko dar služenja, neka služi snagom koju mu daje Bog. Tako će se u svemu proslaviti Bog po Isusu Kristu. Njemu je slava i sila u vijeke vjekova. Amen.
060	1PE	004	012	Braćo voljena, ne čudite se vatrenim kušnjama koje su vas snašle, kao da vam se što neobično događa.
060	1PE	004	013	Radujte se, naprotiv, što ste dionici Kristovih patnji pa ćete se s njime radovati i kad se objavi njegova slava.
060	1PE	004	014	Radujte se ako vas vrijeđaju zbog Kristova imena jer u vama prebiva Duh slave, Božji Duh.
060	1PE	004	015	Neka nitko od vas ne trpi kao ubojica, kradljivac, zločinac, pa čak ni zato što se miješa u tuđa posla.
060	1PE	004	016	Ali ne stidite se trpjeti zato što ste kršćani, nego zahvaljujte Bogu što se tako možete nazivati.
060	1PE	004	017	Jer došlo je vrijeme suda, a on mora započeti s Božjom djecom! A ako se čak i nama kršćanima mora suditi, kakva li tek strašna sudbina očekuje one koji nisu poslušali Božje evanđelje!
060	1PE	004	018	Ako se Bog toliko trudio da spasi pravednike, kako će tek završiti bezbožnici i grešnici?
060	1PE	004	019	Zato oni koji po Božjoj volji trpe, neka čine dobra djela i neka se pouzdaju u svojega vjernog Stvoritelja.
060	1PE	005	001	Starješine među vama zaklinjem—ja koji sam također starješina te svjedok Kristovih patnji i sudionik slave koja će se objaviti kad on dođe:
060	1PE	005	002	Pasite stado koje vam je Bog povjerio i nadzirite ga—ali ne prisilno, nego dragovoljno, po Božjoj volji; ne samo radi zarade, nego zbog oduševljenja što služite Bogu.
060	1PE	005	003	Ne postupajte kao tirani, nego im služite kao uzor.
060	1PE	005	004	A kad dođe vrhovni Pastir, primit ćete vječni udjel u njegovoj slavi.
060	1PE	005	005	Mladići, pokoravajte se starješinama. Svi služite jedni drugima ponizno jer “Bog se protivi oholima, ali poniznima daruje milost.”
060	1PE	005	006	Ponizite se zato pred moćnom Božjom rukom pa će vas on uzvisiti kad za to dođe vrijeme.
060	1PE	005	007	Sve svoje brige povjerite njemu jer se on brine za vas.
060	1PE	005	008	Bdijte i čuvajte se! Vaš protivnik đavao obilazi kao ričući lav tražeći koga da proždre.
060	1PE	005	009	Oduprite mu se i budite čvrsti u vjeri. Znajte da vaša kršćanska braća diljem svijeta podnose jednake patnje.
060	1PE	005	010	Bog vas je, u svojoj milosti, pozvao na vječnu slavu u Kristu i on će vas, pošto malo pretrpite, usavršiti, učvrstiti, ojačati i utvrditi.
060	1PE	005	011	Njemu je vlast u vijeke vjekova! Amen.
060	1PE	005	012	Ovo sam vam pismo napisao s pomoću Sile, kojega smatram vjernim bratom, da vas ohrabrim i da vam posvjedočim da je ovo što sam napisao prava milost Božja. Nje se držite!
060	1PE	005	013	Pozdravljaju vas Crkva u Babilonu, izabrana skupa s vama u Gospodinu, te moj sin Marko.
060	1PE	005	014	Pozdravite jedni druge cjelovom ljubavi. Mir svima vama koji ste u Kristu!
#
# BOOK	061	2PE	2 Peter	2 Petrova
061	2PE	001	001	Šimun Petar, sluga i apostol Isusa Krista, svima koji dijelite istu dragocjenu vjeru koju smo primili od svojega Boga i Spasitelja Isusa Krista, koji nas je opravdao pred Bogom.
061	2PE	001	002	Želim vam obilje milosti i mira u spoznaji Boga i našega Gospodina Isusa.
061	2PE	001	003	Kako sve bolje upoznajemo Isusa, njegova nam božanska snaga daruje sve što nam je potrebno za pobožan život. Pozvao nas je da budemo dionicima njegove slave i dobrote.
061	2PE	001	004	Time nam je dao najveća, dragocjena obećanja. Obećao je da ćemo umaknuti pokvarenosti koja vlada u svijetu zbog požude te da ćemo biti dionicima njegove božanske naravi.
061	2PE	001	005	Zato se svim silama trudite primijeniti u životu te obećane blagodati. Neka vaša vjera urodi dobrotom, a dobrota znanjem.
061	2PE	001	006	Znanje će uroditi suzdržljivošću, suzdržljivost postojanošću, a postojanost pobožnošću.
061	2PE	001	007	Pobožnost će donijeti ljubav prema drugim vjernicima pa ćete tako naposljetku uzrasti do Božje ljubavi.
061	2PE	001	008	Imate li te vrline i napredujete li u njima, bit ćete marljivi i plodonosni u spoznaji našega Gospodina Isusa Krista.
061	2PE	001	009	Ali tko nema tih vrlina, slijep je, kratkovidan: zaboravio je da ga je Bog očistio od prijašnjih grijeha.
061	2PE	001	010	Zato se, draga braćo, svojski trudite dokazati da zaista pripadate onima koje je Bog pozvao i izabrao. Budete li tako činili, nikada nećete posrnuti.
061	2PE	001	011	I Bog će vam širom otvoriti vrata neba da uđete u vječno kraljevstvo našega Gospodina i Spasitelja Isusa Krista.
061	2PE	001	012	I nadalje ću vas na to podsjećati—iako sve to već znate i čvrsto stojite u istini.
061	2PE	001	013	Smatram da mi je dužnost, dokle god sam u ovomu tijelu, opominjati vas da budete budni.
061	2PE	001	014	Gospodin Isus Krist kazao mi je, doduše, da ću ubrzo napustiti tijelo.
061	2PE	001	015	Ali pobrinut ću se da se i nakon moje smrti sjećate toga u svakoj prilici.
061	2PE	001	016	Jer nismo vam pričali lukavo izmišljene priče o tomu kako je Gospodin Isus Krist bio ovdje i o njegovoj sili, već smo bili očevici njegova veličanstva.
061	2PE	001	017	Primio je slavu od Boga Oca kad se iz njegove uzvišene Slave začuo glas: “Ovo je moj ljubljeni Sin, moja radost!”
061	2PE	001	018	I sami smo čuli taj glas s neba kad smo bili s njim na Svetoj gori.
061	2PE	001	019	Zato proroštva smatramo još pouzdanijima. Dobro činite što ih pomnjivo proučavate jer su njihove riječi poput svjetiljke što svijetli u mraku—sve dok ne osvane dan i dok Kristovo blistavo svjetlo ne zasja u vašim srcima.
061	2PE	001	020	Ponajprije znajte da se nijedno proroštvo iz Svetoga pisma ne može tumačiti svojevoljno
061	2PE	001	021	jer ga prorok nije izrekao svojom voljom, već od Boga nadahnut Svetim Duhom.
061	2PE	002	001	U Izraelu je bilo i lažnih proroka, kao što će i među vama biti lažnih učitelja. Oni će kradomice unijeti među vas pogubna krivovjerja. Zanijekat će Gospodina koji ih je otkupio i tako na sebe navući brzu propast.
061	2PE	002	002	Mnogi će se povesti za njihovim razvratnostima. Zbog njih će se zlo govoriti o Kristu i o njegovu putu istine.
061	2PE	002	003	Zbog svoje lakomosti oni će vam prodavati izmišljotine. Ali Božja je osuda odavno pripravna za njih i njihova se propast približava.
061	2PE	002	004	Jer Bog nije poštedio ni anđele koji su zgriješili, nego ih je strmoglavio u pakao i do Sudnjega dana okovao u mračni bezdan.
061	2PE	002	005	Nije poštedio ni stari svijet—osim Noe i njegove sedmeročlane obitelji. Noa je bio Božji glasnik pravednosti: upozoravao je ljude na potop koji dolazi. A zatim je Bog potopom uništio cijeli bezbožni svijet.
061	2PE	002	006	Gradove Sodomu i Gomoru pretvorio je u pepeo osudivši ih za primjer budućim bezbožnicima.
061	2PE	002	007	Ali iz Sodome je Bog spasio Lota, pravednog čovjeka koji je teško patio zbog razvratnoga življenja razularenih ljudi.
061	2PE	002	008	Tomu se pravedniku, naime, svednevice duša razdirala dok je gledao i slušao grešna djela ljudi među kojima je živio.
061	2PE	002	009	Gospodin dakle zna kako da pobožne izbavi od iškušenja, i da nepravedne drži pod kaznom do Dana suda—
061	2PE	002	010	osobito one koji idući za prljavim požudama ugađaju puti i preziru Božju vlast. Ti su ljudi oholi i umišljeni. Usuđuju se vrijeđati Slave
061	2PE	002	011	protiv kojih ni anđeli, od njih mnogo jači i snažniji, nikada ne govore uvredljivo pred Gospodinom.
061	2PE	002	012	Ti su lažni učitelji poput nerazumnih životinja koje se povode za nagonom, koje se rađaju da ih love i ubijaju. Vrijeđaju strašne sile o kojima tako malo znaju te će biti uništeni jednako kao i one.
061	2PE	002	013	Zadesit će ih zlo, kao plaća za zla što ih čine. Usred bijela dana uživaju u razuzdanosti. Oni su vam na ljagu i na sramotu. Naslađuju se svojim prijevarama dok se s vama goste.
061	2PE	002	014	Gledaju žene preljubničkim očima. Nikad im nije dosta bludnosti. Mâme nestalne duše u grijeh. Ogrezli su u lakomost. Njihova je sudbina prokletstvo.
061	2PE	002	015	Zastranili su s pravoga puta te pošli putem Beorova sina Bileama kojemu je omiljelo primiti plaću za nepravednost.
061	2PE	002	016	Ali Bileamovo je bezumlje spriječila nijema životinja, magarica koja mu je progovorila ljudskim glasom.
061	2PE	002	017	Ti su ljudi jalovi poput usahnulih izvora i oblaka gonjenih vjetrom koji ne daju kišu. Sudbina im je mrkla tmina.
061	2PE	002	018	Bahatim i praznim hvastanjem, putenim požudama i razvratnošću mame natrag u grijeh one što su se tek izbavili od takva života u zabludi.
061	2PE	002	019	Obećavaju slobodu, a i sami su robovi grijeha i pokvarenosti. Jer čovjek je rob svemu što njime vlada.
061	2PE	002	020	Onima koji su zaista upoznali Gospodina Isusa Krista i tako umaknuli pokvarenostima svijeta, a onda se opet zapleli u njih i dali se svladati, gore je nego što im je bilo prije.
061	2PE	002	021	Takvima bi zaista bilo bolje da nikada nisu ni upoznali put pravednosti nego što su ga upoznali, a zatim okrenuli leđa svetoj zapovijedi koju su dobili.
061	2PE	002	022	O njima govori istinita izreka: “Pas se vraća na svoju bljuvotinu” i “Okupana se svinja vraća valjati u kaljuži.”
061	2PE	003	001	Ovo je, voljena braćo, drugo pismo koje vam pišem. U oba vas opominjem da budete budni i zdrava razuma.
061	2PE	003	002	Prisjetite se davnih proročanstava svetih proroka i zapovijedi koje vam je vaš Gospodin i Spasitelj dao preko svojih apostola.
061	2PE	003	003	Ponajprije želim da znate da će na koncu vremena biti izrugivača koji će se podsmjehivati istini
061	2PE	003	004	i govoriti: “Nije li Isus obećao ponovno doći? Pa gdje je onda? Jer otkako su pomrli naši preci, baš se ništa nije promijenilo—još od početka svijeta.”
061	2PE	003	005	Oni hotimično zaboravljaju da je Bog odavno stvorio nebesa svojom Riječju. Riječju je izdvojio zemlju iz voda, stvorio suho kopno iz vode.
061	2PE	003	006	Zatim je ondašnji svijet potopio vodom.
061	2PE	003	007	A za sadašnja nebesa i zemlju zapovjedio je da budu uništeni ognjem na Dan suda, kad će bezbožnici biti uništeni.
061	2PE	003	008	Ali ne zaboravite, dragi moji, da je Gospodinu jedan dan kao tisuću godina, a tisuću godina kao jedan dan.
061	2PE	003	009	Ne kasni Gospodin ispuniti obećanje o svojemu dolasku, kao što neki smatraju, nego zbog vas strpljivo čeka jer ne želi da tko propadne, već da se svi obrate.
061	2PE	003	010	Ali Dan Gospodnji doći će neočekivano, kao tat. U taj će dan nebesa iščeznuti s velikom tutnjavom, počela će se rastopiti u ognju, a zemlji i svemu na njoj bit će suđeno.
061	2PE	003	011	Sve će se to tako raspasti. Kako vam onda sveto valja živjeti!
061	2PE	003	012	Trebate iščekivati i pospješivati dolazak Božjega dana kad će se nebesa i nebeska tijela rastaliti u ognju.
061	2PE	003	013	Ali iščekujemo, prema Božjemu obećanju, nova nebesa i novu zemlju, gdje će vladati pravednost.
061	2PE	003	014	Braćo voljena, dok čekate da se sve to dogodi, trudite se živjeti neokaljano i besprijekorno, u miru s Bogom.
061	2PE	003	015	I znajte da Gospodin strpljivo čeka kako bi ljudima dao vremena da se spase. To vam je napisao i dragi brat Pavao, po mudrosti koju mu je Bog dao,
061	2PE	003	016	u svim pismima u kojima o tomu govori. U njima ima teško razumljivih riječi koje neupućeni i nepostojani ljudi izvrću—kao i druge dijelove Svetoga pisma—na vlastitu propast.
061	2PE	003	017	Unaprijed vas dakle upozoravam, ljubljena braćo, da zavedeni zabludom tih opakih ljudi ne izgubite postojanost.
061	2PE	003	018	Rastite u milosti i spoznaji našega Gospodina i Spasitelja Isusa Krista. Njemu neka je slava sada i zauvijek. Amen.
#
# BOOK	062	1JO	1 John	1 Ivanova
062	1JO	001	001	Onaj koji bijaše od početka isti je onaj kojega smo čuli, vidjeli vlastitim očima i dodirnuli vlastitim rukama. On je Isus Krist, Riječ života.
062	1JO	001	002	On, koji je Život od Boga, očitovao se i mi smo ga vidjeli. Svjedočimo i navješćujemo vam da je on vječni život. Bio je s Ocem, a zatim nam se očitovao.
062	1JO	001	003	Govorimo vam o tomu što smo osobno vidjeli i čuli da možete imati zajedništvo s nama. A naše je zajedništvo s Ocem i njegovim Sinom Isusom Kristom.
062	1JO	001	004	Pišem vam o tomu da naša radost bude potpuna.
062	1JO	001	005	Ovu nam je poruku dao Bog da ju prenesemo vama: Bog je svjetlost i u njemu nema nikakve tame.
062	1JO	001	006	Tvrdimo li da smo u zajedništvu s njime, a i dalje živimo u duhovnoj tami, lažemo i ne živimo u istini.
062	1JO	001	007	Ali živimo li u svjetlu Božje nazočnosti, kao što Krist živi, imamo zajedništvo jedni s drugima i krv Isusa Krista, njegova Sina, čisti nas od svakoga grijeha.
062	1JO	001	008	Tvrdimo li da ne griješimo, zavaravamo se i u nama nema istine.
062	1JO	001	009	Ali on je vjeran i pravedan; priznamo li mu svoje grijehe, oprostit će nam i očistiti nas od svake nepravde.
062	1JO	001	010	Tvrdimo li da nismo zgriješili, Boga nazivamo lašcem i pokazujemo da njegova Riječ ne živi u našem srcu.
062	1JO	002	001	Ovo vam pišem, dječice moja, da biste se klonili grijeha. Zgriješi li tko ipak, ima kod Boga zagovornika, Isusa Krista, koji je savršeno pravedan.
062	1JO	002	002	On je žrtva pomirnica za grijehe, i to ne samo za naše već i za grijehe cijelog svijeta.
062	1JO	002	003	A da ga poznajemo, znat ćemo po tome što držimo njegove zapovijedi.
062	1JO	002	004	Kaže li tko da ga poznaje, a ne vrši njegovih zapovijedi, lažac je i u njemu nema istine.
062	1JO	002	005	Ali oni koji su poslušni Božjoj riječi, zaista ljube Boga. Po tomu ćemo znati živimo li u njemu.
062	1JO	002	006	Tko kaže da živi u njemu, mora živjeti kao što je živio Krist.
062	1JO	002	007	Dragi moji, ne pišem vam neku novu zapovijed, već staru zapovijed koju ste imali od početka. Ta zapovijed—da volite jedni druge—riječ je koju ste čuli.
062	1JO	002	008	A opet, ta zapovijed koju vam pišem jest i nova. Ona se obistinjuje u Kristu i u vama, jer tama nestaje, a istinito svjetlo već svijetli.
062	1JO	002	009	Tko god kaže da živi u Kristovu svjetlu, a mrzi svojega brata, još je u tami.
062	1JO	002	010	A tko voli svojeg brata, živi u svjetlu i nikoga neće sablazniti.
062	1JO	002	011	Tko mrzi brata, luta u duhovnoj tami i ne zna kamo ide jer mu je tama zaslijepila oči.
062	1JO	002	012	Ovo vam pišem, dječice moja, jer su vam grijesi oprošteni po Isusovu imenu.
062	1JO	002	013	Vama starijima pišem jer ste upoznali Krista, koji jest od početka. Mladići, vama pišem jer ste pobijedili Zloga.
062	1JO	002	014	Napisao sam vama, djeco, jer ste upoznali Oca. Napisao sam vama, stariji, jer ste upoznali Krista, onoga koji jest od početka. Napisah vama, mladići, jer ste jaki, jer je Božja riječ u vama i jer ste pobijedili Zloga.
062	1JO	002	015	Ne ljubite ovaj svijet ni ono što je u njemu. U onomu koji ljubi svijet nema Očeve ljubavi.
062	1JO	002	016	Jer svijet pruža samo požudu tijela, požudu za onim što oko vidi i oholost života. To ne dolazi od Oca, već od ovoga zlog svijeta.
062	1JO	002	017	Ovaj svijet prolazi sa svojom požudom, a tko vrši Božju volju, ostaje zauvijek.
062	1JO	002	018	Djeco draga, došao je posljednji trenutak ovoga svijeta. Čuli ste da dolazi Antikrist. Već su se pojavili mnogi takvi ljudi. Po tome znamo da je posljednji čas.
062	1JO	002	019	Ti su ljudi napustili naše crkve jer nam nikada nisu ni pripadali—da jesu, ostali bi s nama. Ovako se pokazalo da nam ne pripadaju.
062	1JO	002	020	Ali vi niste takvi jer je na vas sišao Sveti Duh i svi ste upoznali Istinu.
062	1JO	002	021	Zato vam ne pišem kao ljudima koji tek trebaju upoznati Istinu, nego kao onima koji umiju razlikovati istinito od lažnoga.
062	1JO	002	022	A tko je lažac ako ne onaj koji tvrdi da Isus nije Krist? Tko niječe Oca i Sina, antikrist je.
062	1JO	002	023	Tko god niječe Sina, nema ni Oca. Ali svatko tko priznaje Sina, ima također i Oca.
062	1JO	002	024	A vi ostanite vjerni onomu čemu ste poučeni od početka. Bude li tako, živjet ćete u zajedništvu sa Sinom i s Ocem.
062	1JO	002	025	A u tom zajedništvu uživamo ono što nam je osobno obećao: vječni život.
062	1JO	002	026	Ovo vam pišem zbog ljudi koji vas pokušavaju zavesti.
062	1JO	002	027	Ali vi ste primili Svetoga Duha i on živi u vama, pa vas nitko ne treba učiti što je istina. Jer Duh vas poučava svemu, i to istini, a ne laži. Zato nastavite onako kako vas je naučio; živite i dalje u Kristu.
062	1JO	002	028	A sada, draga djeco, nastavite živjeti u zajedništvu s Kristom tako da, kada se on vrati, budete puni pouzdanja i da se ne postidite.
062	1JO	002	029	Kako znamo da je Bog pravedan, znamo i da su svi oni koji čine pravdu od Boga rođeni.
062	1JO	003	001	Gledajte koliku nam je ljubav Otac darovao: da se možemo nazvati Božjom djecom, a to i jesmo. Ali ljudi koji pripadaju ovom svijetu ne poznaju Boga, pa ne mogu ni razumjeti da smo mi njegova djeca.
062	1JO	003	002	Da, ljubljeni moji, već smo sada Božja djeca, a što ćemo biti poslije, još se nije očitovalo. Ali jedno znamo: kad se očituje, bit ćemo njemu slični jer ćemo ga vidjeti onakvim kakav on doista jest.
062	1JO	003	003	Tko ima tu nadu u njega, čisti se od grijeha, kao što je i on čist.
062	1JO	003	004	Tko god čini grijeh, krši Božji zakon, jer je grijeh protivan Božjemu zakonu.
062	1JO	003	005	Znate da je Isus došao da odnese naše grijehe i da u njemu nema grijeha.
062	1JO	003	006	Tko god ostaje u njemu, ne čini grijeh. A tko griješi, nije ga ni vidio ni upoznao.
062	1JO	003	007	Djeco draga, ne dopustite da vas itko glede toga zavede. Tko čini pravdu, čini je zato što je pravedan kao što je i Krist pravedan.
062	1JO	003	008	Nastavlja li tko živjeti u grijehu, to pokazuje da pripada đavlu koji je u grijehu od početka. Ali Božji Sin je došao uništiti đavolska djela.
062	1JO	003	009	Tko je rođen od Boga, ne živi u grijehu jer je u njemu Božje sjeme, pa više u grijehu i ne može živjeti; u njemu je započeo novi život—rođen je od Boga.
062	1JO	003	010	Božja se djeca od đavolske raspoznaju po ovome: tko ne čini pravde i tko ne voli svoju braću, ne pripada Bogu.
062	1JO	003	011	Jer tu smo poruku, da volimo jedni druge, primili još na početku.
062	1JO	003	012	Ne smijemo biti poput Kajina, koji je pripadao Zlome i ubio svojega brata. Zašto ga je ubio? Jer su mu djela bila zla, a djela njegova brata pravedna.
062	1JO	003	013	Ne čudite se stoga, draga braćo, ako vas svijet mrzi.
062	1JO	003	014	Volimo li svoju braću, znat ćemo da smo prešli iz smrti u vječni život. Onaj tko ih ne voli, još je uvijek mrtav.
062	1JO	003	015	Tko god mrzi svojeg brata, u srcu je ubojica, a znate da nijedan ubojica u sebi nema trajnoga, vječnog života.
062	1JO	003	016	Pravu smo ljubav spoznali jer je Krist za nas dao svoj život. Tako smo i mi dužni dati život za svoju braću.
062	1JO	003	017	Ali ima li tko zemaljskih dobara te dobro živi, a vidi svojeg brata u potrebi i ostane pred njim tvrda srca—kako da ljubav Božja ostane u njemu?
062	1JO	003	018	Nemojmo, djeco draga, voljeti samo riječju i jezikom, već djelom i iskreno.
062	1JO	003	019	Po tome ćemo znati da smo od istine i umirit ćemo pred Gospodinom svoje srce
062	1JO	003	020	ako nas ono u bilo čemu osuđuje. Jer Bog je veći od našeg srca i znade sve.
062	1JO	003	021	Dragi moji, ako nas savjest ne osuđuje, možemo hrabro i s pouzdanjem doći k Bogu
062	1JO	003	022	i dobit ćemo od njega sve što zatražimo jer vršimo njegove zapovijedi i činimo što mu je drago.
062	1JO	003	023	A njegova je zapovijed: da vjerujemo u ime njegova Sina Isusa Krista i da volimo jedni druge kao što nam je on zapovjedio.
062	1JO	003	024	Tko je poslušan Božjim zapovijedima, živi u Bogu i Bog u njemu. A da on živi u nama, znamo po Duhu kojega nam je poslao.
062	1JO	004	001	Dragi moji, ne vjerujte svakome tko tvrdi da govori od Duha. Iskušajte ih da vidite dolazi li njihov duh od Boga. Jer u svijetu je mnogo lažnih proroka.
062	1JO	004	002	Po ovomu ćete poznati Božjega Duha: svaki prorok koji priznaje da je Isus Krist došao u ljudskome tijelu, ima Božjega Duha.
062	1JO	004	003	Ali tko god ne priznaje takvog Isusa, nije od Boga. U njemu je duh Antikrista o kojemu ste čuli da dolazi i koji je već u svijetu.
062	1JO	004	004	Vi, draga moja djeco, pripadate Bogu i takve ste već pobijedili jer je onaj koji je u vama jači nego onaj koji je u svijetu.
062	1JO	004	005	Oni pripadaju ovome svijetu; zato i govore njegovim jezikom i svijet ih sluša.
062	1JO	004	006	Mi pripadamo Bogu; zato nas i slušaju oni koji Boga poznaju. Tko nije od Boga, ne sluša nas. Po tomu ćemo znati ima li tko Duha istine ili duha prijevare.
062	1JO	004	007	Volimo jedni druge, dragi moji, jer ljubav dolazi od Boga. Svaki koji voli, od Boga je rođen i poznaje Boga.
062	1JO	004	008	Tko ne voli, nije upoznao Boga jer Bog je ljubav.
062	1JO	004	009	Bog je svoju ljubav prema nama iskazao tako što je poslao svojega jedinorođenog Sina na svijet da po njemu imamo vječni život.
062	1JO	004	010	To je prava ljubav. Mi nismo voljeli Boga, ali je on volio nas i poslao je svojega Sina kao žrtvu pomirnicu za naše grijehe.
062	1JO	004	011	Budući da je on toliko volio nas, dragi moji, i mi moramo voljeti jedni druge.
062	1JO	004	012	Boga nitko nikada nije vidio, ali ako volimo jedni druge, Bog živi u nama i njegova je ljubav u nama potpuna.
062	1JO	004	013	Da mi živimo u njemu i on u nama, znamo po tomu što nam je dao od svojega Duha.
062	1JO	004	014	Osim toga, vidjeli smo vlastitim očima i sada svjedočimo da je Otac poslao svojega Sina da bude Spasitelj svijeta.
062	1JO	004	015	Tko priznaje da je Isus Božji Sin, Bog živi u njemu i on živi u Bogu.
062	1JO	004	016	Upoznali smo Božju ljubav prema nama i pouzdali se u nju. Bog je ljubav; tko živi u ljubavi, živi u Bogu i Bog živi u njemu.
062	1JO	004	017	Kako živimo u Bogu, naša ljubav postaje sve savršenijom. Zato se na Dan suda nećemo bojati, već ćemo pred njega stati s pouzdanjem jer smo mi poput Krista u ovomu svijetu.
062	1JO	004	018	U ljubavi nema straha jer savršena ljubav izgoni svaki strah. Bojimo li se, to je zbog straha od kazne, što pokazuje da njegova ljubav u nama nije savršena.
062	1JO	004	019	Mi volimo zato što je on nas prvi volio.
062	1JO	004	020	Kaže li tko: “Ja volim Boga”, a mrzi svojega brata, lažac je; jer ako ne voli brata kojega vidi, kako može voljeti Boga kojega nikad nije vidio?
062	1JO	004	021	A Bog nam je zapovjedio da moramo voljeti ne samo njega već i svoju braću i sestre.
062	1JO	005	001	Tko vjeruje da Isus jest Krist, rođen je od Boga. A tko voli Oca, voli i njegovu djecu.
062	1JO	005	002	Volimo li Božju djecu, znat ćemo po tomu volimo li Boga i vršimo li njegove zapovijedi.
062	1JO	005	003	Jer voljeti Boga znači držati njegove zapovijedi, a to zaista nije teško.
062	1JO	005	004	Tko je rođen od Boga pobjeđuje ovaj zao svijet vjerom u Krista.
062	1JO	005	005	Jer tko će pobijediti svijet ako ne oni koji vjeruju da je Isus Krist Božji Sin?
062	1JO	005	006	On, Isus Krist, došao je kroz vodu i kroz krv; ne samo u vodi već i u vodi i u krvi. I Duh o tome svjedoči jer je Duh istina.
062	1JO	005	007	Tako troje svjedoči:
062	1JO	005	008	Duh, voda i krv, i to se troje slaže.
062	1JO	005	009	Vjerujemo li ljudskom svjedočanstvu, kako ne bismo vjerovali Božjemu. A Bog svjedoči da je Isus njegov Sin.
062	1JO	005	010	Tko vjeruje u Božjega Sina, ima to svjedočanstvo Božje u sebi. Tko ne vjeruje Bogu, naziva Boga lašcem jer ne vjeruje u Božje svjedočanstvo o njegovu Sinu.
062	1JO	005	011	Evo tog svjedočanstva: Bog nam je dao vječni život i taj je život u njegovu Sinu.
062	1JO	005	012	Tko ima Božjeg Sina, ima život; tko nema Božjeg Sina, nema ni života.
062	1JO	005	013	Napisah ovo vama koji vjerujete u ime Sina Božjega da znate da imate vječni život.
062	1JO	005	014	Pouzdajemo se u njega da uslišava što god ga zamolimo u skladu s njegovom voljom.
062	1JO	005	015	A kad znamo da nas u svemu uslišava, znamo i da već imamo ono što smo ga molili.
062	1JO	005	016	Vidi li tko brata da čini grijeh koji nije smrtonosan, neka moli i Bog će takvom bratu dati život. Postoji i smrtonosan grijeh; za nj ne kažem da molite.
062	1JO	005	017	Svaka je nepravda grijeh, ali ima grijeha koji nisu smrtonosni.
062	1JO	005	018	Znamo da nitko tko je rođen od Boga ne živi u grijehu jer Božji Sin takve sigurno čuva i Zli ih ne može dohvatiti.
062	1JO	005	019	Znamo da smo mi Božja djeca, a da je sav svijet u vlasti Zloga.
062	1JO	005	020	Znamo i to da je Krist, Božji Sin, došao i dao nam razum da bismo mogli spoznati Istinitoga. Mi smo u Istinitome, u njegovu Sinu Isusu Kristu. On je istiniti Bog i Život vječni.
062	1JO	005	021	Čuvajte se, djeco moja, idola i svega drugoga što bi u vašim srcima moglo zauzeti Božje mjesto!
#
# BOOK	063	2JO	2 John	2 Ivanova
063	2JO	001	001	Od starješine Ivana izabranoj Gospođi i njezinoj djeci koju volim u Istini—i to ne samo ja, već svi oni koji su Istinu upoznali
063	2JO	001	002	—radi istine koja je trajno u nama i bit će s nama zauvijek.
063	2JO	001	003	Neka budu s nama milost, milosrđe i mir koji dolaze od Boga Oca i od njegova Sina Isusa Krista u istini i ljubavi.
063	2JO	001	004	Silno sam se obradovao što sam među tvojom djecom našao takve koji žive u istini, kao što nam je zapovjedio Otac.
063	2JO	001	005	A sada te molim, Gospođo, da volimo jedni druge. Ne pišem ti to neku novu zapovijed, već onu koju smo imali od početka.
063	2JO	001	006	Ljubav se sastoji u tomu da živimo po Božjim zapovijedima. Živite u toj zapovijedi da ljubite jedni druge, kao što ste čuli od početka.
063	2JO	001	007	U svijetu su se pojavili brojni zavodnici koji ne priznaju da je Isus Krist došao na zemlju u tijelu. Takvi su ljudi obmanjivači i antikristi.
063	2JO	001	008	Pazite da ne izgubite ono što ste već stekli, nego da primite potpunu plaću.
063	2JO	001	009	Tko god zakorači izvan Kristova učenja, neće imati zajedništva s Bogom. Ali tko ostane u Kristovu učenju, imat će zajedništvo i s Ocem i sa Sinom.
063	2JO	001	010	Dođe li vas tko poučavati, a ne donosi to učenje, ne pozivajte ga u svoj dom i ne pozdravljajte ga.
063	2JO	001	011	Pozdravljate li ga, sudionici ste u njegovim zlodjelima.
063	2JO	001	012	Mnogo vam još toga imam kazati, ali ne želim to učiniti u pismu. Nadam se da ću doći k vama i licem u lice s vama razgovarati da naša radost bude potpuna.
063	2JO	001	013	Pozdravljaju te djeca tvoje sestre, izabranice Božje.
#
# BOOK	064	3JO	3 John	3 Ivanova
064	3JO	001	001	Starješina Ivan, dragomu Gaju kojega volim u Istini.
064	3JO	001	002	Dragi moj, molim se da u svemu budeš dobro te da ti je tijelo zdravo kao što znam da ti je zdrava duša.
064	3JO	001	003	Veoma su me obradovala neka braća koja su došla i posvjedočila mi da živiš čestito i u Istini.
064	3JO	001	004	Za mene nema veće radosti nego kad čujem da moja djeca žive u Istini!
064	3JO	001	005	Dragi moj, postupaš kao pravi vjernik pomažući braći, i to došljacima.
064	3JO	001	006	Oni su ovdašnjoj Crkvi pričali o tvojim djelima ljubavi. Dobro činiš opskrbljujući ih za put kako je dostojno Boga.
064	3JO	001	007	Jer oni putuju radi Gospodina i ne primaju ništa od nekršćana.
064	3JO	001	008	Dužni smo im pružati gostoprimstvo da budemo suradnici Istine.
064	3JO	001	009	O tomu sam ukratko pisao Crkvi, ali Diotref, koji želi biti vođa, ne želi s nama ništa imati.
064	3JO	001	010	Kad dođem onamo, spočitnut ću mu ono što čini naklapajući o nama zlobne riječi. Ne samo da odbija prihvatiti braću koja dođu već to zabranjuje i onima koji bi ih htjeli prihvatiti i izopćuje ih iz Crkve.
064	3JO	001	011	Dragi moj, ne povodi se za lošim, nego za dobrim. Tko čini dobro, od Boga je; tko čini zlo, ne poznaje Boga.
064	3JO	001	012	O Demetriju svi govore samo najbolje, a i sama Istina govori njemu u prilog. I mi o njemu možemo isto reći, a znaš da mi govorimo istinu.
064	3JO	001	013	Mnogo vam još toga imam kazati, ali ne želim o tomu pisati.
064	3JO	001	014	Nadam se da ću te uskoro vidjeti, pa ćemo razgovarati licem u lice. Neka je Božji mir s tobom. Pozdravljaju te prijatelji! Molim te, pozdravi mi poimence svakoga našeg prijatelja.
#
# BOOK	065	JUD	Jude	Judina
065	JUD	001	001	Od Jude, sluge Isusa Krista i Jakovljeva brata. Pišem svima koji su pozvani živjeti u ljubavi Boga Oca i u skrbi Isusa Krista.
065	JUD	001	002	Želim vam obilje Božje milosti, mira i ljubavi!
065	JUD	001	003	Ljubljeni prijatelji, kanio sam vam pisati o našemu zajedničkom spasenju, ali sada vidim da moram pisati o nečemu drugome: potaknuti vas da se borite za istinu Radosne vijesti. Tu nepromjenljivu istinu Bog je zauvijek dao svojemu svetom narodu.
065	JUD	001	004	Kažem to zato što su se među vas uvukli neki bezbožnici koji govore da nam milost Božjega praštanja dopušta živjeti poročnim životom. Propast takvih već je odavno zapisana jer su se okrenuli protiv našega jedinoga Gospodara i Gospodina, Isusa Krista.
065	JUD	001	005	Želim vas podsjetiti na to—iako to i sami dobro znate—da je Gospodin, pošto je iz Egipta izbavio cijeli izraelski narod, poslije uništio one koji mu nisu ostali vjerni.
065	JUD	001	006	Sjetite se anđela koji su pogazili granicu ovlasti koju im je Bog dao te napustili svoje boravište. Bog ih drži okovane u paklenoj tami, gdje čekaju Dan suda.
065	JUD	001	007	Ne zaboravite Sodomu i Gomoru te obližnje gradove u kojima su se ljudi toliko odavali izopačenu bludu da su pošli i za tijelom druge vrste. Ti su gradovi uništeni ognjem kao primjer kazne vječnim ognjem kojim će biti kažnjeni zlikovci.
065	JUD	001	008	Tako i ti lažni učitelji, sanjari, i dalje žive pokvarenim životom, kaljaju svoje tijelo i ne priznaju Božju vlast te vrijeđaju Slavne.
065	JUD	001	009	Čak ni arkanđeo Mihael, jedan od najmoćnijih anđela, nije se u prepirci s đavlom za Mojsijevo tijelo usudio izreći uvredljivu osudu, nego je samo rekao: “Gospodin te ukorio!”
065	JUD	001	010	Ali ti se ljudi rugaju i vrijeđaju ono što ne razumiju. Kao nerazumne životinje, čine sve na što ih potiču tjelesni nagoni i tako srljaju u propast.
065	JUD	001	011	Teško njima jer slijede primjer Kajina koji je ubio svojega brata, jer su, kao i Bileam, spremni učiniti sve za novac te će, poput Koraha, propasti zbog svoje pobune.
065	JUD	001	012	Oni kaljaju vaša zajednička blagovanja kojima proslavljate ljubav Gospodnju i opasni su za vas jer na njima bestidno ugađaju sebi. Poput oblaka su koji suhoj zemlji ne donose kišu. Mnogo obećavaju, ali ništa ne daju. Oni su kao voćke koje u jesen ne donesu ploda. Već mrtve, i drugi put umiru kad se s korijenom iščupaju.
065	JUD	001	013	Poput mahnitih su morskih valova što se pjene vlastitim sramotama, poput lutajućih zvijezda koje će završiti u vječitoj, mračnoj tmini.
065	JUD	001	014	Patrijarh Henok, koji je živio sedam naraštaja nakon Adama, prorokovao je o takvim ljudima: “Gle, Gospodin dolazi s desettisućama svojih svetih.
065	JUD	001	015	Osudit će bezbožnike za sva zlodjela koja su počinili u svojoj pobuni i za sve uvrede što su ih bezbožni grešnici izgovorili protiv njega.”
065	JUD	001	016	Takvi su ljudi nezadovoljnici koji uvijek prigovaraju, a čine što god im se prohtije. Razmetljivi su hvalisavci i drugima laskaju da bi od njih izvukli korist.
065	JUD	001	017	Dragi moji, sjetite se što su prorekli apostoli našega Gospodina Isusa Krista:
065	JUD	001	018	Na koncu vremena doći će izrugivači koji će živjeti prema svojim bezbožnim požudama.
065	JUD	001	019	Takvi među vama prave razdore. Žive prema tjelesnim nagonima jer nemaju u sebi Božjeg Duha.
065	JUD	001	020	Ali vi, ljubljeni prijatelji, morate izgrađivati svoj život na temelju svoje svete vjere. Molite se kako vas upućuje Sveti Duh.
065	JUD	001	021	Očuvajte sebe u Božjoj ljubavi očekujući milosrđe našega Gospodina Isusa Krista za vječni život!
065	JUD	001	022	Budite milosrdni prema onima koji se kolebaju u vjeri.
065	JUD	001	023	Spašavajte ljude jer ih tako otimate iz samoga paklenog ognja. Ima i takvih kojima treba oprezno iskazivati milosrđe pazeći da njihovi grijesi i vas ne okaljaju.
065	JUD	001	024	Sva slava Bogu, koji vas može očuvati da ne posrnete, koji će vas, čiste od grijeha i radosne, dovesti u svoju slavnu nazočnost.
065	JUD	001	025	Sva slava jedinom Bogu Spasitelju kroz našega Gospodina Isusa Krista. Slava, veličanstvo, sila i vlast pripadali su mu prije početka vremena, pa mu tako pripadaju i danas, i zauvijek. Amen.
#
# BOOK	066	REV	Revelation	Otkrivenje
066	REV	001	001	Ovo je otkrivenje Isusa Krista, koje mu je Bog dao da pokaže svojim slugama što se ima uskoro dogoditi. Bog je poslao anđela svojemu sluzi Ivanu da bi mogao otkrivenje prenijeti drugima.
066	REV	001	002	Ivan izvješćuje o Božjoj riječi i svjedočanstvu Isusa Krista—o svemu što je vidio.
066	REV	001	003	Blago onome koji čita ovo proroštvo i onima koji slušaju njegove riječi te vrše što je u njemu napisano. Jer vrijeme kad će se ono ispuniti je blizu.
066	REV	001	004	Ovo pismo piše Ivan sedmerim crkvama u Maloj Aziji. Neka vam je milost i mir od onoga koji jest, koji je oduvijek bio i koji će doći; od sedam duhova pred njegovim prijestoljem
066	REV	001	005	te od Isusa Krista koji vjerno svjedoči o tomu, koji je prvi ustao od mrtvih i vladar je nad svim zemaljskim kraljevima. Neka je slava njemu koji nas ljubi i koji nas je oslobodio od grijeha prolivši za nas svoju krv.
066	REV	001	006	Učinio nas je kraljevstvom i svećenstvom Boga, svojega Oca. Neka mu je slava i vlast uvijeke! On vlada zauvijek. Amen.
066	REV	001	007	Gle! On dolazi s oblacima nebeskim. I vidjet će ga svi, čak i oni koji su ga proboli. Svi će narodi na zemlji proplakati zbog njega. Da. Amen.
066	REV	001	008	“Ja sam Alfa i Omega, Početak i Svršetak”, kaže Gospodin Bog. “Ja sam Svemogući, onaj koji jest, koji je oduvijek bio i koji će doći.”
066	REV	001	009	Ja, Ivan, vaš brat, kao i vi u Kristu sam dionik patnji i kraljevstva te postojanosti. Izgnan sam na otok Patmos zbog propovijedanja Božje riječi i svjedočenja o Isusu.
066	REV	001	010	Bio je Dan Gospodnji. Ponio me Duh i odjednom sam iza sebe začuo glas snažan poput zvuka trublje.
066	REV	001	011	“Zapiši što ti kažem”, reče mi glas, “i pošalji sedmerim crkvama: u Efez, Smirnu, Pergam, Tijatiru, Sard, Filadelfiju i Laodiceju.”
066	REV	001	012	Okrenem se da vidim tko mi govori, ali ugledam sedam zlatnih svijećnjaka,
066	REV	001	013	a među svijećnjacima nekoga sličnog čovjeku. Bio je odjeven u dugu haljinu, sa zlatnim pasom oko prsa.
066	REV	001	014	Kosa mu je bila bijela poput bijele vune, poput snijega, oči kao ognjeni plamen,
066	REV	001	015	noge sjajne poput mjedi u peći užarene, a glas poput šuma golemih morskih valova.
066	REV	001	016	U desnoj je ruci držao sedam zvijezda, a u ustima oštar dvosjekli mač. Lice mu je blistalo poput sunca u punome sjaju.
066	REV	001	017	Kad sam ga opazio, pao sam do njegovih nogu kao mrtav. Ali on stavi na mene desnu ruku i reče mi: “Ne boj se! Ja sam Prvi i Posljednji.
066	REV	001	018	Živ sam! Bio sam mrtav, ali živim zauvijek. Imam ključeve smrti i podzemlja.
066	REV	001	019	Zapiši što si vidio: što se sada događa i što će se dogoditi poslije.
066	REV	001	020	Evo što znače sedam zvijezda koje si vidio u mojoj desnoj ruci i sedam zlatnih svijećnjaka: sedam su zvijezda anđeli sedam crkava, a sedam svijećnjaka sedam crkava.
066	REV	002	001	Anđelu Crkve u Efezu napiši: ‘Ovo govori Onaj koji drži sedam zvijezda u desnici, Onaj koji hodi između sedam zlatnih svijećnjaka:
066	REV	002	002	Znam za tvoja dobra djela. Vidio sam tvoj trud i postojanost. Ne podnosiš opake. Iskušao si one koji tvrde da su apostoli, a nisu, i otkrio da su lažljivci.
066	REV	002	003	Strpljivo si za mene trpio i nisi posustao.
066	REV	002	004	Ali imam i prigovor na tebe. Napustio si prvu ljubav: ne voliš me i ne volite se međusobno žarko kao u početku!
066	REV	002	005	Prisjeti se dakle kako si volio u početku i pogledaj na što si spao! Obrati se ponovno k meni i čini opet kao u početku. Ne učiniš li to, doći ću i ukloniti tvoj svijećnjak s njegova mjesta među crkvama.
066	REV	002	006	Ali dobro je što mrziš djela pokvarenih nikolaita jednako kao i ja.
066	REV	002	007	Slušajte, kad već imate uši, što Duh govori crkvama! Svakome tko pobijedi dat ću da jede sa stabla života u Božjemu raju.’
066	REV	002	008	Anđelu Crkve u Smirni napiši: ‘Ovo govori Prvi i Posljednji, koji je bio mrtav i oživio:
066	REV	002	009	Znam za tvoje patnje i tvoje siromaštvo—ali bogat si! Trpiš pogrde od onih koji sebe nazivaju Židovima, ali to nisu. Sotonina su sinagoga!
066	REV	002	010	Ne boj se onoga što ćete pretrpjeti. Đavao će neke od vas baciti u tamnici da vas iskuša. Trpjet ćete nevolju deset dana. Ostanite vjerni i kad se suočite sa smrću pa ću vam dati vijenac života.
066	REV	002	011	Slušajte, kad već imate uši, što Duh govori crkvama! Nikome tko pobijedi neće nauditi druga smrt!’
066	REV	002	012	Anđelu Crkve u Pergamu napiši: ‘Ovo je poruka od onoga koji ima oštar dvosjekli mač:
066	REV	002	013	Znam da živiš u gradu u kojemu je Sotonino prijestolje, a ipak si ostao vjeran mojemu imenu. Nisi zanijekao vjeru u mene ni onda kad su kod vas, gdje Sotona prebiva, ubili mojega vjernog svjedoka Antipu.
066	REV	002	014	Ali imam ti ponešto prigovoriti. Trpiš ondje neke ljude nalik Bileamu, koji je poučio Balaka da izraelskome narodu postavi stupicu pa ih je naučio da blaguju meso žrtvovano idolima i odaju se bludu.
066	REV	002	015	Tako i ti u svojoj sredini imaš takvih koji slijede nikolaitsko učenje i počinjaju iste grijehe.
066	REV	002	016	Obrati se zato ili ću ubrzo doći k tebi i boriti se protiv njih mačem svojih usta.
066	REV	002	017	Slušajte, kad već imate uši, što Duh govori crkvama! Svaki koji pobijedi jest će manu skrivenu i dat ću mu bijel kamen na kojemu će pisati njegovo novo ime, koje ne zna nitko osim onoga koji ga prima.’
066	REV	002	018	Anđelu Crkve u Tijatiri napiši: ‘Ovo govori Božji Sin, čije su oči poput ognjenog plamena a noge poput ulaštene mjedi:
066	REV	002	019	Znam za tvoja dobra djela, za tvoju ljubav i vjeru, služenje i postojanost. Znam i da si u tomu sve revniji.
066	REV	002	020	Ali imam i prigovor na tebe: dopuštaš onoj ženi Jezabeli, koja sebe naziva proročicom, da moje sluge odvlači na stranputicu te se odaju bludu, štuju idole i jedu meso njima žrtvovano.
066	REV	002	021	Dao sam joj vremena da se pokaje i obrati od svojega bluda, ali nije htjela.
066	REV	002	022	Bacit ću je zato na postelju, a i svi koji s njome bludno griješe mnogo će trpjeti ne odvrate li se od zlih djela.
066	REV	002	023	I djeca će joj umrijeti. Sve će crkve znati da sam ja onaj koji ispituje misli i nakane svakoga čovjeka. Svakome ću dati što zaslužuje.
066	REV	002	024	A od vas ostalih u Tijatiri, koji ne slijedite to lažno učenje (“duboke istine”, kako nazivaju te sotonske dubine), tražim samo
066	REV	002	025	da se čvrsto držite onoga što znate dok ne dođem.
066	REV	002	026	Svakome tko pobijedi, tko do konca bude vršio što mu kažem, dat ću vlast nad narodima.
066	REV	002	027	Vladat će nad njima željeznom palicom i razbijati ih kao glineno posuđe
066	REV	002	028	istom vlašću koju je meni dao moj Otac. Dat ću im i zvijezdu Danicu.
066	REV	002	029	Slušajte, kad već imate uši, što Duh govori crkvama!’
066	REV	003	001	Anđelu Crkve u Sardu napiši: ‘Ovo govori onaj koji ima sedam Božjih duhova i sedam zvijezda: Znam tvoja djela. Sloviš kao živ, a mrtav si.
066	REV	003	002	Probudi se! Osnaži malo onih što su ti preostali jer tek što ne umru. Djela ti nisu dobra u Božjim očima.
066	REV	003	003	Vrati se dakle onomu što si u početku čuo i povjerovao. Čvrsto se toga drži i obrati se. Ne budeš li budan, doći ću na tebe iznenada, kao tat.
066	REV	003	004	Ipak, imaš ih u Sardu nekolicinu koji nisu uprljali odjeću zlim djelima. Oni će hoditi sa mnom u bjelini jer su dostojni.
066	REV	003	005	Svaki koji pobijedi odjenut će bijelu haljinu. Njegovo ime nikada neću izbrisati iz Knjige života i priznat ću ga kao svojega pred Ocem i pred njegovim anđelima.
066	REV	003	006	Slušajte, kad već imate uši, što Duh govori crkvama!’
066	REV	003	007	Anđelu Crkve u Filadelfiji napiši: ‘Ovo govori onaj koji je Svet i Istinit. On ima Davidov ključ. Kad otvori vrata, nitko ih više ne može zatvoriti; kad ih zatvori, nitko ih ne može otvoriti.
066	REV	003	008	Znam tvoja djela. Otvorio sam pred tobom vrata koja nitko ne može zatvoriti. Unatoč svojoj slaboj snazi, sačuvao si moju Riječ i nisi se odrekao mojega imena.
066	REV	003	009	Primorat ću, evo, neke iz Sotonine sinagoge—lažljivce koji sebe nazivaju Židovima, ali to nisu—da ti se dođu ničice pokloniti. Spoznat će da te ja ljubim.
066	REV	003	010	Zato što si me poslušao i ostao postojan, sačuvat ću te od časa kušnje koji će znaći cijeli svijet da se iskušaju svi stanovnici zemlje.
066	REV	003	011	Dolazim ubrzo. Čvrsto se drži onoga što imaš da ti nitko ne ugrabi vijenac.
066	REV	003	012	Svi koji pobijede postat će stupovima u hramu mojega Boga i nikada neće morati izići odande. Napisat ću na njima ime svojega Boga i ime njegova grada—ime novoga Jeruzalema koji silazi s neba od mojega Boga. I svoje ću novo ime na njih napisati.
066	REV	003	013	Slušajte, kad već imate uši, što Duh govori crkvama!’
066	REV	003	014	Anđelu Crkve u Laodiceji napiši: ‘Ovo govori Amen, vjerni i istiniti svjedok, Stvoritelj Božjega stvorenja:
066	REV	003	015	Znam tvoja djela: nisi ni studen ni vruć. Da si barem jedno ili drugo!
066	REV	003	016	Ali zato što si poput mlake vode, ispljunut ću te iz usta!
066	REV	003	017	Kažeš: “Bogat sam. Sve imam i ništa mi ne treba!” A ne znaš da si jadan i bijedan, da si ubog, i slijep, i gol.
066	REV	003	018	Savjetujem ti da od mene kupiš zlata pročišćenoga u vatri. Tako ćeš se obogatiti. Kupi od mene bijele haljine da se odjeneš i skriješ svoju sramotnu golotinju. Kupi i pomast za oči, da ih pomažeš pa da progledaš.
066	REV	003	019	Ja korim i odgajam sve koje volim. Budi revan i obrati se od ravnodušnosti.
066	REV	003	020	Stojim, evo, na vratima i kucam. Posluša li tko moj glas i otvori li vrata, ući ću k njemu i skupa ćemo blagovati.
066	REV	003	021	Svakoga tko pobijedi posjest ću na svoje prijestolje kao što sam i ja, kad sam pobijedio, sjeo na Očevo prijestolje.
066	REV	003	022	Slušajte, kad već imate uši, što Duh govori crkvama!’”
066	REV	004	001	Zatim ugledam otvorena vrata u nebo, a onaj isti glas koji sam prije čuo, snažan poput glasa trublje, reče mi: “Uziđi ovamo pa ću ti pokazati što će se poslije dogoditi!”
066	REV	004	002	Odmah sam se našao u duhu i ugledao prijestolje u nebu. Na njemu je sjedio Netko.
066	REV	004	003	Blistao je poput dragoga kamenja: jaspisa i sarda. A prijestolje je okruživala duga slična smaragdu.
066	REV	004	004	Oko njega su se nalazila još dvadeset četiri prijestolja na kojima su sjedili dvadeset četiri starješine, obučeni u bijele haljine i sa zlatnim vijencima na glavi.
066	REV	004	005	Od prijestolja su sijevale munje, čula se grmljavina i gromovi. Ispred njega stajalo je sedam svijećnjaka, sedam upaljenih zublji, sedam Božjih duhova.
066	REV	004	006	Ispred prijestolja bilo je stakleno more, blistavo poput prozirca. U sredini prijestolja i oko njega bila su četiri bića puna očiju sprijeda i straga.
066	REV	004	007	Prvo je bilo slično lavu, drugo juncu, treće je imalo čovječje lice, a četvrto je bilo poput orla u letu.
066	REV	004	008	Sva su imala po šest krila iznutra i izvana prepuna očiju. Danju i noću ta bića neprestano govore: “Svet, svet, svet je Gospodin Bog Svemogući, koji je oduvijek bio, koji jest i koji će doći!”
066	REV	004	009	Svaki put kad ta bića daju slavu, čast i zahvalu Onomu koji sjedi na prijestolju, Živome uvijeke,
066	REV	004	010	dvadeset četiri starješine padnu ničice pred Onim na prijestolju, koji je Živ uvijeke, i poklone mu se te polože svoje vijence pred prijestolje govoreći:
066	REV	004	011	“Dostojan si, Gospodine Bože, Primiti slavu, čast i moć! Jer ti si sve stvorio. Sve je postalo tvojom voljom. Sve je stvoreno tvojom voljom.”
066	REV	005	001	U desnici Onoga na prijestolju ugledam svitak ispisan s obiju strana i zapečaćen sa sedam pečata.
066	REV	005	002	Ugledam zatim snažnog anđela kako glasno viče: “Tko je dostojan razlomiti pečate i otvoriti svitak?”
066	REV	005	003	Ali nitko u nebu, ni na zemlji, ni ispod zemlje nije mogao otvoriti svitak i pogledati u njega.
066	REV	005	004	Gorko sam zaplakao jer nije bilo nikoga dostojnoga da otvori knjigu i pročita što u njoj piše.
066	REV	005	005	Ali jedan od četvorice starješina mi reče: “Ne plači! Pobijedio je, evo, Lav iz Judina plemena, nasljednik Davidova prijestolja. On je dostojan otvoriti svitak i razlomiti sedam pečata.”
066	REV	005	006	Ugledam zatim zaklanog Jaganjca kako stoji između prijestolja i četiriju bića te između starješina. Imao je sedam rogova i sedam očiju koje su sedam Božjih duhova poslanih po svoj zemlji.
066	REV	005	007	Jaganjac pristupi pa iz desnice Onoga na prijestolju uzme svitak.
066	REV	005	008	Kad to učini, četiri bića i dvadeset četvorica starješina padnu ničice pred njega. Svaki je imao citru i zlatne posude pune kada—molitve Božjega naroda!
066	REV	005	009	Zapjevaju mu novu pjesmu: “Dostojan si uzeti svitak i razlomiti pečate jer si bio zaklan i svojom si krvlju za Boga otkupio iz svakoga plemena, jezika i naroda.
066	REV	005	010	Učinio si ih kraljevstvom i svećenstvom našega Boga. Oni će kraljevati na zemlji.”
066	REV	005	011	Pogledam opet i začujem glas anđela oko prijestolja, bića i starješina. Bilo ih je tisuće milijuna.
066	REV	005	012	Jakim glasom pjevali su: “Dostojan je zaklani Jaganjac primiti moć i bogatstvo, mudrost i snagu, čast i slavu i blagoslov!”
066	REV	005	013	Začujem tada kako sve stvorenje na nebu, na zemlji i pod zemljom te u moru govori: “Blagoslov, čast i slava pripadaju Onomu koji sjedi na prijestolju i Jaganjcu, u vijeke vjekova.”
066	REV	005	014	Četiri bića ponavljala su: “Amen!” A starješine padnu ničice i poklone mu se.
066	REV	006	001	Gledao sam kako Jaganjac otvara prvi od sedam pečata na svitku. Začujem zatim prvo od četiriju bića kako viče glasom poput grmljavine: “Dođi!”
066	REV	006	002	Pogledam i vidim bijelog konja. Konjaniku u ruci luk, a na glavi pobjednički vijenac. Izjahao je izvojevati pobjedu.
066	REV	006	003	Kad Jaganjac otvori drugi pečat, začujem drugo biće kako kaže: “Dođi!”
066	REV	006	004	Dođe i drugi konj, riđan. Njegov je konjanik dobio velik mač i vlast da uzme mir sa zemlje, da posvuda bude rata i pokolja.
066	REV	006	005	Kad Jaganjac razlomi treći pečat, začujem treće biće kako kaže: “Dođi!” Pogledam i vidim konja vranca, a konjaniku u ruci vaga.
066	REV	006	006	Začujem neki glas između četiriju bića kako govori: “Jedan bijeli kruh ili tri ječmena kruha za dnevnicu. A maslinovu ulju i vinu ne nanosi štetu!”
066	REV	006	007	Kad Jaganjac razlomi četvrti pečat, začujem četvrto biće kako veli: “Dođi!”
066	REV	006	008	Pogledam i vidim konja zelenka. Konjanik mu se zvao Smrt, a za njim je išao još jedan: Pakao. Dobili su vlast nad četvrtinom zemlje da ubijaju mačem, glađu, bolešću i zemaljskim zvijerima.
066	REV	006	009	Kad Jaganjac razlomi peti pečat, ugledam pod žrtvenikom duše ljudi zaklanih zbog Božje riječi i zbog svjedočanstva.
066	REV	006	010	Glasno viču Gospodinu: “Gospodaru sveti i istiniti, kad ćeš već jednom osuditi ljude ovoga svijeta za to što su nam učinili?”
066	REV	006	011	Zatim je svatko od njih dobio bijelu haljinu i rečeno im je da se strpe još malo dok se ne ispuni broj Isusovih slugu, njihove braće, koji imaju biti ubijeni kao i oni.
066	REV	006	012	Gledao sam kako Jaganjac razlama šesti pečat. Nastane velik potres. Sunce pocrni poput crne kostrijeti, a mjesec postane krvavocrven.
066	REV	006	013	Zvijezde počnu padati s neba na zemlju poput zelenih smokvica sa smokve kad ju zatrese jak vjetar.
066	REV	006	014	Nebo se smota kao svitak i iščezne. Sve planine i otoci pokrenu se s mjesta.
066	REV	006	015	Zemaljski kraljevi, vladari, vojskovođe, bogataši i moćnici—svi se skriju po špiljama i gorskim pećinama.
066	REV	006	016	Gorama i pećinama vikali su: “Padnite na nas i skrijte nas od lica Onoga koji sjedi na prijestolju i od Jaganjčeva gnjeva.
066	REV	006	017	Došao je velik dan njihova gnjeva! Tko će preživjeti?”
066	REV	007	001	Ugledam zatim četiri anđela kako stoje na četirima krajevima zemlje zadržavajući četiri vjetra da ne zapušu ni zemljom, ni morem, ni kojim drvetom.
066	REV	007	002	Ugledam zatim još jednog anđela kako dolazi s istoka noseći pečat živoga Boga. On glasno dovikne četvorici anđela koji su dobili vlast da naude zemlji i moru:
066	REV	007	003	“Čekajte! Ne udite ni zemlji, ni moru, ni drveću dok ne stavimo pečat na čelo slugama našega Boga!”
066	REV	007	004	Čuo sam koliko ih je opečaćeno: sto četrdeset četiri tisuće iz svih dvanaest izraelskih plemena:
066	REV	007	005	iz Judina plemena dvanaest tisuća, iz Rubenova plemena dvanaest tisuća, iz Gadova plemena dvanaest tisuća,
066	REV	007	006	iz Ašerova plemena dvanaest tisuća, iz Naftalijeva plemena dvanaest tisuća, iz Manašeova plemena dvanaest tisuća,
066	REV	007	007	iz Šimunova plemena dvanaest tisuća, iz Levijeva plemena dvanaest tisuća, iz Jisakarova plemena dvanaest tisuća,
066	REV	007	008	iz Zebulonova plemena dvanaest tisuća, iz Josipova plemena dvanaest tisuća i iz Benjaminova dvanaest tisuća.
066	REV	007	009	Ugledam zatim veliko, neizbrojivo mnoštvo iz svakoga naroda i plemena, puka i jezika, kako stoji ispred prijestolja i ispred Jaganjca u bijelim haljinama, s palmama u rukama.
066	REV	007	010	Glasno viču: “Spasenje je djelo našega Boga, koji sjedi na prijestolju, i Jaganjca!”
066	REV	007	011	Svi anđeli koji su stajali oko prijestolja, starješina i četiriju bića padnu ničice pred prijestoljem, licem prema zemlji,
066	REV	007	012	te se poklone Bogu govoreći: “Amen! Blagoslov i slava, i mudrost, i hvala i čast, i moć i sila pripadaju našemu Bogu u vijeke vjekova. Amen.”
066	REV	007	013	Jedan od starješina me upita: “Znaš li tko su ti odjeveni u bijele haljine i odakle dolaze?”
066	REV	007	014	“Ne znam, gospodine”, odgovorim. “Ti znaš.” “To su oni koji dolaze iz velike nevolje. Oprali su svoje haljine u Jaganjčevoj krvi i ubijelili ih.
066	REV	007	015	Zato stoje pred Božjim prijestoljem i danonoćno mu služe u hramu. Onaj koji sjedi na prijestolju živjet će s njima i zakriliti ih.
066	REV	007	016	Nikad više neće biti gladni ni žedni, neće ih više moriti sunce ni žega.
066	REV	007	017	Jer Jaganjac koji stoji ispred prijestolja bit će im Pastir. Vodit će ih na izvore vode života. Bog će otrti svaku suzu s njihovih očiju.”
066	REV	008	001	Kad je Jaganjac razlomio sedmi pečat, u nebu nastane muk otprilike pola ure.
066	REV	008	002	Ugledam zatim kako su sedam anđela koji stoje pred Bogom dobili sedam trubalja.
066	REV	008	003	Još jedan anđeo, sa zlatnom kadionicom, stane pred žrtvenik. Dobio je mnogo kada da ga s molitvama Božjega naroda prinese na zlatni žrtvenik pred prijestoljem.
066	REV	008	004	Kadni dim pomiješan s molitvama svetih vine se s oltara, kamo ih je anđeo izlio, pred Boga.
066	REV	008	005	Anđeo zatim napuni kadionicu vatrom sa žrtvenika i prospe ju na zemlju. Razlegnu se gromovi i grmljavina, bljesnu munje i nastane potres.
066	REV	008	006	Sedam anđela sa sedam trublja priprave se da zatrube.
066	REV	008	007	Prvi zatrubi. Na zemlju se prospu tuča i oganj pomiješani s krvlju. Izgori trećina zemlje, trećina stabala i sva zelena trava.
066	REV	008	008	Zatrubi i drugi anđeo. Nešto poput velike ognjene gore padne u more. Trećina se voda u moru pretvori u krv.
066	REV	008	009	Trećina svih živih stvorenja u moru ugine i trećina lađa propadne.
066	REV	008	010	Zatrubi treći anđeo. Golema ognjena zvijezda padne s neba poput goruće zublje. Padne na trećinu rijeka i izvora.
066	REV	008	011	Zvijezda se zove Pelin. Od nje se trećina voda pretvori u pelin te mnoštvo ljudi umre od gorke vode.
066	REV	008	012	Zatrubi četvrti anđeo. Trećina sunca, trećina mjeseca i trećina zvijezda udareni su tako da se pomrače za trećinu. I dan i noć izgube trećinu svojega sjaja.
066	REV	008	013	Pogledam gore i začujem orla kako leteći zrakom glasno viče: “Teško, teško, teško stanovnicima zemlje kad zatrube posljednja trojica anđela!”
066	REV	009	001	Zatrubi peti anđeo. Ugledam zvijezdu koja je pala s neba na zemlju. Dobila je ključ od zjala Bezdana.
066	REV	009	002	Kad ga otvori, iz njega sukne dim kao iz goleme peći te zamrači sunce i zrak.
066	REV	009	003	Iz dima pak iziđu skakavci koji mogu bosti poput štipavaca.
066	REV	009	004	Dobili su zapovijed da ne ude travi ni biljkama ni drveću, već da napadaju ljude koji nemaju Božji pečat na čelu.
066	REV	009	005	Ne smiju ubijati ljude, nego ih samo mučiti pet mjeseci. Bol koju nanose slična je boli od uboda štipavca.
066	REV	009	006	U te će dane ljudi tražiti smrt, ali ju neće naći, željet će umrijeti, ali će smrt bježati od njih!
066	REV	009	007	Skakavci izgledaju poput konja spremnih za borbu. Na glavama im zlatni vijenci, a lica poput ljudskih.
066	REV	009	008	Kosa im duga kao u žena, a zubi poput lavljih.
066	REV	009	009	Imaju na sebi željezni oklop, a šum je njihovih krila poput štropota cijele vojske bojnih kola koja juri u boj.
066	REV	009	010	Repovima mogu bosti poput štipavaca, žalcima mučiti ljude pet mjeseci.
066	REV	009	011	Vođa im je anđeo Bezdana. Na hebrejskome se zove Abadon, a na grčkome Apolion—Uništavač.
066	REV	009	012	Jedna strahota prolazi, ali za njom, evo, dolaze druge dvije!
066	REV	009	013	Zatrubi šesti anđeo. Začujem glas iz rogova zlatnoga žrtvenika pred Bogom.
066	REV	009	014	Govorio je šestom anđelu koji je imao trublju: “Oslobodi onu četvoricu anđela svezanih na velikoj rijeci Eufratu!”
066	REV	009	015	I odriješena su četiri anđela spremna za taj čas, dan, mjesec i godinu da pobiju trećinu svih ljudi na zemlji.
066	REV	009	016	Broj konjaničkih četa iznosio je dvjesto milijuna—čuo sam koliko ih ima.
066	REV	009	017	U viđenju sam vidio konje i jahače na njima. Imali su na sebi oklope ognjene, plavetne i sumpornožute boje. Glave konja bile su poput lavljih, a iz usta su im sukljali oganj, dim i sumpor.
066	REV	009	018	Trećina ljudi na zemlji poginula je od tih triju pošasti—ognja, dima i sumpora što su konjima sukljali iz usta.
066	REV	009	019	Snaga tih konja nije bila samo u ustima već i u repovima. Na njima su imali glave poput zmijskih, koje su udile ljudima.
066	REV	009	020	Preostali ljudi, koji nisu poginuli od tih zala, ipak se nisu htjeli obratiti od zlih djela. I dalje su se klanjali zlodusima i idolima—načinjenima od zlata, srebra, mjedi, kamena ili drva—idolima koji ne vide, ne čuju i ne hodaju.
066	REV	009	021	Nisu se pokajali za svoja ubojstva, ni vračanja, ni blud, ni krađe.
066	REV	010	001	Ugledam zatim još jednoga jakog anđela kako silazi s neba okružen oblacima, s dugom iznad glave. Lice mu je sjalo poput sunca, a noge poput ognjenih stupova.
066	REV	010	002	U ruci je imao maleni razvijeni svitak. Desnom nogom stane na more, a lijevom na zemlju
066	REV	010	003	pa poviče glasno kao da lav riče. Kad vikne, zatutnji sedam gromova.
066	REV	010	004	Kad je progovorilo sedam gromova htio sam to zapisati, ali začujem glas s neba: “Sačuvaj tajnim što je reklo sedam gromova. To ne zapisuj.”
066	REV	010	005	Zatim snažni anđeo što je stajao na moru i na zemlji podigne desnu ruku prema nebu.
066	REV	010	006	Zakune se u ime onoga koji živi u vijeke vjekova, koji je stvorio nebo i sve u njemu, zemlju i sve na njoj, more i sve u njemu te reče: “Bog više neće čekati.
066	REV	010	007	Kad se oglasi trublja sedmoga anđela, Božji će se tajni naum ispuniti, kao što je svojim slugama navijestio po prorocima.”
066	REV	010	008	Evo glasa s neba: “Idi i uzmi razvijen svitak od anđela koji stoji na moru i na zemlji.”
066	REV	010	009	Pristupim mu zato i zamolim ga da mi dade svitak. “Uzmi ga i pojedi”, reče mi. “U ustima će ti biti sladak kao med, ali kad ga progutaš, zagorčit će ti utrobu.”
066	REV	010	010	Uzmem ga iz njegove ruke i pojedem. U ustima mi je bio sladak, ali mi je zagorčio utrobu.
066	REV	010	011	Zatim mi reče: “Moraš opet prorokovati narodima, pucima i kraljevima.”
066	REV	011	001	Dobio sam zatim štap za mjerenje nalik trski i rečeno mi je: “Izmjeri Božji hram i žrtvenike te prebroji klanjatelje u njemu!
066	REV	011	002	Ali ne mjeri vanjsko dvorište hrama jer je ono predano poganima. Gazit će svetim gradom četrdeset dva mjeseca.
066	REV	011	003	A dvojici svojih svjedoka dat ću moć te će oni, odjeveni u kostrijet, prorokovati tih tisuću dvjesto šezdeset dana.”
066	REV	011	004	Njih su dvojica dvije masline i dva svijećnjaka koji stoje pred Gospodarom sve zemlje.
066	REV	011	005	Pokuša li im tko nauditi, iz usta im sukne oganj i proždre neprijatelja. Tko im god pokuša nauditi, mora umrijeti.
066	REV	011	006	Oni imaju vlast zatvoriti nebo da kiša ne padne koliko prorokuju. Imaju vlast pretvoriti rijeke i mora u krv te udariti zemlju pošasti kakvom žele i koliko žele.
066	REV	011	007	Kad dovrše svoje svjedočanstvo, Zvijer koja iziđe iz Bezdana zaratit će protiv njih. Pobijedit će ih i ubiti.
066	REV	011	008	Njihova će tijela ležati na glavnome trgu velikoga grada koji nazivaju Sodomom i Egiptom, u kojemu je raspet njihov Gospodin.
066	REV	011	009	Tri i pol dana svi će narodi, plemena i puci dolaziti da gledaju njihova trupla i nikome neće dati da ih polože u grob.
066	REV	011	010	Stanovnici zemlje radovat će se i veseliti zbog njihove nesreće i darivati jedni druge da proslave smrt te dvojice koji su im zadavali muke.
066	REV	011	011	Ali nakon tri i pol dana, Božji životni Duh uđe u njih i oni ustanu! Silan strah obuzme one koji su to promatrali.
066	REV	011	012	S neba tada zaori snažan glas: “Uziđite ovamo!” I pred očima svojih neprijatelja oni uziđu u nebo.
066	REV	011	013	Istog časa nastane silan potres koji uništi desetinu grada. Sedam tisuća ljudi pogine u njemu. A sve preživjele spopadne užas te odaju slavu nebeskome Bogu.
066	REV	011	014	Druga strahota prođe, ali za njom, evo, dolazi još jedna!
066	REV	011	015	Zatrubi sedmi anđeo. U nebu se začuju silni glasovi: “U svem je svijetu uspostavljeno kraljevstvo našega Gospodina i njegova Krista i on će kraljevati u vijeke vjekova!”
066	REV	011	016	Tada dvadeset četiri starješine što sjede na prijestoljima ispred Boga padnu ničice i poklone se Bogu govoreći:
066	REV	011	017	“Zahvaljujemo ti, Gospodaru, Bože Svemogući, koji jesi i koji su oduvijek bio, jer si uzeo u ruke svoju veliku moć i zakraljio se.
066	REV	011	018	Narodi su se na tebe gnjevili, ali sada je došlo vrijeme tvojega gnjeva. Vrijeme je da sudiš mrtvima i da nagradiš svoje sluge. Nagradit ćeš svoje proroke, svoj sveti narod i sve koji se boje tvojega imena, od najmanjih do najvećih. Uništit ćeš sve koji su naštetili zemlji.”
066	REV	011	019	U nebu se otvori Božji hram i pokaže se Kovčeg saveza u hramu. Udare munje, grmljavina, gromovi te nastane silan potres i velika tuča.
066	REV	012	001	Na nebu se pokaže veliko znamenje. Ugledam ženu obučenu u sunce, s Mesecom pod nogama i vijencem od dvanaest zvijezda na glavi.
066	REV	012	002	Trudna je vikala u porođajnim bolima.
066	REV	012	003	Odjednom se pojavi velik crveni zmaj sa sedam glava i deset rogova. Na glavama je imao sedam kruna.
066	REV	012	004	Repom sruši na zemlju trećinu zvijezda. Stajao je pred ženom koja je rađala da joj proždre Dijete čim se rodi.
066	REV	012	005	Ona rodi muško dijete koje će vladati svim narodima željeznom palicom te je uzeto k Bogu i njegovu prijestolju.
066	REV	012	006	A žena pobjegne u pustinju, gdje joj je Bog pripravio sklonište da bude zbrinuta tisuću dvjesto šezdeset dana.
066	REV	012	007	U nebu nastane rat: Mihael i anđeli pod njegovim vodstvom zarate sa Zmajem i njegovim anđelima
066	REV	012	008	te ih nadvladaju i istjeraju iz neba.
066	REV	012	009	Veliki Zmaj, stara Zmija koju nazivaju Đavlom, Sotonom i zavodnikom svega svijeta, zbačen je na zemlju, a s njime i njegovi anđeli.
066	REV	012	010	Začujem zatim s neba silan glas: “Evo spasenja i snage i kraljevstva našega Boga, i vlasti njegova Pomazanika! Jer zbačen je na zemlju tužitelj naše braće koji ih je danonoćno optuživao pred Bogom.
066	REV	012	011	Pobijedili su ga s pomoću krvi Jaganjčeve i riječi svojega svjedočanstva. Nisu se bojali umrijeti.
066	REV	012	012	Radujte se, nebesa i svi vi koji u njima obitavate! Teško vama, zemljo i more! Jer đavao je sišao k vama silno gnjevan znajući da mu je preostalo malo vremena!”
066	REV	012	013	Kad je Zmaj vidio da je zbačen na zemlju, počne progoniti ženu koja je rodila muško dijete.
066	REV	012	014	Ali ona dobije dva velika orlovska krila te odleti u sklonište pripremljeno za nju u pustinji, gdje će, zaštićena od Zmije, biti zbrinuta jedno vrijeme, dva vremena i polovicu vremena.
066	REV	012	015	Zmaj ispusti za ženom iz usta mlaz vode poput rijeke da je rijeka odnese.
066	REV	012	016	Ali zemlja pomogne ženi: otvori usta i proguta rijeku što je šikljala iz Zmajevih usta.
066	REV	012	017	Zmaj se nato rasrdi na ženu pa zarati s ostatkom njezina potomstva—sa svima koji čuvaju Božje zapovijedi i svjedoče da pripadaju Isusu Kristu.
066	REV	013	001	I stane na morski žal. Ugledam kako iz mora izlazi Zvijer s deset rogova i sedam glava. Na rogovima je imala deset kruna, a na glavama bogohulna imena.
066	REV	013	002	Sličila je leopardu, ali su joj noge bile kao medvjeđe, a usta poput lavljih. Zmaj joj dade svoju silu, svoje prijestolje i veliku vlast.
066	REV	013	003	Opazio sam da joj je jedna glava kao nasmrt ranjena—ali smrtna joj rana zacijeli. Sav svijet, začuđen, zadivljeno počne slijediti Zvijer
066	REV	013	004	i svi se poklone Zmaju koji joj je dao takvu vlast. Poklone se i Zvijeri. “Tko je kao Zvijer?” govorili su. “Tko može ratovati s njom?”
066	REV	013	005	Zvijeri je bilo dopušteno govoriti drskosti i hule protiv Boga i vlast da djeluje četrdeset dva mjeseca.
066	REV	013	006	Hulila je na Boga, na njegovo ime, na mjesto njegova prebivališta i na sve one što žive u nebu.
066	REV	013	007	Dopušteno joj je zaratiti protiv svetih i pobijediti ih. Dobila je vlast nad svakim plemenom i pukom, svakim jezikom i narodom.
066	REV	013	008	Poklonili su joj se svi koji pripadaju ovomu svijetu, kojih imena nisu zapisana u Knjizi života što pripada zaklanomu Jaganjcu od postanka svijeta.
066	REV	013	009	Slušajte, kad već imate uši!
066	REV	013	010	Kojima je određeno da odu u ropstvo, otići će u ropstvo. Kojima je određeno da poginu od mača, poginut će od mača. U tomu je postojanost i vjera svetih.
066	REV	013	011	Ugledam tada još jednu zvijer kako izlazi iz zemlje. Ima dva roga poput jaganjca, a govori kao Zmaj.
066	REV	013	012	Vrši svu vlast prve Zvijeri u njezinoj nazočnosti. Primorava sve stanovnike zemlje da se klanjaju prvoj Zvijeri, kojoj je zacijelila smrtna rana.
066	REV	013	013	Činila je veliko znamenje: da oganj sune s neba na zemlju naočigled svih ljudi.
066	REV	013	014	Zavodila je tako stanovnike zemlje čudesima koje joj je bilo dopušteno činiti u nazočnosti prve Zvijeri. Rekla im je da načine kip Zvijeri koja je bila smrtno ranjena, ali je preživjela.
066	REV	013	015	Dopušteno joj je udahnuti život kipu Zvijeri tako da progovori. Kip progovori i zapovjedi da se smaknu svi koji mu se ne klanjaju.
066	REV	013	016	Druga zvijer učinila je da svi—veliki i mali, bogati i siromašni, robovi i slobodni ljudi—daju sebi udariti žig na desnu ruku ili na čelo.
066	REV	013	017	Nitko nije mogao ništa prodati ni kupiti ako nije imao žig s imenom Zvijeri ili s brojem njezina imena.
066	REV	013	018	Tko je mudar, neka odgonetne broj Zvijeri. To je broj čovjeka: 666.
066	REV	014	001	Ugledam zatim Jaganjca kako stoji na gori Sionu i s njim sto četrdeset četiri tisuće koji na čelima imaju napisano njegovo ime i ime njegova Oca.
066	REV	014	002	Začujem s neba zvuk poput huke velikog vodopada i tutnjavu silna groma, sličnu svirki mnoštva citara.
066	REV	014	003	Pjevali su novu pjesmu pred Božjim prijestoljem, pred četirima bićima i pred starješinama. Nitko nije mogao naučiti tu pjesmu osim tih sto četrdeset četiri tisuće otkupljenih sa zemlje.
066	REV	014	004	Oni su čisti jer se nisu okaljali sa ženama. Prate Jaganjca kamo god pođe. Otkupljeni su od ljudi kao posvećeni Bogu i Jaganjcu.
066	REV	014	005	Preko njihovih usta nije prešla laž. Besprijekorni su.
066	REV	014	006	Ugledam još jednog anđela kako leti nebom noseći vječnu Radosnu vijest stanovnicima zemlje—svakome narodu i plemenu, jeziku i puku.
066	REV	014	007	“Bojte se Boga!” vikao je. “Dajte mu slavu jer je došao čas njegova suda! Poklonite se njemu koji je stvorio zemlju i nebo, more i izvore!”
066	REV	014	008	Za njim je letio drugi anđeo govoreći: “Pao je! Pao je veliki Babilon koji je sve narode opio vinom gnjeva i svojega bluda.”
066	REV	014	009	Za njima je išao i treći anđeo glasno vičući: “Tko god se klanja Zvijeri i njezinu kipu i tko primi žig na čelo ili na ruku,
066	REV	014	010	pit će nerazvodnjeno vino Božjega gnjeva—već je natočeno u čašu njegove srdžbe. Bit će mučen ognjem i gorućim sumporom pred svetim anđelima i pred Jaganjcem.
066	REV	014	011	Dim njihovih muka diže se u vijeke vjekova. Ni danju ni noću nemaju počinka oni koji se klanjaju Zvijeri i njezinu kipu i koji su primili žig s njezinim imenom.
066	REV	014	012	U tomu je postojanost svetih, onih koji su poslušni Božjim zapovijedima i vjeruju u Isusa.”
066	REV	014	013	Začujem glas s neba: “Zapiši: odsad su blaženi oni koji umiru u Gospodinu. Da, tako kaže Duh: otpočinut će od svojih napora jer ih prate njihova djela.”
066	REV	014	014	Ugledam zatim nekoga sličnog čovjeku kako sjedi na bijelom oblaku, sa zlatnim vijencem na glavi i s oštrim srpom u ruci.
066	REV	014	015	Drugi anđeo iziđe iz hrama i dovikne jakim glasom onomu na oblaku: “Zamahni srpom i žanji! Kucnuo je čas. Zemaljska je žetva sazrela.”
066	REV	014	016	Anđeo na oblaku zamahne srpom prema zemlji i cijela je zemlja požnjevena.
066	REV	014	017	Iz nebeskoga hrama iziđe još jedan anđeo. I on je u ruci imao oštar srp.
066	REV	014	018	Njemu pak dovikne anđeo na žrtveniku, koji ima vlast nad ognjem: “Zamahni srpom i poberi grožđe u zemaljskom vinogradu jer je sazrelo za Sud!”
066	REV	014	019	Anđeo zamahne srpom prema zemlji i obere zemaljski vinograd. Ubrano grožđe ubaci u tijesak Božjega gnjeva.
066	REV	014	020	Gnječilo se u tijesku izvan grada, a krv iz tijeska poteče tristo kilometara daleko. Bila je konjima do uzda.
066	REV	015	001	Ugledam zatim na nebu još velikih i čudesnih znakova. Sedam je anđela držalo sedam posljednjih zala kojima se navršuje Božji gnjev.
066	REV	015	002	Preda mnom je bilo nešto poput mora od prozirca, pomiješano s ognjem. Na njemu su stajali oni koji su pobijedili Zvijer i njezin kip i broj njezina imena, s Božjim citrama u ruci.
066	REV	015	003	Svi su pjevali pjesmu Božjega sluge Mojsija i Jaganjca: “Velika su i čudesna tvoja djela, Gospodine Bože Svemogući! Tvoji su putovi pravedni i istiniti, Kralju naroda!
066	REV	015	004	Tko da se tebe ne boji, Gospodine, tko da ne proslavlja tvoje ime? Jer ti si jedini svet. Svi će narodi doći i tebi se pokloniti jer su se očitovala tvoja pravedna djela.”
066	REV	015	005	Opazim zatim da je otvoren hram u nebu, Šator Božjega svjedočanstva.
066	REV	015	006	Sedam anđela sa sedam zala iziđe iz hrama. Bili su odjeveni u blistavobijeli lan, sa zlatnim pojasima oko prsiju.
066	REV	015	007	Jedno od četiriju bića pruži sedmorici anđela zlatne posude pune gnjeva Boga koji živi u vijeke vjekova.
066	REV	015	008	Hram se napuni dimom Božje slave i njegove snage, tako da nitko nije mogao ući u njega dok se ne dovrši sedam zala sedmorice anđela.
066	REV	016	001	Začujem zatim kako jak glas iz hrama dovikuje sedmorici anđela: “Idite i izlijte sedam čaša Božjega gnjeva na zemlju!”
066	REV	016	002	Prvi anđeo ode i izlije posudu na zemlju. Strašni i bolni čirovi pojave se na ljudima koji nose žig Zvijeri i koji se klanjaju njezinu kipu.
066	REV	016	003	Drugi anđeo izlije posudu na more. Ono postane poput mrtvačeve krvi te svako živo biće u njemu ugine.
066	REV	016	004	Treći anđeo izlije posudu na rijeke i izvore. Oni se pretvore u krv.
066	REV	016	005	Začujem anđela koji ima vlast nad vodom kako kaže: “Pravedan si, Ti koji jesi i koji si bio, Sveti, što si tako dosudio.
066	REV	016	006	Oni su prolili krv tvojih svetih i tvojih proroka. Zato ih sada krvlju napajaš. To su i zaslužili.”
066	REV	016	007	Začujem zatim žrtvenik kako govori: “Da, Svemogući Gospodine Bože! Tvoje su presude pravedne i istinite!”
066	REV	016	008	Zatim četvrti anđeo izlije posudu na sunce te ono počne žeći ljude ognjem.
066	REV	016	009	Silna je žega palila ljude pa su psovali ime Boga koji ima vlast nad tim zlima. Nisu se pokajali i dali mu slavu.
066	REV	016	010	Peti anđeo izlije posudu na Zvijerino prijestolje. Njezinim kraljevstvom nato zavlada tmina. Ljudi su od muke grizli jezik
066	REV	016	011	i psovali nebeskoga Boga zbog svojih boli i čirova. Ali nisu se pokajali i obratili od svojih zlih djela.
066	REV	016	012	Šesti anđeo izlije posudu na veliku rijeku Eufrat te ona presuši da onuda mogu proći kraljevi sa sunčeva istoka.
066	REV	016	013	Ugledam zatim kako tri žabe iskaču iz usta Zmaja, Zvijeri i lažnoga proroka.
066	REV	016	014	Ti nečisti duhovi, koji čine čudesa, okupe vladare svega svijeta na rat protiv Boga, koji će se zbiti na veliki Dan Svemogućega Boga.
066	REV	016	015	“Pazite: dolazim kao tat! Blago onima koji bdiju i koji čuvaju svoje haljine da ne idu goli i da im se ne vidi sramota.”
066	REV	016	016	Oni okupe sve vojske svijeta na mjestu koje se hebrejski zove Harmagedon.
066	REV	016	017	Sedmi anđeo izlije posudu u zrak. Iz hrama, s prijestolja, jaki glas vikne: “Svršeno je!”
066	REV	016	018	Nato udare munje, grmljavina i gromovi te nastane jak potres. Otkako je ljudi, nije bilo tako silna potresa.
066	REV	016	019	Veliki grad Babilon prasne na tri dijela, gradovi naroda po svijetu sruše se. Sjetio se Bog velikome Babilonu zbog njegovih grijeha dati da pije vino iz čaše strašnoga Božjega gnjeva.
066	REV	016	020	Svi otoci pobjegnu, sve gore iščeznu.
066	REV	016	021	Na ljude s neba zapljušti strašna tuča. Padali su komadi teški po trideset pet kilograma. Ljudi su psovali Boga zbog tuče jer je nanosila strašno zlo.
066	REV	017	001	Priđe mi jedan od sedmorice anđela koji su izlili sedam posuda i reče: “Dođi! Pokazat ću ti osudu koja će snaći veliku Bludnicu koja sjedi na mnogim vodama.
066	REV	017	002	S njome su zemaljski kraljevi bludničili a stanovnici zemlje se opijali vinom njezina bluda.”
066	REV	017	003	I anđeo me u duhu prenese u pustinju. Ondje ugledam ženu kako sjedi na skrletnoj Zvijeri sa sedam glava i s deset rogova, punoj bogohulnih imena.
066	REV	017	004	Žena je bila odjevena u grimiz i skrlet, sva u zlatu, dragome kamenju i biserju. U ruci je držala zlatnu čašu punu gnusobe i nečisti svojega bluda.
066	REV	017	005	Na čelu joj je pisalo tajnovito ime: “Veliki Babilon, majka svih bludnica i gadosti zemaljskih.”
066	REV	017	006	Vidio sam da je Žena pijana od krvi svetih ljudi i krvi Isusovih svjedoka. Silno sam se začudio.
066	REV	017	007	“Što se čudiš?” upita me anđeo. “Reći ću ti tajnu o toj ženi i o Zvijeri koja je nosi, sa sedam glava i s deset rogova.”
066	REV	017	008	Zvijer koju si vidio vladala je, ali više ne vlada. Uskoro će izići iz bezdana i otići u vječno prokletstvo. I stanovnici zemlje kojih imena nisu upisana u Knjigu života od postanka svijeta zaprepastit će se kad opet vide Zvijer koja je bila, i nije, i opet će biti.
066	REV	017	009	Da se ovo razumije, treba mudrosti: sedam Zvijerinih glava sedam su bregova na kojima žena sjedi. One također predstavljaju sedam kraljeva.
066	REV	017	010	Petorica su već pala, šesti vlada, a sedmi tek treba doći, ali njegova će vladavina kratko trajati.
066	REV	017	011	Skrletna Zvijer jest osmi kralj koji je prije vladao kao jedan od sedmorice. Nakon druge vladavine slijedi mu propast.
066	REV	017	012	Deset rogova deset su kraljeva koji još nisu došli na vlast. Oni će doći na vlast i samo nakratko vladati skupa sa Zvijeri.
066	REV	017	013	Složit će se da njoj predaju svoju silu i vlast.
066	REV	017	014	Zaratit će protiv Jaganjca, ali on će ih pobijediti skupa sa svojim vjernim izabranicima koje je pozvao jer je Gospodar gospodara i Kralj kraljeva.
066	REV	017	015	“Vode koje si vidio,” reče mi još anđeo, “na kojima Bludnica sjedi, mnoštvo su naroda i jezika.
066	REV	017	016	Skrletna Zvijer i njezinih deset rogova—desetorica kraljeva koji će skupa s njom vladati—zamrzit će Bludnicu. Opustošit će ju i ogoliti, najesti se njezina mesa a zatim ju spaliti.
066	REV	017	017	Jer Bog im je stavio u srca da izvrše njegov naum: da složno predaju vlast Zvijeri dok se ne ispune Božje riječi.
066	REV	017	018	Žena koju si vidio velik je grad koji vlada nad zemaljskim kraljevima.”
066	REV	018	001	Nakon toga ugledam još jednoga anđela kako silazi s neba s velikom moći—sva se zemlja rasvijetlila od njegova sjaja.
066	REV	018	002	“Pao je!” poviče. “Pao je Babilon, Bludnica! Postao je prebivalištem zloduha, stjecištem nečistih duhova, gnijezdom nečistih ptica i jazbinom odurnih životinja.
066	REV	018	003	Svi su se narodi opili vinom njezina gnjeva i bluda. Zemaljski su kraljevi s njom bludničili, a zemaljski se trgovci bogatili zbog njezine silne raskoši.”
066	REV	018	004	Začujem zatim još jedan glas kako viče s neba: “Iziđite iz nje, moj narode, da vas ne snađe zlo! Ne budite dionicima grijeha!
066	REV	018	005	Jer njezini su se grijesi nagomilali do neba i Bog će kazniti njezine opačine.
066	REV	018	006	Vratite joj milo za drago. Dvostruko joj platite za njezina djela. U čašu koju je drugima natakala natočite dvostruko!
066	REV	018	007	Koliko se razmetala raskoši i uživanjem, toliko joj zadajte muke i jada. U srcu je mislila: ‘Sjedim kao kraljica na svojemu prijestolju. Nikad neću postati udovicom, nikada me neće snaći jad!’
066	REV	018	008	Zato će ju u isti dan zadesiti smrt, i žalost, i glad. Bit će ognjem spaljena. Jer silan je njezin Sudac, Gospodin Bog.
066	REV	018	009	A zemaljski će kraljevi, koji su s njome bludničili i uživali u njezinoj raskoši, za njom tužiti i naricati kad vide kako se diže dim s njezina zgarišta.
066	REV	018	010	Stajat će daleko, prestrašeni njezinim mukama, i naricati: ‘Teško tebi! Teško tebi, Babilone, silni grade! Božja te osuda stigla u tren oka.’
066	REV	018	011	Zemaljski će trgovci za njom plakati i tugovati jer više neće imati kome prodavati
066	REV	018	012	zlato, srebro, drago kamenje, biserje, fini lan, grimiz, svilu, skrlet, predmete od skupocjena mirisna drva, mjedi, željeza i mramora,
066	REV	018	013	cimet, balzam, miomiris, pomasti, tamjan, vino, ulje, bijelo brašno, pšenicu, goveda, ovce, konje, kočije ni robove—žive duše.
066	REV	018	014	‘Sva dobra za kojima ti je duša žudjela nestala su,’ tužit će oni, ‘sva raskoš i sjaj zauvijek su propali—nema ih više.’
066	REV	018	015	Trgovci što su se obogatili prodajući joj sve to, stajat će i gledati izdaleka, prestrašeni njezinim mukama.
066	REV	018	016	‘Teško tebi!’ plakat će i tugovati. ‘Teško tebi, veliki grade! Nekoć si bio obučen u fini lan, grimiz i skrlet, okićen zlatom, dragim kamenjem i biserjem!
066	REV	018	017	Toliko je bogatstvo opustošeno u tren oka!’ Svi kormilari i putnici, svi mornari i moreplovci izdaleka će stati i gledati.
066	REV	018	018	Plakat će gledajući kako se diže dim njezina požara i zapomagati: ‘Ima li igdje ovakva grada?’
066	REV	018	019	Posipat će se po glavi pepelom te plakati i tugovati: ‘Teško tebi! Teško tebi, veliki grade! Svi brodovlasnici obogatili su se njegovim raskošnim bogatstvom, a opustošen je u tren oka!’
066	REV	018	020	Ali ti se, nebo, veseli zbog njezine sudbine! Veselite se svi sveti, svi apostoli i proroci jer je Bog osudivši nju vama dosudio pravdu!”
066	REV	018	021	Snažni anđeo uzme zatim kamen velik poput mlinskoga i baci ga u more govoreći: “Ovako će silovito biti strmoglavljen veliki grad Babilon i zauvijek će nestati.
066	REV	018	022	Nikad se više u tebi neće čuti glazba—zvuci citre, pjevači, svirka i trublje. Neće više biti vještog obrtnika. Neće se čuti klopot žrvnja što melje žito.
066	REV	018	023	Svjetlo svjetiljke neće više u tebi sjati. Neće se čuti glasovi zaručnika i zaručnice. Jer tvoji su trgovci bili svjetski velikaši. Svojim si vračanjem zaveo sve narode.
066	REV	018	024	U tebi se stekla prolivena krv proroka i svetaca i svega poubijanoga Božjeg naroda na zemlji.”
066	REV	019	001	Začujem zatim silno mnoštvo u nebu kako viče: “Aleluja! Spasenje je djelo našega Boga. Slava i moć njemu pripadaju!
066	REV	019	002	Njegovi su sudovi istiniti i pravedni. Kaznio je veliku Bludnicu koja je pokvarila zemlju svojim bludom i osvetio je krv svojih slugu.”
066	REV	019	003	I opet: “Aleluja! Dim s njezina zgarišta dizat će se u vijeke vjekova!”
066	REV	019	004	Nato dvadeset četvorica starješina i četiri bića padnu ničice i poklone se Bogu koji sjedi na prijestolju govoreći: “Amen! Aleluja!”
066	REV	019	005	S prijestolja se začuje glas: “Hvalite našega Boga, sve njegove sluge, svi koji ga se bojite, od najmanjega do najvećega!”
066	REV	019	006	Začujem potom opet glas silnog mnoštva, poput silnoga huka vode i praska silnih gromova: “Aleluja! Naš Gospodin Bog Svemogući kraljuje!
066	REV	019	007	Radujmo se i veselimo i slavu mu dajmo jer je došao trenutak Jaganjčeve svadbe i njegova je zaručnica pripravna!
066	REV	019	008	Dopušteno joj je da se odjene u fini, blistavi i čisti lan.” A lan predstavlja pravedna djela Božjega naroda.
066	REV	019	009	Anđeo mi reče: “Napiši: Blago onima koji su pozvani na Jaganjčevu svadbenu gozbu!” I još doda: “Ove su riječi istinite, Božje.”
066	REV	019	010	Pao sam do njegovih nogu da mu se poklonim, ali on reče: “Ne klanjaj mi se! Ta ja sam samo Božji sluga kao i ti, kao i ostala tvoja braća koja svjedoče o svojoj vjeri u Isusa. Bogu se klanjaj! Jer koji svjedoče o Isusu, imaju proročkog duha.”
066	REV	019	011	Ugledam zatim otvoreno nebo i ondje konja bijelca. Na njemu je sjedio On, zvan Vjerni i Istiniti, koji pravedno sudi i ratuje.
066	REV	019	012	Oči su mu bile poput ognjenih plamenova, na glavi mnoge krune. Nosio je napisano ime koje samo on zna.
066	REV	019	013	Ogrtač mu je bio natopljen krvlju. Ime mu je: Riječ Božja.
066	REV	019	014	Za njim su išle nebeske vojske odjevene u fini, bijeli i čisti lan.
066	REV	019	015	Iz usta mu je izlazio oštar mač kojim će posjeći narode. Vladat će njima željeznom palicom. On gazi u tijesku gnjevne srdžbe Svemogućega Boga.
066	REV	019	016	Na boku ogrtača piše mu ime: “kralj kraljeva i gospodar gospodara”.
066	REV	019	017	Ugledam zatim anđela kako stoji na suncu i kako na sav glas viče lešinarima što lete nebom: “Dođite! Skupite se na veliku gozbu koju vam je Bog priredio
066	REV	019	018	da se najedete mesa kraljeva, vojskovođa i moćnika, mesa konja i konjanika, mesa svih ljudi—slobodnih i robova, malih i velikih!”
066	REV	019	019	I vidim: Zvijer i svi zemaljski kraljevi okupili su se s vojskama da zarate s Onim što sjedi na konju i s njegovom vojskom.
066	REV	019	020	Ali zarobljeni su Zvijer i lažni prorok koji je u njezinoj nazočnosti činio čudesa i njima zavodio ljude koji su primili žig Zvijeri i klanjali se njezinome kipu. I Zvijer i lažni prorok bačeni su u ognjeno jezero s gorućim sumporom.
066	REV	019	021	Ostatak njihove vojske posjekao je mač izišao iz usta Onoga koji sjedi na bijelome konju. I svi su se lešinari nasitili njihova mesa.
066	REV	020	001	Ugledam zatim anđela kako silazi s neba noseći ključeve bezdana i velike okove.
066	REV	020	002	On ščepa Zmaja, tu staru Zmiju, đavla, Sotonu, i okuje ga na tisuću godina.
066	REV	020	003	Baci ga u bezdan, koji zatvori i zapečati da Sotona više ne zavodi narode dok se ne navrši tisuću godina. Poslije će ga nakratko morati odvezati.
066	REV	020	004	Vidio sam zatim prijestolja. Ljudi koji su na njih sjeli dobili su vlast da sude. Vidio sam duše onih kojima je odrubljena glava zbog svjedočenja za Isusa i zbog naviještanja Božje riječi te duše svih onih koji se nisu poklonili Zvijeri ni njezinu kipu, koji nisu primili žig na čelo ni na ruku. Oni su ponovno oživjeli i kraljevali s Kristom tisuću godina.
066	REV	020	005	To je prvo uskrsnuće. Drugi mrtvi nisu oživjeli dok se ne navrši tisuću godina.
066	REV	020	006	Blaženi su i sveti dionici prvoga uskrsnuća. Nad njima druga smrt ne vlada—oni će biti Božje i Kristovo svećenstvo i vladat će s Kristom tisuću godina.
066	REV	020	007	Kad prođe tisuću godina, Sotona će biti oslobođen iz zatvora.
066	REV	020	008	Izići će i zavesti narode iz svih krajeva svijeta, koje nazivaju Gog i Magog, i okupiti ih za bitku. Bit će ih neizmjerno mnogo—poput pijeska na morskoj obali.
066	REV	020	009	Vidio sam ih kako su se okupili na prostranoj poljani i opkolili Božji narod i njihov voljeni grad. Ali uto s neba sune na njih oganj i proždre ih.
066	REV	020	010	Zatim će đavao, koji ih je prevario, biti bačen u ognjeno jezero s gorućim sumporom, gdje će već biti Zvijer i lažni prorok. Ondje će danonoćno trpjeti muke u vijeke vjekova.
066	REV	020	011	Ugledam zatim veliko bijelo prijestolje i Onoga koji na njemu sjedi. Zemlja i nebo pobjegnu pred njegovim licem i nestanu.
066	REV	020	012	I vidim: mrtvi, mali i veliki, stoje pred Božjim prijestoljem. Otvore se sve knjige, pa i Knjiga života. I mrtvi su suđeni prema onome što je u knjigama zapisano—prema svojim djelima.
066	REV	020	013	More preda svoje mrtvace, smrt i podzemlje također. I svima je suđeno prema njihovim djelima.
066	REV	020	014	A smrt i podzemlje bačeni su u ognjeno jezero. To ognjeno jezero jest druga smrt.
066	REV	020	015	I svi koji nisu zapisani u Knjizi života bačeni su u ognjeno jezero.
066	REV	021	001	Ugledam zatim novo nebo i novu zemlju jer su staro nebo i zemlja iščeznuli. Ni mora više nema.
066	REV	021	002	I vidim Sveti grad, novi Jeruzalem, kako silazi s neba, od Boga, poput zaručnice urešene za muža.
066	REV	021	003	Začujem glasan povik s prijestolja: “Evo, Bog stanuje sa svojim narodom! Prebivat će s njima. Oni će biti njegov narod, a on će biti njihov Bog.
066	REV	021	004	Otrt će svaku suzu s njihovih očiju. Neće više biti smrti, neće biti žalosti, ni plača, ni boli. Jer sve prijašnje je uminulo.”
066	REV	021	005	Onaj koji sjedi na prijestolju reče: “Gle, činim sve novo!” Zatim meni reče: “Zapiši ove riječi—vjerodostojne su i istinite!”
066	REV	021	006	I još reče: “Svršeno je! Ja sam Alfa i Omega, Početak i Svršetak. Žednima ću dati da se besplatno napiju s izvora vode života.
066	REV	021	007	Svi će pobjednici baštiniti te blagoslove. Ja ću im biti Bog, a oni meni djeca.
066	REV	021	008	Ali sve kukavice, nevjernici i pokvarenjaci, svi ubojice i bludnici i vračari te idolopoklonici i svi lažljivci—završit će u jezeru što gori ognjem i sumporom. To je druga smrt.”
066	REV	021	009	Zatim mi priđe jedan od sedmorice anđela sa sedam posuda punih konačnih zala i reče: “Dođi da ti pokažem Zaručnicu, Jaganjčevu Ženu!”
066	REV	021	010	I u duhu me ponese na veliku, visoku goru i pokaže mi sveti grad Jeruzalem kako silazi s neba od Boga.
066	REV	021	011	Sav je blistao Božjom slavom poput dragoga kamena, poput kristalnoga jaspisa.
066	REV	021	012	Zidine su mu bile široke i visoke, s dvanaest vrata koja je čuvalo dvanaest anđela. A na svakim je vratima pisalo ime jednoga od izraelskih plemena.
066	REV	021	013	Sa svake strane—s istoka, sjevera, juga i zapada—bila su troja vrata.
066	REV	021	014	Gradske zidine imale su dvanaest temelja na kojima su pisala imena dvanaestorice Jaganjčevih apostola.
066	REV	021	015	Anđeo je imao štap za mjerenje nalik zlatnoj trski da izmjeri grad, njegova vrata i zidine.
066	REV	021	016	Grad se sterao u obliku kvadrata—duljina mu je bila jednaka širini. Anđeo trskom izmjeri grad: i duljina, i širina, i visina bile su jednake: dvanaest tisuća stadija.
066	REV	021	017	Izmjeri zatim gradske zidine. Bile su široke sto četrdeset četiri lakta po ljudskoj mjeri kojom je anđeo mjerio.
066	REV	021	018	Zidine su bile od jaspisa, a sam grad od zlata čistoga poput stakla.
066	REV	021	019	Gradske su zidine izgrađene na temeljima od različitoga dragog kamenja: prvi je temelj od jaspisa, drugi od safira, treći od kalcedona, četvrti od smaragda,
066	REV	021	020	peti od sardoniksa, šesti od sarda, sedmi od krizolita, osmi od berila, deveti od topaza, deseti od krizopraza, jedanaesti od hijacinta, a dvanaesti od ametista.
066	REV	021	021	Dvanaest vrata načinjeno je od dvanaest bisera—svaka od jednoga jedinog bisera. A glavna je ulica od čistoga zlata prozirnoga poput stakla.
066	REV	021	022	U gradu nisam vidio hram. Njegov je hram Svemogući Gospodin Bog—i Jaganjac.
066	REV	021	023	Tomu gradu ne trebaju ni sunce ni mjesec jer ga obasjava Božja slava, a Jaganjac mu je svjetlo.
066	REV	021	024	Narodi će hoditi u njegovoj svjetlosti, a vladari ovoga svijeta donosit će u njega svoju slavu.
066	REV	021	025	Gradska vrata ne zatvaraju se na svršetku dana jer noći nema.
066	REV	021	026	U njega će se unijeti slava i čast naroda.
066	REV	021	027	Ali neće ući ništa nečisto i nitko tko čini gadosti i govori laži, nego samo oni kojih su imena zapisana u Jaganjčevoj Knjizi života.
066	REV	022	001	Anđeo mi pokaže rijeku vode života, bistru kao prozirac, što izvire iz Božjega i Jaganjčeva prijestolja
066	REV	022	002	i teče sredinom glavne ulice. S obiju strana rijeke raste drvo života koje donosi rod dvanaest puta—svakoga mjeseca. Lišćem tog stabla liječe se narodi.
066	REV	022	003	Neće više biti nikakva prokletstva. Božje i Jaganjčevo prijestolje bit će ondje i njihovi će im se sluge klanjati.
066	REV	022	004	Gledat će njegovo lice, a njegovo će im ime biti napisano na čelima.
066	REV	022	005	Neće ondje biti noći niti će trebati da im svijetle svjetiljke ili sunce. Obasjavat će ih Gospodin Bog. Oni će kraljevati u vijeke vjekova.
066	REV	022	006	Anđeo mi reče: “Vjerodostojne su i istinite ove riječi. Gospodin Bog koji nadahnjuje proroke poslao je svojega anđela da pokaže svojim slugama što će se uskoro dogoditi.”
066	REV	022	007	“Evo, uskoro dolazim! Blago onima koji vrše proročke riječi ove knjige!”
066	REV	022	008	Ja, Ivan, sve sam to čuo i vidio. A kad sam sve čuo i vidio, pao sam pred noge anđelu koji mi je to pokazao da se poklonim.
066	REV	022	009	Ali on ponovi: “Ne klanjaj se meni! Samo sam Božji sluga, baš kao ti i tvoja braća proroci, kao i svi koji su poslušni riječima ove knjige. Bogu se klanjaj!”
066	REV	022	010	Zatim mi reče: “Ne zapečaćuj proročke riječi ove knjige da ostanu tajnom jer je vrijeme blizu.
066	REV	022	011	Neka nepravednici i dalje čine nepravdu. Neka se okaljani i dalje kaljaju. Pravednici neka i dalje čine što je pravedno, a sveti neka se i dalje posvećuju!”
066	REV	022	012	“Evo, uskoro dolazim i svakome ću platiti prema njegovim djelima.
066	REV	022	013	Ja sam Alfa i Omega, Početak i Svršetak, Prvi i Posljednji.
066	REV	022	014	Blago onima koji peru svoje haljine! Bit će im dopušteno ući kroz vrata u grad i jesti plod sa stabla života.
066	REV	022	015	A izvan grada ostat će psi—vračari, bludnici, ubojice i idolopoklonici te svi koji vole i govore laž.
066	REV	022	016	Ja, Isus, poslao sam svojega anđela da ti dade ovu poruku za crkve. Ja sam onaj od kojega je David nastao i nasljednik njegovoga prijestolja. Zvijezda sam Danica.”
066	REV	022	017	Duh i zaručnica govore: “Dođi!” I tko god ovo čuje, neka kaže: “Dođi!” Neka dođe tko je žedan i neka besplatno zahvati vodu života!
066	REV	022	018	Svakomu tko sluša proročke riječi ove knjige svjedočim: Doda li tko išta onomu što je ovdje napisano, Bog će mu dodati zla opisana u ovoj knjizi.
066	REV	022	019	A oduzme li tko nešto od proročkih riječi zapisanih u ovoj knjizi, Bog će mu oduzeti njegov udjel sa stabla života i Sveti grad opisan u ovoj knjizi.
066	REV	022	020	Svjedok svega ovoga kaže: “Da, uskoro dolazim!” Amen! Dođi, Gospodine Isuse!
066	REV	022	021	Neka je milost Gospodina Isusa Krista sa svima vama.