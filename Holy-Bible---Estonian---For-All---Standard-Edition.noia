# File Name: Holy-Bible---Estonian---For-All---Standard-Edition.noia
# File Size: 552898      
# File Date: 12/12/2025 23:54:53
# File Purpose: Supporting resource for the Aionian Bible project
# File Location: https://resources.AionianBible.org
# File Copyright: Creative Commons Attribution 4.0 International, 2018-2025
# File Generator: ABCMS (alpha)
# File Accuracy: Contact publisher with corrections to file format or content
# Publisher Name: Nainoia Inc
# Publisher Contact: https://www.AionianBible.org/Publisher
# Publisher Mission: https://www.AionianBible.org/Preface
# Publisher Website: https://NAINOIA-INC.signedon.net
# Publisher Facebook: https://www.Facebook.com/AionianBible
# Bible Name: Piibel Kõigile
# Bible Name English: Estonian Bible
# Bible Language: Eesti
# Bible Language English: Estonian
# Bible Copyright Format: Creative Commons Attribution ShareAlike 4.0 International, 2018-2025
# Bible Copyright Text: Creative Commons Attribution ShareAlike 4.0
# Bible Source: Sihtasutus Piibel Kõigile
# Bible Source Version: 12/12/2025
# Bible Source Link: https://ebible.org/details.php?id=ekkpkp
# Bible Source Year: 2023
# Bible Format: Standard formatting without annotation
#
INDEX	BOOK	CHAPTER	VERSE	TEXT
#
# BOOK	040	MAT	Matthew	Matteus
040	MAT	001	001	See raamat on Jeesuse, Messia, Taaveti poja ja Aabrahami poja elu üleskirjutus, alustades sugupuust:
040	MAT	001	002	Aabraham oli Iisaki isa; ja Iisak oli Jaakobi isa; ja Jaakob Juuda ja tema vendade isa;
040	MAT	001	003	ja Juuda Peretsi ja Serahi isa (nende ema oli Taamar); ja Perets oli Hesroni isa; ja Hesron Arami isa;
040	MAT	001	004	ja Aram oli Amminadabi isa; ja Amminadab Nahsoni isa; ja Nahson Salma isa;
040	MAT	001	005	ja Salma oli Boase isa (tema ema oli Raahab); ja Boas oli Oobedi isa (tema ema oli Rutt); ja Oobed oli Iisai isa;
040	MAT	001	006	ja Iisai kuningas Taaveti isa. Taavet oli Saalomoni isa (tema ema oli Uurija naine);
040	MAT	001	007	ja Saalomon oli Rehabeami isa; ja Rehabeam Abija isa; ja Abija Aasa isa;
040	MAT	001	008	ja Aasa oli Joosafati isa; ja Joosafat Joorami isa; ja Jooram Ussija isa;
040	MAT	001	009	ja Ussija oli Jootami isa; ja Jootam Aahase isa; ja Aahas Hiskija isa;
040	MAT	001	010	ja Hiskija oli Manasse isa; ja Manasse Aamoni isa; ja Aamon Joosija isa;
040	MAT	001	011	ja Joosija oli Jekonja ja tema vendade isa, Paabeli vangipõlve ajal.
040	MAT	001	012	Pärast Paabeli vangipõlve oli Jekonja Sealtieli isa; ja Sealtiel Serubbaabeli isa;
040	MAT	001	013	ja Serubbaabel oli Abihuudi isa; ja Abihuud Eljakimi isa; ja Eljakim Assuri isa;
040	MAT	001	014	ja Assur oli Saadoki isa; ja Saadok Ahhimi isa; ja Ahhim Elihuudi isa;
040	MAT	001	015	ja Elihuud oli Eleasari isa; ja Eleasar Mattani isa; ja Mattan Jaakobi isa;
040	MAT	001	016	ja Jaakob oli Joosepi isa; Joosep oli selle Maarja mees, kellest sündis Jeesus, keda nimetatakse Messiaks.
040	MAT	001	017	Nõnda on kõiki põlvkondi Aabrahmist Taavetini kokku neliteist, Taavetist Paabeli vangipõlveni neliteist põlvkonda ja Paabeli vangipõlvest Messiani neliteist põlvkonda.
040	MAT	001	018	Messia Jeesuse sündimise lugu oli selline. Tema ema Maarja oli kihlatud Joosepiga, kuid enne, kui nad koos magamiseni jõudsid, jäi Maarja Pühast Vaimust lapseootele.
040	MAT	001	019	Tema kihlatu Joosep oli hea mees ega tahtnud Maarjat avalikult häbistada, seega otsustas ta kihluse diskreetselt katkestada.
040	MAT	001	020	Kui Joosep kõige selle peale mõtles, ilmus talle unes Issanda ingel ja ütles talle: „Joosep, Taaveti poeg, ära karda Maarjaga abielluda, sest ta on lapseootel Pühast Vaimust.
040	MAT	001	021	Talle sünnib poeg ja sa pead talle nimeks panema Jeesus, sest ta päästab rahva nende pattudest.“
040	MAT	001	022	(See kõik toimus, et täituks see, mida Issand oli prohveti kaudu öelnud:
040	MAT	001	023	„Neitsi jääb lapseootele ja toob ilmale poja. Teda hüütakse Immaanueliks,“ mis tähendab „Jumal meiega“.)
040	MAT	001	024	Joosep ärkas ja tegi nii, nagu Issanda ingel oli teda käskinud.
040	MAT	001	025	Joosep abiellus Maarjaga, kuid ei maganud temaga enne, kui ta oli sünnitanud poja, kellele ta pani nimeks Jeesus.
040	MAT	002	001	Pärast seda kui Jeesus oli sündinud Petlemmas Juudamaal kuningas Heroodese valitsemisajal, tulid targad mehed idast Jeruusalemma.
040	MAT	002	002	„Kus on juutide kuningas, kes sündis?“ küsisid nad. „Me nägime tema tähte idas ja tulime teda kummardama.“
040	MAT	002	003	Kui kuningas Heroodes sellest kuulis, muutus ta väga rahutuks ja kogu Jeruusalemm koos temaga.
040	MAT	002	004	Heroodes kutsus kokku kõik ülempreestrid ja rahva vaimulikud õpetajad ning küsis neilt, kus Messias pidi sündima.
040	MAT	002	005	„Petlemmas Juudamaal,“ vastasid nad talle, „sest nii kirjutas prohvet:
040	MAT	002	006	„Petlemm Juudamaal, sa ei ole kindlasti Juuda linnadest kõige tähtsusetum, sest sinust tuleb juht, kellest saab mu rahva Iisraeli karjane.““
040	MAT	002	007	Siis kutsus Heroodes targad mehed, rääkis nendega omaette ja uuris neilt täpselt, millal täht oli ilmunud.
040	MAT	002	008	Ta saatis nad Petlemma sõnadega: „Kui te sinna jõuate, otsige laps üles. Kui te ta leiate, andke mulle teada, et ka mina saaksin minna teda kummardama.“
040	MAT	002	009	Pärast seda, kui nad olid ära kuulanud, mis kuningal öelda oli, läksid nad oma teed, ning täht, mida nad olid idas näinud, juhtis neid, kuni peatus täpselt selle paiga kohal, kus laps oli.
040	MAT	002	010	Kui nad nägid tähte, ei suutnud nad oma rõõmu tagasi hoida!
040	MAT	002	011	Nad läksid majja ja nägid last koos tema ema Maarjaga. Nad põlvitasid ja kummardasid teda. Seejärel avasid nad oma aardekotid ning andsid talle kingiks kulda, viirukit ja mürri.
040	MAT	002	012	Kui neid oli unenäos hoiatatud, et nad ei läheks Heroodese juurde tagasi, suundusid nad oma kodumaale teist teed mööda.
040	MAT	002	013	Pärast nende lahkumist ilmus Issanda ingel unes Joosepile ja ütles talle: „Tõuse üles, võta laps ja tema ema ning põgene Egiptusesse. Jää sinna, kuni ma sulle ütlen, sest Heroodes hakkab last otsima, et teda tappa.“
040	MAT	002	014	Nõnda tõusis Joosep üles, võttis poisi ja tema ema ning hakkas öösel Egiptuse poole minema.
040	MAT	002	015	Sinna jäid nad kuni Heroodese surmani. Nii täitus see, mida Issand oli prohveti kaudu öelnud: „Ma kutsusin oma poja Egiptusest.“
040	MAT	002	016	Kui Heroodes mõistis, et targad olid teda petnud, sai ta väga vihaseks. Ta saatis mehed tapma kõiki Petlemma ja ümberkaudsete piirkondade väikseid poisse, kes olid kaheaastased ja nooremad. See tugines ajavahemikule, mille ta oli tarkadelt teada saanud.
040	MAT	002	017	Nii läks täide Jeremija prohvetikuulutus:
040	MAT	002	018	„Raamas kuuldakse kohutavat nutmist ja leinamist, Raahel nutab oma lapsi taga. Nad on surnud ja ta on lohutamatu.“
040	MAT	002	019	Pärast seda kui Heroodes suri, ilmus Issanda ingel unenäos Joosepile Egiptuses ja ütles talle:
040	MAT	002	020	„Tõuse üles! Võta laps ja tema ema ning mine tagasi Iisraeli maale, sest need, kes üritasid last tappa, on surnud.“
040	MAT	002	021	Nõnda siis Joosep tõusis, võttis poisi ja tema ema ning läks tagasi Iisraeli maale.
040	MAT	002	022	Kuid Joosep kartis sinna tagasi minna, kui ta oli teada saanud, et Arhelaos oli oma isa Heroodese järel Juudamaa kuningaks saanud. Kui Joosep oli saanud unenäos hoiatuse, läks ta Galilea piirkonda
040	MAT	002	023	ja seadis end sisse Naatsaretis. Nii täitus see, mida prohvetid olid öelnud: „Teda nimetatakse naatsaretlaseks.“
040	MAT	003	001	Mõne aja pärast hakkas tegutsema ristija Johannes ning ta kuulutas Juuda kõrbes:
040	MAT	003	002	„Parandage meelt, sest taevariik on tulnud!“
040	MAT	003	003	Tema oli see, kellest Jesaja kõneles, kui ta ütles: „Kõrbes kuuldakse häält hüüdmas: „Valmistage Issandale teed! Tehke rajad tema jaoks sirgeks!““
040	MAT	003	004	Johannese riided olid tehtud kaameli karvadest ja tal oli ümber nahkvöö. Tema toiduks olid jaanikaunad ja metsmesi.
040	MAT	003	005	Rahvas tuli tema juurde Jeruusalemmast, tervest Juudast ja kogu Jordani piirkonnast
040	MAT	003	006	nad ristiti Jordani jões ning nad tunnistasid avalikult oma patte.
040	MAT	003	007	Aga kui Johannes nägi ristimisele tulemas palju varisere ja sadusere, ütles ta neile: „Te rästikute sigitised! Kes hoiatas teid tulevase kohtu eest põgenema?
040	MAT	003	008	Näidake tegudega, et olete tõeliselt meelt parandanud,
040	MAT	003	009	ja ärge julgege uhkelt endamisi öelda: „Aabraham on meie isa.“ Ma ütlen teile, et Jumal võib teha Aabrahamile lapsi neist kividest.
040	MAT	003	010	Tegelikult on kirves valmis puid maha raiuma. Iga puu, mis ei kanna head vilja, raiutakse maha ja heidetakse tulle.
040	MAT	003	011	Jah, mina ristin teid veega meeleparanduse ilmutamiseks, aga pärast mind tuleb see, kes on minust suurem. Ma ei ole väärt isegi tema sandaale lahti päästma. Tema ristib teid Püha Vaimu ja tulega.
040	MAT	003	012	Tal on käes valmis sari. Ta puhastab rehealuse ja kogub nisu aita, kuid aganad põletab ta ära tulega, mida ei saa kustutada.“
040	MAT	003	013	Siis tuli Jeesus Galileast Jordani jõe äärde, et lasta end Johannesel ristida.
040	MAT	003	014	Kuid Johannes üritas tema meelt muuta. Ta ütles Jeesusele: „Mul on vaja, et sina mind ristiksid, ja sina tuled minu juurde, et ma su ristiks?“
040	MAT	003	015	„Palun tee seda, sest meie jaoks on hea teha seda, mis Jumala sõnul on õige,“ vastas Jeesus talle. Niisiis oli Johannes nõus seda tegema.
040	MAT	003	016	Kohe pärast seda, kui Jeesus sai ristitud, tuli ta vest välja. Taevad avanesid ja ta nägi Jumala Vaimu nagu tuvi laskumas ja tema peale tulemas.
040	MAT	003	017	Hääl taevast ütles: „See on minu poeg, keda ma armastan, kellest mul on hea meel.“
040	MAT	004	001	Siis juhtis Vaim Jeesuse kõrbesse kuradi kiusata.
040	MAT	004	002	Pärast neljakümmet päeva ja ööd paastumist oli tal kõht tühi.
040	MAT	004	003	Kiusaja tuli ja ütles talle: „Kui sa tõesti oled Jumala Poeg, käsi neil kividel leivaks muutuda.“
040	MAT	004	004	Jeesus vastas: „Pühakirjas on öeldud: „Inimene ei ela üksnes leivast, vaid igast sõnast, mis lähtub Jumala suust.““
040	MAT	004	005	Siis kurat viis ta pühasse linna ja asetas ta templiharjale.
040	MAT	004	006	„Kui sa tõesti oled Jumala Poeg, siis heida end siit alla,“ ütles ta Jeesusele. „Sest Pühakirjas on öeldud: „Ta annab oma inglite käsu hoida sind kõige kahju eest. Ta püüab su kinni, et sa ei komistaks kivi otsa ega kukuks.““
040	MAT	004	007	Jeesus vastas: „Pühakirjas on öeldud ka: „Sa ei tohi Issandat, oma Jumalat, kiusata.““
040	MAT	004	008	Siis viis kurat Jeesuse väga kõrge mäe otsa ja näitas talle kõiki maailma kuningriike nende täies hiilguses.
040	MAT	004	009	Ta ütles Jeesusele: „Ma annan need kõik sulle, kui sa langed põlvedele ja mind kummardad.“
040	MAT	004	010	„Mine ära, Saatan!“ ütles Jeesus. „Sest Pühakirjas on öeldud: „Sa pead kummardama Issandat, oma Jumalat, ja teenima üksnes teda.““
040	MAT	004	011	Siis kurat lahkus tema juurest ning inglid tulid tema eest hoolitsema.
040	MAT	004	012	Kui Jeesus kuulis, et Johannes oli vahistatud, läks ta tagasi Galileasse.
040	MAT	004	013	Ta lahkus Naatsaretist ja seadis end sisse Kapernaumas, järve ääres Sebuloni ja Naftali aladel.
040	MAT	004	014	Nii täitus see, mida prohvet Jesaja ütles:
040	MAT	004	015	„Sebuloni maal ja Naftali maal, mereni viiva tee ääres, Jordani jõe taga, Galileas, kus elavad võõrad:
040	MAT	004	016	pimeduses elav rahvas nägi suurt valgust; koiduvalgus paistis nende peale, kes elavad surmavarju maal.“
040	MAT	004	017	Sellest ajast peale hakkas Jeesus kuulutama oma sõnumit, öeldes: „Parandage meelt, sest taevariik on saabunud!“
040	MAT	004	018	Kui Jeesus kõndis Galilea mere ääres, nägi ta kaht venda. Siimon, keda hüüti ka Peetruseks, ja tema vend Andreas heitsid võrke merre. Nad teenisid kalapüügiga elatist.
040	MAT	004	019	„Tulge ja järgnege mulle ning ma õpetan teid, kuidas püüda inimesi,“ ütles ta neile.
040	MAT	004	020	Nad jätsid kohe oma võrgud maha ja järgnesid talle.
040	MAT	004	021	Edasi minnes nägi ta veel kaht venda, Jaakobust ja Johannest. Nad olid paadis koos oma isa Sebedeusega ja parandasid võrke. Ta kutsus neid endale järgnema.
040	MAT	004	022	Nad jätsid kohe paadi ja isa maha ning järgnesid talle.
040	MAT	004	023	Jeesus rändas läbi Galilea, õpetas sünagoogides, kuulutas head sõnumit kuningriigist ning tervendas kõiki vaevusi ja haigusi, mis inimestel oli.
040	MAT	004	024	Uudis temast levis läbi kogu Süüria provintsi. Tema juurde toodi kõik, kes olid haiged − haigushoogude all kannatavad, kurjadest vaimudest vaevatud, vaimselt haiged ja halvatud inimesed − ning ta tegi nad kõik terveks.
040	MAT	004	025	Suured rahvahulgad järgnesid talle Galileast, Dekapolisest, Jeruusalemmast, Juudamaalt ja Jordani-tagusest piirkonnast.
040	MAT	005	001	Kui Jeesus nägi rahvahulki enda järel käimas, läks ta üles mäele. Seal istus ta koos oma jüngritega maha.
040	MAT	005	002	Ta hakkas neid õpetama ning ütles:
040	MAT	005	003	„Õnnistatud on need, kes tunnevad ära, et nad on vaimulikult vaesed, sest nende päralt on taevariik.
040	MAT	005	004	Õnnistatud on need, kes kurvastavad, sest neid lohutatakse.
040	MAT	005	005	Õnnistatud on need, kes on heatahtlikud, sest nende päralt on kogu maailm.
040	MAT	005	006	Õnnistatud on need, kelle suurim soov on teha seda, mis on õige, sest nende soov täidetakse.
040	MAT	005	007	Õnnistatud on need, kes on halastavad, sest nende suhtes ilmutatakse halastust.
040	MAT	005	008	Õnnistatud on need, kel on puhas süda, sest nemad näevad Jumalat.
040	MAT	005	009	Õnnistatud on need, kes näevad vaeva rahu loomisel, sest neid hüütakse Jumala lasteks.
040	MAT	005	010	Õnnistatud on need, keda kiusatakse taga sellepärast, mis on õige, sest nende päralt on taevariik.
040	MAT	005	011	Õnnistatud olete teie, kui inimesed teid solvavad ja taga kiusavad ning süüdistavad teid minu pärast igasugustes halbades asjades.
040	MAT	005	012	Olge rõõmsad, olge tõesti rõõmsad, sest te saate suure tasu taevas, sest samamoodi kiusasid nad taga prohveteid, kes olid enne teid.
040	MAT	005	013	Teie olete maa sool, aga kui sool muutub maitsetuks, kuidas saab selle jälle soolaseks teha? Sellest pole kasu millegi jaoks, nii et see visatakse välja jalgade alla tallamiseks.
040	MAT	005	014	Teie olete maailma valgus. Mäe otsa ehitatud linn ei saa varjule jääda.
040	MAT	005	015	Keegi ei süüta lampi ega pane seda ämbri alla. Ei, see asetatakse lambijalale ning see valgustab kõiki majas.
040	MAT	005	016	Samamoodi peate ka teie laskma oma valgusel paista kõigi ees, et nad näeksid häid asju, mida te teete, ning ülistaksid teie taevast Isa.
040	MAT	005	017	Ärge arvake, et ma tulin seadust või prohvetite kirju tühistama. Ma ei tulnud neid tühistama, vaid täitma.
040	MAT	005	018	Ma kinnitan teile, kuni taevas ja maa püsivad, ei kao seadusest ainsat tähte ega märki enne, kui kõik on täitunud.
040	MAT	005	019	Seega, kes iganes põlgab kas või kõige tähtsusetumat käsku ja õpetab nii inimesi, seda nimetatakse taevariigis kõige tähtsusetumaks; aga kes iganes järgib ja õpetab käske, seda nimetatakse taevariigis suureks.
040	MAT	005	020	Ma ütlen teile, kui teie moraalne õigsusei ole rohkem kui vaimulike õpetajate ja variseride oma, ei saa te kunagi taevariiki.
040	MAT	005	021	Te olete kuulnud, et seadus ütles inimestele muiste: „Sa ei tohi tappa, ja igaüks, kes tapab, mõistetakse süüdi.“.
040	MAT	005	022	Aga mina ütlen teile, igaüks, kes on oma venna peale vihane, mõistetakse süüdi. Kes iganes nimetab oma venda idioodiks, peab vastust andma nõukogu ees, aga kes iganes teisi sõimab, läheb kohtutulle.
040	MAT	005	023	Kui sa oled altari juures ohvrit toomas ja sulle meenub, et su vennal on midagi sinu vastu,
040	MAT	005	024	siis jäta oma ohver altarile ja tee esmalt temaga rahu ning alles pärast tule tagasi ja too oma ohver.
040	MAT	005	025	Kui sa oled oma vastasega teel kohtusse, siis püüa asjad kiiresti lahendada. Muidu võib su vastane anda sind kohtuniku kätte ja kohtunik annab sind kohtu ametniku kätte ning sind heidetakse vanglasse.
040	MAT	005	026	Ma räägin teile tõtt: sa ei pääse sealt välja enne, kui oled ära maksnud oma viimasegi penni.
040	MAT	005	027	Te olete kuulnud, et seadus ütles: „Ära riku abielu.“
040	MAT	005	028	Aga mina ütlen teile, et igaüks, kes vaatab naist himuralt, on temaga mõttes juba abielu rikkunud.
040	MAT	005	029	Kui su parem silm juhib sind patustama, siis kisu see välja ja viska minema, sest parem on kaotada üks osa oma kehast, kui et kogu su keha visatakse kohtutulle.
040	MAT	005	030	Kui su parem käsi juhib sind patustama, siis lõika see maha ja viska minema, sest sul on parem kaotada üks jäsemetest, kui et kogu su keha visatakse kohtutulle.
040	MAT	005	031	Seadus ütles ka: „Kui mees lahutab oma naisest, peab ta andma naisele lahutustunnistuse.“
040	MAT	005	032	Aga mina ütlen teile, et iga mees, kes lahutab oma naisest muidu kui seksuaalse ebamoraalsuse tõttu, sunnib naist abielu rikkuma, ja kes iganes abiellub lahutatud naisega, rikub abielu.
040	MAT	005	033	Ja veel, te olete kuulnud, et seadus ütles inimestele ammu: „Sa ei tohi valet vanduda. Hoolitse selle eest, et pead oma vandeid, mille Issandale annad.“
040	MAT	005	034	Aga mina ütlen teile: ärge üldse vanduge. Ärge vanduge taeva juures, sest see on Jumala troon.
040	MAT	005	035	Ärge vanduge maa juurest, sest see on Jumala jalajäri. Ärge vanduge Jeruusalemma juures, sest see on suure Kuninga linn.
040	MAT	005	036	Ärge vanduge isegi oma pea juures, sest te ei suuda üht juuksekarvagi valgeks või mustaks teha.
040	MAT	005	037	Öelge lihtsalt jah või ei – mis on üle selle, on kurjast.
040	MAT	005	038	Te olete kuulnud, et seadus ütleb: „Silm silma vastu ja hammas hamba vastu.“
040	MAT	005	039	Aga mina ütlen teile, ära hakka vastu sellele, kes on kuri. Kui keegi lööb sind parema põse pihta, pööra talle ka teine põsk.
040	MAT	005	040	Kui keegi tahab sind kohtusse kaevata ja võtab su särgi, anna talle ka oma kuub.
040	MAT	005	041	Kui keegi nõuab, et kõnniksid ühe miili, mine temaga kaks miili.
040	MAT	005	042	Anna sellele, kes sinult palub, ja ära pöördu ära sellest, kes tahab sinult laenata.
040	MAT	005	043	Te olete kuulnud, et seadus ütleb: „Armasta oma ligimest ja vihka oma vaenlast.“
040	MAT	005	044	Aga mina ütlen teile, armastage oma vaenlasi ja palvetage nende eest, kes teid taga kiusavad,
040	MAT	005	045	et te võiksite saada oma taevase Isa lasteks. Sest tema päike paistab nii heade kui halbade peale ning ta laseb vihma sadada nii nende peale, kes toimivad õigesti, kui ka nende peale, kes toimivad valesti.
040	MAT	005	046	Sest kui sa armastad ainult neid, kes sind armastavad, mis tasu sa saad? Kas mitte isegi maksukogujad ei tee seda?
040	MAT	005	047	Kui sa kõneled lahkelt ainult oma pereliikmetega, mida enamat sa siis teed kui keegi teine? Isegi paganad teevad seda!
040	MAT	005	048	Kasva suureks ja saa täielikult usaldusväärseks, just nagu teie taevane Isa on usaldusväärne.“
040	MAT	006	001	„Ära tee oma häid tegusid inimeste ees, lihtsalt selleks, et neid näha oleks. Muidu ei saa sa mingit tasu Isalt, kes on taevas.
040	MAT	006	002	Kui sa vaestele annad, ära ole nagu silmakirjatsejad, kes puhuvad pasunaid, et teada anda, mida nad teevad sünagoogides ja tänavatel, nii et inimesed ülistaksid neid. Ma ütlen teile tõde: nad on oma tasu juba kätte saanud.
040	MAT	006	003	Kui sa annad vaestele, siis ärgu sinu vasak käsi teadku, mida su parem käsi teeb.
040	MAT	006	004	Nii on see, mida sa annad, salajane, ja su Isa, kes näeb, mis toimub salajas, tasub sulle.
040	MAT	006	005	Kui sa palvetad, siis ära ole nagu silmakirjatsejad, sest neile meeldib püsti tõusta ja palvetada sünagoogides ja tänavanurkadel, nii et inimesed neid näeksid. Ma luban teile, nad on oma tasu juba kätte saanud.
040	MAT	006	006	Aga sina, kui sa palvetad, mine tuppa ja sulge uks ning palveta oma Isa poole salajas, ja su Isa, kes näeb, mis toimub salajas, tasub sulle.
040	MAT	006	007	Kui sa palvetad, siis ära lobise mõttetult nagu võõrad, kes arvavad, et neid kuuldakse kõigi nende sõnade pärast, mida nad kordavad.
040	MAT	006	008	Ärge olge nende moodi, sest teie Isa teab, mida te vajate juba enne, kui te temalt palute.
040	MAT	006	009	Palvetage siis nõnda: „Meie taevane Isa, austatud olgu sinu nimi.
040	MAT	006	010	Sinu riik tulgu! Sinu tahe täitugu maa peal samamoodi nagu taevas.
040	MAT	006	011	Palun anna meile täna toitu, mida vajame.
040	MAT	006	012	Andesta meie patud, nagu meie oleme andestanud neile, kes on meie vastu pattu teinud.
040	MAT	006	013	Palun ära lase meil kiusatusele järele anda ja päästa meid kurja käest.“
040	MAT	006	014	Sest kui te annate andeks neile, kes teie vastu patustavad, annab ka teie taevane Isa teile andeks.
040	MAT	006	015	Aga kui te ei anna andeks neile, kes teie vastu patustavad, siis ei anna teie taevane Isa teie patte andeks.
040	MAT	006	016	Kui sa paastud, siis ära ole nagu silmakirjatsejad, kes teevad kurva näo ja jätavad oma välimuse hooletusse, et kõik näeksid, et nad paastuvad. Ma ütlen teile tõde: nad on oma tasu juba kätte saanud.
040	MAT	006	017	Aga kui sina paastud, pese oma nägu ja tee välimus korda,
040	MAT	006	018	et inimesed ei näeks, et sa paastud, ning su nähtamatu Isa, kes näeb, mis toimub salajas, tasub sulle.
040	MAT	006	019	Ärge kuhjake rikkust siia maa peale, kus koi ja rooste seda rikuvad ning kus vargad sisse murravad ja selle varastavad.
040	MAT	006	020	Selle asemel koguge oma vara taevasse, kus koid ja rooste seda ei riku ning kus vargad sisse ei murra ega seda varasta.
040	MAT	006	021	Sest see, mida sa kõige enam hindad, näitab, kes sa tegelikult oled.
040	MAT	006	022	Silm on nagu lamp, mis valgustab ihu. Niisiis, kui su silm on terve, siis on kogu su ihul valgus.
040	MAT	006	023	Aga kui su silm on kuri, on kogu su ihu pimeduses. Kui „valgus“, mis sul on, on tegelikult pimedus, kui pime see siis on!
040	MAT	006	024	Keegi ei saa teenida kaht isandat. Sa kas vihkad üht ja armastad teist või oled pühendunud ühele ja põlgad teist. Te ei saa teenida Jumalat ja Raha.
040	MAT	006	025	Sellepärast ma ütlengi teile, et ärge muretsege oma elu pärast. Ärge muretsege sellepärast, mida süüa või mida juua või missugused rõivad selga panna. Kas elu ei ole olulisem kui toit ja ihu olulisem kui rõivad?
040	MAT	006	026	Pange tähele linde − nad ei külva ega lõika ega hoia toidust aitades, sest teie taevane Isa toidab neid. Kas teie ei ole rohkem väärt kui nemad?
040	MAT	006	027	Kes teist suudaks muretsemisega oma elule minutigi lisada?
040	MAT	006	028	Ja miks te muretsete rõivaste pärast? Vaadake kauneid lilli väljal. Vaadake, kuidas nad kasvavad: nad ei tee rasket tööd, nad ei ketra lõnga.
040	MAT	006	029	Aga ma ütlen teile, isegi Saalomon kogu oma hiilguses ei olnud riietatud nii, nagu üks neist lilledest.
040	MAT	006	030	Niisiis, kui Jumal ehib sedasi väljal heina, mis täna on ja homme visatakse tulle, kas ta siis ei tee palju enam teie heaks, te inimesed, kes nii vähe usaldavad?
040	MAT	006	031	Ärge siis muretsege, öeldes: „Mida me sööme?“ või „Mida me joome?“ või „Mida me selga paneme?“
040	MAT	006	032	Kõiki neid asju taotlevad paganad, aga teie taevane Isa teab kõike, mida teil vaja on.
040	MAT	006	033	Taotlege kõigepealt tema riiki ja õiget eluviisi ning teile antakse kõike.
040	MAT	006	034	Seega ärge muretsege homse pärast, sest homne päev suudab ise enda eest muretseda. Igas päevas on juba piisavalt halba.“
040	MAT	007	001	„Ärge mõistke kohut, et teie üle kohut ei mõistetaks.
040	MAT	007	002	Sest samasugust mõõdupuud, mida kasutate teiste üle kohtu mõistmiseks, kasutatakse ka teie üle kohtu mõistmiseks ning selle mõõduga, millega teie teistele mõõdate, mõõdetakse ka teile.
040	MAT	007	003	Miks sa näed pindu, mis on su venna silmas? Kas sa ei näe palki, mis on su enda silmas?
040	MAT	007	004	Kuidas sa saad öelda oma vennale: „Luba, ma võtan selle pinnu su silmast välja“, kui su enda silmas on palk?
040	MAT	007	005	Sa oled silmakirjalik! Kõigepealt kaota palk oma silmast. Siis oled võimeline selgelt nägema, et võtta oma venna silmast pind välja.
040	MAT	007	006	Ärge andke koertele seda, mis on püha. Ärge visake pärleid sigadele, et sead ei tallaks neid jalge alla ning koerad ei pöörduks ega ründaks teid.
040	MAT	007	007	Paluge, ja teile antakse; otsige, ja te leiate; koputage, ja teile avatakse.
040	MAT	007	008	Igaüks, kes palub, see saab; kes otsib, see leiab, ja kes koputab, sellele avatakse.
040	MAT	007	009	Kas keegi teist annaks oma pojale kivi, kui ta küsib leiba?
040	MAT	007	010	Või annaks talle mao, kui ta küsib kala?
040	MAT	007	011	Niisiis, kui isegi teie, kes olete kurjad, oskate anda häid asju oma lastele, kui palju enam annab teie taevane Isa häid asju neile, kes teda paluvad.
040	MAT	007	012	Käitu teistega nii, nagu sa tahad, et nemad sinuga käituksid. See võtab kokku seaduse ja prohvetid.
040	MAT	007	013	Minge sisse kitsast uksest. Sest avar on uks ja lai on tee, mis viib hukatusse, ja sellel teel käivad paljud.
040	MAT	007	014	Kuid kitsas on värav ja raske on tee, mis viib ellu, ning selle leiavad vaid vähesed.
040	MAT	007	015	Olge valvel valeprohvetite suhtes, kes tulevad lambanahas, kuid kes seesmiselt on tigedad hundid.
040	MAT	007	016	Te tunnete nad ära nende viljast. Kas kibuvitstest saadakse viinamarju või ohakatest viigimarju?
040	MAT	007	017	Niisiis, iga hea puu annab head vilja, samas halb puu annab halba vilja.
040	MAT	007	018	Hea puu ei saa anda halba vilja ja halb puu head vilja.
040	MAT	007	019	Iga puu, mis ei kanna head vilja, raiutakse maha ja visatakse tulle.
040	MAT	007	020	Niisiis, te tunnete nad ära nende viljast.
040	MAT	007	021	Mitte igaüks, kes ütleb mulle: „Issand, Issand“, ei saa taevariiki; saavad ainult need, kes täidavad mu taevase Isa tahet.
040	MAT	007	022	Paljud ütlevad mulle viimsel kohtupäeval: „Issand, Issand, kas me ei kuulutanud sinu nimel prohvetlikult, kas me ei ajanud sinu nimel välja kurje vaime, kas me ei teinud sinu nimel palju imetegusid?“
040	MAT	007	023	Siis ma ütlen neile: „Ma ei ole teid kunagi tundnud. Minge minu juurest ära, teie, kes teete kurje tegusid!“
040	MAT	007	024	Igaüks, kes kuuleb minu sõnu ja teeb nende järgi, on nagu arukas mees, kes ehitas oma maja tugevale kaljule.
040	MAT	007	025	Sadas paduvihma, tekkis üleujutus ja vali tuul puhus vastu maja, kuid sellega ei juhtunud midagi, sest selle aluseks oli tugev kalju.
040	MAT	007	026	Igaüks, kes kuuleb minu sõnu, aga ei tee nende järgi, on nagu rumal mees, kes ehitas oma maja liivale.
040	MAT	007	027	Sadas paduvihma, tekkis üleujutus ja vali tuul puhus vastu maja ning see varises, kukkus täiesti kokku.“
040	MAT	007	028	Kui Jeesus lõpetas nende teemade selgitamise, oli rahvas tema õpetusest hämmastunud,
040	MAT	007	029	sest ta õpetas nagu see, kellel on võim, mitte nagu nende vaimulikud õpetajad.
040	MAT	008	001	Suured rahvahulgad järgisid Jeesust, kui ta mäelt alla tuli.
040	MAT	008	002	Üks pidalitõbine lähenes talle, tuli ja kummardas teda ning ütles: „Issand, kui sa tahad, palun tervenda mind!“
040	MAT	008	003	Jeesus sirutas käe ja puudutas teda sellega. „Ma tahan,“ ütles ta. „Saa terveks!“ Mees sai kohe pidalitõvest terveks.
040	MAT	008	004	„Vaata, et sa kellelegi ei räägi,“ ütles Jeesus talle. „Mine ja näita ennast preestrile ning vii avalikuks tõenduseks ohver, mida Mooses käskis.“
040	MAT	008	005	Kui Jeesus jõudis Kapernauma, tuli tema juurde sadakonnaülem ja palus abi:
040	MAT	008	006	„Issand, mu sulane on kodus pikali ega suuda liigutada. Ta on kohutavas piinas.“
040	MAT	008	007	„Ma tulen ja teen ta terveks,“ vastas Jeesus.
040	MAT	008	008	Sadakonnaülem lausus: „Issand, ma ei ole ära teeninud, et sa mu kodu külastaksid. Ütle lihtsalt sõna ja mu sulane saab terveks.
040	MAT	008	009	Sest ma ise olen ülemate võimu all, kuigi ka minu käsutuses on sõdureid. Kui ma käsin üht: „Mine!“, siis ta läheb. Kui käsin teist: „Tule!“, siis ta tuleb. Ma ütlen oma sulasele: „Tee seda!“, ja ta teeb seda.“
040	MAT	008	010	Kui Jeesus kuulis tema sõnu, oli ta jahmunud. Ta ütles neile, kes teda järgisid: „Ma ütlen teile tõtt: ma pole sellist kindlat usku leidnud kusagil Iisraelis.
040	MAT	008	011	Ma ütlen teile, et palju tulevad idast ja läänest ning istuvad taevariigis koos Aabrahami, Iisaki ja Jaakobiga.
040	MAT	008	012	Aga kuningriigi pärijad heidetakse välja äärmisesse pimedusse, kus on nutmine ja hammaste kiristamine.“
040	MAT	008	013	Siis ütles Jeesus sadakonnaülemale: „Mine koju. Kuna sa uskusid, et see võib toimuda, siis on sinu palutu täide läinud.“ Sulane sai terveks selsamal hetkel.
040	MAT	008	014	Kui Jeesus jõudis Peetruse koju, nägi ta, et Peetruse ämm oli kõrge palavikuga voodis haige.
040	MAT	008	015	Jeesus puudutas naise kätt ja palavik lahkus temast. Naine tõusis üles ja hakkas talle toitu valmistama.
040	MAT	008	016	Kui saabus õhtu, tõid paljud Jeesuse juurde neid, kes olid kurjadest vaimudest vaevatud. Jeesus käskis vaime ja sundis nad lahkuma ning tegi terveks kõik, kes olid haiged.
040	MAT	008	017	Nii täitus see, mida prohvet Jesaja ütles: „Ta tervendas meie vaevused ja vabastas meid meie haigustest.“
040	MAT	008	018	Kui Jeesus nägi enda ümber kogunenud rahvahulka, andis ta korralduse, et nad läheksid järve teisele kaldale.
040	MAT	008	019	Üks vaimulikest õpetajatest lähenes talle ja ütles: „Õpetaja, ma tahan järgida sind kõikjale, kuhu sa lähed!“
040	MAT	008	020	„Rebastel on urud ja metslindudel pesad, kuid inimese Pojal ei ole kohta, kus ta saaks pikali heita ja puhata,“ lausus Jeesus talle.
040	MAT	008	021	Üks teine jünger ütles Jeesusele: „Issand, las ma lähen kõigepealt ja matan oma isa.“
040	MAT	008	022	„Järgi mind! Jäta surnud oma surnuid matma,“ vastas Jeesus.
040	MAT	008	023	Siis astus Jeesus paati ja tema jüngrid läksid temaga koos.
040	MAT	008	024	Äkitselt puhkes äge torm ja lained lõid üle paadi, kuid Jeesus magas edasi.
040	MAT	008	025	Jüngrid läksid tema juurde ja äratasid ta üles. „Päästa meid, Issand! Me upume!“ karjusid nad.
040	MAT	008	026	„Miks te nii hirmul olete? Miks on teil nii vähe usku?“ küsis ta neilt. Seejärel tõusis ta püsti ning käskis tuulel ja lainetel vait jääda. Kõik jäi täiesti rahulikuks.
040	MAT	008	027	Jüngrid olid hämmastunud ja ütlesid: „Kes ta küll on? Isegi tuul ja lained kuulavad tema sõna!“
040	MAT	008	028	Kui ta jõudis teisele kaldale, gadaralaste piirkonda, tulid talle surnuaia poolt vastu kaks kurjadest vaimudest vaevatud meest. Nad olid nii ohtlikud, et keegi ei julgenud seda teed käia.
040	MAT	008	029	Nad karjusid: „Mis on sul meiega tegemist, Jumala Poeg? Kas tulid meid enneaegu vaevama?“
040	MAT	008	030	Eemal oli söömas suur seakari.
040	MAT	008	031	Kurjad vaimud anusid teda: „Kui sa ajad meid välja, saada meid seakarja sisse.“
040	MAT	008	032	„Minge!“ käskis Jeesus. Kurjad vaimud lahkusid meestest ja läksid sigade sisse. Kogu kari jooksis järsust mäenõlvast alla merre ja uppus.
040	MAT	008	033	Seakarjased jooksid minema. Nad läksid linna ja rääkisid seal rahvale kõigest, mis oli toimunud, ja sellest, mis oli juhtunud kurjadest vaimudest vaevatud meestega.
040	MAT	008	034	Kogu linn tuli välja Jeesusele vastu. Kui nad ta leidsid, palusid nad tal nende piirkonnast lahkuda.
040	MAT	009	001	Nõnda läks siis Jeesus paadiga tagasi üle järve linna, kus ta elas.
040	MAT	009	002	Seal toodi tema juurde matil lamav halvatud mees. Kui Jeesus nägi nende usku, ütles ta halvatule: „Mu sõber, ära kurvasta! Sinu patud on andeks antud.“
040	MAT	009	003	Selle peale ütlesid mõned vaimulikud õpetajad isekeskis: „Ta teotab Jumalat!“
040	MAT	009	004	Kuid Jeesus teadis, mida nad mõtlevad. Ta küsis neilt: „Miks te mõtlete kurje mõtteid?
040	MAT	009	005	Mida on kergem öelda: „Su patud on andeks antud“ või „Tõuse üles ja kõnni“?
040	MAT	009	006	Aga et veenda teid, et inimese Pojal on õigus patte andeks anda …“ Ta ütles halvatule: „Tõuse üles, võta oma matt ja mine koju!“
040	MAT	009	007	Mees tõusis üles ja läks koju.
040	MAT	009	008	Kui rahvahulgad nägid, mis oli juhtunud, olid nad ehmunud. Siis ülistasid nad Jumalat, et ta oli andnud inimesele sellise väe.
040	MAT	009	009	Kui Jeesus sealt edasi läks, nägi ta maksukogumispunktis istumas meest nimega Matteus. Jeesus kutsus teda: „Järgi mind!“ Ta tõusis üles ja järgnes Jeesusele.
040	MAT	009	010	Sel ajal kui Jeesus sõi Matteuse kodus, tuli palju maksukogujaid ja patuseid ning nad istusid lauas koos Jeesuse ja tema jüngritega.
040	MAT	009	011	Kui variserid seda nägid, küsisid nad Jeesuse jüngritelt: „Miks teie Õpetaja sööb koos maksukogujate ja patustega?“
040	MAT	009	012	Kui Jeesus seda küsimust kuulis, vastas ta: „Arsti ei vaja terved, vaid haiged.
040	MAT	009	013	Minge ja uurige välja, mida see tähendab: „Ma tahan halastust, mitte ohvrit. Sest ma ei tulnud kutsuma neid, kes teevad seda, mis on õige; ma tulin kutsuma patuseid.““
040	MAT	009	014	Siis tulid Johannese jüngrid ja küsisid: „Miks on nii, et meie ja variserid paastume sageli, aga sinu jüngrid ei paastu?“
040	MAT	009	015	„Kas pulmakülalised kurvastavad, kui peigmees on nende juures?“ vastas Jeesus. „Aga tuleb aeg, mil peigmees võetakse nende juurest ära, ja siis nad paastuvad.
040	MAT	009	016	Keegi ei pane vanadele rõivastele uut riiet paigaks, muidu tõmbab see kokku ja rebend läheb hullemaks.
040	MAT	009	017	Keegi ei pane uut veini vanadesse lähkritesse, muidu lähkrid rebenevad, vein voolab maha ja lähkrid on rikutud. Ei, uus vein pannakse uutesse nahklähkritesse ja mõlemad kestavad.“
040	MAT	009	018	Sel ajal kui ta neile seda rääkis, tuli üks ülematest ja kummardus tema ees. „Mu tütar suri just,“ ütles mees Jeesusele. „Aga ma tean, et kui sa tuled ja paned oma käe tema peale, siis ta tuleb ellu tagasi.“
040	MAT	009	019	Jeesus ja tema jüngrid tõusid ja läksid tema järel.
040	MAT	009	020	Sel hetkel tuli tema taha üks naine, kes oli kaksteist aastat veritsustõves olnud, ja puudutas tema kuube.
040	MAT	009	021	Ta ütles endamisi: „Kui ma vaid saaksin puudutada tema kuube, siis ma saaksin terveks.“
040	MAT	009	022	Jeesus pöördus ja vaatas talle otsa. „Ole rõõmus, sest sinu usk minusse on su terveks teinud,“ ütles ta naisele. Naine sai otsekohe terveks.
040	MAT	009	023	Jeesus jõudis ametniku koju. Ta nägi flöödimängijaid ja rahvahulka, mis nuttis valjusti.
040	MAT	009	024	„Palun minge ära,“ ütles ta rahvale, „sest tüdruk ei ole surnud, ta vaid magab.“ Aga nad naersid ja heitsid tema üle nalja.
040	MAT	009	025	Kuid kui rahvas oli laiali saadetud, läks Jeesus sisse, võttis tüdrukul käest kinni ja tüdruk tõusis üles.
040	MAT	009	026	Sõnum juhtunust levis üle kogu selle piirkonna.
040	MAT	009	027	Kui Jeesus sealt edasi läks, järgnesid talle kaks pimedat meest, kes hüüdsid: „Taaveti Poeg, palun halasta meie peale!“
040	MAT	009	028	Kui Jeesus jõudis majja, kus ta peatus, tulid ka pimedad mehed sisse. „Kas te olete veendunud, et ma olen võimeline seda tegema?“ küsis ta neilt. „Jah, Issand,“ vastasid nad.
040	MAT	009	029	Siis Jeesus puudutas nende silmi ja ütles: „See toimub, sest te usute minusse!“
040	MAT	009	030	Ja nad nägid jälle. Siis Jeesus hoiatas neid: „Vaadake, et keegi sellest teada ei saaks.“
040	MAT	009	031	Aga nad läksid ja rääkisid Jeesusest kõikjal.
040	MAT	009	032	Kui Jeesus ja tema jüngrid olid lahkumas, toodi tema juurde mees, kes oli tumm ja kurjast vaimust vaevatud.
040	MAT	009	033	Kui kuri vaim oli temast välja aetud, siis tumm mees rääkis, ja rahvahulk oli hämmastuses. „Midagi seesugust pole varem Iisraelis juhtunud,“ ütlesid nad.
040	MAT	009	034	Aga variserid täheldasid: „Ta ajab kurje vaime välja kurjade vaimude ülema väe abil.“
040	MAT	009	035	Jeesus käis igal pool ning külastas linnu ja külasid. Ta õpetas nende sünagoogides, rääkis head sõnumit kuningriigist ning tervendas igasuguseid haigusi ja vaevusi.
040	MAT	009	036	Kui Jeesus nägi rahvahulki, oli ta sügavalt liigutatud kaastundest nende vastu, sest nad olid mures ja abitud, nagu lambad ilma karjaseta.
040	MAT	009	037	Ta ütles oma jüngritele: „Lõikus on suur, kuid töötegijaid on vähe.
040	MAT	009	038	Palvetage lõikuse Issanda poole ja paluge tal saata veel töötegijaid oma lõikust koguma.“
040	MAT	010	001	Jeesus kutsus oma kaksteist jüngrit kokku ja andis neile väe ajada välja kurje vaime ning tervendada igasuguseid haigusi ja vaevusi.
040	MAT	010	002	Need on kaheteistkümne apostli nimed: esiteks Siimon (kutsutakse ka Peetruseks), tema vend Andreas, Jaakobus, Sebedeuse poeg, ja tema vend Johannes,
040	MAT	010	003	Filippus, Bartolomeus, Toomas, maksukoguja Matteus, Jaakobus, Alfeuse poeg, Taddeus,
040	MAT	010	004	revolutsionäär Siimon ja Juudas Iskariot, kes Jeesuse reetis.
040	MAT	010	005	Jeesus saatis need kaksteist välja ja ütles neile: „Ärge minge võõramaalaste juurde ega Samaaria linnadesse.
040	MAT	010	006	Te peate minema Iisraeli soo kadunud lammaste juurde.
040	MAT	010	007	Kuhu iganes te lähete, öelge inimestele: „Taevariik on lähedal.“
040	MAT	010	008	Tehke haiged terveks. Äratage surnud ellu. Tervendage pidalitõbised. Ajage kurjad vaimud välja. Tasuta olete saanud, nii et andke ka tasuta!
040	MAT	010	009	Ärge võtke taskus kaasa kuld-, hõbe- ega vaskmünte
040	MAT	010	010	ega kotti teekonnaks ega kahte kuube, sandaale ega jalutuskeppi, sest töötegija on väärt, et teda ülal peetakse.
040	MAT	010	011	Kuhu iganes te lähete, ükskõik missugusesse linna või külasse, küsige inimese järele, kes elab heade põhimõtete kohaselt, ja jääge sinna kuni lahkumiseni.
040	MAT	010	012	Kui te sisenete majja, andke sellele oma õnnistus.
040	MAT	010	013	Kui maja on seda väärt, tulgu teie rahu selle peale, aga kui see pole väärt, tulgu teie rahu teile tagasi.
040	MAT	010	014	Kui keegi ei võta teid vastu ning keeldub kuulamast, mida teil on öelda, siis lahkuge sellest majast või sellest linnast ning raputage minnes selle paiga tolm oma jalgadelt maha.
040	MAT	010	015	Ma ütlen teile tõtt: viimsel kohtupäeval on Soodomal ja Gomorral parem kui sellel linnal!
040	MAT	010	016	Vaadake, ma saadan teid nagu lambaid huntide sekka. Olge siis arukad nagu maod ja kahjutud nagu tuvid.
040	MAT	010	017	Hoiduge nende eest, kes annavad teid linnanõukogude kohtu kätte ja piitsutavad teid sünagoogides.
040	MAT	010	018	Teid veetakse valitsejate ja kuningate ette minu pärast, tunnistuseks neile ja võõramaalastele.
040	MAT	010	019	Aga kui teid kohtu alla antakse, siis ärge muretsege, kuidas peaksite kõnelema või mida ütlema, sest teile öeldakse õigel ajal, mida kosta.
040	MAT	010	020	Sest teie ei kõnele, vaid Isa Vaim kõneleb teie kaudu.
040	MAT	010	021	Vend reedab venna ja annab ta surma ning isa teeb sama oma lapsega. Lapsed hakkavad vastu oma vanematele ja saadavad nad surma.
040	MAT	010	022	Kõik vihkavad teid sellepärast, et te järgite mind, aga kes otsani vastu peab, see päästetakse.
040	MAT	010	023	Kui teid ühes linnas taga kiusatakse, põgenege järgmisesse. Ma ütlen teile tõtt: te ei lõpeta Iisraeli linnades käimist enne, kui inimese Poeg tuleb.
040	MAT	010	024	Õpilased ei ole tähtsamad kui nende õpetaja; sulased ei ole tähtsamad kui nende isand.
040	MAT	010	025	Õpilased peaksid rahul olema, kui nad saavad oma õpetaja sarnaseks, ja sulased oma isanda sarnaseks. Kui perepead nimetatakse peadeemon Peltsebuliks, siis on tema pereliikmed veel kurjemad vaimud!
040	MAT	010	026	Niisiis, ärge kartke neid, sest midagi pole nii varjatud, et ei saaks avalikuks, ja miski pole nii peidetud, et sellest ei saadaks teada.
040	MAT	010	027	Seda, mida mina räägin teile pimeduses, kuulutage siis, kui on valge, ja mida kuulete kõrva sosistatavat, seda hüüdke katustelt.
040	MAT	010	028	Ärge kartke neid, kes võivad teid füüsiliselt tappa, kuid ei saa vaimulikult tappa. Kartke hoopis teda, kes suudab teid hävitustules füüsiliselt ja vaimulikult hävitada.
040	MAT	010	029	Kas kaks varblast ei müüda kõigest ühe penni eest? Aga ükski neist ei kuku maha, ilma et teie Isa sellest teaks.
040	MAT	010	030	Isegi teie juuksekarvad peas on ära loetud.
040	MAT	010	031	Seega ärge muretsege − te olete rohkem väärt kui palju varblasi!
040	MAT	010	032	Igaühe eest, kes avalikult kuulutab oma pühendumisest minule, kuulutan mina pühendumisest temale oma Isa ees taevas.
040	MAT	010	033	Aga kes mind avalikult salgab, teda salgan minagi oma Isa ees taevas.
040	MAT	010	034	Ärge arvake, et olen tulnud tooma rahu maa peale. Ma ei tulnud tooma rahu, vaid mõõka.
040	MAT	010	035	Ma tulin, et „pöörata mees oma isa vastu, tütar oma ema vastu ja minia oma ämma vastu.
040	MAT	010	036	Teie vaenlased on teie enda pereliikmed!“
040	MAT	010	037	Kui te armastate oma isa või ema rohkem kui mind, siis ei ole te väärt minu omad olema, ja kui te armastate oma poega või tütart rohkem kui mind, ei ole te väärt minu omad olema.
040	MAT	010	038	Kui te ei võta oma risti ega järgne mulle, ei ole te väärt minu omad olema.
040	MAT	010	039	Kui te üritate oma elu säästa, siis te kaotate selle, aga kui kaotate oma elu minu pärast, siis säästate selle.
040	MAT	010	040	Need, kes võtavad vastu teid, võtavad vastu minu, ja kes võtavad vastu minu, võtavad vastu selle, kes mind läkitas.
040	MAT	010	041	Need, kes võtavad prohveti vastu sellepärast, et ta on prohvet, saavad sama tasu nagu prohvet. Need, kes võtavad vastu kellegi, kes toimib õigesti, saavad sama tasu nagu see, kes toimib õigesti.
040	MAT	010	042	Ma ütlen teile tõtt: see, kes annab jahedat vett juua kõige tühisemale minu jüngritest, ei jää kindlasti oma tasust ilma.“
040	MAT	011	001	Kui Jeesus oli lõpetanud oma kaheteistkümne jüngri õpetamise, läks ta ümbruskonna linnadesse õpetama ja avalikult kõnelema.
040	MAT	011	002	Sel ajal kui Johannes oli vanglas, kuulis ta, mida Messias tegi, seega saatis ta oma jüngrid
040	MAT	011	003	enda nimel küsima: „Kas sina oled see, kelle tulekut pidime ootama, või peame veel kedagi teist otsima?“
040	MAT	011	004	Jeesus vastas neile: „Minge tagasi ja rääkige Johannesele, mida te kuulete ja näete.
040	MAT	011	005	Pimedad näevad, jalutud kõnnivad, pidalitõbised saavad terveks, kurdid kuulevad, surnud äratatakse üles ja vaesed kuulevad head sõnumit.
040	MAT	011	006	Õnnistatud on need, kes mind tagasi ei lükka!“
040	MAT	011	007	Kui nad lahkusid, hakkas Jeesus rahvale Johannesest rääkima. „Mida te lootsite näha, kui läksite välja kõrbesse? Tuule käes kõikuvat pilliroogu?
040	MAT	011	008	Mida te siis läksite vaatama? Uhketes rõivastes meest? Selliste rõivastega inimesed elavad kuningapaleedes.
040	MAT	011	009	Mida te siis läksite vaatama? Prohvetit? Jah, ja ma ütlen teile, ta on palju enam kui prohvet!
040	MAT	011	010	Tema on see, kellest pühakirjas on kirjutatud: „Ma saadan oma käskjala sinu eel. Ta valmistab sulle teed.“
040	MAT	011	011	Ma ütlen teile tõtt, et inimeste hulgas ei ole suuremat kui Ristija Johannes, aga isegi kõige tühisem taevariigis on temast suurem.
040	MAT	011	012	Ristija Johannese ajast kuni praeguseni on taevariik jätkuvalt rünnakute all ning vägivaldsed inimesed üritavad seda jõuga enda valdusesse haarata.
040	MAT	011	013	Sest kõik prohvetid ja seadus kõnelesid Jumala kasuks kuni Johannese tulekuni.
040	MAT	011	014	Kui olete valmis seda uskuma: tema on Eelija, see, kes pidi tulema.
040	MAT	011	015	Kellel kõrvad on, see kuulaku!
040	MAT	011	016	Millega peaksin seda põlvkonda võrdlema? See on nagu turuplatsil istuvad lapsed, kes karjuvad üksteisele:
040	MAT	011	017	„Me mängisime teile flööti ja te ei tantsinud; me laulsime laule ja te ei nutnud.“
040	MAT	011	018	Johannes ei tulnud sööma ja jooma, seepärast inimesed ütlevad: „Ta on kurjast vaimust vaevatud!“
040	MAT	011	019	Inimese Poeg aga tuli, sõi ja jõi ning inimesed ütlevad: „Vaadake, ta on ahne ja joob liiga palju; ta on maksukogujate ja patuste sõber!“ Kuid arukus näitab, et tal on õigus, sellega, mida ta teeb …“
040	MAT	011	020	Siis hakkas ta noomima linnu, kus ta oli teinud kõige rohkem imetegusid, sellepärast et nad ei olnud meelt parandanud.
040	MAT	011	021	„Häbi sulle, Korasin! Häbi sulle, Betsaida! Kui Tüüroses ja Siidonis oleksid toimunud need imeteod, mis toimusid teie juures, oleksid nad juba ammu kotiriides ja tuhas kahetsenud.
040	MAT	011	022	Aga ma ütlen teile, et kohtupäeval on Tüürose ja Siidoni olukord parem kui teil!
040	MAT	011	023	Ja kuidas on sinuga, Kapernaum? Kas sind ülendatakse taevasse? Ei, sa lähed alla manalasse! Kui Soodomas oleksid tehtud need imeteod, mis toimusid sinu juures, oleks Soodom veel tänapäevalgi alles.
040	MAT	011	024	Aga ma ütlen teile, et kohtupäeval on Soodoma olukord parem kui sinul!“
040	MAT	011	025	Siis Jeesus palvetas: „Ma kiidan sind, Isa, taeva ja maa Issand, et sa oled neid asju varjanud tarkade ja haritute eest. Selle asemel oled sa need ilmutanud tavalistele inimestele.
040	MAT	011	026	Jah, Isa, sa tegid seda hea meelega!
040	MAT	011	027	Isa on kõik usaldanud minu kätte ja tegelikult ei mõista keegi Poega, välja arvatud Isa, ja keegi ei mõista tegelikult Isa, välja arvatud Poeg ja need, kellele Poeg otsustab teda ilmutada.
040	MAT	011	028	Tulge minu juurde kõik, kes te praegu heitlete ja olete koormatud. Ma annan teile rahu.
040	MAT	011	029	Võtke vastu minu ike ja õppige minult, sest mina olen lahke ja alandliku südamega ning te leiate minust rahu, mida vajate.
040	MAT	011	030	Sest minu ike on vaevu tuntav ja minu koorem on kerge.“
040	MAT	012	001	Umbes sel ajal kõndis Jeesus hingamispäeval läbi viljapõldude. Tema jüngritel oli kõht tühi, seepärast hakkasid nad viljapäid korjama ja teri sööma.
040	MAT	012	002	Kui variserid seda nägid, ütlesid nad Jeesusele: „Vaata oma jüngreid − nad teevad seda, mida ei ole hingamispäeval lubatud teha!“
040	MAT	012	003	Aga Jeesus ütles neile: „Kas te ei ole lugenud, mida tegi Taavet, kui temal ja ta meestel oli kõht tühi?
040	MAT	012	004	Ta läks Jumala kotta ning tema ja ta mehed sõid püha leiba, mida ei olnud lubatud kellelgi peale preestrite süüa.
040	MAT	012	005	Kas te ei ole seadusest lugenud, et hingamispäeval rikkusid preestrid templis hingamispäeva, kuid neid ei peetud süüdlaseks?
040	MAT	012	006	Aga mina ütlen teile, et siin on keegi, kes on tähtsam kui tempel!
040	MAT	012	007	Kui te teaksite, mida tähendab Pühakirjas see lõik: „Ma tahan halastust ja mitte ohvrit“, ei oleks te süütut inimest hukkamõistnud.
040	MAT	012	008	Sest inimese Poeg on hingamispäeva Issand.“
040	MAT	012	009	Siis Jeesus lahkus ja läks nende sünagoogi.
040	MAT	012	010	Seal oli üks halvatud käega mees. „Kas seadus lubab hingamispäeval terveks teha?“ küsisid nad temalt, otsides põhjust teda süüdistada.
040	MAT	012	011	„Oletame, et sul on lammas ja see kukub hingamispäeval maa sees olevasse auku. Kas sa ei haara temast kinni ega tõmba teda välja?“ küsis Jeesus neilt.
040	MAT	012	012	„Kas te ei arva, et inimene on palju enam väärt kui lammas? Nii et jah, hingamispäeval on lubatud head teha.“
040	MAT	012	013	Siis ütles ta mehele: „Siruta oma käsi välja!“ Mees sirutas käe välja ja see oli terveks saanud, sama terve nagu teine käsi.
040	MAT	012	014	Kuid variserid läksid välja ja sepitsesid plaani, kuidas Jeesust tappa.
040	MAT	012	015	Seda teades Jeesus lahkus ja suur rahvahulk järgnes talle. Ta tegi kõik terveks,
040	MAT	012	016	kuid ütles neile, et nad ei räägiks teistele, kes ta on.
040	MAT	012	017	Nii täitus see, mida prohvet Jesaja ütles:
040	MAT	012	018	„See on mu sulane, kelle ma valisin, see, keda ma armastan ja kes on mulle meelepärane. Ma panen tema peale oma Vaimu ja ta räägib võõramaalastele, mis on õige.
040	MAT	012	019	Ta ei vaidle, ta ei hõika valjusti, ja keegi ei kuule tema häält tänavail.
040	MAT	012	020	Ta ei murra viga saanud pilliroogu katki ega kustuta suitsevat tahti, kuni ta on tõestanud, et tema kohtuotsus on õige,
040	MAT	012	021	ja võõramaalased panevad oma lootuse tema peale.“
040	MAT	012	022	Siis toodi Jeesuse juurde mees, kes oli kurjadest vaimudest vaevatud ning pime ja tumm. Jeesus tegi ta terveks, nii et tumm mees suutis kõneleda ja näha.
040	MAT	012	023	Kogu rahvas oli hämmastunud ja küsis: „Kas see võib tõesti olla Taaveti poeg?“
040	MAT	012	024	Aga kui variserid sellest kuulsid, vastasid nad: „See mees suudab kurje vaime välja ajada ainult Peltsebuli, kurjade vaimude ülema abil!“
040	MAT	012	025	Teades, mida nad mõtlevad, ütles Jeesus neile: „Iga kuningriik, mis on seesmiselt jagunenud, hävitatakse. Ei jää püsima ükski linn ega majapidamine, mis on seesmiselt jagunenud.
040	MAT	012	026	Kui Saatan ajab Saatana välja, siis on ta seesmiselt jagunenud; kuidas saaks tema kuningriik püsida?
040	MAT	012	027	Kui ma ajan kurje vaime välja Peltsebuli nimel, kelle nimel ajavad siis teie omad kurje vaime välja? Teie enda inimesed tõestavad, et te eksite!
040	MAT	012	028	Aga kui ma ajan kurje vaime välja Jumala Vaimu väega, siis on Jumala riik teie juurde tulnud!
040	MAT	012	029	Kas saab minna tugeva mehe majja ja võtta tema vara, kui sa teda enne kinni ei seo? Kui sa ta kinni seod, siis saad võtta kõik tema majast.
040	MAT	012	030	Kes ei ole minuga, on minu vastu, ja need, kes ei kogu koos minuga, teevad vastupidist: nad puistavad laiali.
040	MAT	012	031	Sellepärast ma ütlengi teile, et iga patt ja jumalateotus antakse teile andeks, välja arvatud Vaimu teotamine, mida ei anta andeks.
040	MAT	012	032	Neile, kes ütlevad midagi inimese Poja vastu, antakse andeks, aga kes ütleb midagi Püha Vaimu vastu, sellele ei anta andeks, ei selles ega järgmises elus.
040	MAT	012	033	Otsustage ära, kas puu on hea ja selle vili on hea või on puu halb ja selle vili on halb, sest puud tuntakse tema viljast.
040	MAT	012	034	Te rästikute sigitis, kuidas saate teie, kes olete kurjad, öelda midagi head? Sest teie suu kõneleb lihtsalt seda, millest mõtlemisega on mõistus hõivatud.
040	MAT	012	035	Hea inimene toob välja head oma heast tagavarast ja halb inimene toob välja halba oma halvast tagavarast.
040	MAT	012	036	Ma ütlen teile, inimesed peavad kohtupäeval aru andma igast hooletust sõnast, mida nad ütlevad.
040	MAT	012	037	Sest see, mida räägid, mõistab sind kas õigeks või süüdi.“
040	MAT	012	038	Siis tulid tema juurde mõned vaimulikud õpetajad ja variserid ning ütlesid: „Õpetaja, me tahame, et sa näitaksid meile tunnustähte.“
040	MAT	012	039	„Kurjad inimesed, kes ei usu Jumalat, on need, kes otsivad tunnustähti. Ainus tunnustäht, mis neile antakse, on prohvet Joona tunnustäht,“ ütles Jeesus neile.
040	MAT	012	040	„Samamoodi nagu Joona oli suure kala kõhus kolm päeva ja kolm ööd, lamab inimese Poeg maa sees kolm päeva ja kolm ööd.
040	MAT	012	041	Niineve elanikud tõusevad kohtus koos selle põlvkonnaga esile ja nad mõistavad selle põlvkonna hukka, sest nemad parandasid Joona sõnumi peale meelt, ja nagu näete, on siin keegi, kes on suurem kui Joona!
040	MAT	012	042	Lõunamaa kuninganna tuuakse kohtu ette koos selle põlvkonnaga ning ta mõistab selle põlvkonna hukka, sest ta tuli maailma otstest kuulama Saalomoni tarkust, ja nagu näete, siin on keegi, kes on suurem kui Saalomon!
040	MAT	012	043	Kui kuri vaim lahkub kellestki, uitab see mahajäetud paikades, et leida asupaika, ja ta ei leia kohta, kuhu jääda.
040	MAT	012	044	Nii ta siis ütleb: „Ma lähen tagasi sinna, kust ma lahkusin,“ ja tagasi tulles leiab ta selle paiga olevat tühja, puhta ja korras.
040	MAT	012	045	Siis läheb ta ja toob kaasa seitse endast kurjemat vaimu ning nad tulevad ja hakkavad seal elama. Nii on inimese olukord hullem kui alguses. Nii saab olema selle kurja põlvkonnaga.“
040	MAT	012	046	Sel ajal kui ta rahvale kõneles, tulid tema ema ja vennad ning seisid väljas, soovides temaga rääkida.
040	MAT	012	047	Keegi tuli ja ütles talle: „Vaata, su ema ja vennad on väljas ja tahavad sinuga rääkida.“
040	MAT	012	048	„Kes on mu ema? Kes on mu vennad?“ küsis Jeesus.
040	MAT	012	049	Ta osutas oma jüngrite suunas ja ütles: „Vaadake, nemad on mu ema ja mu vennad!
040	MAT	012	050	Sest see, kes täidab mu taevase Isa tahet, on mu vend, õde ja ema!“
040	MAT	013	001	Hiljem samal päeval lahkus Jeesus majast ja istus järve äärde õpetama.
040	MAT	013	002	Tema ümber kogunes nii palju inimesi, et ta pidi astuma paati ja sealt istudes õpetama, sellal kui kogu rahvas seisis rannas.
040	MAT	013	003	Ta selgitas neile paljusid teemasid ja kasutas selgitamiseks lugusid. „Külvaja läks välja külvama,“ alustas ta.
040	MAT	013	004	„Kui ta külvas, siis osa seemneid kukkus teerajale. Linnud tulid ja sõid need ära.
040	MAT	013	005	Teine osa seemneid kukus kivisele pinnale, kus ei olnud palju mulda ja kus nad kiiresti tärkasid.
040	MAT	013	006	Päike tõusis kõrgemale ja kõrvetas neid ning nad närbusid, sest neil ei olnud juuri.
040	MAT	013	007	Osa seemneid kukkus ohakate sekka, mis kasvasid suureks ja lämmatasid vilja.
040	MAT	013	008	Siiski kukkus osa seemneid heale pinnasele. Nad andsid saaki − mõni sada, mõni kuuskümmend ja mõni kolmkümmend korda külvatust rohkem.
040	MAT	013	009	Kellel on kõrvad, see kuulaku!“
040	MAT	013	010	Jüngrid tulid Jeesuse juurde ja küsisid temalt: „Miks sa kasutad rahvale rääkides mõistujutte?“
040	MAT	013	011	„Teil on eesõigus, et teile on avaldatud taevariigi saladusi, aga neile ei ole sellist arusaamist antud,“ vastas Jeesus.
040	MAT	013	012	„Neil, kel juba on, antakse veel, rohkem kui küllalt. Aga neilt, kellel ei ole, võetakse ära seegi, mis neil on.
040	MAT	013	013	Sellepärast kõnelen ma neile mõistujuttudega. Sest kuigi nad näevad, nad ei näe, ja kuigi nad kuulevad, nad ei kuule ega saa aru.
040	MAT	013	014	Neis täitub Jesaja prohvetikuulutus: „Kuigi te kuulete, ei saa te aru, ja kuigi te näete, te ei taipa.
040	MAT	013	015	Neil on põikpäine hoiak, nad ei taha kuulata ja nad on oma silmad sulgenud. Kui nad ei oleks seda teinud, siis ehk suudaksid nad oma silmadega näha, kõrvadega kuulda ja mõistusega aru saada. Siis võiksid nad minu juurde tagasi tulla ja ma teeksin nad terveks.“
040	MAT	013	016	Teie silmad on õnnistatud, sest nad näevad. Ka teie kõrvad on õnnistatud, sest nad kuulevad.
040	MAT	013	017	Ma ütlen teile, paljud prohvetid ja head inimesed on igatsenud näha seda, mida teie näete, kuid ei näinud seda. Nad igatsesid kuulda seda, mida teie kuulete, kuid ei kuulnud seda.
040	MAT	013	018	Niisiis, kuulake külvaja lugu.
040	MAT	013	019	Kui inimesed kuulevad kuningriigi sõnumit ega mõista seda, siis tuleb vanakuri ja kisub välja selle, mis neisse külvati. See juhtub teeraja peale külvatud seemnetega.
040	MAT	013	020	Kivisele pinnasele külvatud seemned on nagu inimesed, kes kuulevad sõnumit ja võtavad selle rõõmsalt kohe vastu.
040	MAT	013	021	Nad peavad mõnda aega vastu, aga kuna neil ei ole juuri, siis langevad nad probleemide ja raskuste tekkides kiiresti.
040	MAT	013	022	Ohakate sekka külvatud seemned on nagu inimesed, kes kuulevad sõnumit, kuid elu mured ja raha ahvatlus lämmatavad sõnumi, nii et nad jäävad viljatuks.
040	MAT	013	023	Heale pinnasele külvatud seemned on inimesed, kes kuulevad sõnumit, mõistavad seda ja annavad hea saagi − mõni sada, mõni kuuskümmend ja mõni kolmkümmend korda rohkem kui külvati.“
040	MAT	013	024	Siis jutustas ta neile veel ühe mõistujutu: „Taevariik on nagu põllumees, kes külvas oma põllule head seemet.
040	MAT	013	025	Aga sel ajal, kui tema töölised magasid, tuli vaenlane ja külvas nisu hulka umbrohuseemneid. Seejärel ta lahkus.
040	MAT	013	026	Kui siis nisu kasvas ja hakkas viljapäid looma, kasvas ka umbrohi.
040	MAT	013	027	Põllumehe töölised tulid ja küsisid temalt: „Isand, kas sa ei külvanud oma põllule head seemet? Kust tuli see umbrohi?“
040	MAT	013	028	„Seda tegi keegi vaenlane,“ vastas peremees. „Kas tahad, et me lähme ja kisume umbrohu välja?“ küsisid töölised.
040	MAT	013	029	„Ei,“ vastas isand, „sest kui tõmbate välja umbrohu, võite ka nisu välja juurida.
040	MAT	013	030	Las mõlemad kasvavad lõikuseni ja siis lõikuse ajal käsin ma saagikoristajatel kõigepealt koguda kokku umbrohu, siduda kimpudesse ja ära põletada ning seejärel koguda kokku nisu ja panna see aita.““
040	MAT	013	031	Ta tõi neile veel ühe näite: „Taevariik on nagu sinepiseeme, mille põllumees külvas oma põllule.
040	MAT	013	032	Kuigi see on kõige väiksem seeme, kasvab see suuremaks kui teised taimed. Õigupoolest kasvab see puuks, mis on nii suur, et linnud saavad selle okstel istuda.“
040	MAT	013	033	Ta rääkis neile veel ühe mõistujutu: „Taevariik on nagu juuretis, mille naine segas suure koguse jahu sekka, kuni kogu tainas hakkas kerkima.“
040	MAT	013	034	Jeesus selgitas neid asju rahvale mõistujuttude abil. Õigupoolest ei rääkinud ta neile midagi ilma jutustusteta.
040	MAT	013	035	Sellega täitusid prohveti sõnad: „Ma kõnelen jutustuste abil ja selgitan asju, mis on maailma loomisest peale varjatud olnud.“
040	MAT	013	036	Siis lahkus ta rahva juurest ja läks majja. Jüngrid tulid tema juurde ja küsisid talt: „Selgita palun meile jutustust umbrohust põllul.“
040	MAT	013	037	„See, kes külvab head seemet, on inimese Poeg,“ selgitas Jeesus.
040	MAT	013	038	„Põld on maailm. Hea seeme on kuningriigi lapsed. Umbrohu seeme on vanakurja lapsed.
040	MAT	013	039	Vaenlane, kes umbrohuseemneid külvas, on kurat. Lõikus on maailma lõpp. Saagikoristajad on inglid.
040	MAT	013	040	Just nagu umbrohi kogutakse kokku ja põletatakse ära, on ka maailma lõpus.
040	MAT	013	041	Inimese Poeg saadab oma inglid välja ja nad koguvad kokku kõik patuse ja kõik, kes kurja teevad,
040	MAT	013	042	ning heidavad nad leegitsevasse sulatusahju, kus on nutmine ja hammaste kiristamine.
040	MAT	013	043	Säravad need, kes elavad õigesti, nagu päike oma Isa kuningriigis. Kellel kõrvad on, see kuulaku!
040	MAT	013	044	Taevariik on nagu põllusse peidetud aare. Üks mees leidis selle, mattis uuesti maha ning läks siis rõõmsalt ja müüs ära kõik, mis tal oli, ja ostis selle põllu.
040	MAT	013	045	Taevariik on ka nagu häid pärleid otsiv kaupmees.
040	MAT	013	046	Kui ta leidis kõige kallima pärli, läks ja müüs ta ära kõik, mis tal oli, ja ostis selle.
040	MAT	013	047	Või taas, taevariik on nagu kalavõrk, mis heideti merre ja mis püüdis sisse igasuguseid kalu.
040	MAT	013	048	Kui võrk sai täis, veeti see kaldale. Head kalad pandi korvidesse, aga halvad visati minema.
040	MAT	013	049	Niimoodi on ka siis, kui tuleb maailma lõpp. Inglid lähevad välja ja eraldavad halvad inimesed headest
040	MAT	013	050	ning heidavad nad leegitsevasse sulatusahju, kus on nutmine ja hammaste kiristamine.
040	MAT	013	051	Kas te nüüd saate kõigest aru?“ „Jah,“ vastasid nad.
040	MAT	013	052	„Iga vaimulik õpetaja, kes on taevariigi kohta õppinud, on nagu majaomanik, kes toob oma varakambrist välja uusi ja vanu aardeid,“ ütles Jeesus.
040	MAT	013	053	Pärast seda kui Jeesus lõpetas nende jutustuste rääkimise, ta lahkus.
040	MAT	013	054	Ta läks tagasi oma kodulinna ja õpetas seal sünagoogis. Inimesed olid hämmastunud ja küsisid: „Kust ta saab oma tarkuse ja imeteod?
040	MAT	013	055	Kas ta pole mitte puusepa poeg? Kas tema ema ei ole Maarja ning tema vennad Jaakobus, Joosep, Siimon ja Juudas?
040	MAT	013	056	Kas tema õed ei ela siin meie keskel? Kust saab siis tema selle kõik?“
040	MAT	013	057	Ja nad keeldusid temasse uskumast. „Prohvetit austatakse kõikjal, välja arvatud oma kodumaal ja oma perekonnas,“ ütles Jeesus neile.
040	MAT	013	058	Kuna nad ei uskunud temasse, ei teinud ta seal palju imesid.
040	MAT	014	001	Sel ajal kuulis tetrarh Heroodes, mida Jeesus teeb,
040	MAT	014	002	ning ta ütles oma sulastele: „Ta on ilmselt surnuist üles tõusnud Ristija Johannes, sellepärast on tal sellised võimed!“
040	MAT	014	003	Heroodes oli Johannese vahistanud ning lasknud ta ahelates vangi panna oma venna Filippuse naise Heroodiase pärast.
040	MAT	014	004	Sest Johannes oli talle öelnud: „Temaga abiellumine ei ole seaduspärane.“
040	MAT	014	005	Heroodes tahtis Johannest tappa, kuid ta kartis rahva reaktsiooni, sest rahvas pidas Johannest prohvetiks.
040	MAT	014	006	Aga Heroodese sünnipäeval tantsis Heroodiase tütar peol ja Heroodes oli selle üle rõõmus.
040	MAT	014	007	Ta tõotas vandega anda neiule, mida iganes too tahab.
040	MAT	014	008	Ema õhutusel ütles tütar: „Anna mulle Ristija Johannese pea siin taldrikul.“
040	MAT	014	009	Siis kuningas kahetses antud lubadust, kuid õhtusöögikülaliste ees antud vannete pärast andis ta käsu nii teha.
040	MAT	014	010	Käsk anti edasi ja Johannesel võeti vanglas pea maha.
040	MAT	014	011	Johannese pea toodi taldrikul ja anti neiule, kes viis selle oma emale.
040	MAT	014	012	Johannese jüngrid tulid ja võtsid tema keha ning matsid maha. Seejärel nad läksid ja rääkisid sellest Jeesusele.
040	MAT	014	013	Kui Jeesus kuulis uudist, läks ta paadiga vaiksesse kohta, et omapead olla, aga kui rahvahulk sai teada, kus ta on, järgnesid nad linnadest talle jalgsi.
040	MAT	014	014	Kui Jeesus astus paadist välja ja nägi suurt rahvahulka, täitis teda kaastunne nende vastu ja ta tegi nende haiged terveks.
040	MAT	014	015	Kui õhtu saabus, läksid jüngrid tema juurde ja ütlesid: „See paik on kõikjalt kaugel ja aeg on hiline. Saada rahvas minema, et nad saaksid minna küladesse ja endale toitu osta.“
040	MAT	014	016	Aga Jeesus ütles neile: „Neil ei ole vaja lahkuda. Andke teie neile midagi süüa!“
040	MAT	014	017	„Kõik, mis meil on, on viis leiba ja paar kala,“ vastasid nad.
040	MAT	014	018	„Tooge need mulle,“ ütles Jeesus.
040	MAT	014	019	Ta käskis rahval murule maha istuda. Siis võttis ta viis leiba ja kaks kala, vaatas üles taeva poole ja õnnistas neid. Seejärel murdis ta leivad tükkideks ja andis jüngritele ning jüngrid andsid leiva rahvale.
040	MAT	014	020	Kõik sõid, kuni kõht sai täis. Pärast kogusid nad kokku jääke, mida oli kaksteist korvitäit.
040	MAT	014	021	Umbes viis tuhat meest sõi seda toitu, peale selle veel naised ja lapsed.
040	MAT	014	022	Kohe pärast seda sundis ta jüngrid paati istuma ja teisele poole järve tagasi minema, samal ajal saatis ta ise rahva minema.
040	MAT	014	023	Kui ta oli rahva ära saatnud, läks ta mägedesse palvetama. Saabus õhtu ja ta oli seal ihuüksinda.
040	MAT	014	024	Nüüdseks oli paat kaldast kaugel ning lained peksid seda, sest tuul puhus neile vastu.
040	MAT	014	025	Umbes kella kolme ajal öösel jõudis Jeesus neile mere peal kõndides järele.
040	MAT	014	026	Kui jüngrid nägid teda merel kõndimas, kohkusid nad väga. Nad karjusid hirmunult: „See on tont!“
040	MAT	014	027	Aga kohe ütles Jeesus neile: „Ärge kartke, see olen mina! Ärge tundke hirmu!“
040	MAT	014	028	„Issand, kui see oled tõesti sina, siis käsi mul tulla sinu juurde ja vee peal kõndida,“ vastas Peetrus.
040	MAT	014	029	„Tule siis,“ ütles Jeesus. Peetrus astus paadist välja ja kõndis mööda vett Jeesuse poole.
040	MAT	014	030	Aga kui ta nägi, kui tugev oli tuul, hakkas ta kartma ja vette vajuma. „Issand! Päästa mind!“ karjatas ta.
040	MAT	014	031	Kohe sirutas Jeesus käe, haaras temast kinni ja ütles: „Sul on nii väike usk minusse. Miks sa kahtlesid?“
040	MAT	014	032	Kui nad paati astusid, vaibus tuul,
040	MAT	014	033	ja need, kes paadis olid, kummardasid teda, öeldes: „Sa oled tõesti Jumala Poeg!“
040	MAT	014	034	Pärast järve ületamist jõudis nad Genneesaretti.
040	MAT	014	035	Kui sealsed inimesed mõistsid, et Jeesus on saabunud, kuulutasid nad seda kogu piirkonnas. Nad tõid tema juurde kõik, kes olid haiged,
040	MAT	014	036	ja anusid, et ta lubaks haigetel vaid oma kuueserva puudutada. Kõik, kes teda puudutasid, said terveks.
040	MAT	015	001	Siis tulid mõned variserid ja vaimulikud õpetajad Jeruusalemmast Jeesuse juurde ja küsisid temalt:
040	MAT	015	002	„Miks rikuvad sinu jüngrid meie esiisade traditsiooni ega pese enne söömist käsi?“
040	MAT	015	003	„Miks rikute teie oma traditsiooni pärast Jumala käsku?“ vastas Jeesus.
040	MAT	015	004	„Sest Jumal ütles: „Austa oma isa ja ema“ ja „Kes oma isa või ema neab, tuleb surma mõista“.
040	MAT	015	005	Aga teie ütlete, et kui keegi ütleb oma isale või emale: „Mida iganes sa lootsid minult saada, on nüüd and Jumalale“, siis
040	MAT	015	006	ei pea nad oma isa austama. Nii olete tühistanud Jumala sõna oma traditsiooni tõttu.
040	MAT	015	007	Te silmakirjatsejad! Kui hästi kirjeldas teid Jesaja, kui ta prohvetlikult kuulutas:
040	MAT	015	008	„Need inimesed ütlevad, et nad austavad mind, kuid oma mõistuses nad ei hooli minust.
040	MAT	015	009	Nende jumalateenistus on mõttetu. See, mida nad õpetavad, on lihtsalt inimeste väljamõeldud nõudmised.““
040	MAT	015	010	Ta kutsus rahva enda juurde ja rääkis neile: „Kuulake ja mõistke seda:
040	MAT	015	011	see, mis läheb suust sisse, ei rüveta teid. See, mis tuleb suust välja, rüvetab teid.“
040	MAT	015	012	Siis tulid Jeesuse jüngrid tema juurde ja ütlesid: „Sa ikka mõistad ju, et sinu sõnad solvasid varisere.“
040	MAT	015	013	„Iga taim, mida minu taevane Isa ei ole istutanud, juuritakse välja,“ vastas Jeesus.
040	MAT	015	014	„Unustage nad ära, nad on pimedad teejuhid. Kui pime juhib teist pimedat, siis kukuvad nad mõlemad auku.“
040	MAT	015	015	Siis küsis Peetrus: „Räägi meile palun, mida sa selle illustratsiooniga mõtled.“
040	MAT	015	016	„Kas te ei ole veel sellest aru saanud?“ vastas Jeesus.
040	MAT	015	017	„Kas te ei mõista, et see, mis läheb suu kaudu sisse, läheb seejärel läbi kõhu ja lahkub ihust jäätmetena?
040	MAT	015	018	Aga mis tuleb suu kaudu välja, tuleb mõistusest ja see on, mis teid rüvetab.
040	MAT	015	019	Sest mõistusest tuleb kurje mõtteid, mõrva, abielurikkumist, seksuaalset ebamoraalsust, vargust, valetunnistust ja jumalateotust
040	MAT	015	020	ning need on, mis teid rüvetavad. Pesemata kätega söömine ei rüveta teid.“
040	MAT	015	021	Jeesus lahkus ja läks Tüürose ja Siidoni aladele.
040	MAT	015	022	Üks selle piirkonna kaananlanna tuli karjudes: „Issand, Taaveti poeg! Halasta minu peale, sest mu tütar kannatab hirmsasti, sest teda vaevab kuri vaim!“
040	MAT	015	023	Aga Jeesus ei vastanud üldse. Tema jüngrid tulid ta juurde ja ütlesid: „Käsi tal lõpetada meie järel käimine. Tema karjumine on tõesti häiriv!“
040	MAT	015	024	„Mind saadeti üksnes Iisraeli soo kadunud lammaste juurde,“ ütles Jeesus naisele.
040	MAT	015	025	Kuid naine tuli ja põlvitas tema ette ning ütles: „Issand, palun aita mind!“
040	MAT	015	026	„Ei ole õige võtta laste toit ja visata see koertele,“ lausus Jeesus talle.
040	MAT	015	027	„Jah, Issand, aga isegi koertel lubatakse süüa purukesi, mis nende isanda laualt pudenevad,“ vastas naine.
040	MAT	015	028	„Sul on suur usk minusse,“ kostis Jeesus. „Sinu soov on täidetud!“ Ja naise tütar sai jalamaid terveks.
040	MAT	015	029	Jeesus läks tagasi, Galilea merest mööda. Ta suundus lähedal asuvatesse mägedesse, kus istus maha.
040	MAT	015	030	Tohutu rahvamass tuli tema juurde; nad tõid kaasa neid, kes olid lombakad, pimedad, vigased, tummad ja palju neid, kes olid haiged. Rahvas pani nad tema jalge ette maha ja ta tegi nad terveks.
040	MAT	015	031	Kõik olid hämmastunud, kui nägid, mis juhtus: kurdid suutsid rääkida, vigased said terveks, jalutud suutsid kõndida ja pimedad näha. Nad ülistasid Iisraeli Jumalat.
040	MAT	015	032	Jeesus kutsus oma jüngrid enda juurde ja ütles neile: „Mul on neist kõigist väga kahju, sest nad on olnud nüüd minu juures kolm päeva ja neil ei ole midagi süüa. Ma ei taha neid näljasena minema saata, et nad koduteel ära ei nõrkeks.“
040	MAT	015	033	„Kust me leiaks siin tühermaal piisavalt leiba, et nii suurt rahvahulka ära toita?“ pärisid jüngrid.
040	MAT	015	034	„Kui palju leibu teil on?“ küsis Jeesus. „Seitse, ja mõned väiksed kalad,“ vastasid nad.
040	MAT	015	035	Jeesus käskis rahval maha istuda.
040	MAT	015	036	Ta võttis seitse leiba ja kalad ning pärast toidu õnnistamist tegi selle tükkideks ja andis jüngritele ja jüngrid andsid selle rahvale.
040	MAT	015	037	Kõik sõid, kuni kõht sai täis, ja nad kogusid jäägid kokku, neid sai seitse korvitäit.
040	MAT	015	038	Neli tuhat meest sõi toitu, peale selle naised ja lapsed.
040	MAT	015	039	Seejärel saatis ta rahva minema, astus paati ja läks Magadani piirkonda.
040	MAT	016	001	Variserid ja saduserid tulid Jeesust proovile panema, nõudes, et ta näitaks neile tunnustähte taevast.
040	MAT	016	002	Jeesus vastas: „Õhtul te ütlete: „Homme tuleb ilus päev, sest taevas punab,“
040	MAT	016	003	samas kui hommikul ütlete: „Täna tuleb halb ilm, sest taevas punab ja on pilves.“ Te oskate taeva järgi ilma ennustada, kuid ei tunne ära ajamärke!
040	MAT	016	004	Kurjad inimesed, kes ei usu Jumalasse, on need, kes otsivad imelisi tunnustähti, ja neile ei anta ühtki tunnustähte peale Joona tunnustähe.“ Ta lahkus neist ja läks ära.
040	MAT	016	005	Järve teisele kaldale minnes unustasid jüngrid leiba kaasa võtta.
040	MAT	016	006	„Hoiduge variseride ja saduseride juuretise eest,“ ütles Jeesus neile.
040	MAT	016	007	Jüngrid hakkasid isekeskis vaidlema. „Ta ütleb seda sellepärast, et me ei võtnud leiba kaasa,“ järeldasid nad.
040	MAT	016	008	Jeesus teadis, mida nad räägivad, ning ütles: „Teie usk minusse on nii väike! Miks te vaidlete isekeskis sellepärast, et teil ei ole leiba?
040	MAT	016	009	Kas te ei ole ikka veel aru saanud? Kas te ei mäleta viit leiba, millest said söönuks viis tuhat? Mitu korvitäit järelejäänut te kokku kogusite?
040	MAT	016	010	Ja kuidas oli seitsme leivaga, millest sai söönuks neli tuhat? Mitu korvitäit järelejäänut te kokku kogusite?
040	MAT	016	011	Kas te ei ole ikka veel aru saanud, et ma ei rääkinud teile leivast? Hoiduge variseride ja saduseride juuretise eest!“
040	MAT	016	012	Siis nad mõistsid, et ta ei hoiatanud neid leivajuuretise eest, vaid variseride ja saduseride õpetuste eest.
040	MAT	016	013	Kui Jeesus saabus Filippuse Kaisarea aladele, küsis ta jüngritelt: „Kelle ütlevad inimesed inimese Poja olevat?“
040	MAT	016	014	„Mõni ütleb, et Ristija Johannes, mõni, et Eelija, ja veel teised ütlevad, et Jeremija või üks teistest prohvetitest,“ vastasid nad.
040	MAT	016	015	„Aga teie?“ küsis ta neilt. „Kes ma teie arvates olen?“
040	MAT	016	016	„Sina oled Messias, elava Jumala Poeg,“ vastas Siimon Peetrus.
040	MAT	016	017	„Sa oled tõesti õnnistatud, Siimon, Johannese poeg,“ ütles Jeesus talle. „Sest seda ei ilmutanud sulle inimlik liha ja veri, vaid minu Isa, kes on taevas.
040	MAT	016	018	Ma ütlen sulle, et sina oled Peetrus. Sellele kaljule ma rajan oma koguduse ning surmaväed ei võida seda.
040	MAT	016	019	Ma annan sulle taevariigi võtmed, ja mida iganes sa maa peal keelad, on keelatud taevas, ja mida iganes sa maa peal lubad, on lubatud taevas.“
040	MAT	016	020	Siis ta hoiatas oma jüngreid, et nad ei räägiks kellelegi, et ta on Messias.
040	MAT	016	021	Sellest ajast peale hakkas Jeesus oma jüngritele selgitama, et ta peab minema Jeruusalemma ning et tal tuleb kohutavalt kannatada vanemate, ülempreestrite ja vaimulike õpetajate käes ning ta tapetaks, kuid ta tõuseb kolmandal päeval surnuist üles.
040	MAT	016	022	Peetrus viis Jeesuse kõrvale ning hakkas talle rääkima, et ta ei tohiks nii kõneleda. „Jumal hoidku, Issand, et seda kunagi sinuga ei juhtuks!“ ütles ta.
040	MAT	016	023	Jeesus pöördus Peetruse poole ja ütles talle: „Mine minust eemale, Saatan! Sa oled lõks selleks, et ma komistaksin, sest sa mõtled inimese kombel, mitte nii, nagu mõtleb Jumal!“
040	MAT	016	024	Siis rääkis Jeesus oma jüngritele: „Kui te tahate olla minu järelkäijad, peate ennast salgama, oma risti võtma ja mind järgima.
040	MAT	016	025	Sest kui tahate oma elu päästa, siis kaotate selle, ja kui kaotate oma elu minu pärast, säästate selle.
040	MAT	016	026	Mis kasu on teil sellest, kui võidate endale kogu maailma, kuid kaotate oma elu? Mida on teil anda vahetuskaubaks oma elu eest?
040	MAT	016	027	Sest inimese Poeg läheb oma Isa ja tema inglite auhiilgusesse. Siis annab ta igaühele, mille nad on oma tegevusega ära teeninud.
040	MAT	016	028	Ma ütlen teile tõtt: siin seisavad mõned, kes ei sure enne, kui nad näevad inimese Poja tema kuningriigis tulevat.“
040	MAT	017	001	Kuue päeva pärast võttis Jeesus Peetruse, Jaakobuse ja tema venna Johannese endaga kaasa ja nad läksid kõrgele mäele, et omaette olla.
040	MAT	017	002	Teda muudeti nende silme all. Tema nägu säras nägu päike. Tema riided muutusid valgeks nagu valgus.
040	MAT	017	003	Siis äkitselt ilmusid nende ette Mooses ja Eelija ning vestlesid Jeesusega.
040	MAT	017	004	Peetrus hakkas rääkima ja ütles Jeesusele: „Issand, siin on tõesti hea olla. Kui tahad, teen kolm varjualust − ühe sulle, ühe Moosesele ja ühe Eelijale.“
040	MAT	017	005	Sel ajal kui ta veel rääkis, tuli hiilgav pilv ja kattis nad. Pilvest kostis hääl, mis ütles: „See on minu poeg, keda ma armastan ja kellest mul on hea meel. Kuulake teda!“
040	MAT	017	006	Kui jüngrid seda kuulsid, langesid nad näoli maha ja olid äärmiselt kohkunud.
040	MAT	017	007	Jeesus läks nende juurde ja puudutas neid. „Tõuske üles,“ ütles ta neile. „Ärge kartke.“
040	MAT	017	008	Kui nad üles vaatasid, ei näinud nad kedagi peale Jeesuse.
040	MAT	017	009	Kui nad mäelt alla läksid, andis Jeesus neile ranged juhised. „Ärge rääkige kellelegi, mida te nägite, enne kui inimese Poeg on surnuist üles tõusnud,“ ütles ta neile.
040	MAT	017	010	„Miks siis vaimulikud õpetajad ütlevad, et kõigepealt peab tulema Eelija?“ küsisid tema jüngrid.
040	MAT	017	011	„Tõsi on, et Eelija tuleb kõike korda seadma,“ vastas Jeesus,
040	MAT	017	012	„aga ma ütlen teile, et Eelija on juba tulnud ja ometi ei tundud inimesed ära, kes ta on. Nad tegid temale seda, mida iganes tahtsid. Samamoodi kannatab ka inimese Poeg nende käte läbi.“
040	MAT	017	013	Siis jüngrid mõistsid, et Jeesus viitas Ristija Johannesele.
040	MAT	017	014	Kui nad lähenesid rahvahulgale, tuli üks mees Jeesuse juurde ja põlvitas tema ette.
040	MAT	017	015	„Issand, palun halasta mu poja peale,“ ütles ta. „Ta kaotab mõistuse ja kannatab kohutavate krambihoogude all, mis heidavad teda sageli tulle või vette.
040	MAT	017	016	Ma tõin ta sinu jüngrite juurde, aga nad ei suutnud teda terveks teha.“
040	MAT	017	017	„Te, inimesed, keeldute minusse uskumast ja olete nii rikutud!“ vastas Jeesus. „Kui kauaks pean ma siia teie juurde jääma? Kui kaua ma pean teid taluma? Too ta minu juurde!“
040	MAT	017	018	Jeesus astus kurjale vaimule vastu ja see lahkus poisist ning poiss sai otsekohe terveks.
040	MAT	017	019	Hiljem tulid jüngrid omaette olles Jeesuse juurde ja küsisid talt: „Miks ei suutnud meie teda välja ajada?“
040	MAT	017	020	„Sest teil pole piisavalt usku,“ ütles Jeesus neile. „Ma ütlen teile, isegi kui teie usk oleks sama pisike kui sinepiseeme, võiksite öelda sellele mäele: „Mine siit teise kohta!“ ja see läheks. Miski ei oleks siis teie jaoks võimatu.“
040	MAT	017	022	Kui nad koos läbi Galilea kõndisid, rääkis Jeesus neile: „Inimese poeg reedetakse ja inimesed saavad tema üle võimust.
040	MAT	017	023	Nad tapavad ta, kuid kolmandal päeval tõuseb ta jälle üles.“ Jüngrid said väga kurvaks.
040	MAT	017	024	Kui nad jõudsid Kapernauma, siis tulid need, kes vastutasid pooleseeklise templimaksu kogumise eest, Peetruse juurde ja küsisid temalt: „Eks ole, sinu õpetaja tasub pooleseeklise maksu?“
040	MAT	017	025	„Jah, muidugi,“ vastas Peetrus. Kui ta jõudis tagasi sinna, kus nad peatusid, ennetas Jeesus küsimust. „Mis sa arvad, Siimon?“ küsis Jeesus temalt. „Kas selle maailma kuningad koguvad makse ja koormisi oma poegadelt või teistelt?“
040	MAT	017	026	„Teistelt,“ vastas Peetrus. Niisiis ütles Jeesus talle: „Sel juhul on pojad vabastatud.
040	MAT	017	027	Aga et mitte kedagi pahandada, mine järve äärde ja viska õngenöör konksuga sisse. Tõmba välja esimene kala, mis otsa jääb, ja kui sa tema suu avad, siis leiad sealt stateeri. Võta münt ja anna see neile minu ja sinu eest.“
040	MAT	018	001	Umbes sel ajal tulid jüngrid Jeesuse juurde ja küsisid: „Kes on suurim taevariigis?“
040	MAT	018	002	Jeesus hõikas ligi ühe väikse lapse. Ta lasi lapsel nende ette seista.
040	MAT	018	003	„Ma ütlen teile tõtt: kui te ei muuda oma mõtteviisi ega saa väikeste laste sarnaseks, ei pääse te taevariiki,“ ütles ta neile.
040	MAT	018	004	„Aga kes iganes end alandab ja saab selle väikse lapse sarnaseks, on suurim taevariigis.
040	MAT	018	005	Kes iganes võtab seesuguse väikse lapse vastu minu nimel, võtab vastu minu.
040	MAT	018	006	Aga kes iganes suunab patustama ühe neist väikestest, kes minusse usuvad, sellele oleks parem, kui tema kaela seotaks suur veskikivi ja ta uputataks mere sügavustesse.
040	MAT	018	007	Missugune suur õnnetus on tulemas maailmale kõigi kiusatuste tõttu patustada! Kiusatused tulevad küll, kuid häda inimesele, kelle läbi kiusatus tuleb!
040	MAT	018	008	Kui su käsi või jalg sunnib sind patustama, siis lõika see maha ja viska minema. Parem on minna vigase või lombakana igavesse ellu kui omada kaht kätt või kaht jalga ja saada igavesse tulle heidetud.
040	MAT	018	009	Kui su silm sunnib sind patustama, siis tõmba see välja ja viska minema. Parem on minna ühe silmaga igavesse ellu kui omada kaht silma ja saada igavesse tulle heidetud.
040	MAT	018	010	Olge hoolsad, et te ei põlgaks neid väikesi. Ma ütlen teile, et inglid taevas on alati mu taevase Isaga koos.
040	MAT	018	012	Mida te sellest arvate? Kui ühel mehel on sada lammast ja üks neist läheb kaotsi, kas ta ei jäta siis üheksakümmend üheksa kingule ega lähe otsima seda üht, kes on kadunud?
040	MAT	018	013	Ja kui ta tema leiab, ma ütlen teile, ta tunneb selle lamba üle rohkem rõõmu kui üheksakümne üheksa üle, kes ei läinud kaduma.
040	MAT	018	014	Samamoodi ei taha mu taevane Isa, et ükski neist pisikestest kaduma läheks.
040	MAT	018	015	Kui vend sinu vastu patustab, siis mine ja juhi tema tähelepanu eksimusele, ainult nelja silma all. Kui ta sind kuulab, oled sa oma venna enda poole võitnud.
040	MAT	018	016	Aga kui ta ei kuula, siis võta endaga veel üks või kaks inimest, nii et tõde saaks kinnitada kaks või kolm tunnistajat.
040	MAT	018	017	Aga kui ta ikka keeldub kuulamast, siis räägi kogudusele. Kui ta keeldub ka kogudust kuulamast, siis kohtle teda kui võõramaalast ja maksukogujat.
040	MAT	018	018	Ma ütlen teile tõtt: mida iganes te maa peal keelate, on ka taevas keelatud, ja mida iganes te maa peal lubate, on lubatud ka taevas.
040	MAT	018	019	Ma ütlen teile ka, et kui kaks teist on siin maa peal ühel nõul millegi pärast palvetamas, siis mu taevane Isa teeb seda teie heaks.
040	MAT	018	020	Sest kus kaks või kolm on koos minu nimel, seal olen mina nendega koos.“
040	MAT	018	021	Peetrus tuli Jeesuse juurde ja küsis temalt: „Mitu korda peaksin ma oma vennale andestama, kui ta minu vastu pattu teeb? Kas seitse korda?“
040	MAT	018	022	„Ei, mitte seitse korda. Ma ütlen, seitsekümmend korda seitse korda!“ vastas Jeesus talle.
040	MAT	018	023	„Sellepärast on taevariik kuninga sarnane, kes tahtis ajada arvepidamise korda sulastega, kes talle raha võlgu olid.
040	MAT	018	024	Kui ta hakkas arvepidamist uurima, toodi tema ette üks sulane, kes oli talle võlgu kümme tuhat talenti.
040	MAT	018	025	Kuna tal ei olnud tasumiseks raha, andis isand korralduse müüa ära sulane koos naise, laste ja kogu omandiga, et võlg saaks tasutud.
040	MAT	018	026	Sulane langes põlvedele ja ütles oma isandale: „Palun ole minuga kannatlik! Ma maksan kõik tagasi!“
040	MAT	018	027	Isandal hakkas sulasest kahju, ta lasi sulase vabaks ja tühistas võla.
040	MAT	018	028	Aga kui seesama sulane läks välja, leidis ta oma kaassulase, kes oli talle võlgu kõigest sada denaari. Ta haaras tal kõrist kinni ja kägistas teda ning ütles: „Maksa tagasi, mis sa mulle võlgu oled!“
040	MAT	018	029	Tema kaassulane langes mehe jalge ette maha ja anus teda: „Palun ole minuga kannatlik! Ma maksan sulle tagasi!“
040	MAT	018	030	Aga mees keeldus ning läks ja viskas oma kaassulase vanglasse, kuniks ta oma võla ära tasub.
040	MAT	018	031	Kui teised sulased toimunut nägid, olid nad rabatud ja vapustatud. Nad läksid ja rääkisid isandale kõigest, mis oli juhtunud.
040	MAT	018	032	Siis kutsus isand mehe tagasi ja ütles talle: „Sina kuri sulane! Ma kustutasin kogu su võla, sest sa anusid mind.
040	MAT	018	033	Kas ei oleks pidanud sa halastama oma kaassulase peale samamoodi, nagu mina sinu peale halastasin?“
040	MAT	018	034	Tema isand sai pahaseks ja andis ta vangivalvurite kätte, kuni ta kogu oma võla ära tasub.
040	MAT	018	035	Nii toimib minu taevane Isa kõigi teiega, kui te siiralt oma vendadele andeks ei anna.“
040	MAT	019	001	Kui Jeesus lõpetas kõnelemise, lahkus ta Galileast, ning läks Jordani jõe taha Juuda aladele.
040	MAT	019	002	Suured rahvahulgad järgisid teda ja ta tegi terveks need, kes rahva seast haiged olid.
040	MAT	019	003	Mõned variserid tulid teda proovile panema. „Kas mehel on lubatud oma naisest mingil põhjusel lahutada?“ küsisid nad.
040	MAT	019	004	Jeesus vastas: „Kas te ei ole lugenud, et Jumal, kes lõi alguses inimesed, tegi nad meheks ja naiseks?
040	MAT	019	005	Ta ütles: „Sel põhjusel jätab mees maha oma isa ja ema ning ühineb oma naisega ja nemad kaks saavad üheks.“
040	MAT	019	006	Nüüd ei ole nad enam kaks, vaid üks. Keegi ei tohi eraldada seda, mille Jumal on liitnud.“
040	MAT	019	007	„Miks siis Mooses andis seaduse, et mees võib oma naisest lahutada, kui annab talle lahutustunnistuse, ja ta minema saata?“ küsisid nad.
040	MAT	019	008	„Teie kalgi südame pärast lubas Mooses teil oma naisest lahutada, aga alguses ei olnud see nii,“ vastas Jeesus.
040	MAT	019	009	„Ma ütlen teile, igaüks, kes lahutab oma naisest muidu kui seksuaalse ebamoraalsuse tõttu ja abiellub siis teise naisega, rikub abielu.“
040	MAT	019	010	„Kui olukord mehe ja naise vahel on selline, siis on parem mitte abielluda!“ ütlesid ta jüngrid talle.
040	MAT	019	011	„Kõik ei suuda seda õpetust vastu võtta, vaid ainult need, kellele see on antud,“ lausus Jeesus neile.
040	MAT	019	012	„Mõni on sündinud eunuhh, mõne on eunuhhiks teinud inimesed ning mõni otsustab olla eunuhh taevariigi pärast. Need, kes suudavad selle vastu võtta, peaks seda tegema.“
040	MAT	019	013	Inimesed tõid väikesed lapsed tema juurde, et ta neid õnnistaks ja nende eest palvetaks. Kuid jüngrid keelasid neid.
040	MAT	019	014	Aga Jeesus ütles: „Laske lastel minu juurde tulla. Ärge takistage neid. Taevariik kuulub neile, kes on nendesarnased!“
040	MAT	019	015	Ta pani oma käed nende peale ja õnnistas neid ning siis ta lahkus.
040	MAT	019	016	Üks mees tuli Jeesuse juurde ja küsis temalt: „Õpetaja, mida head ma pean tegema, et igavest elu saada?“
040	MAT	019	017	„Miks sa küsid minult, mis on hea?“ vastas Jeesus. „On ainult üks, kes on hea. Aga kui tahad igavest elu saada, siis pea käske.“
040	MAT	019	018	„Missuguseid?“ küsis mees temalt. „Ära tapa, ära riku abielu, ära varasta, ära anna valetunnistust,
040	MAT	019	019	austa oma isa ja ema ning armasta oma kaasinimest nagu iseennast,“ vastas Jeesus.
040	MAT	019	020	„Olen kõiki neid käske pidanud,“ lausus noormees. „Mida ma veel pean tegema?“
040	MAT	019	021	Jeesus kostis talle: „Kui sa tahad täiuslik olla, siis mine ja müü oma vara ära, anna raha vaestele ja sul on aare taevas. Siis tule ja järgi mind.“
040	MAT	019	022	Kui noormees kuulis Jeesuse vastust, läks ta väga kurvalt ära, sest tal oli palju vara.
040	MAT	019	023	„Ma räägin teile tõtt,“ ütles Jeesus oma jüngritele, „rikastel inimestel on raske taevariiki siseneda.
040	MAT	019	024	Ma ütlen teile ka seda: lihtsam on kaamelil läbi nõelsilma minna, kui rikkal inimesel Jumala riiki siseneda.“
040	MAT	019	025	Kui jüngrid seda kuulsid, olid nad väga üllatunud ja küsisid: „Kes võib siis päästetud saada?“
040	MAT	019	026	Jeesus vaatas neid ja ütles: „Inimlikust vaatenurgast on see võimatu, aga Jumalaga koos on kõik võimalik.“
040	MAT	019	027	Peetrus vastas talle: „Vaata, me oleme jätnud kõik maha ja sind järginud. Mis tasu me saame?“
040	MAT	019	028	Jeesus vastas: „Ma ütlen teile tõtt: kui kõik on uueks loodud ja inimese Poeg istub oma hiilgaval troonil, siis teie, kes te olete mind järginud, istute ka kaheteistkümnel troonil ning mõistate kohut Iisraeli kaheteistkümne suguharu üle.
040	MAT	019	029	Kõik need, kes on minu pärast jätnud maha oma kodu, vennad, õed, isa, ema, lapsed ja põllud, saavad sada korda rohkem tagasi ja igavese elu.
040	MAT	019	030	Sest paljud, kes on esimesed, jäävad viimasteks, ja paljud, kes on viimased, saavad esimesteks.
040	MAT	020	001	Sest taevariik on nagu maaomanik, kes läks varahommikul välja, et palgata töölisi oma viinamarjaistandusse.
040	MAT	020	002	Ta leppis töölistega kokku, et tasub päeva eest ühe denaari, ning saatis nad viinapuuaeda.
040	MAT	020	003	Umbes kella üheksa ajal hommikul läks ta välja ja nägi teisi ilma tööta turuplatsil seismas.
040	MAT	020	004	„Minge ka teie viinamarjaistandusse tööle ja ma tasun teile, mis on sobiv,“ ütles ta neile. Nii läksid ka nemad tööle.
040	MAT	020	005	Keskpäeva ajal ja kella kolme ajal pärastlõunal läks ta välja ja toimis samamoodi.
040	MAT	020	006	Kella viie ajal pärastlõunal läks ta välja ja leidis sealt veel inimesi seismas. „Miks te seisate siin kogu päeva ega tee midagi?“ küsis ta neilt.
040	MAT	020	007	„Sest keegi ei ole meid palganud,“ vastasid nad. „Minge ka viinamarjaistandusse tööle,“ ütles ta neile.
040	MAT	020	008	Kui saabus õhtu, ütles viinamarjaistanduse omanik töödejuhatajale: „Kutsu töötajad ja maksa neile palk. Alusta töölistest, kes palgati viimasena, ja seejärel liigu edasi nendeni, kes palgati esimesena.“
040	MAT	020	009	Kui tulid need, kes oldi palgatud kella viie ajal pärastlõunal, said nad igaüks ühe denaari.
040	MAT	020	010	Kui siis tulid need, kes olid esimesena palgatud, arvasid nad, et nemad saavad rohkem, kuid ka nemad said ühe denaari.
040	MAT	020	011	Kui nad said palga kätte, läksid nad omanikule kaebama.
040	MAT	020	012	„Need, kes viimasena palgati, töötasid ainult tund aega ja sa maksid neile sama palga nagu meile, kes me töötasime kogu päeva kõrvetavas kuumuses,“ nurisesid nad.
040	MAT	020	013	Omanik vastas ühele neist: „Mu sõber, ma ei ole sind ebaõiglaselt kohelnud. Kas sa ei leppinud minuga kokku, et töötad ühe denaari eest?
040	MAT	020	014	Võta oma palk ja mine. Ma tahan maksta viimasena palgatutele sama palju palka kui sulle.
040	MAT	020	015	Kas ma ei või otsustada teha oma rahaga seda, mida tahan? Miks sa heidad mulle kurje pilke sellepärast, et ma tahan teha head?“
040	MAT	020	016	Nii saavad viimased esimesteks ja esimesed viimasteks.“
040	MAT	020	017	Teel Jeruusalemma viis Jeesus kaksteist jüngrit kõndimise ajal kõrvale ja rääkis neile:
040	MAT	020	018	„Vaadake, me läheme Jeruusalemma ja inimese Poeg müüakse maha ülempreestritele ja vaimulikele õpetajatele. Nad mõistavad ta surma
040	MAT	020	019	ning annavad ta võõramaalaste kätte ja teda pilgatakse, piitsutatakse ja lüüakse risti. Kuid kolmandal päeval äratatakse ta surnuist üles.“
040	MAT	020	020	Siis tuli Sebedeuse poegade ema koos oma kahe pojaga Jeesuse juurde. Ta põlvitas Jeesuse ette, et talle palve esitada.
040	MAT	020	021	„Mis see on, mida sa minult palud?“ küsis Jeesus temalt. „Palun määra nii, et mu pojad istuksid sinu kuningriigis sinu kõrval, üks sinu paremal ja teine sinu vasakul käel,“ palus naine.
040	MAT	020	022	„Te ei tea, mida te palute,“ ütles Jeesus neile. „Kas te olete võimelised jooma karikast, millest mina jooma hakkan?“ „Jah, me oleme võimelised seda tegema,“ vastasid nad talle.
040	MAT	020	023	„Te joote kindlasti minu karikast,“ kostis ta neile, „kuid eesõigus minu paremal või vasakul käel istuda, ei ole minu anda. Minu Isa on see, kes seda otsustab.“
040	MAT	020	024	Kui ülejäänud kümme jüngrit kuulsid, mida nad olid palunud, olid nad kahe venna peale pahased.
040	MAT	020	025	Jeesus kutsus nad kokku ja rääkis neile: „Te teate, et võõramaised valitsejad valitsevad oma alamate üle ja võimukad juhid rõhuvad neid.
040	MAT	020	026	Teie puhul ei tohi see nii olla. Kes iganes teist soovib olla kõige tähtsam, see olgu teie teenija.
040	MAT	020	027	Kes iganes teist soovib olla tähtsaim, olgu nagu ori.
040	MAT	020	028	Samamoodi ei tulnud inimese Poeg, et teda teenitaks, vaid ta tuli teenima ja andma oma elu lunarahaks paljude eest.“
040	MAT	020	029	Kui nad Jeerikost lahkusid, järgis Jeesust tohutu rahvahulk.
040	MAT	020	030	Tee ääres istus kaks pimedat meest. Kui nad kuulsid, et Jeesus on mööda minemas, hüüdsid nad: „Halasta meie peale, Issand, Taaveti poeg!“
040	MAT	020	031	Rahvas käskis neil vait olla, aga nad hüüdsid veel valjemini: „Halasta meie peale, Issand, Taaveti poeg!“
040	MAT	020	032	Jeesus peatus. Ta kutsus nad enda juurde ja küsis: „Mida te tahate, et ma teile teeksin?“
040	MAT	020	033	„Issand, palun tee meid jälle nägijateks,“ vastasid nad.
040	MAT	020	034	Jeesusel oli neist kahju ja ta puudutas nende silmi. Kohe nägid nad jälle ja järgisid teda.
040	MAT	021	001	Jeesus ja tema jüngrid läksid Jeruusalemma. Lähemale jõudes tulid nad Betfage küla juurde Õlimäel. Jeesus saatis kaks jüngrit ette
040	MAT	021	002	ja ütles neile: „Minge külla. Sealsamas leiate te kinni seotult eesli koos säluga. Siduge nad lahti ja tooge mulle.
040	MAT	021	003	Kui keegi küsib, mida te teete, siis öelge talle: „Issandal on neid vaja“, ja nad saadavad nad jalamaid.“
040	MAT	021	004	Nii pidi täituma see, mida oli öelnud prohvet:
040	MAT	021	005	„Öelge Siioni tütrele: „Vaata, sinu Kuningas tuleb su juurde. Ta on alandlik ning ratsutab eesli ja eeslisälu seljas.““
040	MAT	021	006	Jüngrid läksid ja tegid nii, nagu Jeesus oli õpetanud.
040	MAT	021	007	Nad tõid kaasa eesli ja sälu. Nad panid nende peale oma ülekuued ja ta istus nende peale.
040	MAT	021	008	Paljud rahva hulgas laotasid oma ülekuued tee peale, samal ajal teised lõikasid puude otsast oksi ja panid need tee peale.
040	MAT	021	009	Rahvas, kes käis tema ees, ja need, kes tulid tema järel, hüüdsid kõik: „Hosanna Taaveti pojale! Õnnistatud on see, kes tuleb Issanda nimel! Hosanna kõrgustes!“
040	MAT	021	010	Kui Jeesus saabus Jeruusalemma, oli kogu linn elevil. „Kes see on?“ küsiti.
040	MAT	021	011	„See on Jeesus, prohvet Galilea Naatsaretist,“ vastas rahvahulk.
040	MAT	021	012	Jeesus läks templisse ja viskas välja kõik inimesed, kes ostsid ja müüsid. Ta lükkas kummuli rahavahetajate lauad ja tuvimüüjate toolid.
040	MAT	021	013	Ta ütles neile: „Pühakiri ütleb: „Minu koda peab hüütama palvekojaks“, aga teie olete selle muutnud röövlikoopaks.“
040	MAT	021	014	Pimedad ja lombakad tulid templisse Jeesuse juurde ja ta tegi nad terveks.
040	MAT	021	015	Aga kui ülempreestrid ja vaimulikud õpetajad nägid imetegusid, mida ta tegi, ja lapsi templis hüüdmas: „Hosanna Taaveti pojale!“, olid nad haavunud. „Kas sa kuuled, mida need lapsed ütlevad?“ küsisid nad talt.
040	MAT	021	016	„Jah,“ vastas Jeesus. „Kas te ei ole kunagi lugenud Pühakirja, kus on öeldud: „Sa oled korraldanud nii, et lapsed ja imikud ülistavad sind täiuslikult“?“
040	MAT	021	017	Jeesus lahkus neist ja läks linnast välja, et peatuda Betaanias.
040	MAT	021	018	Järgmisel hommikul, kui ta oli teel tagasi linna, tundis ta nälga.
040	MAT	021	019	Ta nägi tee ääres üht viigipuud, nii läks ta selle juurde, kuid ei leidnud vilju, ainult lehti. Ta ütles viigipuule: „Et sa enam kunagi vilja ei kannaks!“ Viigipuu närbus jalamaid.
040	MAT	021	020	Jüngrid olid seda nähes hämmastunud. „Kuidas see viigipuu nii äkitselt ära närbus?“ küsisid nad.
040	MAT	021	021	„Ma ütlen teile tõtt,“ vastas Jeesus, „Kui teil oleks tõesti kindel usk Jumalasse ja te ei kahtleks temas, ei suudaks te teha üksnes seda, mis juhtus viigipuuga, vaid palju enamat. Kui te ütleksite sellele mäele: „Tõuse ja heida ennast merre!“, siis nii sünniks!
040	MAT	021	022	Te saate kõike, mida te palves palute, kui teil on kindel usk Jumalasse.“
040	MAT	021	023	Jeesus läks templisse. Ülempreestrid ja valitsevad rahvavanemad tulid tema juurde, kui ta õpetas, ja küsisid: „Mis õigusega sa neid asju teed? Kes sulle selleks õiguse andis?“
040	MAT	021	024	„Mina esitan ka teile küsimuse,“ vastas Jeesus. „Kui te vastate mulle, siis ütlen teile, mis õigusega ma neid asju teen.
040	MAT	021	025	Kust oli Johannese ristimine pärit? Kas see oli taevast või inimestelt?“ Nad vaidlesid omavahel. „Kui me ütleme: „See oli taevast“, siis küsib ta, miks me temasse ei uskunud.
040	MAT	021	026	Aga kui ütleme: „See oli inimestelt“, siis pöördub rahvas meie vastu, sest kõik peavad Johannest prohvetiks.“
040	MAT	021	027	Niisiis vastasid nad Jeesusele: „Me ei tea.“ „Siis ei ütle ma teile, mis õigusega ma neid asju teen,“ vastas Jeesus.
040	MAT	021	028	„Aga mida te arvate sellest näitest? Elas kord mees, kellel oli kaks poega. Ta läks esimese poja juurde ja ütles: „Poeg mine täna viinapuuaeda tööle.“
040	MAT	021	029	Poeg vastas: „Ei lähe“, kuid pärast oli tal kahju sellepärast, mida ta oli öelnud, ja ta läks tööle.
040	MAT	021	030	Mees läks teise poja juurde ja ütles talle sama. Poeg vastas: „Ma lähen,“, aga ei läinud.
040	MAT	021	031	Kumb neist kahest pojast tegi seda, mida isa soovis?“ „Esimene,“ vastasid nad. „Ma räägin teile tõtt: maksukogujad ja prostituudid sisenevad Jumala riiki enne teid,“ ütles Jeesus neile.
040	MAT	021	032	„Johannes tuli, et näidata teile, kuidas elada Jumalale vastuvõetavalt, ja te ei uskunud teda, kuid maksukogujad ja prostituudid uskusid teda. Hiljem, kui te nägite, mis juhtus, ei kahetsenud ega uskunud te ikkagi.
040	MAT	021	033	Siin on veel üks näitlik lugu. Elas kord üks mees, maaomanik, kes istutas viinapuuaja. Ta pani selle ümber tara, valmistas surutõrre ja ehitas vahitorni. Ta andis selle mõnedele renditalunikele rendile ja lahkus siis, et minna teise riiki.
040	MAT	021	034	Lõikuseajal saatis ta oma sulased talunike juurde, et koguda saak, mis kuulus talle.
040	MAT	021	035	Kuid talunikud ründasid tema sulaseid. Üht nad peksid, teise tapsid ja kolmandat viskasid kividega.
040	MAT	021	036	Niisiis saatis ta veel sulaseid, aga talunikud tegid nendega sama.
040	MAT	021	037	Siis saatis ta oma poja. „Nad austavad mu poega,“ mõtles ta endamisi.
040	MAT	021	038	Aga kui talunikud nägid poega, ütlesid nad üksteisele: „Siin on pärija! Tulge! Tapame ta ära, nii et saame tema pärandi endale võtta!“
040	MAT	021	039	Nad haarasid temast kinni, viskasid ta viinapuuaiast välja ja tapsid ta.
040	MAT	021	040	Kui viinapuuaia omanik tagasi tuleb, mida ta siis nende talunikega teeb?“
040	MAT	021	041	Ülempreestrid ja vanemad ütlesid Jeesusele: „Ta mõistab need kurjad mehed kõige kohutavamasse surma ning annab viinapuuaia rendile teistele talunikele, kes annavad talle kindlasti lõikuseajal saaki.“
040	MAT	021	042	„Niisiis, kas te ei ole seda Pühakirjast lugenud?“ küsis Jeesus neilt. „„Kivi, mille ehitajad välja praakisid, on saanud peamiseks nurgakiviks. Issand on seda teinud ja see on meie silmis imeline.“
040	MAT	021	043	Sellepärast ma räägingi, et Jumala riik võetakse teilt ära. See antakse inimestele, kes kannavad õiget vilja.
040	MAT	021	044	Igaüks, kes langeb selle kivi peale, puruneb, aga kelle peale see kivi langeb, purustatakse täielikult.“
040	MAT	021	045	Kui ülempreestrid ja variserid kuulsid tema näitlikke lugusid, mõistsid nad, et ta räägib neist.
040	MAT	021	046	Nad tahtsid ta vahistada, kuid kartsid seda, mida rahvas võib teha, sest rahvas uskus, et ta on prohvet.
040	MAT	022	001	Jeesus kõneles neile veel näitlikke lugusid kasutades.
040	MAT	022	002	„Taevariik on nagu kuningas, kes korraldas oma pojale pulmapeo,“ selgitas Jeesus.
040	MAT	022	003	„Ta saatis oma sulased välja kõigi juurde, kes olid pulma kutsutud, et nad tuleksid kohale, kuid nad keeldusid.
040	MAT	022	004	Nii saatis ta välja veel sulaseid, korraldusega: „Öelge kutsutuile, et ma olen pulma peolaua valmis saanud. Härjad ja nuumvasikad on tapetud, kõik on valmis. Nii et tulge pulma!“
040	MAT	022	005	Kuid nad eirasid kutset ja lahkusid. Üks läks oma põllule, teine äri eest hoolt kandma.
040	MAT	022	006	Ülejäänud võtsid kuninga sulased kinni, kohtlesid neid halvasti ja tapsid nad.
040	MAT	022	007	Kuningas sai maruvihaseks. Ta saatis oma sõdurid neid mõrvareid hävitama ja nende linna maha põletama.
040	MAT	022	008	Siis ütles kuningas oma sulastele: „Pulma peolaud on valmis, aga need, kes olid kutsutud, ei olnud väärt osa saama.
040	MAT	022	009	Minge tänavatele ja kutsuge pulma kõiki, keda leiate.“
040	MAT	022	010	Siis läksid sulased välja tänavatele ja tõid kaasa kõik, kelle leidsid, nii häid kui ka halbu. Peosaal sai täis.
040	MAT	022	011	Aga kui kuningas tuli külalistega kohtuma, märkas ta üht meest, kellel ei olnud pulmarõivast seljas.
040	MAT	022	012	Kuningas küsis mehelt: „Mu sõber, kuidas sa ilma pulmarõivata siia sisse said?“ Mehel ei olnud midagi öelda.
040	MAT	022	013	Siis kuningas käskis oma sulaseid: „Siduge ta käed ja jalad kinni ning heitke ta pimedusse, kus on nutmine ja hammaste kiristamine.“
040	MAT	022	014	Sest paljud on kutsutud, aga vähesed on valitud.“
040	MAT	022	015	Siis variserid lahkusid ja tulid kokku, et sepitseda plaani, kuidas nad saaksid tema sõnadega ta lõksu püüda.
040	MAT	022	016	Nad saatsid oma jüngrid tema juurde koos Heroodese pooldajatega. „Õpetaja, me teame, et sa oled ausameelne inimene ja et sa õpetad, et Jumala tee on tõde,“ alustasid nad. „Sa ei lase end kellelgi mõjutada ja sa ei hooli auastmest ega seisusest.
040	MAT	022	017	Anna siis meile teada oma arvamus. Kas on õige maksta keisrile makse või mitte?“
040	MAT	022	018	Jeesus teadis, et nende ajendid olid kurjad. Ta küsis neilt: „Miks te üritate mind lõksu püüda, te silmakirjatsejad?
040	MAT	022	019	Näidake mulle münti, mida kasutatakse maksu tasumiseks.“ Nad tõid talle ühe denaari näha.
040	MAT	022	020	„Kelle pilt ja kelle tiitel on siia graveeritud?“ küsis ta neilt.
040	MAT	022	021	„Keisri,“ vastasid nad. „Keisrile tuleb anda tagasi see, mis keisrile kuulub, ja Jumalale see, mis Jumalale kuulub,“ ütles ta neile.
040	MAT	022	022	Kui nad Jeesuse vastust kuulsid, olid nad jahmunud. Nad läksid ära ja jätsid ta rahule.
040	MAT	022	023	Hiljem samal päeval tulid tema juurde mõned saduserid. (Nemad on need, kes ütlevad, et ülestõusmist ei ole.)
040	MAT	022	024	Nad küsisid talt: „Õpetaja, Mooses ütles, et kui abielus mees sureb ilma lapsi saamata, peaks ta vend tema lesega abielluma ja oma venna jaoks lapsi saama.
040	MAT	022	025	Meie kandis elas kord seitse venda. Esimene abiellus ja suri ning kuna tal ei olnud lapsi, jättis ta oma lese oma vennale.
040	MAT	022	026	Sama juhtus teise ja kolmanda vennaga, kuni seitsmendani välja.
040	MAT	022	027	Lõpuks suri ka see naine.
040	MAT	022	028	Kui nüüd ülestõusmine tuleb, kelle naiseks ta neist seitsmest vennast saab, sest ta oli abielus nende kõigiga?“
040	MAT	022	029	Jeesus vastas: „Teie viga on, et te ei tunne Pühakirja ega seda, mida Jumal suudab teha.
040	MAT	022	030	Sest ülestõusmises ei võeta naisi ega minda mehele − siis ollakse nagu taeva inglid.
040	MAT	022	031	Mis puutub surnute ülestõusmisesse, siis kas te ei ole lugenud, mida Jumal teile ütles:
040	MAT	022	032	„Mina olen Aabrahami Jumal ja Iisaki Jumal ja Jaakobi Jumal“? Ta ei ole surnute, vaid elavate Jumal.“
040	MAT	022	033	Kui rahvahulgad tema sõnu kuulsid, olid nad tema õpetusest hämmastuses.
040	MAT	022	034	Kui variserid kuulsid, et ta oli saduseride suu sulgenud, tulid nad kokku ja esitasid veel küsimusi.
040	MAT	022	035	Nende hulgast üks, kes oli seadusetundja, esitas talle küsimuse, üritades teda lõksu püüda:
040	MAT	022	036	„Õpetaja, missugune on tähtsaim käsk seaduses?“
040	MAT	022	037	Jeesus ütles neile: „„Armasta Issandat, oma Jumalat, kõiges, mida sa mõtled, kõiges, mida sa tunned, ja kõiges, mida sa teed.“
040	MAT	022	038	See on tähtsaim käsk, esimene käsk.
040	MAT	022	039	Teine on üsna samasugune: „Armasta oma kaasinimest nagu iseennast.“
040	MAT	022	040	Kogu piibellik seadus ja prohvetite kirjutised tuginevad neile kahele käsule.“
040	MAT	022	041	Kuna variserid olid sinna kogunenud, esitas Jeesus neile küsimuse.
040	MAT	022	042	„Mida te arvate Messiast?“ küsis ta. „Kelle poeg ta on?“ „Taaveti poeg,“ vastasid nad.
040	MAT	022	043	„Aga kuidas saab Taavet inspireeritult nimetada teda Issandaks?“ küsis Jeesus neilt. „Ta ütleb:
040	MAT	022	044	„Issand ütles minu Issandale: istu mu paremale käele, kuni ma su vaenlased võidan.“
040	MAT	022	045	Kui Taavet nimetas teda Issandaks, kuidas saab ta siis tema poeg olla?“
040	MAT	022	046	Keegi ei osanud talle vastata ja nüüdsest peale ei söandanud keegi enam talle küsimusi esitada.
040	MAT	023	001	Siis Jeesus kõneles rahvahulgale ja oma jüngritele:
040	MAT	023	002	„Vaimulikud õpetajad ja variserid kui Moosese seaduse tõlgendajad on vastutavad,
040	MAT	023	003	nii et kuuletuge neile ja tehke kõike, mida nad teid käsivad. Kuid ärge tehke selle järgi, mida nad teevad, sest nad ei täida seda, mida nad õpetavad.
040	MAT	023	004	Nad seovad kokku raskeid koormaid ja asetavad need inimeste õlgadele, kuid ise ei liiguta nad sõrmeotsagi, et neid aidata.
040	MAT	023	005	Kõike, mida nad teevad, teevad nad selleks, et neid märgataks. Nad teevad endale kandmiseks suured palvekarbid ja pikad tutid oma rõivaste külge.
040	MAT	023	006	Nad armastavad aukohti pidusöökidel ja parimaid kohti sünagoogides.
040	MAT	023	007	Neile meeldib, kui neid tervitatakse turuplatsil lugupidavalt ja kui inimesed ütlevad neile „Rabi“.
040	MAT	023	008	Ärge laske inimestel öelda endale „Rabi“. Ainult üks on teie Ülemõpetaja ja teie kõik olete vennad.
040	MAT	023	009	Ärge nimetage siin maa peal kedagi tiitliga „Isa“. Ainult üks on teie Isa, kes on taevas.
040	MAT	023	010	Ärge laske inimestel öelda teile „Õpetaja“. Ainult üks on teie Õpetaja − Messias.
040	MAT	023	011	Tähtsaim teie hulgas on teie teenija.
040	MAT	023	012	Need, kes ennast ise tähtsaks teevad, alandatakse, ja need, kes ennast ise alandavad, tehakse tähtsaks.
040	MAT	023	013	Aga missugune häda on teile tulemas, vaimulikud õpetajad ja variserid, te silmakirjatsejad! Te lööte inimeste nina ees taevariigi ukse kinni. Ise te sinna sisse ei lähe, kuid ei lase sinna ka kedagi teist, kes üritab sisse minna.
040	MAT	023	015	Missugune häda on teile tulemas, vaimulikud õpetajad ja variserid, te silmakirjatsejad! Sest te rändate läbi maa ja mere, et ühtainust hinge pöörata, ja kui te sellega hakkama saate, teete temast kaks korda hullema pimeduse poja, kui te ise olete.
040	MAT	023	016	Missugune häda on tulemas teile, kes te ütlete: „Kui sa vannud templi nimel, siis ei lähe see arvesse, aga kui sa vannud templi kulla nimel, siis pead oma vannet pidama.“ Kui rumalad ja pimedad te olete!
040	MAT	023	017	Mis on tähtsam, kas kuld või tempel, mis muudab kulla pühaks?
040	MAT	023	018	Te ütlete: „Kui sa vannud altari nimel, siis ei lähe see arvesse, aga kui sa vannud ohvri nimel, mis on altari peal, siis pead oma vannet pidama.“
040	MAT	023	019	Kui pimedad te olete! Mis on tähtsam, kas ohver või altar, mis muudab ohvri pühaks?
040	MAT	023	020	Kui te vannute altari nimel, vannute selle nimel ja kõige nimel, mis selle peal on.
040	MAT	023	021	Kui vannute templi nimel, vannute selle nimel ja kõigi nimel, kes selles elavad.
040	MAT	023	022	Kui vannute taeva nimel, vannute Jumala trooni nimel ja selle nimel, kes seal istub.
040	MAT	023	023	Missugune häda on teile tulemas, vaimulikud õpetajad ja variserid, te silmakirjatsejad! Te maksate kümnist mündist, aniisist ja vürtsköömnest, kuid jätate unarusse seaduse elutähtsad osad − heategemise, halastuse, usu. Jah, kümnist tuleb maksta, kuid neid teisi asju ei tohi unustada.
040	MAT	023	024	Te pimedad teejuhid, te kurnate seda, mida joote, et hoida eemal kärbes, kuid siis neelate alla kaameli!
040	MAT	023	025	Missugune häda on teile tulemas, vaimulikud õpetajad ja variserid, te silmakirjatsejad! Te puhastate karikat ja vaagnat väljastpoolt, kuid seestpoolt olete täis ahnust ja isekust.
040	MAT	023	026	Te pimedad variserid! Puhastage kõigepealt karika ja vaagna sisemus, nii et need saaks ka väljastpoolt puhtaks.
040	MAT	023	027	Missugune häda on teile tulemas, vaimulikud õpetajad ja variserid, te silmakirjatsejad! Te olete nagu lubjaga võõbatud hauakoopad, mis näevad väljast head välja, kuid seest on täis luukeresid ja igasugust kõdu.
040	MAT	023	028	Te olete täpselt samasugused. Väljastpoolt paistate te teistele head inimesed, kuid seesmiselt olete täis silmakirjalikkust ja nurjatust.
040	MAT	023	029	Missugune häda on teile tulemas, vaimulikud õpetajad ja variserid, te silmakirjatsejad! Te ehitate hauakambreid prohvetite mälestusmärkideks ja kaunistate heade inimeste hauakääpaid
040	MAT	023	030	ning ütlete: „Kui me oleks esivanemate ajal elanud, ei oleks me nendega prohvetite vere valamisel ühinenud.“
040	MAT	023	031	Aga seda öeldes tunnistate te iseenda vastu, tõestades, et kuulute nende hulka, kes on tapnud prohveteid!
040	MAT	023	032	Nii et jätkake seda − lõpetage see kõik oma esiisade meetodeid kasutades!
040	MAT	023	033	Te maod, te rästikute sigitis, kuidas te pääsete hukka mõistvast kohtust?
040	MAT	023	034	Sellepärast läkitan ma teie juurde prohveteid, tarku mehi ja õpetajaid. Mõned neist te tapate, mõned neist lööte risti ning mõnda neist te piitsutate sünagoogides, ajades neid taga linnast linna.
040	MAT	023	035	Selle tagajärjel peetakse teid vastutavaks kõigi heade inimeste vere eest, mis on maa peal valatud − Abelist, kes tegi seda, mis on õige, kuni Sakarja poja Berekjani, kelle te tapsite templi ja altari vahel.
040	MAT	023	036	Ma ütlen teile, kõige selle tagajärjed langevad sellele põlvkonnale.
040	MAT	023	037	Jeruusalemm, Jeruusalemm, sina, kes sa tapad prohvetid ja viskad kividega surnuks need, kes on sinu juurde läkitatud! Nii sageli olen soovinud koguda su lapsi nagu kanaema kogub oma pojad tiibade alla, aga te ei ole lasknud mul seda teha.
040	MAT	023	038	Vaadake nüüd − teie koda jäetakse maha, täiesti tühjaks.
040	MAT	023	039	Ma ütlen teile seda: te ei näe mind enne, kui ütlete: „Õnnistatud on see, kes tuleb Issanda nimel.““
040	MAT	024	001	Kui Jeesus oli templist lahkumas, tulid jüngrid tema juurde ja osutasid uhkelt templi hoonetele.
040	MAT	024	002	Aga Jeesus vastas: „Kas näete kõiki neid hooneid? Ma ütlen teile tõtt: neis ei jää üht kivi teise peale. Iga viimane kui üks variseb raginal maha!“
040	MAT	024	003	Kui Jeesus istus Õlimäel, tulid jüngrid omaette olles tema juurde ja küsisid: „Räägi meile palun, millal see toimub. Mis on sinu tulemise ja maailma lõpu märk?“
040	MAT	024	004	„Ärge laske kellelgi end eksitada,“ vastas Jeesus.
040	MAT	024	005	„Paljud väidavad end minu olevat, öeldes: „Mina olen Messias“, ja petavad paljusid.
040	MAT	024	006	Te kuulete sõdadest ja kuuldusi sõdadest, kuid ärge olge ärevil. See kõik peab toimuma, kuid see ei ole lõpp.
040	MAT	024	007	Rahvad ründavad teisi rahvaid ja kuningriigid võitlevad teiste kuningriikide vastu. Paljudes paikades on näljahäda ja maavärinaid,
040	MAT	024	008	kuid kõik see on alles sünnitusvalude algus.
040	MAT	024	009	Siis teid vahistatakse, kiusatakse taga ja tapetakse. Kõik vihkavad teid minu pärast.
040	MAT	024	010	Sel ajal loobuvad paljud usklikud uskumast. Nad reedavad ja vihkavad üksteist.
040	MAT	024	011	Palju valeprohveteid tuleb ja nad petavad paljusid.
040	MAT	024	012	Suureneva kurjuse tõttu jahtub paljude armastus,
040	MAT	024	013	aga kes lõpuni vastu peavad, need saavad päästetud.
040	MAT	024	014	Head sõnumit kuningriigist kuulutatakse kogu maailmas, nii et kõik võivad seda kuulda, ja siis tuleb lõpp.
040	MAT	024	015	Nii et kui te näete pühas paigas seisvat „rüvetavat ebajumalust“, millest prohvet Taaniel rääkis (kes seda loeb, mõelgu hoolikalt järele),
040	MAT	024	016	siis need, kes elavad Juudamaal, peaksid põgenema mägedesse.
040	MAT	024	017	See, kes on katusel, ei tohi tulla alla majast midagi ära tooma.
040	MAT	024	018	See, kes on väljas põllul, ei tohi minna tagasi kuube võtma.
040	MAT	024	019	Kui kohutav on see neile, kes on sel ajal lapseootel või imetavad!
040	MAT	024	020	Palvetage, et teil ei oleks vaja põgeneda talvel ega hingamispäeval.
040	MAT	024	021	Sest sel ajal on kohutav tagakiusamine, kohutavam kui miski, mis on toimunud maailma algusest kuni selle ajani, ja mida ei juhtu enam kunagi uuesti.
040	MAT	024	022	Kui neid päevi ei lühendataks, ei pääseks keegi, aga valitute pärast lühendatakse seda aega.
040	MAT	024	023	Nii et kui keegi ütleb teile: „Vaata, siin on Messias!“ või „Vaata, seal!“, ärge uskuge seda.
040	MAT	024	024	Sest valemessiaid ilmub ja ka valeprohveteid ning nad teevad uskumatuid tunnustähti ja imetegusid, et petta ära ka valitud, kui see oleks võimalik.
040	MAT	024	025	Pange tähele, et ma rääkisin teile sellest enne, kui see toimub.
040	MAT	024	026	Nii et kui öeldakse: „Vaata, ta on väljas kõrbes!“, ärge minge sinna vaatama; või kui öeldakse: „Vaata, ta on salaja siin!“, ärge uskuge seda.
040	MAT	024	027	Sest inimese Poja tulemine on nagu välk, mis sähvatab eredalt idast läände.
040	MAT	024	028	„Kus on korjus, sinna kogunevad raisakotkad.“
040	MAT	024	029	Aga kohe pärast seda tagakiusamise aega läheb päike pimedaks, kuu ei sära, tähed langevad taevast ja taeva vägesid kõigutatakse.
040	MAT	024	030	Siis ilmub taevasse inimese Poja tunnustäht ja kõik maailma rahvas leinab. Nad näevad inimese Poega tulemas taeva pilvedel väe ja särava hiilgusega.
040	MAT	024	031	Pasunahäälega läkitab ta inglid koguma oma valituid igalt poolt, ühest taeva ja maa otsast teiseni.
040	MAT	024	032	Õppige näitlikku õppetundi viigipuust. Kui puul kasvavad õrnad võsud ja lehed hakkavad võrsuma, siis teate, et suvi on tulemas.
040	MAT	024	033	Samamoodi kui te näete kõike seda toimumas, siis teadke, et tema tulemine on lähedal, õigupoolest on see otse ukse taga!
040	MAT	024	034	Ma ütlen teile tõtt: see põlvkond ei kao enne, kui kõik see on toimunud.
040	MAT	024	035	Taevas ja maa võivad kaduda, aga minu sõnad ei kao.
040	MAT	024	036	Aga keegi ei tea päeva ega tundi, millal see toimub, ei inglid taevas ega Poeg. Ainult Isa teab.
040	MAT	024	037	Kui inimese Poeg tuleb, on see nagu Noa ajal.
040	MAT	024	038	See on nagu enne veeuputust, kui nad sõid ja jõid, võtsid naisi ja läksid mehele, lausa päevani, mil Noa läks laeva.
040	MAT	024	039	Nad ei mõistnud, mis hakkab toimuma, kuni tuli uputus ja pühkis nad kõik minema. Nii on ka inimese Poja tulemine.
040	MAT	024	040	Kaks meest töötavad põllul. Üks võetakse, teine jäetakse maha.
040	MAT	024	041	Kaks naist jahvatavad veskiga vilja. Üks võetakse, teine jäetakse maha.
040	MAT	024	042	Nii et olge valvsad, sest te ei tea, mis päeval teie Issand tuleb.
040	MAT	024	043	Aga võtke arvesse seda: kui majaomanik teaks aega, mil varas tuleb, oleks ta valvel. Ta ei laseks oma majja sisse murda ja sealt röövida.
040	MAT	024	044	Ka teie peate olema valmis, sest inimese Poeg tuleb ajal, mil te teda ei oota.
040	MAT	024	045	Sest kes on usaldusväärne ja tähelepanelik sulane? See on see, kelle isand paneb oma majapidamise eest hoolitsema, et ta varustaks neid toiduga õigel ajal.
040	MAT	024	046	Kui hea on selle sulase jaoks, kui isand tagasi tulles leiab ta seda tegemas!
040	MAT	024	047	Ma ütlen teile tõtt: isand paneb selle sulase vastutama kõige eest, mis tal on.
040	MAT	024	048	Aga kui see sulane oleks nurjatu, ütleks ta endale: „Mu isandal läheb kaua aega“,
040	MAT	024	049	ning ta hakkaks teisi sulaseid peksma, pidutsema ning joobnutega jooma.
040	MAT	024	050	Siis selle sulase isand tuleb tagasi siis, kui sulane ei oota, ajal, mil ta ei tea.
040	MAT	024	051	Ta raiub ta tükkideks ja kohtleb samamoodi nagu silmakirjatsejaid, saates ta paika, kus on nutmine ja hammaste kiristamine.
040	MAT	025	001	Taevariik on nagu kümme neidu, kes võtsid oma lambid kaasa ja läksid peigmehega kohtuma.
040	MAT	025	002	Viis olid rumalad ja viis targad.
040	MAT	025	003	Rumalad neiud võtsid oma lambid, kuid ei võtnud kaasa õli,
040	MAT	025	004	samal ajal targad neiud võtsid kaasa nii õlinõud kui ka lambid.
040	MAT	025	005	Peigmehe tulek viibis ning kõik neiud jäid uniseks ja uinusid magama.
040	MAT	025	006	Keskööl kõlas hüüd: „Vaadake, peigmees on kohal! Tulge välja temaga kohtuma!“
040	MAT	025	007	Kõik neiud ärkasid ja kohendasid oma lampide tahti. Rumalad neiud ütlesid tarkadele:
040	MAT	025	008	„Andke meile veidi oma õli, sest meie lambid kustuvad.“ Aga targad neiud vastasid:
040	MAT	025	009	„Ei, sest muidu ei jaguks sellest ei teile ega meile. Minge poodnike juurde ja ostke endale õli.“
040	MAT	025	010	Sel ajal kui nad läksid õli ostma, jõudis peigmees kohale, ja need, kes olid valmis, läksid koos temaga sisse pulmapeole, ja uks pandi lukku.
040	MAT	025	011	Teised neiud tulid hiljem. „Isand, isand!“ hüüdsid nad. „Ava meile uks!“
040	MAT	025	012	Kuid peigmees vastas: „Ma ütlen teile tõtt: ma ei tunne teid.“
040	MAT	025	013	Nii et olge valvsad, sest te ei tea päeva ega tundi.
040	MAT	025	014	See on nagu mees, kes läks ära reisile. Ta kutsus kokku oma sulased ja usaldas nende kätte oma vara.
040	MAT	025	015	Ühele sulasele andis ta viis talenti, teisele kaks ja kolmandale ühe, vastavalt nende erinevatele võimetele. Siis ta lahkus.
040	MAT	025	016	Viis talenti saanu läks kohe ja investeeris need ärisse ning sai juurde veel viis talenti.
040	MAT	025	017	Samamoodi sai kaks talenti saanu veel kaks juurde.
040	MAT	025	018	Aga mees, kes oli saanud ühe talendi, läks ja kaevas augu ning peitis oma isanda raha ära.
040	MAT	025	019	Kaua aega hiljem tuli nende sulaste isand tagasi ja õiendas nendega arved.
040	MAT	025	020	Viis talenti saanu tuli ja tõi kaasa veel viis talenti. „Isand,“ ütles ta, „sa andsid mulle viis talenti. Vaata, ma sain viis talenti kasu.“
040	MAT	025	021	Isand ütles talle: „Sa oled hästi teinud, sa oled hea ja ustav sulane. Sa tõestasid, et oled usaldusväärne väikestes asjades, nii et ma panen sind nüüd paljude asjade eest vastutama. Ole rõõmus, sest ma olen tõesti sinuga rahul!“
040	MAT	025	022	Tuli ka see, kes oli saanud kaks talenti. „Isand,“ ütles ta, „sa andsid mulle kaks talenti. Vaata, ma sain kaks talenti kasu.“
040	MAT	025	023	Isand ütles talle: „Sa oled hästi teinud, sa oled hea ja ustav sulane. Sa tõestasid, et oled usaldusväärne väikestes asjades, nii et ma panen sind nüüd paljude asjade eest vastutama. Ole rõõmus, sest ma olen tõesti sinuga rahul!“
040	MAT	025	024	Siis tuli ühe talendiga mees. „Isand,“ ütles ta, „ma tean, et sa oled karm mees. Sa lõikad sealt, kuhu sa pole külvanud, ja kogud saaki sealt, kuhu sa pole istutanud.
040	MAT	025	025	Kuna ma kartsin sind, läksin ma ja matsin su talendi maa sisse. Vaata, sa saad tagasi selle, mis sulle kuulub.“
040	MAT	025	026	Aga isand vastas talle: „Sina nurjatu ja laisk sulane! Kui sa arvad, et ma lõikan sealt, kuhu ma pole külvanud, ja kogun saaki sealt, kuhu ma pole istutanud,
040	MAT	025	027	siis oleksid pidanud mu hõbeda panka hoiule andma, et ma koju tulles oleksin saanud oma raha intressiga tagasi.
040	MAT	025	028	Võtke talent temalt ära ja andke sellele, kellel on kümme talenti.
040	MAT	025	029	Sest igaühele, kellel on, sellele antakse veel rohkem, ja igaühelt, kellel pole midagi, võetakse ära seegi, mis tal on.
040	MAT	025	030	Nüüd heitke see kasutu sulane välja pimedusse, kus on nutmine ja hammaste kiristamine.“
040	MAT	025	031	Aga kui inimese Poeg tuleb oma hiilguses ja kõik inglid koos temaga, siis istub ta oma suursugusele troonile.
040	MAT	025	032	Kõik tuuakse tema ette. Ta eraldab nad üksteisest, nagu karjane eraldab lambad kitsedest.
040	MAT	025	033	Ta paneb lambad oma paremale käele ja kitsed vasakule käele.
040	MAT	025	034	Siis ütleb kuningas neile, kes on tema paremal käel: „Tulge siia, mu Isa õnnistatud, ja pärige kuningriik, mis on teile valmistatud maailma algusest peale.
040	MAT	025	035	Sest mul oli nälg ja te andsite mulle süüa. Mul oli janu ja te andsite mulle juua. Ma olin võõras ja te kutsusite mu sisse.
040	MAT	025	036	Ma olin alasti ja te riietasite mind. Ma olin haige ja te hoolitsesite minu eest. Ma olin vangis ja te külastasite mind.“
040	MAT	025	037	Siis need, kes on temast paremal, vastavad: „Issand, millal me nägime sind näljasena ja toitsime sind, või janusena ja jootsime sind?
040	MAT	025	038	Millal nägime sind võõrana ja kutsusime sind sisse või alasti ja riietasime sind?
040	MAT	025	039	Millal nägime sind haigena või vangis ja külastasime sind?“
040	MAT	025	040	Kuningas lausub neile: „Ma ütlen teile tõtt: mida iganes te tegite ühele neist, kes on kõige tähtsusetumad, seda tegite mulle.“
040	MAT	025	041	Samuti pöördub ta nende poole, kes on tema vasakul käel, ja ütleb: „Minge minu juurest ära, te hukkamõistetud, igavesse tulle, mis on valmistatud kuradi ja tema inglite jaoks!
040	MAT	025	042	Sest mul oli nälg ja te ei andud mulle midagi süüa. Mul oli janu ja te ei andnud mulle juua.
040	MAT	025	043	Ma olin võõras ja te ei kutsunud mind sisse. Ma olin alasti ja te ei riietanud mind. Ma olin haige ja vangis ja te ei külastanud mind.“
040	MAT	025	044	Siis vastavad ka nemad: „Issand, millal me nägime sind näljase või janusena, võõrana või alasti, haigena või vangis, ega hoolitsenud sinu eest?“
040	MAT	025	045	Siis kostab ta neile: „Ma ütlen teile tõtt: mida iganes te ei teinud ühele neist, kes on kõige tähtsusetumad, seda ei teinud te mulle.“
040	MAT	025	046	Nad lähevad ära igavesse hukkamõistu, aga need, kes on head, lähevad igavesse ellu.“
040	MAT	026	001	Pärast seda, kui Jeesus oli kõike seda rääkinud, ütles ta oma jüngritele:
040	MAT	026	002	„Te teate, et kahe päeva pärast on paasapüha ja inimese Poeg antakse nende kätte, kes ta risti löövad.“
040	MAT	026	003	Siis kogunesid ülempreestrid ja rahvavanemad ülempreester Kaifase hoovi.
040	MAT	026	004	Seal sepitsesid nad plaani, et vahistada Jeesus mõne valeliku ettekäände abil ja ta tappa.
040	MAT	026	005	Kuid nad ütlesid: „Ärgem tehkem seda pühade ajal, et rahvas mässama ei hakkaks.“
040	MAT	026	006	Sel ajal kui Jeesus peatus pidalitõbise Siimona majas Betaanias,
040	MAT	026	007	tuli tema juurde üks naine, kaasas alabasternõu väga kalli parfüümiga. Ta valas selle Jeesusele pähe, kui Jeesus istus ja sõi. Aga kui jüngrid nägid, mida naine tegi, ärritas see neid.
040	MAT	026	008	„Missugune kohutav raiskamine!“ protestisid nad.
040	MAT	026	009	„Selle parfüümi oleks võinud suure raha eest ära müüa ja raha vaestele anda!“
040	MAT	026	010	Jeesus teadis, mis toimus, ja ta ütles neile: „Miks te selle naise peale pahandate? Ta tegi minu heaks midagi imelist!
040	MAT	026	011	Vaeseid on teie juures alati, aga mind ei ole teil alati.
040	MAT	026	012	Seda parfüümi mu ihule valades valmistas ta mind ette matmiseks.
040	MAT	026	013	Ma ütlen teile tõtt: kus iganes maailmas seda head sõnumit kuulutatakse, räägitakse ka lugu sellest, mida see naine tegi, tema mälestuseks.“
040	MAT	026	014	Siis Juudas Iskariot, üks kaheteistkümnest jüngrist, läks ülempreestrite juurde
040	MAT	026	015	ja küsis neilt: „Kui palju te mulle maksate, kui annan Jeesuse teie kätte?“ Nad maksid talle kolmkümmend hõbemünti.
040	MAT	026	016	Sellest ajast peale otsis ta võimalust, et Jeesus nende kätte anda.
040	MAT	026	017	Hapnemata leibade püha esimesel päeval tulid jüngrid Jeesuse juurde ja küsisid talt: „Kus sa tahad, et me valmistaksime sulle söömiseks paasapüha söömaaja?“
040	MAT	026	018	Jeesus ütles neile: „Minge linna ja leidke see konkreetne mees ning öelge talle, et Õpetaja ütleb: „Minu aeg on lähedal. Ma tulen koos jüngritega paasapüha tähistama sinu majja.““
040	MAT	026	019	Jüngrid tegid, nagu Jeesus oli käskinud, ja nad valmistasid seal paasapüha söömaaja.
040	MAT	026	020	Kui õhtu saabus, istus ta koos kaheteistkümnega maha sööma.
040	MAT	026	021	Söömise ajal rääkis ta neile: „Ma ütlen teile tõtt: üks teist reedab mu.“
040	MAT	026	022	Nad olid äärmiselt vapustatud. Üksteise järel küsisid nad talt: „Issand, ega see mina ole?“
040	MAT	026	023	„Minu reedab see, kes kastis oma käe koos minuga vaagnasse,“ vastas Jeesus.
040	MAT	026	024	„Inimese Poeg sureb täpselt nii, nagu temast on prohvetlikult ette kuulutatud, aga häda sellele inimesele, kes inimese Poja reedab! Sellel inimesel oleks parem, kui ta poleks kunagi sündinud!“
040	MAT	026	025	Juudas − see, kes kavatses Jeesuse reeta − küsis: „Ega see mina ole, rabi?“ „Seda ütlesid sina,“ vastas Jeesus.
040	MAT	026	026	Söömise ajal võttis Jeesus veidi leiba ja õnnistas seda. Siis murdis ta seda ja andis tükid oma jüngritele. „Võtke ja sööge seda, sest see on minu ihu,“ ütles Jeesus.
040	MAT	026	027	Siis võttis ta karika, õnnistas seda ja andis neile. „Jooge kõik sellest,“ ütles ta neile.
040	MAT	026	028	„Sest see on minu kokkuleppe veri, mis on valatud välja paljude eest pattude andeksandmiseks.
040	MAT	026	029	Kuid ma ütlen teile, et ma ei joo sellest viinapuu viljast kuni päevani, mil ma joon seda värskena koos teiega oma Isa riigis.“
040	MAT	026	030	Pärast seda kui nad laulsid ühe laulu, läksid nad välja Õlimäele.
040	MAT	026	031	„Te kõik jätate mu täna öösel maha,“ rääkis Jeesus neile. „Nagu Pühakiri ütleb: „Ma löön karjast ja lambakari pillutatakse laiali.“
040	MAT	026	032	Aga pärast seda, kui ma olen üles tõusnud, lähen ma teie eel Galileasse.“
040	MAT	026	033	Kuid Peetrus protestis: „Isegi kui kõik teised sind maha jätavad, siis mina ei jäta sind kunagi.“
040	MAT	026	034	„Ma ütlen teile tõtt,“ ütles Jeesus talle, „Täna öösel, enne kui kukk kireb, salgad sa mind kolm korda.“
040	MAT	026	035	„Isegi kui pean sinuga koos surema, ei salga ma sind!“ jäi Peetrus endale kindlaks. Ja kõik jüngrid ütlesid sama.
040	MAT	026	036	Siis Jeesus läks koos oma jüngritega paika, mida nimetatakse Ketsemaniks. Ta ütles neile: „Istuge siin, sel ajal kui ma lähen sinna ja palvetan.“
040	MAT	026	037	Ta võttis Peetruse ja kaks Sebedeuse poega endaga kaasa. Teda hakkas vaevama piinav südamevalu ja ahastus.
040	MAT	026	038	Siis ütles ta neile: „Mind valdab võrreldamatu kurbus. Oodake siin ja valvake koos minuga.“
040	MAT	026	039	Ta läks veidi maad edasi, langes näoli maha ja palvetas. „Mu Isa, kui on võimalik, palun lase see kannatuste karikas minult ära võtta,“ palvetas Jeesus. „Sellegipoolest ärgu sündigu see, mida mina tahan, vaid see, mida tahad sina.“
040	MAT	026	040	Ta läks tagasi jüngrite juurde ja leidis nad magamas. Ta ütles Peetrusele: „Kas sa ei suutnud ühtainsat tundigi minuga koos ärkvel püsida?
040	MAT	026	041	Olge valvsad ja palvetage, et te ei langeks kiusatusse. Jah, vaim on valmis, aga ihu on nõrk.“
040	MAT	026	042	Ta läks teist korda eemale ja palvetas. „Mu Isa, kui seda karikat ei saa minult ära võtta, ilma et ma sellest jooksin, siis täitugu sinu tahe,“ ütles ta.
040	MAT	026	043	Ta läks tagasi ja leidis nad magamas, sest nad lihtsalt ei suutnud ärkvel püsida.
040	MAT	026	044	Niisiis läks ta veelkord nende juurest ära eemale ja palvetas kolmandat korda, samu asju korrates.
040	MAT	026	045	Siis naasis ta jüngrite juurde ja ütles neile: „Kuidas te saate ikka veel magada ja puhata? Vaadake, aeg on käes. Inimese Poeg antakse kohe patuste kätte!
040	MAT	026	046	Tõuske üles, lähme! Näete, see, kes mu ära annab, on kohale jõudnud.“
040	MAT	026	047	Kui ta seda ütles, jõudis kohale Juudas, üks kaheteistkümnest, ja temaga koos suur mõõkade ja nuiadega relvastatud jõuk, mille olid saatnud ülempreestrid ja rahvavanemad.
040	MAT	026	048	Äraandja oli andnud neile märguande: „See, keda ma suudlen, ongi tema, võtke ta kinni,“ ütles ta neile.
040	MAT	026	049	Juudas tuli kohe Jeesuse juurde ja ütles: „Tere, rabi,“ ja suudles teda.
040	MAT	026	050	„Mu sõber, tee seda, mida sa tegema tulid,“ ütles Jeesus Juudasele. Nii nad siis tulid, haarasid Jeesusest kinni ja vahistasid ta.
040	MAT	026	051	Üks neist, kes oli Jeesusega, sirutas käe mõõga järele ja tõmbas selle välja. Ta lõi ülempreestri sulast ja lõikas ta kõrva maha.
040	MAT	026	052	Aga Jeesus ütles talle: „Pane oma mõõk ära. Igaüks, kes võitleb mõõgaga, sureb mõõga läbi.
040	MAT	026	053	Sa ei arva ju, et ma ei võiks paluda oma Isa, et ta saadaks kohe rohkem kui kaksteist leegioni ingleid?
040	MAT	026	054	Aga kuidas siis täituks Pühakiri, mis ütleb, et see peab nii toimuma?“
040	MAT	026	055	Siis ütles Jeesus jõugule: „Kas te tulite mind vahistama mõõkade ja nuiadega, nagu oleksin ma mingisugune ohtlik kurjategija? Ma istusin iga päev templis õpetades ja te ei vahistanud mind siis.
040	MAT	026	056	Aga kõik see toimub, et läheks täide see, mida prohvetid kirjutasid.“ Siis kõik jüngrid jätsid ta maha ja jooksid minema.
040	MAT	026	057	Need, kes Jeesuse vahistasid, viisid ta ülempreester Kaifase majja, kuhu olid kogunenud vaimulikud õpetajad ja vanemad.
040	MAT	026	058	Peetrus järgnes talle eemalt ja läks ülempreestri hoovi. Seal istus ta koos valvuritega, et näha, kuidas kõik lõpeb.
040	MAT	026	059	Ülempreestrid ja kogu nõukogu üritasid leida Jeesuse vastu mingeid valetõendeid, et nad saaksid ta surma mõista.
040	MAT	026	060	Aga nad ei suutnud midagi leida, kuigi valetunnistajaid astus esile. Lõpuks astusid ette kaks tunnistajat
040	MAT	026	061	ja teatasid: „See mees ütles: „Ma suudan Jumala templi hävitada ja kolme päevaga üles ehitada.““
040	MAT	026	062	Ülempreester tõusis ja küsis Jeesuselt: „Kas sul ei ole vastust? Mida on sul enda kaitseks öelda?“
040	MAT	026	063	Kuid Jeesus vaikis edasi. Ülempreester ütles Jeesusele: „Ma panen su elava Jumala nimel vande alla. Ütle meile, kas sa oled Messias, Jumala Poeg!“
040	MAT	026	064	„Seda ütlesid sina,“ vastas Jeesus. „Ja ma ütlen sulle ka seda, et tulevikus näed sa inimese Poega Kõigeväelise paremal käel istumas ja taeva pilvede peal tulemas.“
040	MAT	026	065	Siis käristas ülempreester oma rõivad lõhki ja ütles: „Ta teotab Jumalat! Milleks on meil üldse tunnistajaid vaja? Vaadake, nüüd olete ise tema jumalateotust kuulnud!
040	MAT	026	066	Missugune on teie otsus?“ „Süüdi! Ta on surma väärt!“ vastasid nad.
040	MAT	026	067	Siis nad sülitasid talle näkku ja peksid teda. Mõned lõid teda käega
040	MAT	026	068	ja ütlesid: „Kuuluta meile prohvetlikult, sina „Messias“! Kes sind just lõi?“
040	MAT	026	069	Samal ajal istus Peetrus väljas hoovis. Üks teenijatüdruk tuli tema juurde ja ütles: „Sina olid ka koos galilealase Jeesusega!“
040	MAT	026	070	Aga ta salgas seda kõigi ees. „Ma ei tea, millest sa räägid,“ ütles ta.
040	MAT	026	071	Kui ta läks tagasi hoovi sissepääsu juurde, nägi teda üks teine teenijatüdruk ja ütles sealsetele inimestele: „See mees oli koos Naatsareti Jeesusega.“
040	MAT	026	072	Taaskord salgas ta seda ja ütles vandega kinnitades: „Ma ei tunne teda.“
040	MAT	026	073	Veidi aja pärast tulid seal seisvad inimesed Peetruse juurde ja ütlesid: „Sa oled kindlasti üks neist. Sinu aktsent reedab sind.“
040	MAT	026	074	Siis hakkas ta vanduma: „Olgu ma neetud, kui ma valetan! Ma ei tunne seda meest!“ Otsekohe kires kukk.
040	MAT	026	075	Siis meenus Peetrusele, mida Jeesus oli talle öelnud: „Enne kui kukk kireb, salgad sa kolm korda, et sa mind tunned.“ Ta läks välja ja nuttis kibedasti.
040	MAT	027	001	Varahommikul pidasid kõik ülempreestrid ja rahvavanemad koos nõu ja otsustasid Jeesuse surma saata.
040	MAT	027	002	Nad sidusid ta kinni, viisid ära ja andsid üle maavalitseja Pilaatusele.
040	MAT	027	003	Kui Juudas, kes oli Jeesuse reetnud, nägi, et Jeesus oli surma mõistetud, kahetses ta seda, mida oli teinud, ning andis kolmkümmend hõbemünti ülempreestritele ja vanematele tagasi.
040	MAT	027	004	„Ma olen pattu teinud! Olen ära andnud süütu vere!“ ütles ta neile. „Mis on sel meiega pistmist?“ vastasid nad. „See on sinu probleem!“
040	MAT	027	005	Juudas viskas hõbemündid pühamusse ja lahkus. Ta läks ära ja poos enese üles.
040	MAT	027	006	Ülempreestrid võtsid hõbemündid ja ütlesid: „See on vereraha, nii et ei ole seaduslik seda templi varakambrisse panna.“
040	MAT	027	007	Nii leppisid nad kokku, et ostavad pottsepa põllu kohaks, kuhu matta võõramaalasi.
040	MAT	027	008	Sellepärast nimetatakse seda välja veel tänapäeval Verepõlluks.
040	MAT	027	009	Sellega täitus Jeremija kaudu esitatud prohvetikuulutus: „Nad võtsid kolmkümmend hõbemünti − selle inimese „väärtuse“, kes osteti mõnede Iisraeli laste määratud hinnaga −
040	MAT	027	010	ja kasutasid neid, et maksta pottsepa põllu eest, täpselt nii nagu Issand käskis mul teha.“
040	MAT	027	011	Jeesus viidi maavalitseja Pilaatuse ette, kes küsis temalt: „Kas sina oled juutide kuningas?“ „Seda ütlesid sina,“ vastas Jeesus.
040	MAT	027	012	Aga kui ülempreestrid ja vanemad tema vastu süüdistusi esitasid, siis Jeesus ei vastanud.
040	MAT	027	013	„Kas sa ei kuule, kui palju süüdistusi neil sinu vastu on?“ küsis Pilaatus talt.
040	MAT	027	014	Kuid Jeesus ei öelnud midagi, ei ühtki sõna. See üllatas maavalitsejat väga.
040	MAT	027	015	Maavalitsejal oli tava vabastada rahvale pühade ajal vang, keda nad tahavad.
040	MAT	027	016	Sel ajal oli vanglas kurikuulus vang, mees nimega Barabas.
040	MAT	027	017	Nii küsis Pilaatus kokku tulnud rahvahulgalt: „Keda te tahate, et ma teile vabaks lasen? Barabase või Jeesuse, keda nimetatakse Messiaks?“
040	MAT	027	018	(Ta oli mõistnud, et Jeesus oli tema ette kohtumõistmiseks toodud kadeduse tõttu.)
040	MAT	027	019	Sel ajal kui ta istus kohtunikutoolil, saatis tema naine talle sõnumi, milles ütles: „Ära tee sellele süütule mehele midagi, sest ma olen täna unenäo tõttu tema pärast kohutavalt kannatanud.“
040	MAT	027	020	Kuid ülempreestrid ja vanemad veensid rahvast küsima Barabast ja laskma Jeesus hukata.
040	MAT	027	021	Kui maavalitseja küsis neilt: „Kumma neist kahest te tahate vabaks saada?“, vastasid nad: „Barabase.“
040	MAT	027	022	„Mida ma teen siis Jeesuse, Messiaga?“ küsis ta neilt. Nad kõik karjusid: „Lase ta risti lüüa!“
040	MAT	027	023	„Miks? Mis kuriteo ta siis on teinud?“ küsis Pilaatus. Aga nad karjusid veel valjemini: „Löö ta risti!“
040	MAT	027	024	Kui Pilaatus nägi, et asi on lootusetu ja et tekkimas on mäss, võttis ta vett ja pesi rahva ees käsi. „Mina olen selle mehe verest puhas. See tuleb teie pea peale!“ ütles ta neile.
040	MAT	027	025	Kogu rahvas vastas: „Olgu tema veri meie ja meie laste peal!“
040	MAT	027	026	Siis laskis ta neile Barabase vabaks, kuid Jeesust lasi ta piitsutada ja saatis ristilöömisele.
040	MAT	027	027	Maavalitseja sõdurid viisid Jeesuse pretooriumi ja kogu salk ümbritses teda.
040	MAT	027	028	Nad võtsid ta alasti ja panid talle sarlakpunase mantli õlgadele.
040	MAT	027	029	Nad tegid okaspõõsast krooni ja asetasid talle pähe ning pistsid tema paremasse kätte kepi. Nad põlvitasid tema ette maha ja pilkasid teda, öeldes: „Me tervitame sind, juutide kuningas!“
040	MAT	027	030	Nad sülitasid tema peale, võtsid kepi ja peksid teda sellega vastu pead.
040	MAT	027	031	Kui nad olid tema mõnitamise lõpetanud, võtsid nad kuue ära ja pandi talle tema enda rõivad selga tagasi. Siis viisid nad ta ära, et ta risti lüüa.
040	MAT	027	032	Teel leidsid nad mehe nimega Siimon, kes oli Küreenest pärit, ja sundisid teda Jeesuse risti kandma.
040	MAT	027	033	Kui nad jõudsid Kolgatale, mis tähendab „Pealuu ase“,
040	MAT	027	034	andsid nad talle sapiga segatud veini. Aga kui ta oli seda maitsnud, keeldus ta seda joomast.
040	MAT	027	035	Pärast seda kui nad olid ta risti löönud, veeretasid nad täringuid, et tema riided omavahel ära jaotada.
040	MAT	027	036	Siis istusid nad maha ja valvasid teda seal.
040	MAT	027	037	Nad panid ta pea kohale sildi tema vastu esitatud süüdistusega. Sildil oli kirjas: „See on Jeesus, juutide kuningas.“
040	MAT	027	038	Koos temaga lõid nad risti kaks kurjategijat, ühe temast paremale ja teise temast vasakule.
040	MAT	027	039	Möödujad karjusid talle solvanguid ja ütlesid pead raputades:
040	MAT	027	040	„Sina, kes sa lubasid templi hävitada ja kolme päevaga üles ehitada, miks sa ennast ei päästa? Kui sa tõesti oled Jumala Poeg, siis tule risti pealt maha.“
040	MAT	027	041	Ülempreestrid pilkasid teda samamoodi koos vaimulike õpetajate ja vanematega.
040	MAT	027	042	„Teisi inimesi ta päästis, aga ennast ta ei suuda päästa!“ ütlesid nad. „Kui ta tõesti on Iisraeli kuningas, tulgu ta risti pealt maha ja siis me usume teda!
040	MAT	027	043	Ta usaldab Jumalat nii veendunult − las siis Jumal päästab ta nüüd, kui tahab, sest ta väitis: „Ma olen Jumala Poeg.““
040	MAT	027	044	Kurjategijad, kes olid koos temaga risti löödud, solvasid teda samamoodi.
040	MAT	027	045	Keskpäevast kuni kella kolmeni kattis kogu riiki pimedus.
040	MAT	027	046	Umbes kella kolme ajal karjus Jeesus valju häälega: „Eli, Eli, lama sabachthani?“, mis tähendab: „Mu Jumal, mu Jumal, miks sa oled mind maha jätnud?“
040	MAT	027	047	Kui mõned seal seisjaist seda kuulsid, ütlesid nad: „Ta kutsub Eelijat!“
040	MAT	027	048	Otsekohe jooksis üks neist, haaras käsna, kastis selle äädikasse, pani kepi otsa ja andis seda Jeesusele juua.
040	MAT	027	049	Aga teised ütlesid: „Jätke ta rahule. Vaatame, kas Eelija tuleb teda päästma.“
040	MAT	027	050	Jeesus karjatas taas valju häälega ja tegi viimase hingetõmbe.
040	MAT	027	051	Täpselt siis kärises templi eesriie ülevalt alla lõhki. Maapind värises, kaljud lõhenesid
040	MAT	027	052	ja hauad avanesid. Paljud neist, kes olid elanud head elu ja surmaunne jäänud, äratati ellu.
040	MAT	027	053	Pärast Jeesuse ülestõusmist läksid nad surnuaedadest pühasse linna, kus paljud neid nägid.
040	MAT	027	054	Kui tsentuurio ja need, kes koos temaga Jeesust valvasid, nägid maavärinat ja seda, mis juhtus, olid nad kohkunud ja ütlesid: „See oli tõesti Jumala Poeg!“
040	MAT	027	055	Ka paljud naised jälgisid eemalt, need, kes olid Jeesust Galileast saadik järginud ja olid teda toetanud.
040	MAT	027	056	Nende hulgas olid Maarja Magdaleena, Jaakobuse ja Joosepi ema Maarja ning Sebedeuse poegade ema.
040	MAT	027	057	Kui saabus õhtu, läks Arimaatiast pärit rikas mees nimega Joosep (kes oli ka Jeesuse jünger)
040	MAT	027	058	Pilaatuse juurde ja küsis Jeesuse surnukeha. Pilaatus andis korralduse see temale üle anda.
040	MAT	027	059	Joosep võttis surnukeha ja mähkis selle uude linasesse riidesse
040	MAT	027	060	ning asetas selle oma uude hauda, mis oli kaljusse tahutud. Ta veeratas haua sissepääsu ette suure kivi ja lahkus.
040	MAT	027	061	Maarja Magdaleena ja teine Maarja istusid seal, haua vastas.
040	MAT	027	062	Järgmisel päeval, pärast valmistuspäeva, läksid ülempreestrid ja variserid koos Pilaatuse juurde.
040	MAT	027	063	Nad ütlesid talle: „Isand, meile meenub, et see petis ütles veel elus olles: „Ma tõusen kolme päeva pärast surnuist üles.“
040	MAT	027	064	Anna korraldus valvata hauda kuni kolmanda päevani. Nii ei saa tema jüngrid tulla ja ta keha varastada ning rahvale öelda, et ta tõusis surnuist üles. Muidu oleks pettus lõpuks hullem kui alguses.“
040	MAT	027	065	„Ma annan teile sõdurite vahtkonna,“ ütles Pilaatus neile. „Minge nüüd ja kindlustage seda nii hästi kui võimalik.“
040	MAT	027	066	Nii nad läksid ja kindlustasid haua, panid sissepääsu ees olevale kivile pitseri ja seadsid sõdurid valvepostile.
040	MAT	028	001	Pärast hingamispäeva, nädala esimese päeva koidikul, läksid Maarja Magdaleena ja teine Maarja hauda vaatama.
040	MAT	028	002	Äkitselt toimus kohutav maavärin, sest Issanda ingel tuli taevast alla, veeretas kivi ära ja istus selle peale.
040	MAT	028	003	Tema nägu lõõmas nagu välk ja tema riided olid valged nagu lumi.
040	MAT	028	004	Valvurid vappusid hirmust ja kukkusid justkui surnuna maha.
040	MAT	028	005	Ingel ütles naistele: „Ärge kartke! Ma tean, et te otsite Jeesust, kes löödi risti.
040	MAT	028	006	Ta ei ole siin. Ta tõusis surnuist üles, just nagu ta enne ütles. Tulge ja vaadake, kus Issand lamas.
040	MAT	028	007	Minge nüüd kiiresti ja rääkige tema jüngritele, et ta on surnuist üles tõusnud ja et ta läheb teie eel Galileasse. Te näete teda seal, ma luban teile!“
040	MAT	028	008	Nad lahkusid kiiresti haua juurest, olles samaaegselt hirmul ja väga õnnelikud, ning läksid jooksuga jüngritele rääkima.
040	MAT	028	009	Järsku tuli Jeesus neile vastu ja tervitas neid. Nad läksid tema juurde, võtsid tema jalgade ümbert kinni ja kummardasid teda.
040	MAT	028	010	Siis Jeesus ütles neile: „Ärge kartke! Minge ja öelge mu vendadele, et nad läheksid Galileasse, ja seal nad näevad mind.“
040	MAT	028	011	Kui nad lahkusid, läksid mõned valvuritest linna ja jutustasid ülempreestritele kõigest, mis oli juhtunud.
040	MAT	028	012	Pärast seda kui ülempreestrid olid vanematega kohtunud ja plaani välja mõelnud, andsid nad sõduritele altkäemaksuks palju raha.
040	MAT	028	013	„Öelge, et jüngrid tulid öösel ja varastasid ta ära sel ajal, kui meie magasime,“ ütlesid nad sõduritele.
040	MAT	028	014	„Ja kui maavalitseja sellest kuuleb, siis me räägime temaga ja teil pole vaja muretseda.“
040	MAT	028	015	Niisiis võtsid sõdurid raha ja tegid nii, nagu neile oli öeldud. Seda lugu levitatakse juutide hulgas tänase päevani.
040	MAT	028	016	Aga üksteist jüngrit läksid Galileasse, sellele mäele, kuhu Jeesus oli käskinud neil minna.
040	MAT	028	017	Kui nad teda nägid, siis nad kummardasid teda, kuigi mõni kahtles.
040	MAT	028	018	Jeesus tuli nende ja juurde ja ütles neile: „Kogu võim taevas ja maa peal on antud mulle.
040	MAT	028	019	Nii et minge ja tehke jüngreid kõigist rahvustest inimesi ning ristige neid Isa ja Poja ja Püha Vaimu nimesse.
040	MAT	028	020	Õpetage neid järgima kõiki käske, mille mina olen teile andnud. Pidage meeles, ma olen alati teie juures, maailma lõpuni.“
#
# BOOK	041	MAR	Mark	Markus
041	MAR	001	001	Sellega algab hea sõnum Jeesusest Kristusest, Jumala Pojast.
041	MAR	001	002	Täpselt nagu prohvet Jesaja kirjutas: „Ma läkitan oma käskjala sinu eel sulle teed valmistama.
041	MAR	001	003	Hääl hüüab kõrbes: „Valmistage Issandale teed! Tehke sirgeks tema teerajad.““
041	MAR	001	004	Johannes tuli kõrbesse ristima ja kuulutas meeleparanduse ristimist pattude andeksandmiseks.
041	MAR	001	005	Kogu rahvas Juudamaalt ja Jeruusalemmast läks tema juurde. Nad tunnistasid avalikult oma patte ja nad ristiti Jordani jões.
041	MAR	001	006	Johannese riided olid tehtud kaamelikarvadest ja riiete peal kandis ta nahkvööd. Ta sõi jaanikaunu ja metsmett.
041	MAR	001	007	Tema sõnum kõlas nii: „Pärast mind tuleb see, kes on minust suurem. Ma ei ole väärt, et kummarduda ja tema sandaale lahti päästa.
041	MAR	001	008	Mina ristin teid veega, kuid tema ristib teid Püha Vaimuga.“
041	MAR	001	009	Siis tuli Jeesus Naatsaretist Galileasse ja Johannes ristis ta Jordani jões.
041	MAR	001	010	Kui Jeesus veest välja tuli, nägi ta taevast avanevat ja Püha Vaimu tuvi kujul enda peale laskuvat.
041	MAR	001	011	Hääl taevast ütles: „Sina oled mu poeg, keda ma armastan. Mul on sinu üle väga hea meel.“
041	MAR	001	012	Kohe pärast seda saatis Vaim ta kõrbesse,
041	MAR	001	013	kus Saatan teda nelikümmend päeva kiusas. Ta oli koos metsloomadega ja inglid hoolitsesid tema eest.
041	MAR	001	014	Hiljem − pärast seda, kui Johannes vangistati − läks Jeesus Galileasse ja kuulutas Jumala head sõnumit.
041	MAR	001	015	„Ettekuulutatud aeg on saabunud,“ ütles ta. „Jumala riik on käes! Parandage meelt ja uskuge head sõnumit.“
041	MAR	001	016	Kui Jeesus kõndis Galilea mere ääres, nägi ta Siimonat ja tema venda Andreast võrku vette heitmas, sest nad teenisid elatist kalapüügiga.
041	MAR	001	017	„Tulge ja järgnege mulle,“ ütles ta neile, „ja ma panen teid inimesi püüdma.“
041	MAR	001	018	Nad jätsid otsekohe oma võrgud sinnapaika ja järgnesid talle.
041	MAR	001	019	Ta läks veidi edasi ning nägi Jaakobust ja tema venda Johannest − Sebedeuse poegi. Nad olid paadis ja parandasid võrke.
041	MAR	001	020	Viivitamatult kutsus ta neid endale järgnema. Nad jätsid oma isa Sebeduse koos palgalistega paati ja järgnesid Jeesusele.
041	MAR	001	021	Nad suundusid Kapernauma; hingamispäeval läks Jeesus sünagoogi ja õpetas seal.
041	MAR	001	022	Rahvas oli tema õpetusest hämmastunud, sest erinevalt nende vaimulikest õpetajatest kõneles ta mõjukalt.
041	MAR	001	023	Äkitselt hakkas sealsamas sünagoogis üks kurjast vaimust vaevatud mees karjuma:
041	MAR	001	024	„Naatsareti Jeesus, miks sa meid tülitad? Kas tulid meid hävitama? Ma tean, kes sa oled! Sa oled Jumala Püha!“
041	MAR	001	025	Jeesus segas kurjale vaimule vahele ja ütles: „Ole vait! Tule temast välja!“
041	MAR	001	026	Kuri vaim kisendas, raputas meest krampidega ja tuli temast välja.
041	MAR	001	027	Kõik olid juhtunust jahmunud. „Mis see on?“ küsisid nad üksteiselt. „Mis uus õpetus see on, mis on nii mõjuvõimas? Isegi kurjad vaimud kuulavad tema sõna!“
041	MAR	001	028	Uudis temast levis kiiresti kogu Galilea piirkonnas.
041	MAR	001	029	Seejärel lahkusid nad sünagoogist ja läksid koos Jaakobuse ja Johannesega Siimona ja Andrease koju.
041	MAR	001	030	Siimona ämm oli palavikuga voodis, nii et nad rääkisid Jeesusele temast.
041	MAR	001	031	Jeesus läks naise juurde, võttis tal käest kinni ja aitas ta üles. Koheselt lahkus palavik naisest ja ta valmistas neile süüa.
041	MAR	001	032	Samal õhtul pärast päikeseloojangut toodi Jeesuse juurde haigeid ja kurjadest vaimudest vaevatuid.
041	MAR	001	033	Kogu linn kogunes maja juurde.
041	MAR	001	034	Ta tervendas palju mitmesuguste haigustega inimesi ja ajas välja palju kurje vaime. Ta ei lubanud kurjadel vaimudel kõneleda, sest nad teadsid, kes ta on.
041	MAR	001	035	Hommikul väga vara, kui oli veel pime, tõusis Jeesus üles ja läks üksinda vaiksesse paika palvetama.
041	MAR	001	036	Siimon ja teised läksid teda otsima.
041	MAR	001	037	Kui nad ta leidsid, ütlesid nad talle: „Kõik otsivad sind.“
041	MAR	001	038	Aga Jeesus vastas: „Peame minema ümbruskonna teistesse linnadesse, et ma saaksin ka neile head sõnumit rääkida, sest sellepärast ma ju tulingi.“
041	MAR	001	039	Nii käis ta läbi kogu Galilea, kõneles sünagoogides ja ajas kurje vaime välja.
041	MAR	001	040	Üks pidalitõbine tuli tema juurde abi paluma. See mees põlvitas Jeesuse ette ja ütles: „Palun sind, kui sa tahad, suudad sa mind terveks teha!“
041	MAR	001	041	Kaastundlikult sirutas Jeesus käe, puudutas meest ja ütles: „Ma tahan. Saa terveks!“
041	MAR	001	042	Pidalitõbi lahkus temast samal hetkel ja mees sai terveks.
041	MAR	001	043	Jeesus saatis ta minema tõsise hoiatusega.
041	MAR	001	044	„Vaata, et sa sellest mitte kellelegi ei räägi,“ ütles ta mehele. „Mine preestri juurde ja näita end talle. Too ohver, mis on Moosese seaduses sellise puhtakssaamise korral nõutud, nii et inimestel oleks tõend.“
041	MAR	001	045	Kuid tervekssaanud pidalitõbine läks ja rääkis juhtunust kõigile. Seetõttu ei saanud Jeesus enam avalikult neisse linnadesse minna, vaid pidi jääma maapiirkonda, kuhu rahvas kogu ümbruskonnast tema juurde tuli.
041	MAR	002	001	Mõne päeva pärast naasis Jeesus koju Kapernamas ja levis kuuldus, et ta on seal.
041	MAR	002	002	Majja kogunes nii palju rahvast, et see oli tulvil täis, seisti lausa ukse taga, ning Jeesus kuulutas neile sõnumit.
041	MAR	002	003	Neli meest olid toonud kaasa ühe halvatud mehe,
041	MAR	002	004	kuid nad ei pääsenud rahvahulga tõttu Jeesuse lähedale. Niisiis ronisid nad üles katusele ja võtsid selle lahti. Kui nad olid Jeesuse kohale ava teinud, lasksid nad sealt alla mati, mille peal lamas halvatud mees.
041	MAR	002	005	Kui Jeesus nägi nende meeste kindlat usku, ütles ta halvatule: „Sõber, sinu patud on andeks antud.“
041	MAR	002	006	Mõned seal istunud vaimulikud õpetajad mõtlesid endamisi:
041	MAR	002	007	„Miks ta niimoodi räägib? Ta teotab Jumalat! Kes saab patte andeks anda? Ainult Jumal saab seda teha!“
041	MAR	002	008	Jeesus teadis kohe, mida nad mõtlesid. Ta ütles neile: „Miks te nii mõtlete?
041	MAR	002	009	Kumb on lihtsam: kas öelda halvatule „Sinu patud on andeks antud“ või „Tõuse üles, võta oma matt ja kõnni?
041	MAR	002	010	Aga et veenda teid, et inimese Pojal on õigus patte andeks anda,
041	MAR	002	011	ütlen ma sulle (halvatule): tõuse üles, võta oma matt ja mine koju.““
041	MAR	002	012	Mees tõusis, võttis oma mati ja läks kõigi silme all välja. Kõik olid hämmastunud, ülistasid Jumalat ning ütlesid: „Me ei ole kunagi midagi seesugust näinud!“
041	MAR	002	013	Jeesus läks veel kord välja mere äärde ja õpetas inimesi, kes tema juurde tulid.
041	MAR	002	014	Kui ta kõndis, nägi ta Leevit, Alfeuse poega, maksukoguja putkas istumas. „Järgne mulle,“ ütles Jeesus talle. Leevi tõusis ja järgnes Jeesusele.
041	MAR	002	015	Sel õhtul sõi Jeesus õhtust Leevi majas. Koos Jeesuse ja tema jüngritega tuli sööma palju maksukogujaid ja „patuseid“, sest nende hulgas oli palju neid, kes Jeesusele järgnesid.
041	MAR	002	016	Kui variseride vaimulikud juhid nägid Jeesust selliste inimestega koos söömas, küsisid nad Jeesuse jüngritelt: „Miks ta sööb koos maksukogujate ja patustega?“
041	MAR	002	017	Kui Jeesus seda kuulis, ütles ta neile: „Arsti ei vaja terved, vaid haiged. Ma ei ole tulnud kutsuma neid, kes elavad õigesti, vaid neid, kes ei ela õigesti − patuseid.“
041	MAR	002	018	Johannese jüngrid ja variserid paastusid. Mõned neist tulid Jeesuse juurde ja küsisid talt: „Miks on nii, et Johannese jüngrid ja variserid paastuvad, kuid sinu jüngrid ei paastu?“
041	MAR	002	019	„Kas pulmakülalised paastuvad sel ajal, kui peigmees on nende juures?“ küsis neilt Jeesus. „Ei. Sel ajal kui peigmees on nende juures, ei saa/või nad paastuda.
041	MAR	002	020	Aga tuleb aeg, mil peigmees võetakse nende juurest ära ja siis nad paastuvad.
041	MAR	002	021	Keegi ei pane vanale rõivale paika, mis ei ole vanunud. Muidu uus riidetükk tõmbab vana rõiva peal kokku ja rebib augu suuremaks.
041	MAR	002	022	Keegi ei pane uut veini vanadesse nahklähkritesse. Muidu rebestab vein lähkrid ja nii vein kui ka lähkrid lähevad raisku. Ei, uus vein pannakse uutesse lähkritesse.“
041	MAR	002	023	Ühel hingamispäeval, kui Jeesus läks läbi viljapõllu, hakkasid jüngrid kõndides viljapäid korjama.
041	MAR	002	024	Variserid küsisid Jeesuselt: „Vaata! Miks nad teevad seda, mis on hingamispäeval keelatud?“
041	MAR	002	025	„Kas te ei ole kunagi lugenud, mida tegi Taavet, kui temal ja ta meestel oli nälg ja süüa ei olnud?“ küsis Jeesus neilt.
041	MAR	002	026	„Nad läksid Jumala kotta, kui Ebjatar oli ülempreester, ning sõid pühitsetud leiba, mida ei tohtinud süüa keegi peale preestrite, ning ta andis seda ka oma meestele.
041	MAR	002	027	Hingamispäev tehti teie jaoks, mitte teie hingamispäeva jaoks,“ vastas ta neile.
041	MAR	002	028	„Niisiis on inimese Poeg hingamispäeva Isand.“
041	MAR	003	001	Jeesus läks taas sünagoogi. Seal oli üks mees, kellel oli vigane käsi.
041	MAR	003	002	Seal oli ka neid, kes jälgisid, kas Jeesus teeb mehe hingamispäeval terveks, sest nad otsisid põhjust, et teda seaduserikkumises süüdistada.
041	MAR	003	003	Jeesus ütles vigase käega mehele: „Tule ja seisa siia kõikide ette.“
041	MAR	003	004	„Kas hingamispäeval on seaduslik teha head või halba? Kas peaks elu säästma või tapma?“ küsis ta neilt. Kuid nemad ei vastanud sõnagi.
041	MAR	003	005	Ta vaatas neid ärritunult ja nende halastamatuse pärast ägestudes. Seejärel ütles ta mehele: „Siruta käsi välja.“ Mees sirutas käe välja ja käsi sai terveks.
041	MAR	003	006	Variserid lahkusid ja hakkasid kohe Heroodese pooldajatega salaplaane pidama, kuidas nad saaksid Jeesuse tappa.
041	MAR	003	007	Vahepeal läks Jeesus tagasi mere äärde ja suur hulk rahvast järgnes talle. Nad olid pärit Galileast, Juudamaalt,
041	MAR	003	008	Jeruusalemmast, Idumeast, Jordani-taguselt alalt ning Tüürose ja Siidoni piirkonnast. Nii palju rahvast tuli teda vaatama sellepärast, et nad olid kuulnud kõigest, mida ta teeb.
041	MAR	003	009	Jeesus käskis oma jüngritel väikese paadi valmis panna juhuks, kui rahvas talle väga peale tungib,
041	MAR	003	010	sest ta oli nii paljud terveks teinud, et haiged tunglesid tema poole, et nad saaksid teda puudutada.
041	MAR	003	011	Iga kord kui kurjad vaimud teda nägid, langesid nad tema ette maha ja kisendasid: „Sina oled Jumala Poeg!“
041	MAR	003	012	Kuid ta keelas neil avaldada, kes ta on.
041	MAR	003	013	Seejärel läks Jeesus mägismaale. Ta kutsus need, keda ta soovis, enda juurde, ja nad tulid tema juurde.
041	MAR	003	014	Ta valis neist kaksteist, kes oleksid temaga koos, ja nimetas nad apostliteks. Nad pidid olema temaga koos ning ta kavatses nad saata välja head sõnumit kuulutama
041	MAR	003	015	ja nad pidid saama voli kurje vaime välja ajada.
041	MAR	003	016	Need on kaksteist, kelle ta valis: Siimon (kelle ta nimetas Peetruseks),
041	MAR	003	017	Sebedeuse poeg Jaakobus ja tema vend Johannes (kelle kohta ta ütles Boanerges, mis tähendab „kõuepojad“),
041	MAR	003	018	Andreas, Filippus, Bartolomeus, Matteus, Toomas, Alfeuse poeg Jaakobus, Taddeus, revolutsionäär Siimon
041	MAR	003	019	ja Juudas Iskariot (kes ta reetis).
041	MAR	003	020	Jeesus läks koju, kuid taas kogunes nii suur rahvahulk, et temal ja ta jüngritel ei olnud isegi aega süüa.
041	MAR	003	021	Kui Jeesuse perekond sellest kuulis, tulid nad talle järele, öeldes: „Ta on aru kaotanud.“
041	MAR	003	022	Ent Jeruusalemma vaimulikud juhid ütlesid: „Ta on Peltsebuli võimuses! Ta ajab kurje vaime välja kurjade vaimude valitseja abil!“
041	MAR	003	023	Aga Jeesus kutsus nad enda juurde ning näitlikku selgitust kasutades küsis neilt: „Kuidas saab Saatan Saatanat välja ajada?
041	MAR	003	024	Kuningriik, mis on iseendaga sõjajalal, ei jää püsima.
041	MAR	003	025	Riidlev leibkond on hukule määratud.
041	MAR	003	026	Kui Saatan on iseendaga riius ja sõjajalal, ei kesta ta kaua − peagi oleks tal lõpp.
041	MAR	003	027	Kindel on see, et kui keegi murrab tugeva mehe majja ja üritab tema asju võtta, ei jõua ta röövsaagiga kaugele, kui ta seda tugevat meest kõigepealt kinni ei seo.
041	MAR	003	028	Ma räägin teile tõtt: kõik patud ja jumalateotus on võimalik andeks saada,
041	MAR	003	029	aga kui inimesed teotavad Jumalat sellega, et lükkavad tagasi Püha Vaimu, siis ei saa nad kunagi andeks, sest nad on süüdi igaveses patus.“
041	MAR	003	030	(Jeesus ütles nii sellepärast, et nad ütlesid: „Tal on kuri vaim.“)
041	MAR	003	031	Seejärel jõudsid kohale Jeesuse ema ja vennad. Nad ootasid väljas ja saatsid talle teate, milles palusid tal välja tulla.
041	MAR	003	032	Tema ümber istuv rahvas ütles talle: „Sinu ema ja vennad küsivad väljas sinu järele.“
041	MAR	003	033	„Kes on mu ema? Kes on mu vennad?“ vastas ta.
041	MAR	003	034	Heitnud pilgu kõigile, kes istusid tema ümber ringis, ütles ta: „Siin on mu ema! Siin on mu vennad!
041	MAR	003	035	Kes iganes teeb seda, mis on Jumala tahtmine, on minu vend, õde ja ema.“
041	MAR	004	001	Jeesus hakkas taas mere ääres õpetama. Teda tuli kuulama nii palju rahvast, et ta astus paati ja istus vee peal paadis, sel ajal kui rahvas kuulas teda kaldal.
041	MAR	004	002	Ta näitlikustas oma õpetusi paljude lugudega.
041	MAR	004	003	„Kuulake,“ ütles ta. „Üks külvaja läks välja külvama.
041	MAR	004	004	Kui ta külvates seemneid laiali puistas, kukkus osa teerajale, linnud tulid ja sõid seemned sealt ära.
041	MAR	004	005	Osa seemneid pudenes kivisele pinnale, kus ei olnud eriti mulda. Madalas mullakihis hakkasid taimed kiiresti kasvama, aga kuna mullakiht ei olnud sügav,
041	MAR	004	006	kõrvetas päike taimi. Kuna neil ei olnud päris juuri, närbusid taimed peagi.
041	MAR	004	007	Osa seemneid pudenes ohakate sekka. Ohakad kasvasid suureks ja lämmatasid tärkava orase, nii et sellest ei tulnud midagi.
041	MAR	004	008	Osa seemneid langes heale pinnasele, kus nad idanesid ja kasvasid ning andsid saagiks mõni kolmkümmend, mõni kuuskümmend ja mõni sada korda külvatust rohkem.
041	MAR	004	009	Kui teil on kuulmiseks kõrvad, siis kuulake, mida ma teile räägin.“
041	MAR	004	010	Kui Jeesus oli omapead, küsisid kaksteist jüngrit ja teised, kes olid koos temaga, mida need võrdlused tähendasid.
041	MAR	004	011	Ta ütles neile: „Teie saate Jumala riigi mõistatusest aru. Kuid kõrvalseisjatel on ainult lood,
041	MAR	004	012	nii et kuigi nad näevad, nad tegelikult ei „näe“, ja kuigi nad kuulevad, nad ei mõista, muidu pöörduksid nad minu poole ja saaksid andeks.“
041	MAR	004	013	„Kas te ei saa sellest loost aru?“ küsis Jeesus neilt. „Kui ei saa, kuidas te siis kõigist ülejäänud lugudest aru saate?
041	MAR	004	014	Külvaja külvab sõna.
041	MAR	004	015	Seemned rajal, kuhu sõna külvati, kujutavad neid, kes kuulevad sõnumit, kuid siis tuleb kohe Saatan ja võtab ära sõna, mis neisse on külvatud.
041	MAR	004	016	Samal kombel kujutab kivine pind, kuhu seemned langesid, neid, kes kuulevad sõna ja võtavad selle kohe rõõmuga vastu.
041	MAR	004	017	Aga kuna neil ei ole päris juuri, jäävad nad püsima ainult veidikeseks ajaks, kuni tulevad probleemid või tagakiusamine, ja siis langevad nad kiiresti.
041	MAR	004	018	Ohakate sekka külvatu kujutab neid, kes kuulevad sõna,
041	MAR	004	019	kuid selle maailma mured, rikkuse ahvatlus ja muud segavad asjaolud lämmatavad sõna kasvu ja see ei kanna vilja.
041	MAR	004	020	Ent heale pinnasele külvatud seemned kujutavad neid, kes kuulevad sõna, võtavad selle vastu ja kannavad vilja, andes kolmkümmend, kuuskümmend ja sada korda rohkem kui külvati.
041	MAR	004	021	Kes paneb lambi ämbri või voodi alla?“ küsis Jeesus neilt. „Ei, lamp pannakse üles lambijalale.
041	MAR	004	022	Kõik, mis on varjatud, tuleb ilmsiks ja kõik, mis on salajas, saab avalikuks.
041	MAR	004	023	Kui teil on kõrvad kuulmiseks, siis kuulake, mida ma räägin!
041	MAR	004	024	Pange tähele seda, mida te kuulete,“ ütles ta neile, „sest teile antakse vastavalt sellele, kui palju tahate vastu võtta, mõõt mõõdu eest.
041	MAR	004	025	Neile, kel juba on arusaamine, antakse rohkem, kuid neilt, kes ei taha teada, võetakse ära seegi vähene arusaamine, mis neil on.
041	MAR	004	026	Jumala riik on nagu mees, kes külvab põllule seemet,“ ütles Jeesus.
041	MAR	004	027	„Ta läheb magama ja tõuseb varakult üles ja nii iga päev, kuid ta ei tea, kuidas seeme idaneb ja tärkab.
041	MAR	004	028	Maa annab saaki iseenesest. Kõigepealt tuleb välja oras, seejärel viljapea ja siis küpse viljaga pea.
041	MAR	004	029	Kui vili on küps, koristab põllumees selle sirbiga, sest saak on valmis.
041	MAR	004	030	Millega võrrelda Jumala riiki? Missugust näidet kasutada?“ küsis ta.
041	MAR	004	031	„See on nagu sinepiseeme − kõige pisem seeme.
041	MAR	004	032	Aga kui see maha külvata, siis kasvab sellest taim, mis on suurem kui teised taimed. Selle oksad on piisavalt suured, nii et linnud saavad seal varjus olla.“
041	MAR	004	033	Jeesus kasutas rahvale kõneledes palju selliseid näitlikke lugusid, et nad mõistaksid võimalikult hästi.
041	MAR	004	034	Õigupoolest kasutas ta avalikult rääkides üksnes jutustusi, kuid omaette olles selgitas ta oma jüngritele kõike.
041	MAR	004	035	Samal päeval hiljem − õhtul − ütles ta oma jüngritele: „Lähme üle mere teisele poole.“
041	MAR	004	036	Jätnud rahvahulga maha, läksid jüngrid koos Jeesusega paati. Nende juures oli veel teisigi paate.
041	MAR	004	037	Peagi hakkas möllama kohutav torm, lained paiskusid vastu paati ja lõid vett sisse.
041	MAR	004	038	Jeesus magas ahtris, pea padjale toetatud. Jüngrid äratasid ta kisendades: „Õpetaja, kas sa ei hooli sellest, et me oleme uppumas?“
041	MAR	004	039	Jeesus ärkas. Ta käskis tuulel vaibuda ja ütles lainetele: „Rahunege! Ärge möllake!“ Tuul vaibus ja vesi jäi täiesti tüüneks.
041	MAR	004	040	„Miks te nii väga kohkusite? Kas te ei ole õppinud mind usaldama?“ küsis ta neilt.
041	MAR	004	041	Nad olid jahmunud ja ehmunud. Nad küsisid üksteiselt: „Kes ta ometi on? Isegi tuul ja lained kuuletuvad talle!“
041	MAR	005	001	Nad jõudsid järve teisele kaldale gerasalaste maa-alale.
041	MAR	005	002	Kui Jeesus astus paadist välja, tuli surnuaialt temale vastu mees, kellel oli kuri vaim.
041	MAR	005	003	See mees elas haudade vahel ning teda ei olnud enam võimalik kinni siduda, isegi mitte ahelatega.
041	MAR	005	004	Teda oli sageli pandud ahelaisse ja raudadesse, kuid ta rebis ahelad lihtsalt katki ning purustas käe- ja jalarauad tükkideks. Kellelgi ei olnud jõudu, et temast jagu saada.
041	MAR	005	005	Päeval ja ööl kisendas ta haudade vahel ja lähedal asuvates mägedes ning lõikus ennast teravate kividega.
041	MAR	005	006	Nähes Jeesust kaugelt, jooksis ta vastu ja langes tema ees põlvili.
041	MAR	005	007	Ta hüüdis valju häälega: „Mis on sul minuga tegemist, Jeesus, kõigevägevama Jumala Poeg? Vannu Jumala nimel, et sa ei piina mind!“
041	MAR	005	008	Sest Jeesus oli juba käskinud kurjal vaimul mehest lahkuda.
041	MAR	005	009	Siis küsis Jeesus temalt: „Mis su nimi on?“ „Mu nimi on Leegion, sest meid on palju!“ vastas ta.
041	MAR	005	010	Ta anus Jeesust pidevalt, et Jeesus ei saadaks teda kaugele.
041	MAR	005	011	Läheduses mäenõlval oli söömas suur seakari.
041	MAR	005	012	Kurjad vaimud palusid Jeesust: „Saada meid sigadesse, et saaksime nende sisse minna.“
041	MAR	005	013	Jeesus lubas neil seda teha. Kurjad vaimud lahkusid mehest ja läksid sigade sisse. Kogu kari − umbes kaks tuhat siga − tormas järsust kaljust alla merre ja uppus.
041	MAR	005	014	Seakarjused jooksid minema ning levitasid seda uudis kõikjal linnas ja maal. Rahvas tuli välja vaatama, et näha, mis oli juhtunud.
041	MAR	005	015	Kui nad leidsid Jeesuse, nägid nad meest, kes oli olnud kurjade vaimude võimuses, sealsamas istumas, riietatult ja täie mõistuse juures − sedasama meest, kellel oli olnud leegion kurje vaime −, ja nad kohkusid!
041	MAR	005	016	Siis need, kes olid näinud, mis juhtus mehega, kes oli olnud kurjade vaimude meelevallas, ja sigadega, jutustasid teistele.
041	MAR	005	017	Nad hakkasid paluma, et Jeesus nende piirkonnast lahkuks.
041	MAR	005	018	Kui Jeesus astus paati, siis mees, kes oli olnud kurjade vaimude võimuses, anus, et võiks temaga kaasa minna.
041	MAR	005	019	Aga Jeesus keeldus ja ütles talle: „Mine koju omade juurde ja räägi neile, kui palju Issand on sinu heaks teinud ja kuidas ta sinu peale halastas.“
041	MAR	005	020	Nii läks see mees oma teed ja hakkas Kümnelinnamaal kuulutama kõigest, mida Jeesus oli tema heaks teinud, ja kõik olid hämmastuses.
041	MAR	005	021	Jeesus läks paadiga jälle tagasi järve teisele kaldale, kus kogunes tema ümber suur rahvahulk.
041	MAR	005	022	Tema juurde tuli sünagoogi ülem − mees nimega Jairus. Kui ta Jeesust nägi, langes ta tema jalge ette maha
041	MAR	005	023	ja palus, öeldes: „Minu tütreke on suremas. Palun tule ja pane oma käed tema peale, et ta võiks terveks saada ja elada.“
041	MAR	005	024	Niisiis läks Jeesus temaga kaasa. Kogu rahvas järgnes, rüseledes ja tõugeldes.
041	MAR	005	025	Seal oli üks naine, kes oli kaksteist aastat veritsustõve all kannatanud.
041	MAR	005	026	Ta oli paljude arstide käe läbi märkimisväärselt kannatanud ning kulutanud ära kõik, mis tal oli. Kuid miski ei olnud teda aidanud, õigupoolest oli olukord ainult kehvemaks läinud.
041	MAR	005	027	Ta oli kuulnud Jeesusest, seega tuli ta rahvahulgas tema selja taha ja puudutas tema ülekuube.
041	MAR	005	028	Ta ütles endale: „Kui ma ainult saan tema kuube puudutada, siis saan ma terveks.“
041	MAR	005	029	Veritsemine lõppes viivitamatult ja ta tundis, et tema keha on haigusest terveks saanud.
041	MAR	005	030	Jeesus, kes tajus kohe, et temast läks vägi välja, pöördus rahvahulgas ümber ja küsis: „Kes puudutas mu kuube?“
041	MAR	005	031	Jüngrid vastasid: „Vaata, kuidas rahvas sulle peale tungib. Mis mõttes sa küsid: kes mind puudutas?“
041	MAR	005	032	Kuid Jeesus vaatas ikkagi ringi, et näha, kes seda tegi.
041	MAR	005	033	Naine, kes mõistis, mis temaga oli juhtunud, tuli ja langes tema ette maha ning rääkis talle kogu loo.
041	MAR	005	034	„Mu tütar, sinu kindel usk minusse tegi sind terveks. Mine rahus. Sa oled oma haigusest täielikult tervenenud,“ ütles Jeesus talle.
041	MAR	005	035	Sel ajal kui ta veel rääkis, tulid mõned inimesed sünagoogi ülema kodust. „Su tütar on surnud,“ ütlesid nad. „Pole enam vaja Õpetajat tüüdata.“
041	MAR	005	036	Aga Jeesus ei pööranud nende sõnadele tähelepanu. Ta ütles sünagoogi ülemale: „Ära karda, usu lihtsalt minusse.“
041	MAR	005	037	Ta ei võtnud endaga kaasa kedagi, välja arvatud Peetruse, Jaakobuse ja Jaakobuse venna Johannese.
041	MAR	005	038	Kui nad jõudsid sünagoogi ülema maja juurde, nägi Jeesus segadust ja rahutust, inimesed nutsid ja halisesid.
041	MAR	005	039	Ta läks sisse ja küsis neilt: „Miks te nutate ja halisete? Tüdrukuke ei ole surnud, vaid lihtsalt magab.“
041	MAR	005	040	Nad naersid tema üle põlastavalt. Jeesus käskis kõigil lahkuda. Seejärel läks ta koos lapse isa ja ema ning kolme jüngriga tuppa, kus tüdrukuke lamas.
041	MAR	005	041	Tüdruku kätt võttes ütles ta: „Talita kuum“, mis tähendab: „Tüdruk, tõuse üles!“
041	MAR	005	042	Tüdruk, kes oli kaheteistkümneaastane, tõusis kohe üles ja hakkas kõndima. Nad olid juhtunust täielikus jahmatuses.
041	MAR	005	043	Jeesus keelas neid karmilt, et nad ei räägiks sellest kellelegi, ning käskis tüdrukukesele midagi süüa anda.
041	MAR	006	001	Jeesus lahkus ja läks koos oma jüngritega koju Naatsaretti.
041	MAR	006	002	Hingamispäeval hakkas ta sünagoogis õpetama ja paljud kuulajaist olid üllatunud. „Kust ta need mõtted saab?“ küsisid nad. „Mis tarkus on talle antud? Kust ta saab väe imesid teha?
041	MAR	006	003	Kas ta pole mitte see puusepp, Maarja poeg, Jaakobuse, Joosepi, Juuda ja Siimona vend? Kas tema õed ei ela meie juures?“ Nad haavusid ja hülgasid ta.
041	MAR	006	004	„Prohvetist peetakse lugu kõikjal, välja arvatud tema enda kodulinnas, oma sugulaste ja pereliikmete hulgas,“ ütles Jeesus neile.
041	MAR	006	005	Seepärast ei saanud Jeesus teha seal mingeid imetegusid, ta ainult tervendas mõned haiged.
041	MAR	006	006	Ta oli nende usupuuduse tõttu hämmastunud. Jeesus rändas mööda külasid ja õpetas ringi käies.
041	MAR	006	007	Ta kutsus kokku kaksteist jüngrit ja hakkas neid kahekaupa välja saatma, andes neile meelevalla kurjade vaimude üle.
041	MAR	006	008	Ta ütles, et nad ei võtaks peale jalutuskepi midagi kaasa − ei leiba, kotti ega raha vöötaskus.
041	MAR	006	009	Nad võisid kanda sandaale, kuid ei tohtinud lisasärki kaasa võtta.
041	MAR	006	010	„Kui teid kutsutakse majja, siis jääge sinna kuni lahkumiseni,“ ütles ta neile.
041	MAR	006	011	„Kui teid vastu ei võeta ega kuulata, siis puistake lahkudes oma jalgadelt tolm maha märgiks, et olete nad nende enda hooleks jätnud.“
041	MAR	006	012	Nii nad siis käisid ringi ja käskisid inimestel meelt parandada.
041	MAR	006	013	Nad ajasid välja palju kurje vaime ning tegid õliga võides terveks palju haigeid.
041	MAR	006	014	Ka kuningas Heroodes kuulis Jeesusest, kuna ta oli tuntuks saanud. Mõned ütlesid: „See on surnuist ülestõusnud Ristija Johannes. Sellepärast tal on nii imelised võimed.“
041	MAR	006	015	Teised ütlesid: „See on Eelija.“ Veel mõned ütlesid: „Ta on prohvet, nagu üks mineviku prohvetitest.“
041	MAR	006	016	Aga kui Heroodes sellest kuulis, ütles ta: „See on Johannes, kellel ma pea maha võtsin! Ta on surnuist üles tõusnud!“
041	MAR	006	017	Sest Heroodes oli andnud korralduse Johannes vahistada ja vangi panna oma venna Filippuse naise Heroodiase pärast, kellega Heroodes oli abiellunud.
041	MAR	006	018	Johannes oli Heroodesele öelnud: „Oma venna naisega abiellumine on seaduse vastu.“
041	MAR	006	019	Seepärast pidas Heroodias Johannese vastu vimma ja tahtis teda tappa, kuid tal ei olnud võimalik seda korraldada,
041	MAR	006	020	sest Heroodes teadis, et Johannes on püha mees, kes tegi seda, mis on õige. Heroodes kaitses Johannest ja kuigi Johannese sõnad häirisid teda väga, oli ta ikkagi hea meelega kuulanud, mis Johannesel öelda oli.
041	MAR	006	021	Heroodiase võimalus tuli Heroodese sünnipäeval. Heroodes korraldas suure peo ülikutele, sõjapealikutele ja Galilea tähtsatele juhtidele.
041	MAR	006	022	Heroodiase tütar tuli sisse ja tantsis neile. Tema esinemine rõõmustas Heroodest ja teisi, kes temaga peol olid, nii väga, et ta ütles neiule:
041	MAR	006	023	„Palu mult ükskõik mida ja ma annan selle sulle.“ Ta kinnitas oma lubadust vandega: „Ma annan sulle kas või pool oma kuningriigist.“
041	MAR	006	024	Neiu läks välja ja küsis oma ema käest: „Mida ma peaksin paluma?“ „Ristija Johannese pead,“ vastas ema.
041	MAR	006	025	Tüdruk kiirustas sisse tagasi ja ütles kuningale: „Ma tahan, et sa annaksid mulle kohe Ristija Johannese pea kandikul.“
041	MAR	006	026	Kuningas oli vapustatud, aga kuna ta oli oma külaliste ees vande andnud, ei tahtnud ta palvest keelduda.
041	MAR	006	027	Seega saatis ta kohe timuka Johannese pead tooma. Pärast seda, kui timukas oli vanglas Johannesel pea maha võtnud,
041	MAR	006	028	tõi ta pea kandikul kohale ja andis selle tüdrukule ning tüdruk andis selle emale.
041	MAR	006	029	Kui Johannese jüngrid juhtunust kuulsid, tulid nad ja viisid tema keha hauakambrisse.
041	MAR	006	030	Apostlid tulid tagasi ja kogunesid Jeesuse ümber. Nad rääkisid talle kõigest, mida nad olid teinud ja õpetanud.
041	MAR	006	031	„Tulge minuga, oleme omapead. Lähme vaiksesse kohta ja puhkame veidi,“ ütles Jeesus neile, sest tulijaid ja minejaid oli nii palju, et neil ei olnud isegi aega süüa.
041	MAR	006	032	Nii läksid nad paadiga vaiksesse kohta, et omapead olla.
041	MAR	006	033	Aga rahvas nägi neid lahkumas ja tundis nad ära. Seega jooksis rahvas kõigist ümbruskonna linnadesse ette ja jõudis enne neid kohale.
041	MAR	006	034	Kui Jeesus paadist välja tuli ja suurt rahvahulka nägi, tundis ta neile kaasa, sest nad olid nagu karjaseta lambad. Nii hakkas ta neile paljudest asjadest õpetama.
041	MAR	006	035	Päev kaldus õhtusse ning jüngrid tulid Jeesuse juurde ja ütlesid talle: „Me oleme küladest kaugel ja aeg on juba hiline.
041	MAR	006	036	Sa peaks rahvale ütlema, et nad läheksid ja ostaksid küladest ja maakoha elanikelt endale midagi süüa.“
041	MAR	006	037	Ent Jeesus vastas: „Andke teie neile midagi süüa.“ „Mida? Kõigile neile inimestele leiva ostmiseks oleks meil vaja rohkem kui kuue kuu palka,“ vastasid jüngrid.
041	MAR	006	038	„Kui palju leiba teil siis on?“ küsis Jeesus. „Minge ja vaadake.“ Nad läksid ja uurisid ning ütlesid talle: „Viis leiba ja paar kala.“
041	MAR	006	039	Jeesus käskis kõigil rühmade kaupa rohelisele murule maha istuda.
041	MAR	006	040	Nad istusid sajastes ja viiekümnestes rühmades.
041	MAR	006	041	Seejärel võttis Jeesus viis leiba ja kaks kala. Taeva poole vaadates õnnistas ta toitu ja murdis leiva tükkideks. Siis andis ta leiva jüngritele, et nad annaksid rahvale, ning jagas neile kõigile ka kala.
041	MAR	006	042	Kõik sõid, kuni kõht sai täis.
041	MAR	006	043	Siis kogusid nad leiva ja kala jäägid kokku − kaksteist korvitäit.
041	MAR	006	044	Toidust sai söönuks viis tuhat meest ja nende perekonnad.
041	MAR	006	045	Kohe pärast seda käskis Jeesus jüngritel minna tagasi paati. Nad pidid suunduma järve teisel kaldal asuvasse Betsaidasse, Jeesus saatis sel ajal rahva laiali.
041	MAR	006	046	Kui ta oli inimestega hüvasti jätnud, läks ta üles mägedesse palvetama.
041	MAR	006	047	Hiljem samal õhtul oli paat keset järve, sel ajal kui Jeesus oli veel üksinda maal.
041	MAR	006	048	Ta nägi, kuidas lained paati hüpitasid, kui nad tugevalt aerutasid, sest tuul puhus vastu. Varahommikustel tundidel tuli Jeesus nende juurde vett pidi kõndides. Ta oleks võinud neist mööda minna,
041	MAR	006	049	aga kui nad nägid teda vett pidi kõndimas, pidasid nad teda lummutiseks. Nad karjusid,
041	MAR	006	050	sest nad kõik nägid teda ja olid väga kohkunud. Jeesus ütles neile kohe: „Ärge kartke, see olen mina! Ärge kohkuge!“
041	MAR	006	051	Ta läks nende juurde ja ronis paati ning tuul vaibus. Nad olid täiesti rabatud,
041	MAR	006	052	sest nad ei olnud oma kangekaelse, põikpäise hoiaku tõttu toidu jagamise ime tähendust mõistnud.
041	MAR	006	053	Pärast mere ületamist jõudsid nad Genneesaretti ja panid paadi ankrusse.
041	MAR	006	054	Kui nad välja ronisid, tundsid inimesed otsekohe Jeesuse ära.
041	MAR	006	055	Nad jooksid kogu piirkonda laiali, et tuua kõik haiged mattidel sinna, kus nad olid kuulnud Jeesuse olevat.
041	MAR	006	056	Kuhu iganes Jeesus läks − küladesse, linnadesse või maapiirkonda −, toodi haiged turuplatsidele ja paluti, et Jeesus laseks haigetel kas või oma rõivaserva puudutada. Kõik, kes teda puudutasid, said terveks.
041	MAR	007	001	Variserid ja vaimulikud juhid, kes olid tulnud Jeruusalemmast alla, et Jeesusega kohtuda,
041	MAR	007	002	märkasid, et mõned tema jüngritest sõid „ebapuhaste“ (pesemata) kätega.
041	MAR	007	003	(Variserid ja ükski juut ei söö enne, kui on oma esivanemate traditsiooni järgides käsi pesnud.
041	MAR	007	004	Samuti ei söö nad turult tulles enne, kui on pesnud. Nad järgivad veel paljusid muidki rituaale, näiteks kruuside, kannude ja kastrulite pesemine.)
041	MAR	007	005	Nii küsisid variserid ja vaimulikud juhid Jeesuselt: „Miks ei järgi sinu jüngrid meie esivanemate traditsiooni? Nad söövad toitu ebapuhaste kätega.“
041	MAR	007	006	Jeesus vastas: „Jesajal oli teie, silmakirjatsejate, suhtes õigus, kui ta ütles: „See rahvas ütleb, et austab mind, kuid oma mõtetes on nad minust kaugel.
041	MAR	007	007	Nende jumalateenistusel ei ole mingit mõtet, sest see, mida nad doktriinidena õpetavad, on üksnes inimeste reeglid.“
041	MAR	007	008	Te eirate Jumala seadust ja järgite selle asemel hoolikalt hoopis inimeste traditsioone,“ rääkis ta neile.
041	MAR	007	009	„Kui osavalt te jätate Jumala seaduse kõrvale, et saaksite vääramatult kinni pidada oma traditsioonidest!
041	MAR	007	010	Mooses ütles: „Austa oma isa ja ema“ ja „Kes iganes oma isa või ema neab, peab surema“.
041	MAR	007	011	Aga teie ütlete, et kui keegi ütleb oma isale või emale: „Kõik, mille sa oleks võinud minult saada, on nüüd korban,“ (see tähendab Jumalale pühendatud),
041	MAR	007	012	siis ei luba te tal enam edaspidi oma ema ja isa heaks midagi teha.
041	MAR	007	013	Selle traditsiooni kaudu, mida te edasi annate, teete Jumala sõna tühiseks ja kehtetuks. Te teete veel palju selliseid asju.“
041	MAR	007	014	Jeesus kutsus rahva jälle enda juurde ja ütles neile: „Palun kuulake mind ja saage aru.
041	MAR	007	015	Ebapuhtaks ei tee see, mis on väljas ja läheb sisse. Ebapuhtaks teeb see, mis tuleb välja.“
041	MAR	007	017	Siis läks Jeesus sisse, et rahvahulga eest pääseda, ja tema jüngrid küsisid talt selle illustratsiooni kohta.
041	MAR	007	018	„Kas ka teie ei saa aru?“ küsis ta neilt. „Kas te ei mõista, et see, mida te sööte, ei tee teid ebapuhtaks?
041	MAR	007	019	See ei lähe teie mõistusesse, vaid kõhtu ja väljub siis ihust. Nii on kogu toit tseremoniaalselt puhas.
041	MAR	007	020	Ebapuhtaks teeb see, mis teist välja tuleb.
041	MAR	007	021	Seestpoolt, inimese mõistusest, tulevad kurjad mõtted: seksuaalne ebamoraalsus, vargused, mõrvad, abielurikkumine,
041	MAR	007	022	ahnus, õelus, valelikkus, sündsusetus, kadedus, laim, uhkus, hoolimatus −
041	MAR	007	023	kõik need pahed tulevad seestpoolt ja rüvetavad inimese.“
041	MAR	007	024	Siis Jeesus lahkus ja läks Tüürose piirkonda. Ta ei tahtnud, et keegi teaks, et ta seal viibib, kuid ta ei suutnud seda saladuses hoida.
041	MAR	007	025	Kui naine, kelle väikesel tütrel oli kuri vaim, kuulis Jeesusest, tuli ta kohe ja langes Jeesuse jalgade ette.
041	MAR	007	026	See naine oli kreeklanna, sündinud Sürofoiniikias. Ta palus, et Jeesus ajaks tema tütrest kurja vaimu välja.
041	MAR	007	027	„Kõigepealt peavad lapsed saama kõhu täis süüa,“ vastas Jeesus. „Ei ole õige võtta laste toit ja visata see koertele.“
041	MAR	007	028	„Õige, isand,“ kostis naine, „aga isegi koerad laua all söövad lastest järelejäänud raasukesi.“
041	MAR	007	029	Jeesus ütles talle: „Tänu sellisele vastusele võid sa minna − kuri vaim on su tütrest lahkunud.“
041	MAR	007	030	Naine läks koju ja leidis lapse voodis lamamas, kuri vaim aga oli ära läinud.
041	MAR	007	031	Tüürose piirkonnast lahkudes läks Jeesus läbi Siidoni ja seejärel Galilea mere äärde ja Kümnelinnamaale.
041	MAR	007	032	Seal toodi tema juurde kurt mees, kes ei suutnud ka korralikult rääkida. Toojad palusid Jeesusel meest oma käega puudutada ja ta terveks teha.
041	MAR	007	033	Kui Jeesus oli mehe rahvast eemale viinud, pani ta oma sõrmed kurdi mehe kõrvadesse. Seejärel puudutas ta mehe keelt süljega.
041	MAR	007	034	Jeesus vaatas üles taevasse ja ütles ohates: „Effata,“ mis tähendab: „Avane!“
041	MAR	007	035	Mehe kõrvad avanesid, tema kõnehäire oli kadunud ja ta hakkas korralikult rääkima.
041	MAR	007	036	Jeesus keelas rangelt sellest kellelegi rääkida, aga mida enam ta keelas, seda rohkem uudis levis.
041	MAR	007	037	Rahvas oli äärmiselt hämmastunud ja ütles: „Kõik, mida ta teeb, on imestusväärne. Ta paneb isegi kurdid kuulma ja tummad rääkima.“
041	MAR	008	001	Umbes sel ajal oli seal suur rahvahulk, kellel ei olnud midagi süüa. Jeesus kutsus jüngrid enda juurde ja ütles neile:
041	MAR	008	002	„Mul on rahvast kahju, sest nad on minu juures olnud juba kolm päeva ja neil ei ole midagi süüa.
041	MAR	008	003	Kui saadan nad ilma toiduta koju, nõrkevad nad teel ära. Mõned on väga kaugelt tulnud.“
041	MAR	008	004	„Kust võiks siin tühermaal leida piisavalt leiba, et neid kõiki toita?“ küsisid jüngrid.
041	MAR	008	005	„Mitu leiba teil on?“ küsis Jeesus. „Seitse,“ vastasid nad.
041	MAR	008	006	Jeesus käskis rahval maha istuda. Seejärel võttis ta seitse leiba ja tänas. Ta murdis leiba ja andis tükid jüngritele, et nemad rahvale annaksid.
041	MAR	008	007	Neil olid ka mõned kalad. Kui Jeesus oli neid õnnistanud, ütles ta: „Võtke ja jagage ka need.“
041	MAR	008	008	Rahvas sõi, kuni kõht sai täis, ja siis koguti kokku seitse korvitäit jääke.
041	MAR	008	009	Seal oli neli tuhat inimest. Kui Jeesus oli rahva ära saatnud,
041	MAR	008	010	astus ta koos jüngritega paati ja läks Dalmanuuta piirkonda.
041	MAR	008	011	Variserid tulid sinna ja hakkasid temaga vaidlema; nad tahtsid, et ta annaks neile imelise märgi taevast, et end neile tõestada.
041	MAR	008	012	Jeesus ohkas sügavalt ja küsis: „Miks tahate teie, rahvas, märki? Ma räägin teile tõtt: ma ei anna teile märki.“
041	MAR	008	013	Nii jättis ta nad maha, astus paati ja läks üle järve.
041	MAR	008	014	Kuid jüngrid olid unustanud leiba kaasa võtta. Kõik, mis neil paadis oli, oli üks leib.
041	MAR	008	015	„Ettevaatust, hoiduge variseride ja Heroodese juuretise eest!“ hoiatas ta neid.
041	MAR	008	016	„Ta ütleb seda sellepärast, et meil ei ole leiba,“ järeldasid jüngrid.
041	MAR	008	017	Jeesus teadis, mida nad räägivad, ja ütles: „Miks te räägite, et teil ei ole leiba? Kas te ikka veel ei mõtle ega saa aru? Kas olete oma mõistuse sulgenud?
041	MAR	008	018	Teil on silmad, et näha, eks ole? Ja kõrvad, et kuulda?
041	MAR	008	019	Kas teil ei ole meeles see, kui ma jagasin viis leiba viiele tuhandele? Mitu korvitäit jääke te kokku korjasite?“ „Kaksteist,“ vastasid nad.
041	MAR	008	020	„Ja seitse leiba jagasin neljale tuhandele. Mitu korvitäit jääke te kokku korjasite?“ „Seitse,“ vastasid nad.
041	MAR	008	021	„Kas te ei saa ikka veel aru?“ küsis ta neilt.
041	MAR	008	022	Nad läksid Betsaidasse, kus Jeesuse juurde toodi pime mees. Toojad palusid, et Jeesus puudutaks teda ja tervendaks ta.
041	MAR	008	023	Jeesus võttis pimeda mehe käe kõrvale ja viis ta külast välja. Jeesus sülitas mehe silmadele ja puudutas teda kätega. Seejärel küsis Jeesus temalt: „Kas sa näed midagi?“
041	MAR	008	024	Mees vaatas ringi ja ütles: „Ma näen inimesi, aga nad paistavad nagu kõndivad puud.“
041	MAR	008	025	Nii puudutas Jeesus veel kord mehe silmi. Nüüd nägi ta korralikult − ta oli tervendatud ja nägemine oli selge.
041	MAR	008	026	Jeesus saatis mehe koju ja ütles talle: „Ära mine tagasi läbi küla.“
041	MAR	008	027	Jeesus ja tema jüngrid lahkusid, et minna Filippuse Kaisarea küladesse. Teel küsis ta oma jüngritelt: „Mida inimesed ütlevad selle kohta, kes ma olen?“
041	MAR	008	028	„Mõned ütlevad, et Ristija Johannes, mõned, et Eelija, teised ütlevad, et üks prohvetitest,“ vastasid nad.
041	MAR	008	029	„Aga kes ma teie arvates olen?“ küsis ta neilt. „Sina oled Messias!“ vastas Peetrus.
041	MAR	008	030	Jeesus hoiatas neid, et nad ei räägiks temast kellelegi.
041	MAR	008	031	Siis hakkas Jeesus neile selgitama, et inimese Poeg peab palju kannatama ning et vanemad, ülempreestrid ja vaimulikud õpetajad hülgavad ta. Ta tapetakse, kuid ta tõuseb kolme päeva pärast surnuist üles.
041	MAR	008	032	Jeesus selgitas seda neile väga selgelt, kuid Peetrus viis Jeesuse kõrvale ja hakkas teda räägitu pärast noomima.
041	MAR	008	033	Jeesus pöördus ümber ja jüngreid vaadates noomis Peetrust: „Tagane minust, saatan,“ ütles ta. „Sa ei mõtle nii, nagu mõtleb Jumal, vaid nagu inimesed.“
041	MAR	008	034	Jeesus kutsus rahva ja oma jüngrid enda juurde ja rääkis neile: „Kui te tahate minu järgi käia, siis peate iseendast loobuma, võtma oma risti ja mind järgima.
041	MAR	008	035	Kui tahate oma elu säästa, siis kaotate selle, aga kui kaotate oma elu minu ja hea sõnumi pärast, siis säästate selle.
041	MAR	008	036	Mis kasu on teil sellest, kui saavutate kogu maailmas kõik, kuid kaotate oma elu?
041	MAR	008	037	Mida annaksite vahetuskaubaks oma elu eest?
041	MAR	008	038	Kui te häbenete tunnistada mind ja seda, mida ma selle ustavusetu ja patuse rahva ees räägin, siis häbeneb inimese Poeg tunnistada teid, kui ta tuleb oma Isa hiilguses koos pühade inglitega.“
041	MAR	009	001	Jeesus ütles neile: „Ma ütlen teile tõtt: mõni neist, kes siin seisab, ei sure enne, kui näeb Jumala riigi võimsat tulekut.“
041	MAR	009	002	Kuue päeva pärast võttis Jeesus Peetruse, Jaakobuse ja Johannese endaga kaasa ja viis nad kõrgele mäele, et omaette olla. Tema välimus muutus täiesti.
041	MAR	009	003	Tema riided särasid erevalgelt, valgemalt, kui keegi maa peal suudab riiet pleegitada.
041	MAR	009	004	Siis ilmusid nende ette ka Eelija ja Mooses ning vestlesid Jeesusega.
041	MAR	009	005	Peetrus hakkas rääkima ja ütles: „Rabi, meil on siin nii hea olla! Peaksime varjualused tegema − ühe sinule, ühe Moosesele ja ühe Eelijale.“
041	MAR	009	006	(Tegelikult ei teadnud ta, mida öelda, sest nad kõik olid väga kohkunud!)
041	MAR	009	007	Siis kattis neid pilv ja pilvest kostis hääl, mis ütles: „See on minu Poeg, keda ma armastan. Kuulake teda!“
041	MAR	009	008	Seejärel, kui nad jälgisid, ei olnud järsku enam kedagi. Ainult Jeesus oli nendega koos.
041	MAR	009	009	Kui nad mäe otsast alla tulid, ütles Jeesus, et nad ei räägiks nähtust mitte kellelegi enne, kui nad on näinud inimese Poja surnuist üles tõusvat.
041	MAR	009	010	Nad jätsid selle enda teada, kuid nad vaidlesid omavahel, mida tähendas surnuist üles tõusmine.
041	MAR	009	011	„Miks väidavad vaimulikud õpetajad, et kõigepealt peab tulema Eelija?“ küsisid nad tema käest.
041	MAR	009	012	„Tõsi on, et Eelija tuleb kõigepealt, et kõik ette valmistada,“ vastas Jeesus. „Aga miks siis öeldakse Pühakirjas, et inimese Poeg peab nii palju kannatama ja teda põlatakse?
041	MAR	009	013	Aga ma ütlen teile, et Eelija on tulnud ja nad ahistasid teda, kuidas tahtsid, just nad Pühakiri ette kuulutas.“
041	MAR	009	014	Kui nad teiste jüngrite juurde tagasi jõudsid, nägid nad, et nende ümber oli suur rahvahulk ja mõned vaimulikud õpetajad vaidlesid nendega.
041	MAR	009	015	Kohe kui rahvas Jeesust nägi, haaras neid täielik aukartus ja nad jooksid teda tervitama.
041	MAR	009	016	„Mille üle te nendega vaidlete?“ küsis Jeesus neilt.
041	MAR	009	017	Üks inimene rahva seast vastas: „Rabi, ma tõin oma poja sinu juurde. Tal on kuri vaim, kes ei lase tal rääkida.
041	MAR	009	018	Kui vaim ta enda võimusesse haarab, heidab ta tema maha, nii et ta ajab suust vahtu välja, kiristab hambaid ja jääb kangeks. Palusin su jüngritel kurja vaimu temast välja ajada, aga nad ei suutnud seda teha.“
041	MAR	009	019	„Sina uskmatu rahvas!“ vastas Jeesus. „Kui kaua ma pean siin teie keskel olema? Kui kaua ma pean teid taluma? Tooge ta siia minu juurde!“
041	MAR	009	020	Niisiis tõid nad ta Jeesuse juurde. Kui kuri vaim nägi Jeesust, heitis ta poisi kohe krampides maha, kus poiss keerles ja ajas suust vahtu välja.
041	MAR	009	021	„Kui kaua tal see juba on?“ küsis Jeesus poisi isalt. „Väikesest peale,“ vastas isa.
041	MAR	009	022	„Vaim heidab ta sageli tulle, et teda surnuks põletada, või vette, et teda ära uputada. Palun halasta meie peale ja aita, kui sa suudad.“
041	MAR	009	023	„Miks sa ütled „kui sa suudad“?“ vastas Jeesus. „Kes usub, selle päralt on kõik vägi!“
041	MAR	009	024	„Ma usun sinusse,“ hüüdis mees kohe. „Aita, et ma ei oleks uskmatu.“
041	MAR	009	025	Jeesus, nähes, et rahvahulk lähenes, käskis kurja vaimu: „Sina, vaim, kes teed inimese kurdiks ja tummaks: ma käsin sul tulla temast välja ja mitte kunagi enam tagasi tulla.“
041	MAR	009	026	Vaim karjatas ja heitis poisi rasketes krampides maha. Siis tuli vaim poisist välja ja poiss jäi temast maha nagu surnu, nii et paljud arvasid, et ta on surnud.
041	MAR	009	027	Kuid Jeesus võttis poisil käest ja aitas ta üles ning poiss tõusis püsti.
041	MAR	009	028	Hiljem, kui Jeesus oli läinud majja sisse, küsisid jüngrid temalt omaette olles: „Miks meie ei suutnud kurja vaimu välja ajada?“
041	MAR	009	029	„Seda sugu ei saa muidu välja ajada kui vaid palvega,“ ütles Jeesus neile.
041	MAR	009	030	Nad lahkusid ja läksid läbi Galilea. Jeesus ei tahtnud, et keegi teaks, kus ta on,
041	MAR	009	031	sest ta õpetas oma jüngreid. „Inimese Poeg reedetakse ja antakse ametivõimude kätte,“ rääkis ta neile. „Ta tapetakse, kuid kolme päeva pärast tõuseb ta jälle surnuist üles.“
041	MAR	009	032	Nad ei saanud aru, mida see tähendas, ning nad olid liiga hirmul, et temalt selle kohta küsida.
041	MAR	009	033	Nad jõudsid Kapernauma ja kui nad olid majas, kus nad peatusid, küsis Jeesus neilt: „Millest te tee peal rääkisite?“
041	MAR	009	034	Aga nad ei öelnud midagi, sest nad olid vaielnud selle üle, kes on kõige tähtsam.
041	MAR	009	035	Jeesus istus maha ja kutsus kaksteist jüngrit kokku. „Kui keegi tahab olla esimene, peab ta olema viimane, kõigi teiste teenija,“ rääkis ta neile.
041	MAR	009	036	Ta võttis väikese lapse ja pani lapse nende keskele seisma. Siis võttis ta lapse sülle ja kallistas teda ning ütles jüngritele:
041	MAR	009	037	„Kes iganes võtab sellise lapse minu nimel vastu, võtab vastu mind, ja kes võtab vastu minu, ei võta vastu mind, vaid selle, kes minu on läkitanud.“
041	MAR	009	038	Johannes ütles Jeesusele: „Rabi, me nägime kedagi sinu nimel kurje vaime välja ajamas. Üritasime teda takistada, sest ta ei ole meie hulgast.“
041	MAR	009	039	„Ärge takistage teda,“ vastas Jeesus. „Sest mitte keegi, kes teeb minu nimel imetegusid, ei saa samal ajal mind needa.
041	MAR	009	040	Kes ei ole meie vastu, on meie poolt.
041	MAR	009	041	Kes iganes annab karikatäie vett minu nimel, sest te kuulute Kristusele, ei jää oma tasust ilma, uskuge mind.
041	MAR	009	042	Aga kui keegi sunnib ühe neist väikestest, kes minusse usub, patustama, siis oleks talle parem, kui talle seotaks suur veskikivi kaela ja ta heidetaks merre.
041	MAR	009	043	Kui su käsi sunnib sind patustama, lõika ta maha! Parem on minna vigasena igavesse ellu kui jõuda mõlema käega Gehennasse, tulle, mida ei saa kustutada.
041	MAR	009	045	Kui su jalg sunnib sind patustama, lõika ta maha! Parem on minna lombakana igavesse ellu kui jõuda kahel jalal Gehennasse.
041	MAR	009	047	Kui su silm paneb sind patustama, õngitse ta välja! Parem on minna ainult ühe silmaga Jumala riiki, kui lasta end mõlema silmaga Gehennasse heita,
041	MAR	009	048	kus uss ei sure ja tuli ei kustu.
041	MAR	009	049	Kõiki „soolatakse“ tulega.
041	MAR	009	050	Sool on hea, aga kui see kaotab oma maitse, kuidas saab see jälle soolaseks? Te peate olema nagu sool ning elama üksteisega rahus.“
041	MAR	010	001	Jeesus lahkus Kapernaumast ning läks Juudamaale ja teisele poole Jordanit. Taas kogunes rahvas tema juurde ja ta õpetas neid nagu alati.
041	MAR	010	002	Mõned variserid tulid tema juurde. Nad üritasid teda proovile panna küsimusega: „Kas lahutus on seaduspärane?“
041	MAR	010	003	„Mida Mooses käskis teha?“ küsis ta vastuseks.
041	MAR	010	004	„Mooses lubas mehel kirjutada lahutustunnistuse ja naise minema saata,“ vastasid nad.
041	MAR	010	005	Siis ütles Jeesus neile: „Mooses kirjutas selle määruse teile teie kõva südame tõttu.
041	MAR	010	006	Kuid alguses, loomisel, tegi Jumal meessoost ja naissoost inimese.
041	MAR	010	007	Sellepärast jätab mees maha oma isa ja ema ning ühineb abielus oma naisega
041	MAR	010	008	ja neist kahest saab üks ihu. Nad ei ole enam kaks, vaid üks.
041	MAR	010	009	Ärgu keegi lahutagu seda, mille Jumal on ühendanud.“
041	MAR	010	010	Kui nad olid tagasi majas, hakkasid jüngrid talle selle kohta küsimusi esitama.
041	MAR	010	011	„Iga mees, kes lahutab oma naisest ja abiellub uuesti, rikub abielu oma naisega,“ rääkis ta neile.
041	MAR	010	012	„Ja kui naine lahutab oma mehest ja abiellub uuesti, rikub ta abielu.“
041	MAR	010	013	Mõned tõid oma lapsi Jeesuse juurde, et ta saaks neid õnnistada, kuid jüngrid käskisid neil ära minna ning lapsed Jeesusest eemal hoida.
041	MAR	010	014	Aga kui Jeesus nägi, mida nad teevad, sai ta väga pahaseks ja ütles neile: „Laske lastel minu juurde tulla! Ärge takistage neid, sest Jumala riik kuulub sellistele, kes on nagu need lapsed.
041	MAR	010	015	Ma räägin teile tõtt: igaüks, kes ei võta Jumala riiki vastu nagu laps, ei saa sinna sisse.“
041	MAR	010	016	Ta kallistas lapsi, pani oma käed nende peale ja õnnistas neid.
041	MAR	010	017	Kui Jeesus asutas end teele, tuli üks mees jooksuga ja põlvitas Jeesuse ette maha. „Hea õpetaja, mida ma peaksin tegema, et ma kindlasti igavese elu saaksin?“ küsis ta.
041	MAR	010	018	„Miks sa nimetad mind heaks?“ küsis Jeesus temalt. „Keegi peale Jumala ei ole hea.
041	MAR	010	019	Sa tead käske: sa ei tohi tappa, sa ei tohi abielu rikkuda, sa ei tohi varastada, sa ei tohi anda valetunnistust, sa ei tohi petta, sa pead oma isa ja ema austama …“
041	MAR	010	020	„Õpetaja,“ vastas mees, „kõiki neid käske olen ma täitnud lapsest saadik.“
041	MAR	010	021	Jeesus vaatas teda armastusega ja ütles: „Sul on puudu ainult üks asi. Mine ja müü ära kõik, mis sul on, ja anna raha vaestele ning sul on varandus taevas. Siis tule ja järgi mind.“
041	MAR	010	022	Selle peale vajus mees näost ära ja lahkus väga kurvalt, sest ta oli väga jõukas.
041	MAR	010	023	Jeesus vaatas ringi ja ütles oma jüngritele: „Jõukad inimesed saavad Jumala riiki ainult suurte raskustega!“
041	MAR	010	024	Jüngrid olid sellest vapustatud. Kuid Jeesus jätkas: „Mu sõbrad, Jumala riiki on raske pääseda.
041	MAR	010	025	Lihtsam on kaamelil minna läbi nõelasilma kui rikkal Jumala riiki saada.“
041	MAR	010	026	Jüngrid olid veelgi suuremas segaduses. „Kes siis üldse maa peal päästetud saab?“ küsisid nad üksteiselt.
041	MAR	010	027	Neile otsa vaadates vastas Jeesus: „Inimlikust vaatenurgast on see võimatu, aga mitte Jumala jaoks. Jumalal on kõik võimalik.“
041	MAR	010	028	Peetrus hakkas rääkima: „Me oleme kõik maha jätnud, et sind järgida …“
041	MAR	010	029	„Ma räägin teile tõtt,“ vastas Jeesus, „igaüks, kes on minu ja hea sõnumi pärast maha jätnud oma kodu või vennad või õed või ema või isa või lapsed või maa,
041	MAR	010	030	saab omal ajal vastu sada korda rohkem kodusid ja vendi ja õdesid ja lapsi ja maid, aga ka rohkem tagakiusamist. Tulevases maailmas saavad nad igavese elu.
041	MAR	010	031	Ent paljudest esimestest saavad viimased ja viimastest esimesed.“
041	MAR	010	032	Nad jätkasid oma teed Jeruusalemma poole ja Jeesus kõndis ees. Jüngrid olid ärevad ja teised järelkäijad hirmul. Nii võttis Jeesus jüngrid kõrvale ja hakkas neile selgitama, mis pidi temaga juhtuma.
041	MAR	010	033	„Me lähme Jeruusalemma,“ rääkis ta neile, „ja inimese Poeg antakse ülempreestrite ja vaimulike õpetajate kätte. Nad mõistavad ta surma ning annavad võõramaalaste kätte.
041	MAR	010	034	Nad pilkavad teda, sülitavad tema peale, piitsutavad teda ja tapavad ta. Kuid kolme päeva pärast tõuseb ta jälle surnuist üles.“
041	MAR	010	035	Jaakobus ja Johannes, Sebedeuse pojad, tulid tema juurde. „Õpetaja,“ ütlesid nad, „me tahame, et sa teeksid meile seda, mida me sinult palume.“
041	MAR	010	036	„Mida te siis tahate, et ma teile teeksin?“ vastas Jeesus.
041	MAR	010	037	„Kui sa võidad ja istud oma troonile, siis hoolitse selle eest, et meie istuksime sinu kõrval, üks paremal, teine vasakul pool,“ ütlesid nad talle.
041	MAR	010	038	„Te ei tea, mida te palute,“ vastas Jeesus. „Kas te suudate juua karikast, millest mina joon? Kas te suudate saada ristitud valuristimisega, mida mina kannatan?“
041	MAR	010	039	„Jah, me suudame,“ kostsid nad. „Te joote sellest karikast, millest mina joon, ja teid ristitakse sama ristimisega millega mind,“ ütles Jeesus neile,
041	MAR	010	040	„aga minu määrata ei ole, kes istub minu paremal või vasakul pool. Need kohad on reserveeritud neile, kelle jaoks need on valmistatud.“
041	MAR	010	041	Kui ülejäänud kümme jüngrit sellest kuulsid, olid nad Jaakobuse ja Johannese peale pahased.
041	MAR	010	042	Jeesus kutsus jüngrid kokku ja rääkis neile: „Te mõistate, et need, kellel on võim rahvaste üle, rõhuvad oma rahvast. Valitsejad käituvad nagu türannid.
041	MAR	010	043	Aga teiega ei ole nõnda. Igaüks teist, kes tahab olla valitseja, peab olema teie teenija,
041	MAR	010	044	ja igaüks, kes tahab olla esimeste hulgas, peab olema teie kõigi ori.
041	MAR	010	045	Sest isegi inimese Poeg ei tulnud selleks, et lasta ennast teenida, vaid ise teenima ja andma oma elu lunarahaks paljude eest.“
041	MAR	010	046	Jeesus ja tema jüngrid läksid läbi Jeeriko ning kui nad olid linnast suure rahvahulga saatel lahkumas, istus tee ääres pime kerjus Bartimeus.
041	MAR	010	047	Kui ta kuulis, et see oli Jeesus Naatsaretist, hakkas ta hüüdma: „Jeesus, Taaveti poeg, halasta mu peale!“
041	MAR	010	048	Paljud käskisid tal vait olla, aga selle peale hakkas ta veel rohkem hüüdma: „Jeesus, Taaveti poeg, halasta mu peale!“
041	MAR	010	049	Jeesus peatus ja ütles: „Öelge talle, et ta tuleks siia.“ Nii kutsuti ta kohale sõnadega: „Hea uudis! Tõuse üles, ta kutsub sind.“
041	MAR	010	050	Bartimeus hüppas püsti, viskas kuue maha ja tormas Jeesuse poole.
041	MAR	010	051	„Mida sa tahad, et ma sinu heaks teeksin?“ küsis Jeesus talt. „Õpetaja,“ vastas ta Jeesusele, „ma tahan näha!“
041	MAR	010	052	„Võid minna. Sinu usk minusse on su tervendanud.“ Kohe suutis Bartimeus näha ja järgis Jeesust tema teel.
041	MAR	011	001	Kui nad lähenesid Jeruusalemmale ning olid Betfage ja Betaania lähedal Õlimäe kõrval, saatis Jeesus oma jüngritest kaks ette.
041	MAR	011	002	Ta ütles neile: „Minge eespool olevasse külla. Kohe kui te külla jõuate, leiate kinniseotult ühe sälu, kellega ei ole veel keegi ratsutanud. Päästke ta lahti ja tooge siia.
041	MAR	011	003	Kui keegi teilt küsib, mida te teete, siis vastake: „Issandal on teda vaja ja ta saadab ta varsti tagasi.““
041	MAR	011	004	Niisiis asusid nad teele, leidsid tänaval ukse juurde seotud sälu ja päästsid ta lahti.
041	MAR	011	005	Mõned lähedal seisvad inimesed küsisid: „Miks te selle sälu lahti päästate?“
041	MAR	011	006	Jüngrid vastasid täpselt nii, nagu Jeesus oli käskinud, ja inimesed lasid neil minna.
041	MAR	011	007	Nad tõid sälu Jeesuse juurde, panid oma ülekuued sälu selga ja Jeesus istus sinna peale.
041	MAR	011	008	Paljud inimesed laotasid oma ülekuued tee peale, teised aga panid teele leherikkaid oksi, mille nad põldudelt lõikasid.
041	MAR	011	009	Need, kes läksid ees, ja need, kes tulid järel, hüüdsid kõik: „Hosanna! Õnnistatud olgu see, kes tuleb Issanda nimel.
041	MAR	011	010	Õnnistatud olgu meie isa Taaveti kuningriik, mis on tulemas! Hosanna kõrgustes!“
041	MAR	011	011	Jeesus sisenes Jeruusalemma ja läks templisse. Ta vaatas ümber, pani kõike tähele ja kuna aeg oli hiline, läks ta koos kaheteistkümne jüngriga Betaaniasse tagasi.
041	MAR	011	012	Kui nad järgmisel päeval Betaaniast lahkusid, oli Jeesusel kõht tühi.
041	MAR	011	013	Ta nägi eemal lehtedega viigipuud, seepärast läks ta selle juurde, et näha, kas puu küljes on vilja. Aga kui ta kohale jõudis, ei leidnud ta muud kui lehti, sest ei olnud veel viigimarjade aeg.
041	MAR	011	014	Ta ütles puule: „Et keegi enam kunagi sinu viljast süüa ei saaks.“ Tema jüngrid kuulsid neid sõnu.
041	MAR	011	015	Nad jõudsid jälle Jeruusalemma ja Jeesus läks templisse. Ta hakkas välja ajama inimesi, kes templis ostsid ja müüsid. Ta lükkas ümber rahavahetajate lauad ja tuvimüüjate toolid.
041	MAR	011	016	Ta takistas kõiki, kes kandsid läbi templi asju.
041	MAR	011	017	Ta selgitas neile: „Kas Pühakirjas ei ole siis öeldud: „Mu koda nimetatakse palvekojaks kõigile rahvastele“? Aga teie olete selle muutnud röövlikoopaks!“
041	MAR	011	018	Ülempreestrid ja vaimulikud õpetajad kuulsid, mis oli juhtunud, ning üritasid leida võimalust Jeesuse tapmiseks. Aga nad kartsid teda, sest tema õpetused avaldasid kõigile sügavat muljet.
041	MAR	011	019	Kui saabus õhtu, lahkus Jeesus koos jüngritega linnast.
041	MAR	011	020	Kui nad järgmisel hommikul tagasi tulid, nägid nad viigipuud, mis oli juurteni ära närtsinud.
041	MAR	011	021	Peetrusele meenus, mida Jeesus oli teinud, ja ta ütles: „Rabi, vaata, viigipuu, mida sa needsid, on ära närtsinud.“
041	MAR	011	022	„Usu Jumalasse,“ vastas Jeesus.
041	MAR	011	023	„Usu mind, kui sa ütleksid sellele mäele: „Mine siit ära ja heida end merre“ ja sa ei kahtleks oma südames, vaid oleksid veendunud selles, mida sa ütled, siis see juhtub!
041	MAR	011	024	Ma ütlen sulle, et mille pärast iganes sa palvetad, mida iganes sa palud, usu, et sa saad selle, ja nii toimub.
041	MAR	011	025	Aga kui sa palvetad ja kui sul on midagi kellegi vastu, anna talle andeks, et su Isa, kes on taevas, võiks ka sulle sinu patud andestada.“
041	MAR	011	027	Nad läksid tagasi Jeruusalemma ja kui ta astus templisse, tulid tema juurde ülempreestrid, vaimulikud õpetajad ja juhid.
041	MAR	011	028	„Missuguste volitustega sa seda kõike teed?“ nõudsid nad. „Kes andis sulle õiguse?“
041	MAR	011	029	„Lubage, ma esitan teile küsimuse,“ ütles Jeesus neile. „Teie vastake mulle ja mina ütlen, kelle volitusel ma neid asju teen.
041	MAR	011	030	Johannese ristimine − kas see oli taevast või inimestest?“
041	MAR	011	031	Nad arutasid seda asja isekeskis. Nad ütlesid: „Kui me ütleme, et see on taevast, vastab ta: „Miks te siis ei uskunud temasse?“
041	MAR	011	032	Aga kui me ütleme, et see on inimliku päritoluga, siis …“ Nad kartsid rahvast, sest kõik uskusid, et Johannes oli tõeline prohvet.
041	MAR	011	033	Niisiis vastasid nad Jeesusele: „Me ei tea.“ „Siis ma ei ütle, kelle volitusel ma neid asju teen,“ kostis Jeesus.
041	MAR	012	001	Siis hakkas Jeesus kõnelema näitlikke jutustusi kasutades. „Kord oli üks mees, kes istutas viinapuuaia. Ta pani selle ümber tara, kaevas augu surutõrre jaoks ja ehitas valvetorni. Siis andis ta selle mõnedele põllumeestele rendile ja läks reisile.
041	MAR	012	002	Kui jõudis kätte saagikoristuse aeg, saatis ta ühe oma sulastest rentike juurde, et koguda viinapuuaiast mõned viinamarjad.
041	MAR	012	003	Aga nad haarasid temast kinni, peksid teda ja saatsid ta tühje käsi minema.
041	MAR	012	004	Siis saatis mees järgmise sulase. Nad peksid teda näkku ja teotasid teda.
041	MAR	012	005	Ta saatis veel ühe sulase ja selle tapsid nad ära. Ta saatis palju sulaseid veel ning osasid neist nad peksid ja teised tapsid ära.
041	MAR	012	006	Lõpuks oli alles jäänud ainult tema poeg, keda ta armastas, ning viimaks saatis ta poja, arvates, et nad tema poega austavad.
041	MAR	012	007	Kuid põllumehed rääkisid isekeskis: „See on omaniku pärija − kui me ta tapame, saame endale selle, mille tema oleks pärinud!“
041	MAR	012	008	Nii võtsid nad ta kinni ja tapsid ära ning viskasid viinapuuaiast välja.
041	MAR	012	009	Mida see viinapuuaia omanik nüüd teeb? Ta tuleb ja tapab ära need põllumehed ning annab viinapuuaia teistele rendile.
041	MAR	012	010	Kas te ei ole seda Pühakirja teksti lugenud: „Kivi, mille ehitajad kõrvale heitsid, on saanud peamiseks nurgakiviks.
041	MAR	012	011	Issandalt on see tulnud ja ilmaime silmale!“?“
041	MAR	012	012	Juudi juhid üritasid teda kinni võtta, sest nad mõistsid, et näide käis nende pihta, kuid nad kartsid rahvast. Seega jätsid nad ta rahule ja läksid ära.
041	MAR	012	013	Pärastpoole saatsid nad mõned variserid koos Heroodese pooldajatega Jeesuse juurde, et üritada teda tema sõnade tõttu lõksu püüda.
041	MAR	012	014	Nad jõudsid kohale ja ütlesid: „Õpetaja, me teame, et sa oled tõtt armastav inimene, sest sa ei hooli seisundist ega positsioonist. Selle asemel õpetad sa Jumala teed kooskõlas tõega. Kas siis on õige maksta maksu Rooma keisrile või mitte?
041	MAR	012	015	Kas peaksime maksma või peaksime sellest keelduma?“ Mõistes, kui silmakirjalikud nad olid, küsis Jeesus neilt: „Miks te üritate mind lõksu püüda? Tooge mulle münt näha.“
041	MAR	012	016	Nad andsid talle mündi. „Kelle pilt see on ja kelle kiri?“ küsis Jeesus neilt. „Rooma keisri,“ vastasid nad.
041	MAR	012	017	„Andke siis keisrile tagasi see, mis kuulub keisrile, ja Jumalale see, mis kuulub Jumalale,“ ütles Jeesus neile. Nad olid tema vastusest hämmastuses.
041	MAR	012	018	Siis tulid saduserid, kes ei tunnista ülestõusmist, ja esitasid küsimuse:
041	MAR	012	019	„Õpetaja, Mooses õpetas, et kui mees sureb ja jätab naise lasteta lesena maha, siis peab tema vend naisega abielluma ja naisele oma venna jaoks lapsi andma.
041	MAR	012	020	Kord oli seitse venda. Esimene abiellus ja suri siis ilma lapsi saamata.
041	MAR	012	021	Teine abiellus venna lesega ja suri siis ilma lapsi saamata. Kolmanda vennaga juhtus sama.
041	MAR	012	022	Tegelikult surid kõik seitse, ilma et oleks lapsi saanud. Lõpuks suri ka see naine.
041	MAR	012	023	Kelle naiseks ta siis ülestõusmisel saab, sest ta oli kõigi seitsme venna naine olnud?“
041	MAR	012	024	Jeesus kostis neile: „See tõestab, et te eksite ja et te ei tunne Pühakirja ega Jumala väge.
041	MAR	012	025	Kui surnud üles ärkavad, siis nad ei võta naisi ega lähe mehele. Nad on nagu taeva inglid.
041	MAR	012	026	Aga mis puutub ülestõusmisse, kas te ei ole lugenud Moosese kirjadest põleva põõsa lugu, kus Jumal kõneles Moosesega ja ütles talle: „Mina olen Aabrahami Jumal ja Iisaki Jumal ja Jaakobi Jumal?“
041	MAR	012	027	Ta ei ole surnute, vaid elavate Jumal. Te olete täiesti eksiteel!“
041	MAR	012	028	Üks vaimulikest õpetajatest tuli ja kuulis neid vaidlemas. Ta tundis, et Jeesus oli neile hea vastuse andnud. Seega küsis ta: „Missugune on kõigist kõige tähtsam käsk?“
041	MAR	012	029	Jeesus vastas: „Esimene käsk on: „Kuule, Iisrael, meie Jumal Issand on ainus Jumal.
041	MAR	012	030	Armasta Issandat, oma Jumalat kogu oma südame, kogu oma vaimu, kogu oma mõistuse ja kogu oma jõuga.“
041	MAR	012	031	Teine on: „Armasta oma kaasinimest nagu iseennast.“ Neist olulisemat käsku ei ole.“
041	MAR	012	032	„Just nii, Õpetaja,“ vastas mees. „See on õige. Nagu sa ütlesid, Jumal on üksainus ja ühtki teist ei ole.
041	MAR	012	033	Me peame armastama teda kogu oma südame, kogu oma mõistuse ja kogu oma jõuga ning me peame armastama oma kaasinimest nagu iseennast. See on palju olulisem kui annid ja ohvrid.“
041	MAR	012	034	Jeesus nägi, et ta andis mõistliku vastuse, ning ütles: „Sa ei ole Jumala riigist kaugel.“ Pärast seda ei julgenud enam keegi temale küsimusi esitada.
041	MAR	012	035	Templis õpetades küsis Jeesus: „Miks väidavad vaimulikud õpetajad, et Kristus on Taaveti poeg?
041	MAR	012	036	Sest Taavet ise kirjutas Püha Vaimu sisendusel, et Issand ütles minu Issandale: „Istu mu paremale käele, kuni ma panen su vaenlased su jalge alla.“
041	MAR	012	037	Kuna Taavet ise nimetab teda Issandaks, kuidas saab ta olla Taaveti poeg?“ Suur rahvahulk kuulas Jeesuse sõnu suure heameelega.
041	MAR	012	038	Jeesus jätkas õpetamist ja ütles: „Hoiduge vaimulike õpetajate eest! Neile meeldib käia ringi pikas rüüs ja lasta end turuplatsil lugupidavalt tervitada.
041	MAR	012	039	Neile meeldib istuda sünagoogis kõige tähtsamal kohal ja pidusöögil parimal kohal.
041	MAR	012	040	Nad petavad leskedelt välja selle, mis neil on, ja varjavad paljusõnaliste palvetega seda, missugused inimesed nad tegelikult on. Kohtupäeval saab nende osaks karm hukkamõist.“
041	MAR	012	041	Jeesus istus rahakogumiskasti vastas ja jälgis, kuidas inimesed münte sisse viskasid. Paljud rikkad viskasid sisse pillavalt palju raha.
041	MAR	012	042	Siis tuli üks vaene lesknaine ja pani sisse ainult kaks väikest münti.
041	MAR	012	043	Jeesus kutsus oma jüngrid kokku ja rääkis neile: „Ma räägin teile tõtt: see vaene lesknaine pani sinna sisse rohkem kui kõik ülejäänud kokku.
041	MAR	012	044	Kõik nad andsid oma jõukusest, mis neil oli, kuid tema andis oma vaesusest seda, mida tal ei olnud. Ta pani kasti kõik selle, millest ta elama pidi.“
041	MAR	013	001	Kui Jeesus oli templist lahkumas, ütles üks jüngritest talle: „Õpetaja, vaata neid massiivseid kive ja suurejoonelisi hooneid!“
041	MAR	013	002	„Kas näete kõiki neid uhkeid hooneid?“ vastas Jeesus. „Siin ei jäeta ühtki kivi teise peale. Kõik kisutakse maha.“
041	MAR	013	003	Kui Jeesus istus Õlimäel ja vaatas alla templi poole, küsisid Peetrus, Jaakobus, Johannes ja Andreas omaette olles temalt:
041	MAR	013	004	„Ütle meile: millal see toimub? Mis on selle kõige täitumise märgiks?“
041	MAR	013	005	Jeesus hakkas neile rääkima: „Ärge laske end petta.
041	MAR	013	006	Paljud tulevad minu nimel ja ütlevad: „Mina olen Kristus.“ Nad petavad paljusid.
041	MAR	013	007	Ärge muretsege, kui te kuulete sõdadest lähemal ja kaugemal. Kõik see peab toimuma, kuid see pole lõpp.
041	MAR	013	008	Rahvas võitleb rahva vastu ja riik riigi vastu. Paljudes paikades on maavärinaid ja ka näljahädasid. Need on maailma sünnitusvalude algus.
041	MAR	013	009	Olge valvel! Teid antakse kohtute kätte. Teid pekstakse sünagoogides. Minu pärast peate seisma valitsejate ja kuningate ees ning te olete neile tunnistajateks.
041	MAR	013	010	Head sõnumit peab kõigepealt kuulutatama kõigile rahvastele.
041	MAR	013	011	Kui teid võetakse kinni ja viiakse kohtusse, siis ärge muretsege sellepärast, mida öelda. Rääkige lihtsalt seda, mida teile siis öeldakse, sest kõnelejaks ei ole teie, vaid Püha Vaim.
041	MAR	013	012	Vend annab venna surma ja isa reedab oma lapse. Lapsed pöörduvad oma vanemate vastu ja lasevad nad surma mõista.
041	MAR	013	013	Kõik vihkavad teid minu pärast, aga kes lõpuni vastu peab, see päästetakse.
041	MAR	013	014	Aga kui te näete „ebajumalaid, mis rüvetavad“, seismas seal, kus ei tohiks (saagu lugeja aru), siis peaksid need, kes on Juudamaal, põgenema mägedesse.
041	MAR	013	015	Need, kes on katusel − ärge minge tagasi majja sisse midagi võtma.
041	MAR	013	016	Need, kes on väljas põllul − ärge minge koju kuube võtma.
041	MAR	013	017	Kui raske on see nende jaoks, kes tol ajal on lapseootel või last imetamas!
041	MAR	013	018	Palvetage, et see ei juhtuks talvisel ajal.
041	MAR	013	019	Sest siis on selline hädaaeg, mida ei ole olnud Jumala loodu algusest kuni tänapäevani ja mida ei tule enam kunagi.
041	MAR	013	020	Kui Jumal ei lühenda seda aega, ei jää keegi elama. Kuid nende pärast, kelle Jumal on valinud, lühendab ta seda aega.
041	MAR	013	021	Niisiis, kui keegi ütleb teile: „Vaata, siin on Messias!“ või „Vaata, ta on seal!“, siis ärge seda uskuge.
041	MAR	013	022	Sest valemessiaid ja valeprohveteid ilmub välja ning nad teevad imelisi tunnustähti ja imetegusid, et petta ka Jumala valituid, kui see oleks võimalik.
041	MAR	013	023	Olge valvel! Ma olen teile rääkinud kõigest, enne kui see toimub.
041	MAR	013	024	Pärast neid hädasid toimub järgnev: „Päike läheb pimedaks, kuu ei sära enam,
041	MAR	013	025	tähed langevad taevast alla ja taeva vägesid kõigutatakse.“
041	MAR	013	026	Siis nähakse inimese Poega, kui ta tuleb pilvedes suure väe ja hiilgusega.
041	MAR	013	027	Ta saadab välja inglid ja kogub kokku kõik oma valitud sealt, kus iganes nad on, maailma kõige kaugemast osast kuni taeva kaugeima punktini.
041	MAR	013	028	Õppige õppetundi viigipuust. Kui selle okstele tulevad kasvud ja võrsuvad lehed, siis teate, et suvi on lähedal.
041	MAR	013	029	Samamoodi on ka siis, kui näete neid asju toimuvat − teadke, et see lähedal, juba ukse ees!
041	MAR	013	030	Ma räägin teile tõtt: see põlvkond ei lõpe enne, kuni kõik need asjad on toimunud.
041	MAR	013	031	Taevas ja maa saavad otsa, kuid minu õpetused mitte.
041	MAR	013	032	Mitte keegi ei tea päeva ega tundi, mil see toimub − isegi mitte inglid taevas, isegi mitte Poeg, vaid ainult Isa teab.
041	MAR	013	033	Olge valvel! Püsige ärkvel! Sest te ei tea, millal see toimub.
041	MAR	013	034	Nagu üks mees läks ära reisile. Ta läks oma kodust ära ja andis igale sulasele volitused teha seda, mida ta käskis neil teha. Ta käskis uksehoidjal valvel olla.
041	MAR	013	035	Seega olge valvel, sest te ei tea, millal majaomanik tagasi tuleb. See võib olla õhtul, keset ööd, enne koitu või hommikul.
041	MAR	013	036	Te ei taha, et teid tabataks magamast, kui ta ootamatult tagasi tuleb.
041	MAR	013	037	Seda, mida ma ütlen teile, ütlen ma kõigile: valvake!“
041	MAR	014	001	Paasapüha ja hapnemata leibade pühani oli jäänud kaks päeva. Ülempreestrid ja vaimulikud juhid üritasid leida salajast võimalust, et Jeesus kinni võtta ja tappa.
041	MAR	014	002	„Aga mitte paasapüha ajal,“ rääkisid nad isekeskis, „muidu võib rahvas mässama hakata.“
041	MAR	014	003	Vahepeal oli Jeesus Betaanias ja sõi lauas pidalitõbise Siimona kojas. Üks naine tuli alabasternõuga, milles oli väga kallis ja puhas nardiõli. Ta purustas nõu ja valas õli Jeesusele pea peale.
041	MAR	014	004	Mõned kohalviibijaist ärritusid ja ütlesid: „Milleks raisata seda parfüümi?
041	MAR	014	005	Selle oleks saanud aastapalga eest maha müüa ja raha vaestele anda.“ Nad olid naise peale pahased.
041	MAR	014	006	Kuid Jeesus vastas: „Jätke ta rahule! Miks te kritiseerite teda selle eest, et ta teeb minu heaks midagi ilusat?
041	MAR	014	007	Vaeseid on alati teie juures ja te saate neid aidata, millal iganes soovite. Kuid mina ei ole alati teie juures.
041	MAR	014	008	Ta tegi, mida oskas: ta võidis ennetavalt mu ihu matmise jaoks.
041	MAR	014	009	Ma räägin teile tõtt: kus iganes maailmas head sõnumit kuulutatakse, meenutavad inimesed seda, mida ta tegi.“
041	MAR	014	010	Siis Juudas Iskariot, üks kaheteistkümnest jüngrist, läks ülempreestrite juurde ja leppis kokku, et annab Jeesuse nende kätte.
041	MAR	014	011	Kui nad seda kuulsid, olid nad rõõmsad ja lubasid talle tasuda. Nii hakkas Juudas otsima võimalust Jeesust reeta.
041	MAR	014	012	Hapnemata leibade püha esimesel päeval, ajal kui paasatall ohverdati, küsisid Jeesuse jüngrid temalt: „Kuhu me peaksime minema sulle paasasöömaaega valmistama?“
041	MAR	014	013	Ta saatis kaks jüngrit ja ütles neile: „Minge linna ja seal näete üht meest veekannu kandmas. Minge tema kannul
041	MAR	014	014	ja kui ta läheb majja sisse, küsige selle omanikult, kus saaksin ma koos oma jüngritega paasapüha tähistada.
041	MAR	014	015	Ta viib teid suurde ülemise korruse tuppa, mis on sisustatud ja valmis. Saate seal meie jaoks ettevalmistused teha.“
041	MAR	014	016	Jüngrid läksid linna ja leidsid kõik nii, nagu ta oli kirjeldanud. Nad valmistasid paasasöömaaja.
041	MAR	014	017	Õhtul läks Jeesus koos kaheteistkümne jüngriga sinna.
041	MAR	014	018	Kui nad istusid ja sõid, ütles Jeesus: „Ma räägin teile tõtt: üks teist reedab mu. Üks neist, kes praegu minuga koos söövad.“
041	MAR	014	019	Nad olid vapustatud ja igaüks küsis: „Ega see mina pole?“
041	MAR	014	020	„See on üks kaheteistkümnest, kes minuga koos sellest toidust osa saab,“ vastas Jeesus.
041	MAR	014	021	„Inimese Poeg sureb, just nagu Pühakiri ette kuulutas. Aga kui kohutav on see selle inimese jaoks, kes inimese Poja reedab! Sellel inimesel oleks parem, kui ta poleks kunagi sündinud.“
041	MAR	014	022	Söömise ajal võttis Jeesus kätte leiva, õnnistas seda ja andis neile. „Võtke. See on minu ihu,“ ütles ta neile.
041	MAR	014	023	Seejärel võttis ta karika, õnnistas seda ja andis neile. Nad kõik jõid selle seest.
041	MAR	014	024	„See on minu veri,“ ütles ta neile, „kokkulepe, mis on välja valatud paljude eest.
041	MAR	014	025	Ma räägin teile tõtt: ma ei joo viinapuu viljast kuni selle päevani, mil ma joon seda värskelt Jumala riigis.“
041	MAR	014	026	Pärast seda, kui nad olid psalmi laulnud, asusid nad teele Õlimäe poole.
041	MAR	014	027	„Te kõik jätate mu maha,“ ütles Jeesus neile. „Sest nagu Pühakirjas on öeldud: „Ma ründan karjast ja lambad pillutatakse täiesti laiali.“
041	MAR	014	028	Aga pärast seda, kui ma olen surnuist üles tõusnud, lähen ma teie eel Galileasse.“
041	MAR	014	029	„Ma ei jäta sind maha isegi siis, kui kõik teised seda teevad,“ vastas Peetrus.
041	MAR	014	030	Jeesus lausus talle: „Ma ütlen sulle tõtt, et täna, selsamal ööl, enne kui kukk kaks korda kireb, salgad sa kolm korda, et sa mind üldse tunned.“
041	MAR	014	031	Kuid Peetrus oli täiesti järeleandmatu ja ütles: „Isegi kui pean sinuga koos surema, ei salga ma sind kunagi.“ Kõik nad ütlesid sama.
041	MAR	014	032	Nad jõudsid paika, mida nimetati Ketsemaniks, kus Jeesus ütles oma jüngritele: „Istuge siin, sel ajal kui mina lähen ja palvetan.“
041	MAR	014	033	Ta võttis Peetruse, Jaakobuse ja Johannese endaga kaasa. Ta muutus väga rahutuks ja murelikuks.
041	MAR	014	034	Jeesus ütles neile: „Minu ahastus on nii piinarikas, et mul on tunne, et ma suren. Palun jääge siia ja olge valvsad.“
041	MAR	014	035	Ta läks veidi eemale ja langes siis maha. Ta palvetas ja palus, et kui oleks võimalik, säästetaks teda ajast, mis oli tulemas.
041	MAR	014	036	„Abba, Isa! Sina suudad kõike,“ ütles ta. „Palun võta see kannatustekarikas minult ära. Siiski mitte minu tahte järgi, vaid selle järgi, mida sina tahad.“
041	MAR	014	037	Siis tuli Jeesus tagasi ja leidis jüngrid magamas. „Siimon, kas sa magad?“ küsis ta Peetruselt. „Kas sa ei suutnud ühtki tundi ärkvel püsida?
041	MAR	014	038	Ole valvas ja palveta, et sa kiusatusse ei satuks. Vaim on valmis, aga ihu on nõrk.“
041	MAR	014	039	Ta läks veel kord nende juurest ära ja palvetas samade sõnadega.
041	MAR	014	040	Seejärel tuli ta tagasi ja leidis nad jälle magamas, sest nad ei suutnud silmi lahti hoida. Nad ei teadnud, mida öelda!
041	MAR	014	041	Ta tuli kolmandat korda tagasi ja küsis neilt: „Kas te ikka veel magate? Kas te ikka veel puhkate? Sellest piisab, sest aeg on käes! Vaadake, inimese Poeg antakse kohe patuste kätte.
041	MAR	014	042	Tõuske üles! Lähme! Näete, sealt tuleb mu äraandja.“
041	MAR	014	043	Kui ta veel rääkis, siis jõudis kohale Juudas − üks kaheteistkümnest jüngrist − koos mõõkade ja nuiadega varustatud jõuguga, kelle olid saatnud ülempreestrid, vaimulikud juhid ja vanemad.
041	MAR	014	044	Äraandja oli nendega kokku leppinud märgi: „Ta on see, keda ma suudlen. Võtke ta kinni ja viige valve all minema.“
041	MAR	014	045	Juudas läks otse Jeesuse juurde. „Rabi,“ ütles ta ja suudles teda armastavalt.
041	MAR	014	046	Niisiis haarasid nad Jeesusest ja võtsid ta kinni.
041	MAR	014	047	Kuid üks sealviibijaist tõmbas oma mõõga välja ja lõi ülempreestri sulast nii, et lõikas tal kõrva maha.
041	MAR	014	048	„Kas ma olen mingi mässaja, et tulite mind mõõkade ja nuiadega kinni võtma?“ küsis Jeesus neilt.
041	MAR	014	049	„Ma olin teiega koos ja õpetasin iga päev templis. Miks te siis mind kinni ei võtnud? Aga kõik see toimub selleks, et Pühakiri täide läheks.“
041	MAR	014	050	Siis jätsid kõik jüngrid Jeesuse maha ja põgenesid.
041	MAR	014	051	(Üks tema järelkäijatest oli noor mees, kellel oli seljas üksnes linane rüü.
041	MAR	014	052	Nad haarasid temast kinni, kuid ta jooksis minema ja jättis oma rõiva maha.)
041	MAR	014	053	Jeesus viidi ülempreestri majja, kuhu olid kogunenud kõik ülempreestrid, vanemad ja vaimulikud õpetajad.
041	MAR	014	054	Peetrus järgnes talle eemalt ning läks ülempreestri maja hoovi. Ta istus koos valvuritega maha ja soojendas end tule ääres.
041	MAR	014	055	Sees üritasid ülempreestrid ja kogu kokkutulnud nõukogu leida mingit tõendit, et saaks Jeesuse surma mõista, kuid nad ei suutnud midagi leida.
041	MAR	014	056	Paljud andsid tema vastu valetunnistusi, kuid nende väited ei sobinud kokku.
041	MAR	014	057	Mõned neist tõusid Jeesuse vastu valet rääkima.
041	MAR	014	058	„Me kuulsime teda ütlemas: „Ma hävitan selle templi, mis on inimkätega ehitatud, ning ehitan selle kolme päevaga üles ilma käsi kasutamata.““
041	MAR	014	059	Kuid isegi siin ei läinud nende tunnistus ühte.
041	MAR	014	060	Siis tõusis ülempreester nõukogu ees püsti ja küsis Jeesuselt: „Kas sul ei ole midagi öelda vastuseks nendele süüdistustele, mis on sinu vastu esitatud?“
041	MAR	014	061	Aga Jeesus vaikis edasi ega vastanud. Nii küsis ülempreester uuesti: „Kas sina oled Messias, Õndsa Poeg?“
041	MAR	014	062	„Jah, olen,“ vastas Jeesus, „ja te näete inimese Poega Kõikväelise paremal käel istumas ning taeva pilvedega tulemas.“
041	MAR	014	063	Ülempreester käristas oma riided lõhki ja küsis: „Miks on meil veel tunnistajaid vaja?
041	MAR	014	064	Te kuulsite jumalateotust! Missugune on teie vastus?“ Nad kõik leidsid ta süüdi olevat ja mõistsid ta surma.
041	MAR	014	065	Siis hakkasid mõned neist tema peale sülitama. Keegi sidus tal silmad kinni, lõi teda rusikatega ja ütles: „Kuuluta siis meile prohvetlikult, „prohvet“!“ Valvurid viisid ta ära ja peksid ta vaeseomaks.
041	MAR	014	066	Samal ajal oli Peetrus all õues. Üks ülempreestri teenijatüdrukutest möödus
041	MAR	014	067	ja nähes Peetrust end soojendamas, vaatas talle otsa ja ütles: „Sina olid ka koos Naatsareti Jeesusega!“
041	MAR	014	068	Kuid Peetrus salgas seda. „Ma ei tea, millest sa räägid või mida sa mõtled,“ vastas ta. Seejärel läks ta välja eesõue ja kukk kires.
041	MAR	014	069	Teda seal nähes kordas teenijatüdruk ümberolijatele: „See mees on üks neist!“
041	MAR	014	070	Taas kord eitas Peetrus seda. Veidi hiljem öeldi Peetrusele uuesti: „Sa oled kindlasti üks neist, sest ka sina oled galilealane!“
041	MAR	014	071	Peetrus kutsus taeva enda tunnistajaks ja vandus: „Ma ei tunne seda meest, kellest te räägite.“
041	MAR	014	072	Samal hetkel kires kukk teist korda. Siis meenus Peetrusele, mida Jeesus oli talle öelnud: „Enne kui kukk kaks korda kireb, salgad sina mind kolm korda.“ Kui ta mõistis, mida ta oli teinud, puhkes ta nutma.
041	MAR	015	001	Järgmisel hommikul vara jõudsid ülempreester, vanemad ja vaimulikud õpetajad − kogu valitsev nõukogu − otsusele. Nad lasid Jeesuse kinni siduda ja saatsid ta minema, et anda ta üle Pilaatusele.
041	MAR	015	002	Pilaatus küsis temalt: „Kas sina oled juutide kuningas?“ „Seda ütlesid sina,“ vastas Jeesus.
041	MAR	015	003	Ülempreestrid jätkasid tema vastu paljude süüdistuste esitamist.
041	MAR	015	004	Pilaatus küsitles teda uuesti: „Kas sa ei kavatsegi vastata? Näed, kui palju süüdistusi nad sinu vastu esitavad!“
041	MAR	015	005	Aga Pilaatuse suureks üllatuseks ei andnud Jeesus enam ühtki vastust.
041	MAR	015	006	Pilaatusel oli tava lasta paasapüha ajal rahvale vabaks üks vang, keda iganes nad soovisid.
041	MAR	015	007	Üks vangidest oli mees nimega Barabas, kes kuulus ülestõusu käigus mõrva sooritanud mässuliste grupi hulka.
041	MAR	015	008	Rahvas läks Pilaatuse juurde ja palus tal vabastada vang vastavalt tema tavalisele kombele.
041	MAR	015	009	„Kas tahate, et lasen teile vabaks juutide kuninga?“ küsis ta neilt,
041	MAR	015	010	sest ta mõistis, et ülempreestrid olid Jeesuse tema juurde toonud kadedusest Jeesuse vastu.
041	MAR	015	011	Kuid ülempreestrid õhutasid rahvast nõudma temalt hoopis Barabase vabastamist.
041	MAR	015	012	„Mida ma pean siis tegema sellega, keda te nimetate juutide kuningaks?“ küsis ta neilt.
041	MAR	015	013	„Löö ta risti!“ karjus rahvas vastuseks.
041	MAR	015	014	„Miks? Mis kuriteo on ta toime pannud?“ küsis Pilaatus neilt. „Löö ta risti!“ karjusid nad veel valjemini vastu.
041	MAR	015	015	Soovides märatsevale rahvahulgale meele järele olla, vabastas Pilaatus neile Barabase. Kõigepealt laskis ta Jeesust piitsutada ja andis ta siis üle ristilöömiseks.
041	MAR	015	016	Sõdurid viisid ta eemale pretooriumi õue, kuhu kutsuti välja kogu kohort.
041	MAR	015	017	Talle asetati õlgadele kuninglik purpurne rüü ja valmistati okaskroon, mis pandi talle pähe.
041	MAR	015	018	Siis tervitasid nad teda sõnadega: „Ole tervitatud, juutide kuningas!“
041	MAR	015	019	Nad lõid teda korduvalt kepiga vastu pead, sülitasid tema peale ja langesid tema ette põlvedele nagu kummardades.
041	MAR	015	020	Kui nad olid tema pilkamise lõpetanud, võtsid nad ära purpurrüü ja panid talle tema enda riided selga tagasi. Siis viisid nad ta ära ristilöömiseks.
041	MAR	015	021	Nad sundisid möödujat, Siimonat Küreenest, kes oli maalt linna tulemas, tema risti kandma. Siimon oli Aleksandri ja Rufuse isa.
041	MAR	015	022	Jeesus viidi paika, mida nimetati Kolgataks, mis tähendab „Pealuu ase“.
041	MAR	015	023	Nad pakkusid talle mürriga segatud veini, kuid ta keeldus sellest.
041	MAR	015	024	Siis lõid nad ta risti. Nad jaotasid tema riideid ja heitsid täringuid, et otsustada, kes mida saab.
041	MAR	015	025	See oli hommikul kella üheksa ajal, kui nad ta risti lõid.
041	MAR	015	026	Tema vastu esitatud süüdistusega sildil oli kirjas: „Juutide kuningas.“
041	MAR	015	027	Temaga koos löödi risti kaks kurjategijat, üks temast vasakule ja teine paremale.
041	MAR	015	029	Möödujad karjusid talle solvanguid, raputasid pead ja ütlesid: „Ahaa! Sina, kes sa väitsid, et hävitad templi ja ehitad selle kolme päevaga üles,
041	MAR	015	030	päästa ennast ja astu ristilt maha!“
041	MAR	015	031	Samamoodi pilkasid teda ülempreestrid ja vaimulikud juhid ning ütlesid üksteisele: „Teisi ta päästis, aga ennast ei suuda ta päästa.
041	MAR	015	032	Kui ta tõesti on Messias, Iisraeli kuningas, siis miks ei astu ta ristilt alla, et me näeksime ja usuksime!“ Isegi need, kes olid koos temaga risti löödud, solvasid teda.
041	MAR	015	033	Keskpäeval langes kogu maale pimedus kuni kella kolmeni pärastlõunal.
041	MAR	015	034	Kella kolme ajal karjatas Jeesus: „Eloi, Eloi, lama sabahtani,“ mis tähendab: „Mu Jumal, mu Jumal, miks sa oled mind maha jätnud?“
041	MAR	015	035	Mõned sealseisjaist kuulsid seda ja ütlesid: „Ta kutsub Eelijat.“
041	MAR	015	036	Üks mees jooksis, täitis käsna äädikaga, pani kepi otsa ja üritas sellega Jeesusele juua anda. „Jätke ta rahule,“ ütles ta. „Vaatame, kas Eelija tuleb teda ristilt maha võtma.“
041	MAR	015	037	Siis oigas Jeesus valjusti ja suri.
041	MAR	015	038	Templi eesriie kärises ülevalt alla kaheks.
041	MAR	015	039	Kui tsentuurio, kes seisis Jeesuse ees, nägi, kuidas ta suri, ütles ta: „See mees oli tõesti Jumala Poeg.“
041	MAR	015	040	Mõned naised jälgisid eemalt, nende hulgas Maarja Magdaleena, Jaakobus noorema ja Joosese ema Maarja ning Salome.
041	MAR	015	041	Nad olid järgnenud Jeesusele ja hoolitsenud tema eest, kui ta oli Galileas. Paljud teised naised, kes olid koos temaga Jeruusalemmas olnud, olid ka seal.
041	MAR	015	042	Oli reede, päev enne hingamispäeva. Kui jõudis õhtu,
041	MAR	015	043	siis Joosep Arimaatiast − juhtiva nõukogu liige, kes ootas Jumala riiki − oli nii julge, et läks Pilaatuse juurde ja küsis Jeesuse surnukeha endale.
041	MAR	015	044	Pilaatus oli üllatunud, et Jeesus oli nii kiiresti surnud, seepärast kutsus ta tsentuurio ja küsis temalt, kas Jeesus oli juba surnud.
041	MAR	015	045	Kui Pilaatus oli tsentuuriolt kinnituse saanud, andis ta Joosepile loa surnukeha võtta.
041	MAR	015	046	Joosep ostis linase kanga. Seejärel võttis ta Jeesuse surnukeha ristilt alla, mähkis linasse ja asetas hauakambrisse, mis oli kaljusse raiutud. Siis veeratas ta sissepääsu ette raske kivi.
041	MAR	015	047	Maarja Magdaleena ja Joosese ema Maarja jälgisid, kuhu Jeesuse surnukeha pandi.
041	MAR	016	001	Kui hingamispäev oli läbi saanud, võtsid Maarja Magdaleena, Jaakobuse ema Maarja ja Salome healõhnalisi salve, et minna Jeesuse surnukeha võidma.
041	MAR	016	002	Nad läksid hauakambri juurde väga vara pühapäeva hommikul, täpselt päikesetõusu ajal.
041	MAR	016	003	Nad arutasid isekeskis: „Kes veeretab meie jaoks hauakambri sissepääsu eest kivi ära?“
041	MAR	016	004	Aga kui nad kohale jõudsid ja ringi vaatasid, nägid nad, et väga suur ja raske kivi oli juba ära veeretatud.
041	MAR	016	005	Kui nad hauakambrisse sisenesid, nägid nad paremal pool istumas üht noort meest, kel oli seljas pikk valge rüü. Nad kohkusid väga.
041	MAR	016	006	„Ärge kartke,“ ütles mees neile. „Te otsite Naatsareti Jeesust, kes risti löödi. Ta on surnuist üles tõusnud. Ta ei ole siin.
041	MAR	016	007	Vaadake, siin on koht, kuhu ta puhkama pandi. Minge nüüd ja rääkige tema jüngritele ja Peetrusele, et ta läheb teie eel Galileasse. Te näete teda seal, täpselt nagu ta teile ütles.“
041	MAR	016	008	Nad läksid hauakambrist välja ja jooksid minema, ise värisedes ja segaduses. Nad ei öelnud kellelegi midagi, sest nad olid liiga hirmunud.
041	MAR	016	009	(note: The most reliable and earliest manuscripts do not include Mark 16:9-20.) Kui Jeesus tõusis pühapäeva hommikul surnuist üles, ilmus ta kõigepealt Maarja Magdaleenale, kellest ta oli seitse kurja vaimu välja ajanud.
041	MAR	016	010	Maarja läks ja rääkis neile, kes olid Jeesusega koos olnud; nad leinasid ja nutsid.
041	MAR	016	011	Kui nad kuulsid, et Jeesus on elus ja et Maarja oli teda näinud, ei uskunud nad seda.
041	MAR	016	012	Hiljem ilmus Jeesus erineval kujul kahele jüngrile, kes olid lahkunud, et maale minna.
041	MAR	016	013	Nad läksid linna tagasi ja rääkisid teistele, kuid ka neid ei usutud.
041	MAR	016	014	Pärast seda ilmus ta üheteistkümnele jüngrile sel ajal, kui nad sõid. Ta noomis neid nende usupuuduse ja kangekaelsuse pärast, sest nad ei olnud uskunud neid, kes olid teda pärast ülestõusmist näinud.
041	MAR	016	015	Seejärel ütles ta neile: „Minge kogu maailma ja kuulutage head sõnumit kõigile.
041	MAR	016	016	Igaüks, kes minusse usub ja keda ristitakse, see päästetakse, aga igaüks, kes otsustab mitte uskuda, mõistetakse hukka.
041	MAR	016	017	Nendega koos, kes minusse usuvad, käivad järgmised tunnustähed: nad ajavad minu nimel kurje vaime välja, nad kõnelevad uutes keeltes;
041	MAR	016	018	nad suudavad toime tulla madudega; kui nad joovad midagi mürgist, ei saa nad kahju; nad panevad oma käed haigete peale ja haiged saavad terveks.“
041	MAR	016	019	Kui Issand Jeesus oli lõpetanud nendega rääkimise, võeti ta üles taevasse, kus ta istus Jumala paremale käele.
041	MAR	016	020	Jüngrid läksid välja ja kuulutasid head sõnumit kõikjal ning Issand tegutses nende kaudu ja kinnitas kuulutust sellega kaasnevate imetegudega.
#
# BOOK	042	LUK	Luke	Luuka
042	LUK	001	001	Nagu sa tead, on paljud teised üritanud kirja panna seda, mis on täide läinud ja puudutab ka meid.
042	LUK	001	002	Nende jutustused põhinesid esimeste pealtnägijate ja Sõna kuulutajate tõenditel
042	LUK	001	003	ja ka mina otsustasin, et kuna olen kõike seda algusest peale väga hoolikalt jälginud, oleks hea mõte kõigest toimunust kirja panna täpne jutustus.
042	LUK	001	004	Tegin seda, kallis Teofilos, et sa võiksid olla kindel, et see, mida sulle õpetati, on täiesti usaldusväärne.
042	LUK	001	005	Sel ajal kui Heroodes oli Juudamaa kuningas, oli üks preester nimega Sakarias, kes oli pärit Abija preesterlikust rühmast. Ta oli abielus Eliisabetiga, kes põlvnes samuti preester Aaronist.
042	LUK	001	006	Nad mõlemad tegid, mis oli Jumala ees õige, ning järgisid hoolikalt kõiki Issanda käske ja määrusi.
042	LUK	001	007	Neil ei olnud lapsi, sest Eliisabet ei olnud selleks suuteline, ja nad mõlemad olid juba vanad.
042	LUK	001	008	Kui Sakarias teenis preestrina Jumala ees oma preesterlikus rühmas,
042	LUK	001	009	valiti ta vastavalt preestrite tavale liisu heitmisega Issanda templisse sisenema ja suitsutusrohtu põletama.
042	LUK	001	010	Suitsutusohvri toomise ajal palvetas väljas suur hulk rahvast.
042	LUK	001	011	Issanda ingel ilmus Sakariasele ja seisis suitsutusohvrialtari kõrval paremal pool.
042	LUK	001	012	Kui Sakarias nägi inglit, oli ta rabatud ja hakkas kartma.
042	LUK	001	013	Aga ingel ütles talle: „Ära karda, Sakarias! Sinu palvet on kuuldud ja su naine Eliisabet sünnitab sulle poja ja sa pead talle nimeks panema Johannes.
042	LUK	001	014	Ta toob sulle rõõmu ja heameelt ning tema sünd rõõmustab paljusid.
042	LUK	001	015	Ta saab suureks Issanda silmis. Ta ei joo veini ega muid alkohoolseid jooke. Teda täidab Püha Vaim juba enne sündimist.
042	LUK	001	016	Ta pöörab paljud iisraellased tagasi Issanda, nende Jumala juurde.
042	LUK	001	017	Ta läheb Issanda eel Eelija vaimus ja väes, et panna isad taas oma laste peale mõtlema, ning tuua need, kes on mässumeelsed, tagasi õige arusaamise juurde, et valmistada rahvas ette Issanda jaoks.“
042	LUK	001	018	„Kuidas ma saan selles kindel olla?“ küsis Sakarias inglilt. „Ma olen vana mees ja ka mu naine on eakas.“
042	LUK	001	019	„Mina olen Gabriel,“ vastas ingel. „Ma seisan Jumala juures ning mind saadeti sinuga rääkima ja sulle seda head uudist tooma.
042	LUK	001	020	Aga kuna sa ei uskunud seda, mida ma sulle rääkisin, jääd sa tummaks ega saa kõneleda kuni määratud hetkeni, mil mu sõnad täide lähevad.“
042	LUK	001	021	Väljas ootas rahvas Sakariast ja imestas, miks tal templis nii kaua aega läheb.
042	LUK	001	022	Kui ta lõpuks välja tuli, ei saanud ta nendega rääkida. Nad mõistsid, et ta oli templis näinud nägemust, sest kuigi ta suutis teha žeste, ei suutnud ta üldse rääkida.
042	LUK	001	023	Pärast seda, kui ta oma teenistusaja oli lõpetanud, läks ta koju tagasi.
042	LUK	001	024	Mõne aja pärast jäi tema naine Eliisabet lapseootele. Ta jäi koju viieks kuuks.
042	LUK	001	025	„Issand on seda mulle teinud,“ ütles ta. „Nüüd on ta võtnud ära mu häbi teiste silmis.“
042	LUK	001	026	Eliisabeti lapseootuse kuuendal kuul saatis Jumal ingel Gabrieli noore neiu juurde, kelle nimi oli Maarja ja kes elas Galileas Naatsareti linnas.
042	LUK	001	027	Ta oli kihlatud Joosepi-nimelise mehega.
042	LUK	001	028	Ingel tervitas teda. „Sul on eriline eesõigus,“ ütles ta neiule. „Issand on sinuga.“
042	LUK	001	029	Maarja oli neist sõnadest hämmelduses ja juurdles, mida selline tervitus tähendab.
042	LUK	001	030	„Ära karda, Maarja,“ jätkas ingel, „sest Jumal on osutanud sinu suhtes armulikkust.
042	LUK	001	031	Sa jääd lapseootele ja tood ilmale poja. Sa pead talle nimeks panema Jeesus.
042	LUK	001	032	Ta saab väga tähtsaks ja teda nimetatakse Kõigekõrgema Pojaks. Issand Jumal annab talle tema isa Taaveti trooni
042	LUK	001	033	ja ta valitseb igavesti Jaakobi järeltulijate üle. Tema kuningriik ei lõpe iial.“
042	LUK	001	034	„Kuidas see võimalik on?“ küsis Maarja. „Ma olen alles neitsi.“
042	LUK	001	035	Ingel vastas: „Püha Vaim tuleb sinu peale ja Kõigekõrgema vägi varjab sind. Laps, kes sünnib, on püha, ja teda hüütakse Jumala pojaks.
042	LUK	001	036	Ja su sugulane Eliisabet on oma vanas eas samuti lapseootel. Naine, kelle kohta öeldi, et ta ei ole võimeline lapsi saama, on kuuendat kuud lapseootel.
042	LUK	001	037	Jumala jaoks ei ole miski võimatu.“
042	LUK	001	038	„Siin ma olen, valmis olema Issanda teenija,“ ütles Maarja. „Sündigu minuga just nii, nagu sa ütlesid.“ Seejärel ingel lahkus tema juurest.
042	LUK	001	039	Veidi aja pärast pani Maarja end valmis ja kiirustas Juudamaa mägedesse, linna, kus oli
042	LUK	001	040	Sakariase maja. Sisse astudes hõikas ta Eliisabetti.
042	LUK	001	041	Kohe kui Eliisabet kuulis Maarja häält, hüppas laps tema ihus rõõmu pärast. Püha Vaim täitis Eliisabeti
042	LUK	001	042	ja ta hüüdis valju häälega: „Kui õnnistatud oled sina naiste hulgas ja kui õnnistatud on laps, kes sinust sünnib!
042	LUK	001	043	Miks mind nõnda austatakse, et mu Issanda ema mind külastab?
042	LUK	001	044	Kui ma kuulsin sind tervitust hüüdmas, hüppas laps mu ihus rõõmu pärast.
042	LUK	001	045	Kui õnnelik sa oled, sest sa oled veendunud, et Issand teeb seda, mida ta sulle tõotas!“
042	LUK	001	046	Maarja vastas: „Kuidas ma ülistan Issandat!
042	LUK	001	047	Olen väga õnnelik Jumalas, mu Päästjas,
042	LUK	001	048	sest ta otsustas, et mina, tema teenija, olen oma tagasihoidlikust taustast hoolimata tema silmis väärtuslik. Nüüdsest peale ütlevad kõik põlvkonnad, et ma olen õnnistatud.
042	LUK	001	049	Kõigeväeline Jumal on teinud mulle suuri asju, tema nimi on püha.
042	LUK	001	050	Tema halastus kestab põlvest põlve nendele, kes teda austavad.
042	LUK	001	051	Oma suure jõuga on ta lõhkunud tükkideks need, kes ülbelt ennast targaks peavad.
042	LUK	001	052	Ta kisub mõjukad nende troonidelt maha ja ülendab need, kes on alandlikud.
042	LUK	001	053	Ta annab näljastele häid asju süüa ja saadab rikkad tühje käsi minema.
042	LUK	001	054	Ta on aidanud oma sulast Iisraeli ja pidanud teda halastuses meeles,
042	LUK	001	055	just nagu ta meie isadele, Aabrahamile ja tema järeltulijatele, igaveseks ajaks tõotas.“
042	LUK	001	056	Maarja jäi Eliisabeti juurde kolmeks kuus ja naasis siis koju.
042	LUK	001	057	Eliisabetil jõudis sünnitamise aeg kätte ja ta tõi ilmale poja.
042	LUK	001	058	Naabrid ja sugulased kuulsid, kuidas Issand oli talle oma suurt headust osutanud, ning nad tähistasid seda koos temaga.
042	LUK	001	059	Kaheksa päeva pärast tulid nad poissi ümber lõikama. Nad kavatsesid talle isa järgi nimeks panna Sakarias.
042	LUK	001	060	„Ei,“ ütles Eliisabet. „Tema nimeks peab saama Johannes.“
042	LUK	001	061	„Aga teie sugulaste hulgas pole kedagi, kellel see nimi oleks,“ ütlesid nad talle.
042	LUK	001	062	Žestide abil küsisid nad Sakariaselt, poisi isalt, mis nime tahaks ta oma pojale panna.
042	LUK	001	063	Sakarias andis märku, et talle antaks midagi, mille peale kirjutada. Kõigi üllatuseks kirjutas ta: „Tema nimi on Johannes.“
042	LUK	001	064	Kohe suutis ta jälle rääkida ja hakkas Jumalat ülistama.
042	LUK	001	065	Kõiki läheduses elavaid inimesi täitis juhtunu tõttu aukartus ning kuuldus sellest levis kogu Juuda mägismaal.
042	LUK	001	066	Igaüks, kes seda kuulis, mõtles, mida see peaks tähendama. „Kes sellest poisist saab?“ küsisid nad, sest oli selge, et ta oli Jumala jaoks väga eriline.
042	LUK	001	067	Tema isa Sakarias täitus Püha Vaimuga ja kuulutas prohvetlikult:
042	LUK	001	068	„Issand, Iisraeli Jumal, on imeline, sest ta on tulnud oma rahva juurde ja nad vabastanud.
042	LUK	001	069	Ta on andnud meile suure Päästja oma sulase Taaveti järglaste hulgast,
042	LUK	001	070	nagu ta tõotas ammu aega tagasi oma pühade prohvetite kaudu.
042	LUK	001	071	Ta tõotas päästa meid meie vaenlaste käest, nende käest, kes meid vihkavad.
042	LUK	001	072	Ta halastas meie isade peale ja pidas meeles oma püha lepingut −
042	LUK	001	073	tõotust, mille ta oli andnud meie isale Aabrahamile.
042	LUK	001	074	Ta vabastab meid hirmust ja päästab meid meie vaenlaste käest,
042	LUK	001	075	et saaksime teda teenida ning teha kogu oma elu seda, mis on hea ja õige.
042	LUK	001	076	Kuigi sa oled alles väike laps, hüütakse sind Kõigekõrgema prohvetiks, sest sa lähed Issanda eel valmistama talle teed ja
042	LUK	001	077	kuulutama tema rahvale teadmisi päästest pattude andestuse kaudu.
042	LUK	001	078	Tänu Jumala hoolitsevale headusele laseb taevas meile koiduvalgust paista,
042	LUK	001	079	et see säraks neile, kes elavad pimeduses ja surma varjus, ning juhiks meid rahu teel.“
042	LUK	001	080	Poiss Johannes kasvas ja sai vaimulikult tugevaks. Ta elas kõrbes, kuni jõudis kätte aeg avalikult Iisraeli teenida.
042	LUK	002	001	Sel ajal andis keiser Augustus välja seaduse, et Rooma impeeriumis tuleb kõiki hõlmav rahvaloendus.
042	LUK	002	002	See oli esimene rahvaloendus Süüria maavalitseja Küreeniuse ajal.
042	LUK	002	003	Niisiis läks igaüks oma linna end kirja panema.
042	LUK	002	004	Joosep põlvnes kuningas Taavetist, seepärast lahkus ta Galileas asuvast Naatsaretist, et minna Juudamaale Petlemma, Taaveti linna.
042	LUK	002	005	Ta läks end sinna kirja panema koos Maarjaga, kes oli temaga kihlatud ja lapseootel.
042	LUK	002	006	Kui nad seal olid, jõudis kätte lapsesaamise aeg.
042	LUK	002	007	Maarja tõi ilmale oma esmasündinud poja, mähkis ta riidelappidesse ja asetas sõime, sest võõrastemajas ei olnud vabu tube.
042	LUK	002	008	Seal lähedal olid mõned karjased öösel väljadel ja valvasid oma karja.
042	LUK	002	009	Neile ilmus Issanda ingel ja Issanda hiilgus paistis nende ümber. Nad kohkusid üliväga!
042	LUK	002	010	„Ärge kartke!“ ütles ingel neile. „Tulin teile tooma head uudist, mis rõõmustab kõiki inimesi.
042	LUK	002	011	Täna sündis teile siin, Taaveti linnas, Päästja. Ta on Messias, Issand.
042	LUK	002	012	Te tunnete ta ära selle märgi järgi: te leiate lapse riidelappidesse mähitud ja sõimes lebamas.“
042	LUK	002	013	Äkki ilmus palju taevaseid olevusi, kes ülistasid Jumalat, öeldes:
042	LUK	002	014	„Au olgu taeva Jumalale ja maa peal rahu inimestele, kes on talle meele järele!“
042	LUK	002	015	Pärast seda kui inglid olid lahkunud ja tagasi taevasse läinud, ütlesid karjased üksteisele: „Lähme Petlemma ja vaatame, mis on toimunud sellega seoses, millest Issand meile rääkis.“
042	LUK	002	016	Nad kiirustasid sinna ning leidsid Maarja, Joosepi ja lapse, kes lamas sõimes.
042	LUK	002	017	Kui nad olid seda ise näinud, siis levitasid nad uudist toimunust ja sellest, mida oli neile selle lapse kohta räägitud.
042	LUK	002	018	Kõik, kes seda kuulsid, olid karjaste jutust hämmastunud.
042	LUK	002	019	Kuid Maarja pidas hoolikalt meeles kõik, mis oli juhtunud, ning mõtles selle peale sageli.
042	LUK	002	020	Karjased läksid tagasi oma karja valvama ning ülistasid ja tänasid Jumalat kõige eest, mida nad olid kuulnud ja näinud, sest kõik oli just nii, nagu neile oli öeldud.
042	LUK	002	021	Kaheksa päeva pärast oli aeg laps ümber lõigata ja talle pandi nimeks Jeesus. See oli nimi, mille ingel oli andnud enne, kui ema oli lapseootele jäänud.
042	LUK	002	022	Kui nende puhastusaeg vastavalt Moosese seadusele lõppes, viisid Joosep ja Maarja ta Jeruusalemma, et teda Issanda ette tuua,
042	LUK	002	023	nagu Issanda seadus ütleb: „Kõik esmasündinud pojad tuleb Issandale pühitseda.“
042	LUK	002	024	Seal tõid nad ohvri, nagu Jumala seadus määrab, „paari turteltuvisid või kaks noort tuvi“.
042	LUK	002	025	Tol ajal elas Jeruusalemmas mees nimega Siimeon. Siimeon tegi seda, mis oli hea, ja ta oli väga vaga. Ta ootas pikisilmi Iisraeli lootust ja Püha Vaim oli tema peal.
042	LUK	002	026	Püha Vaim oli talle näidanud, et ta ei sure enne, kui on näinud Issanda Messiat.
042	LUK	002	027	Vaimu juhtimist järgides läks ta templisse. Kui Jeesuse vanemad tõid väikese poisi, et teda pühendada, nagu Seadus nõudis,
042	LUK	002	028	võttis Siimeon Jeesuse sülle, tänas Jumalat ja ütles:
042	LUK	002	029	„Issand ja Õpetaja, nüüd saad oma sulasel lasta rahus surra, nagu sa tõotasid,
042	LUK	002	030	sest ma olen ise näinud sinu päästet,
042	LUK	002	031	mille sa oled kõigi jaoks valmistanud.
042	LUK	002	032	Ta on valgus, mis näitab rahvastele sind, sinu rahva Iisraeli hiilgust.“
042	LUK	002	033	Jeesuse isa ja ema olid rabatud sellest, mida Siimeon tema kohta ütles.
042	LUK	002	034	Seejärel Siimeon õnnistas neid ja ütles Jeesuse emale Maarjale: „Määratud on, et selle lapse tõttu paljud Iisraelis langevad ja paljud tõusevad. Ta on märk Jumalalt, mille paljud hülgavad,
042	LUK	002	035	näidates sellega, mida nad tegelikult mõtlevad. Aga sina tunned, nagu tungiks mõõk otse sinust läbi.“
042	LUK	002	036	Jeruusalemmas elas ka naisprohvet Hanna. Ta oli Aaseri suguharust, Penueli tütar, ning ta oli väga vana. Ta oli olnud abielus seitse aastat
042	LUK	002	037	ning oli siis leseks jäänud. Ta oli kaheksakümne nelja aastane. Ta veetis aega templis Jumalat ülistades, paastudes ja palvetades.
042	LUK	002	038	Just siis tuli ta nende juurde ja hakkas Jumalat kiitma. Ta kõneles Jeesusest kõigile, kes ootasid seda aega, mil Jumal Jeruusalemma vabastab.
042	LUK	002	039	Kui nad olid täitnud kõik, mida Jumala seadus nõudis, läksid nad tagasi oma kodulinna Naatsaretti Galileas.
042	LUK	002	040	Laps kasvas tugevaks ja oli väga arukas. Jumala õnnistus oli temaga.
042	LUK	002	041	Jeesuse vanemad rändasid igal aastal paasapühaks Jeruusalemma.
042	LUK	002	042	Kui Jeesus oli kaheteistkümneaastane, läksid nad pühadele nagu alati.
042	LUK	002	043	Kui pühad olid läbi ja oli aeg koju naasta, jäi poiss Jeesus Jeruusalemma, kuid tema vanemad ei teadnud seda.
042	LUK	002	044	Nad oletasid, et ta oli koos kõigi teistega koju rändamas. Kui päev oli möödunud, hakkasid nad teda sõprade ja sugulaste juurest otsima.
042	LUK	002	045	Kui nad ei suutnud teda leida, läksid nad tagasi Jeruusalemma, et teda seal otsida.
042	LUK	002	046	Alles kolme päeva pärast leidsid nad ta templist. Ta istus vaimulike õpetajate keskel, kuulas neid ja esitas neile küsimusi.
042	LUK	002	047	Kõik, kes kuulsid teda rääkimas, olid tema arusaamisest ja vastustest üllatunud.
042	LUK	002	048	Tema vanemad olid täiesti segaduses, kui nad nägid, mida ta teeb. Ema küsis talt: „Poeg, miks sa meiega niimoodi käitusid? Su isa ja mina oleme end haigeks muretsenud! Oleme sind igalt poolt otsinud!“
042	LUK	002	049	„Miks te mind otsisite?“ vastas Jeesus. „Kas te ei teadnud, et ma peaksin olema siin, oma Isa kojas?“
042	LUK	002	050	Aga nad ei saanud aru, mida ta sellega mõtles.
042	LUK	002	051	Siis läks ta koos nendega tagasi Naatsaretti ja tegi seda, mida tal kästi. Tema ema pani hoolega tähele kõike, mis oli juhtunud.
042	LUK	002	052	Jeesus kasvas ja sai järjest targemaks ja tugevamaks ning oli Jumala ja inimeste soosingus.
042	LUK	003	001	Nüüdseks oli Tibeerius olnud keiser viisteist aastat. Pontius Pilaatus oli Juuda maavalitseja. Heroodes oli Galilea valitseja, tema vend Filippus oli Iturea ja Trahhoniitise valitseja ning Lüsaanias Abileene valitseja.
042	LUK	003	002	Hannas ja Kaifas olid hetkel ülempreestrid. See oli aeg, mil Jumala sõna tuli Johannesele, Sakariase pojale, kes elas kõrbes.
042	LUK	003	003	Ta käis läbi kogu Jordani piirkonna ja kuulutas kõigile, et nad peaksid laskma end ristida, näitamaks, et nad on kahetsenud ja nende patud on andestatud.
042	LUK	003	004	Nagu prohvet Jesaja kirjutas: „Kõrbes kuuldakse häält hüüdvat: „Valmistage Issandale teed, tehke tasaseks tema teerajad.
042	LUK	003	005	Täitke kõik orud ja tasandage kõik mäed ja künkad. Tehke kõver sirgeks ja konarlik tee siledaks.
042	LUK	003	006	Iga inimene näeb Jumala päästet.““
042	LUK	003	007	Johannes pöördus rahvahulga poole, kes oli tulnud tema juurde, et ristitud saada. „Te rästikute sigitised! Kes hoiatas teid, et te põgeneksite tulevase kohtu eest?“ küsis ta.
042	LUK	003	008	„Tõestage, et olete tõeliselt meelt parandanud. Kas te ei ürita ennast õigustada, öeldes: „Me oleme Aabrahami järeltulijad.“ Ma ütlen teile, Jumal võib luua Aabrahamile lapsi neist kividest.
042	LUK	003	009	Kirves on valmis, et alustada juurte juurest puu raiumist. Iga puu, mis ei kanna head vilja, raiutakse maha ja visatakse tulle.“
042	LUK	003	010	„Mida me peame siis tegema?“ küsis rahvas temalt.
042	LUK	003	011	„Kui sul on kaks kuube, siis jaga seda kellegagi, kellel pole ühtegi. Kui sul on toitu, jaga seda nendega, kellel ei ole,“ rääkis ta neile.
042	LUK	003	012	Mõned maksukogujad tulid, et end ristida lasta. „Õpetaja, mida me peame tegema?“ küsisid ka nemad.
042	LUK	003	013	„Ärge koguge rohkem maksu, kui on ette nähtud,“ vastas ta.
042	LUK	003	014	„Aga meie?“ küsisid mõned sõdurid. „Mida meie peame tegema?“ „Ärge nõudke raha vägivallaga ähvardades. Ärge esitage süüdistusi, mis pole tõsi. Olge rahul oma palgaga,“ vastas ta.
042	LUK	003	015	Rahvas oli lootusrikas ja juurdles, kas Johannes ise võiks Messias olla.
042	LUK	003	016	Johannes vastas ja selgitas kõigile: „Jah, mina ristin teid vees. Aga see, kes tuleb, on palju tähtsam kui mina, ja mina pole väärt, et tema sandaale lahti päästa. Tema ristib teid Püha Vaimu ja tulega.
042	LUK	003	017	Tuulamishark on tal käes ja ta on valmis oma rehealuses nisu aganatest eraldama. Ta kogub nisu aita, kuid aganad põletab ära tulega, mida ei saa kustutada.“
042	LUK	003	018	Johannes esitas veel palju selliseid hoiatusi, kui ta rahvale head sõnumit kuulutas.
042	LUK	003	019	Aga kui Johannes noomis valitseja Heroodest sellepärast, et ta abiellus oma vennanaise Heroodiasega, ja kõigi halbade asjade pärast, mida ta teinud oli,
042	LUK	003	020	lisas Heroodes oma kuritegude hulka veel selle, et lasi Johannese vanglasse heita.
042	LUK	003	021	Kui nüüd kõik olid saanud ristitud, ristiti ka Jeesus. Kui ta palvetas, avanes taevas
042	LUK	003	022	ja Püha Vaim laskus tuvi kujul tema peale. Taevast kostis hääl, mis ütles: „Sina oled mu poeg, keda ma armastan. Olen sinu üle väga rõõmus.“
042	LUK	003	023	Jeesus oli umbes kolmekümneaastane, kui ta oma avalikku teenimistööd alustas. Inimesed oletasid, et ta oli Joosepi poeg. Joosep oli Eeli poeg,
042	LUK	003	024	kes oli Mattati poeg, kes oli Leevi poeg, kes oli Malki poeg, kes oli Jannai poeg, kes oli Joosepi poeg,
042	LUK	003	025	kes oli Mattitjahu poeg, kes oli Aamose poeg, kes oli Nahumi poeg, kes oli Hesli poeg, kes oli Naggai poeg,
042	LUK	003	026	kes oli Mahati poeg, kes oli Mattitjahu poeg, kes oli Simei poeg, kes oli Jooseki poeg, kes oli Jooda poeg,
042	LUK	003	027	kes oli Joohanani poeg, kes oli Reesa poeg, kes oli Serubbaabeli poeg, kes oli Sealtieli poeg, kes oli Neeri poeg,
042	LUK	003	028	kes oli Melki poeg, kes oli Addi poeg, kes oli Koosami poeg, kes oli Elmadami poeg, kes oli Eeri poeg,
042	LUK	003	029	kes oli Jeesuse poeg, kes oli Elieseri poeg, kes oli Joorimi poeg, kes oli Mattati poeg, kes oli Leevi poeg,
042	LUK	003	030	kes oli Siimeoni poeg, kes oli Juuda poeg, kes oli Joosepi poeg, kes oli Joonami poeg, kes oli Eljakimi poeg,
042	LUK	003	031	kes oli Melea poeg, kes oli Menna poeg, kes oli Mattata poeg, kes oli Naatani poeg, kes oli Taaveti poeg,
042	LUK	003	032	kes oli Iisai poeg, kes oli Oobedi poeg, kes oli Boase poeg, kes oli Salma poeg, kes oli Nahsoni poeg,
042	LUK	003	033	kes oli Amminadabi poeg, kes oli Admini poeg, kes oli Arni poeg, kes oli Hesroni poeg, kes oli Peretsi poeg, kes oli Juuda poeg,
042	LUK	003	034	kes oli Jaakobi poeg, kes oli Iisaki poeg, kes oli Aabrahami poeg, kes oli Terahi poeg, kes oli Naahori poeg,
042	LUK	003	035	kes oli Serugi poeg, kes oli Reu poeg, kes oli Pelegi poeg, kes oli Eeberi poeg, kes oli Selahi poeg,
042	LUK	003	036	kes oli Keenani poeg, kes oli Arpaksadi poeg, kes oli Seemi poeg, kes oli Noa poeg, kes oli Lemeki poeg,
042	LUK	003	037	kes oli Metuusala poeg, kes oli Eenoki poeg, kes oli Jeredi poeg, kes oli Mahalaleli poeg, kes oli Keenani poeg,
042	LUK	003	038	kes oli Enose poeg, kes oli Seti poeg, kes oli Aadama poeg, kes oli Jumala poeg.
042	LUK	004	001	Jeesus, täis Püha Vaimu, tuli Jordani jõe äärest tagasi ja Vaim juhtis ta kõrbesse,
042	LUK	004	002	kus kurat teda nelikümmend päeva kiusas. Kogu selle aja jooksul ei söönud ta midagi, nii et lõpuks oli tal nälg.
042	LUK	004	003	Kurat ütles talle: „Kui sa oled Jumala Poeg, käsi sel kivil leivaks muutuda.“
042	LUK	004	004	„Pühakirjas on kirjutatud: „Inimene ei ela üksnes leivast,““ vastas Jeesus.
042	LUK	004	005	Kurat viis ta üles kõrgesse kohta ja näitas talle põgusalt kõiki maailma kuningriike.
042	LUK	004	006	Seejärel ütles kurat Jeesusele: „Ma annan sulle võimu kõigi nende üle ja nende hiilguse. See võim on antud mulle ja mina võin anda selle, kellele tahan.
042	LUK	004	007	Kummarda maani ja teeni mind ning sa võid kõik selle saada.“
042	LUK	004	008	„Pühakirjas on kirjutatud: „Sina pead kummardama Issandat, oma Jumalat, ja üksnes teda teenima,““ vastas Jeesus.
042	LUK	004	009	Kurat viis Jeesuse Jeruusalemma, asetas ta templi katusele ja ütles talle: „Kui sa oled Jumala Poeg, siis hüppa!
042	LUK	004	010	Sest Pühakirjas on kirjutatud: „Ta käsib oma inglitel sinu eest hoolitseda
042	LUK	004	011	ja sind kaitsta, et sa kivi otsa ei komistaks“.“
042	LUK	004	012	„Pühakirjas on kirjutatud: „Sa ei tohi Issandat, oma Jumalat, kiusata,““ vastas Jeesus.
042	LUK	004	013	Kui kurat oli kõik oma kiusatused lõpetanud, jäi ta järgmist võimalust ootama.
042	LUK	004	014	Jeesus läks Vaimu väega täidetult Galileasse tagasi. Kuuldused temast levisid kõikjal.
042	LUK	004	015	Jeesus õpetas nende sünagoogides ja kõik ülistasid teda.
042	LUK	004	016	Kui ta jõudis Naatsaretti, kus ta oli üles kasvanud, läks ta hingamispäeval sünagoogi nagu tavaliselt.
042	LUK	004	017	Talle ulatati prohvet Jesaja rullraamat. Jeesus keeras kirjarulli lahti ja leidis koha, kus on kirjutatud:
042	LUK	004	018	„Issanda Vaim on minu peal, sest ta on mind võidnud kuulutama head sõnumit vaestele. Ta on saatnud mind teatama, et vangid vabastatakse, pimedad näevad, rõhutud vabanevad,
042	LUK	004	019	kuulutama välja Issandale meelepärast aega.“
042	LUK	004	020	Ta keeras pärgamendirulli kokku ja andis teenrile tagasi. Siis istus ta maha. Kõik sünagoogis vaatasid tema poole.
042	LUK	004	021	„See Pühakirja tekst, mida te just kuulsite, on täna täide läinud!“ ütles ta neile.
042	LUK	004	022	Kõik väljendasid oma heakskiitu ja olid hämmastunud neist meeldivatest sõnadest, mis tema huulilt tulid. „Kas see pole Joosepi poeg?“ imestasid nad.
042	LUK	004	023	Jeesus vastas: „Olen kindel, et kordate mulle seda vanasõna: „Arst, ravi ennast!“, ja küsite: „Miks ei tee sa siin, oma kodulinnas, seda, mida sa kuuldavasti Kapernaumas tegid?“
042	LUK	004	024	Aga ma ütlen teile tõtt, ühtki prohvetit ei tunnustata tema kodulinnas.
042	LUK	004	025	Olen kindel, et Eelija ajal oli Iisraelis palju lesknaisi, kui kolm ja pool aastat oli põud, mis põhjustas riigis suure näljahäda.
042	LUK	004	026	Ometi ei saadetud Eelijat ühegi juurde neist. Ta saadeti lesknaise juurde Sareptas, Siidoni piirkonnas!
042	LUK	004	027	Kuigi Eliisa ajal oli Iisraelis palju pidalitõbiseid, oli ainus, kes terveks sai, süürlane Naaman!“
042	LUK	004	028	Kui sünagoogis viibijad seda kuulsid, said nad kõik maruvihaseks.
042	LUK	004	029	Nad hüppasid püsti ja viskasid ta linnast välja. Siis vedasid nad ta künka otsa, mille peale linn oli ehitatud, et teda kaljult alla visata.
042	LUK	004	030	Aga tema kõndis otse nende vahelt läbi ja läks oma teed.
042	LUK	004	031	Jeesus läks alla Kapernauma, ühte Galilea linna. Hingamispäeval hakkas ta neid õpetama.
042	LUK	004	032	Nad olid hämmastunud sellest, mida ta neile õpetas, sest ta kõneles mõjuvõimsalt.
042	LUK	004	033	Sünagoogis oli üks mees, kes oli kurja vaimu valduses. Ta hüüdis:
042	LUK	004	034	„Mida sa meist tahad, Naatsareti Jeesus? Kas sa tulid meid hävitama? Ma tean, kes sa oled: Jumala Püha!“
042	LUK	004	035	Jeesus katkestas teda ja ütles: „Ole vait!“ Seejärel käskis ta kurja vaimu: „Tule temast välja!“ Kuri vaim heitis mehe nende ette maha ja lahkus temast, ilma teda vigastamata.
042	LUK	004	036	Nad kõik olid hämmastuses ja küsisid üksteiselt: „Mis õpetus see on? Ta käsib väe ja võimuga kurjadel vaimudel lahkuda ja nad teevad seda!“
042	LUK	004	037	Kuuldused Jeesusest levisid kogu ümbruskonnas.
042	LUK	004	038	Sünagoogist lahkudes läks Jeesus Siimona koju. Siimona ämm oli kõrges palavikus haige ja need, kes seal viibisid, palusid Jeesuselt abi.
042	LUK	004	039	Jeesus läks ja seisis tema juurde. Ta käskis palavikul naisest lahkuda ja nii sündis. Naine tõusis kohe püsti ja valmistas neile süüa.
042	LUK	004	040	Kui päike loojus, tõid nad tema juurde kõik, kes olid haiged, kes kannatasid mitmesuguste vaevuste all. Jeesus pani oma käed üksteise järel nende peale ja tegi nad terveks.
042	LUK	004	041	Paljudest inimestest tulid kurjad vaimud välja ja karjusid: „Sa oled Jumala Poeg!“ Aga Jeesus takistas neid ega lasknud neil rääkida, sest nad teadsid, et ta on Kristus.
042	LUK	004	042	Jeesus lahkus järgmisel hommikul vara, et leida mõni rahulik ja vaikne koht. Kuid rahvahulk läks välja teda otsima ja lõpuks ka leidis. Nad üritasid tema lahkumist takistada, sest nad ei tahtnud, et ta ära läheks.
042	LUK	004	043	Kuid tema ütles neile: „Ma pean minema teistesse linnadesse, et rääkida ka neile head sõnumit Jumala riigist, sest selleks on mind läkitatud.“
042	LUK	004	044	Nii rändas Jeesus ringi ja õpetas Juudamaa sünagoogides head sõnumit.
042	LUK	005	001	Ühel päeval, kui Jeesus seisis Galilea mere ääres, tunglesid inimesed tema ümber, et Jumala sõna kuulda.
042	LUK	005	002	Jeesus märkas kaldal kaht paati, mille olid jätnud sinna kalurid, kes oma võrke pesid.
042	LUK	005	003	Jeesus astus paati, sellesse, mis kuulus Siimonale, ja palus tal paadi vette tõugata, kaldast veidi eemale. Siis Jeesus istus paadis maha ja õpetas sealt rahvast.
042	LUK	005	004	Pärast seda kui ta kõnelemise oli lõpetanud, ütles ta Siimonale: „Mine välja sügavamasse vette ja lase oma võrgud püüdmiseks sisse.“
042	LUK	005	005	„Õpetaja, nägime kogu öö tõsist vaeva, kuid ei püüdnud midagi. Aga kui sa nii ütled, siis lasen võrgud sisse,“ vastas Siimon.
042	LUK	005	006	Kui võrgud olid vees, täitis suur kalaparv võrgud nii, et need olid rebenemas.
042	LUK	005	007	Nad andsid märku kaaslastele teises paadis ja palusid neil appi tulla. Teised tulid ja mõlemad paadid said kalu täis. Paadid olid nii täis, et hakkasid vajuma.
042	LUK	005	008	Kui Siimon Peetrus nägi, mis oli juhtunud, langes ta Jeesuse ette põlvili. „Issand, hoia palun minust eemale, sest ma olen patune inimene!“ hüüatas ta.
042	LUK	005	009	Sest tema ja kõik, kes olid temaga koos, olid maale tõmmatud kalasaagist hämmastuses.
042	LUK	005	010	Jaakobus ja Johannes, Sebedeuse pojad, Siimona kaaskalurid, tundsid sama. „Ära karda,“ ütles Jeesus Siimonale. „Sest nüüdsest peale püüad sa inimesi!“
042	LUK	005	011	Nõnda siis vedasid nad paadid kaldale, jätsid kõik maha ja järgnesid Jeesusele.
042	LUK	005	012	Kord kui Jeesus külastas üht linna, kohtus ta mehega, kel oli väga raske pidalitõbi. Mees heitis näoli maha ja anus Jeesust: „Palun, Issand, kui sa tahad, võid sa mind puhtaks teha.“
042	LUK	005	013	Jeesus sirutas käe ja puudutas meest. „Ma tahan,“ ütles ta. „Saa puhtaks!“ Pidalitõbi kadus otsekohe.
042	LUK	005	014	„Ära kellelgi midagi ütle,“ õpetas Jeesus teda. „Mine ja näita end preestrile ja too oma tervenemise tõestuseks Moosese seaduses nõutud tseremoniaalohvrid.“
042	LUK	005	015	Ikkagi levisid kuuldused Jeesusest üha enam ja enam. Suured rahvahulgad tulid Jeesust kuulama ja oma haigustest terveks saama.
042	LUK	005	016	Aga sageli tõmbus Jeesus vaiksesse paika ja palvetas.
042	LUK	005	017	Ühel päeval, kui Jeesus õpetas, istusid seal ka variserid ja vaimulikud õpetajad, kes olid tulnud kogu Galileast, Juudamaalt ja Jeruusalemmast. Issanda vägi tervendada oli temaga, nii et ta suutis inimesi terveks teha.
042	LUK	005	018	Mõned mehed tulid ja kandsid mati peal halvatud meest. Nad üritasid teda sisse viia, et teda Jeesuse ette asetada.
042	LUK	005	019	Kuid nad ei suutnud läbi rahva teed leida, seega läksid nad üles katusele ja tegid katusekivide vahele augu. Seejärel lasksid nad mehe koos matiga alla, otse rahva sekka, Jeesuse ette.
042	LUK	005	020	Kui Jeesus nägi, missugune usk oli neil temasse, ütles ta mehele: „Sinu patud on andeks antud.“
042	LUK	005	021	Vaimulikud õpetajad ja variserid hakkasid selle üle arutlema. „Kes ta on, et niimoodi Jumalat teotab?“ küsisid nad. „Kes võib patte andeks anda? Ainult Jumal võib seda teha!“
042	LUK	005	022	Jeesus teadis, mida nad arutlevad, seepärast küsis ta neilt: „Miks te seda kahtluse alla seate?
042	LUK	005	023	Mis on lihtsam? Kas öelda, et sinu patud on andeks antud või „Tõuse püsti ja kõnni!“?
042	LUK	005	024	Kuid ma tõestan teile, et inimese Pojal on õigus siin maa peal patte andeks anda.“ Seejärel ütles ta halvatud mehele: „Ma ütlen sulle: tõuse üles, võta oma matt ja mine koju.“
042	LUK	005	025	Jalamaid tõusis mees nende ees püsti. Ta võttis mati, mille peal ta oli lamanud, ning läks Jumalat ülistades koju.
042	LUK	005	026	Kõik olid juhtunust täielikult jahmunud ning suures aukartuses ülistasid nad Jumalat, öeldes: „See, mida me täna nägime, oli hämmastav!“
042	LUK	005	027	Hiljem, kui Jeesus oli linnast lahkumas, nägi ta maksukogujat nimega Leevi oma tolliputkas istumas. „Järgne mulle,“ ütles Jeesus talle.
042	LUK	005	028	Leevi tõusis püsti, jättis kõik sinnapaika ja järgnes Jeesusele.
042	LUK	005	029	Leevi korraldas oma kodus Jeesuse auks suure pidusöögi. Rahva hulgas, kes koos nendega sõi, oli palju maksukogujaid ja teisi. Kuid variserid ja vaimulikud õpetajad kurtis Jeesuse jüngritele, öeldes:
042	LUK	005	030	„Miks te sööte ja joote koos maksukogujate ja patustega?“
042	LUK	005	031	„Arsti ei vaja terved, vaid haiged,“ vastas Jeesus.
042	LUK	005	032	„Ma ei tulnud kutsuma meeleparandusele neid, kes elavad õigesti. Ma tulin kutsuma patuseid.“
042	LUK	005	033	„Aga Johannese jüngrid paastuvad sageli ja palvetavad ning variseride jüngrid samuti. Kuid sinu jüngrid seda ei tee, nad käivad söömas ja joomas,“ ütlesid nad talle.
042	LUK	005	034	„Kas peiupoisid peaksid paastuma sel ajal, kui peigmees on nende juures?“ küsis Jeesus.
042	LUK	005	035	„Ei, aga tuleb aeg, mil peigmees võetakse nende juurest ära. Küll nad siis paastuvad.“
042	LUK	005	036	Siis esitas ta neile näitliku selgituse: „Uute rõivaste küljest ei rebita paika, et vanu rõivaid lappida. Muidu oleks uued rõivad rikutud ja uuelt pärit paik ei sobiks vanale.
042	LUK	005	037	Värsket veini ei panda vanadesse nahklähkritesse, sest kui seda teha, rebeneksid vanad lähkrid värske veini tõttu. Siis läheks raisku nii vein kui ka veinilähkrid.
042	LUK	005	038	Värske vein pannakse uutesse lähkritesse.
042	LUK	005	039	Ja pärast vana veini joomist ei soovi keegi värsket veini, sest öeldakse, et „vana maitseb hästi“.“
042	LUK	006	001	Ühel hingamispäeval, kui Jeesus läks läbi viljapõldude, hakkasid tema jüngrid viljapäid korjama, hõõrusid neid käte vahel ja sõid teri.
042	LUK	006	002	Mõned variserid küsisid temalt: „Miks te teete seda, mida ei ole hingamispäeval lubatud teha?“
042	LUK	006	003	Jeesus vastas: „Kas te ei ole lugenud, mida tegi Taavet, kui tal ja tema meestel kõht tühi oli?
042	LUK	006	004	Kuidas nad läksid Jumala kotta ja võtsid pühitsetud leiba? Ta sõi seda ja andis ka oma meestele. See ei olnud samuti lubatud. Pühitsetud leib on üksnes preestrite jaoks.“
042	LUK	006	005	Siis ütles ta neile: „Inimese Poeg on hingamispäeva Issand.“
042	LUK	006	006	Ühel teisel hingamispäeval läks ta sünagoogi õpetama. Seal oli üks mees, kelle parem käsi oli vigane.
042	LUK	006	007	Vaimulikud õpetajad ja variserid jälgisid Jeesust teraselt, et näha, kas ta teeb hingamispäeval terveks. Nad tahtsid leida midagi, milles teda süüdistada.
042	LUK	006	008	Kuid Jeesus teadis, mida nad mõtlesid. Ta ütles vigase käega mehele: „Tõuse püsti ja seisa siia kõigi ette.“ Mees tõusis ja jäi seisma.
042	LUK	006	009	Seejärel pöördus Jeesus nende poole ja ütles: „Ma küsin teilt midagi. Kas on seaduspärane teha hingamispäeval head või halba? Elu päästa või seda hävitada?“
042	LUK	006	010	Ta vaatas kõiki, kes olid seal tema ümber. Siis ütles ta mehele: „Siruta käsi välja.“ Mees tegi seda ja tema käsi sai nagu uueks.
042	LUK	006	011	Aga nad said maruvihaseks ning hakkasid arutama, mida nad saaksid Jeesusega teha.
042	LUK	006	012	Ühel päeval üsna varsti pärast seda läks Jeesus üles mäele palvetama. Ta jäi sinna kogu ööks ja palvetas Jumala poole.
042	LUK	006	013	Kui saabus hommik, kutsus ta kokku oma jüngrid ja valis neist välja kaksteist. Need on apostlite nimed:
042	LUK	006	014	Siimon (keda Jeesus hüüdis ka Peetruseks), tema vend Andreas, Jaakobus, Johannes, Filippus, Bartolomeus,
042	LUK	006	015	Matteus, Toomas, Alfeuse poeg Jaakobus, revolutsionäär Siimon,
042	LUK	006	016	Jaakobuse poeg Juudas ja Juudas Iskariot (kellest sai äraandja).
042	LUK	006	017	Jeesus läks koos nendega mäelt alla ja peatus kohas, kus oli veidi tasast maad. Sinna oli kogunenud rahvahulk tema jüngritest ja paljudest teistest inimestest kogu Juudamaalt, Jeruusalemmast ning mere äärest Tüürosest ja Siidonist, et teda kuulata ja oma haigustest terveks saada.
042	LUK	006	018	Need, keda vaevasid kurjad vaimud, said ka terveks.
042	LUK	006	019	Kõik rahva hulgast üritasid teda puudutada, sest temast lähtus vägi ja tervendas nad kõik.
042	LUK	006	020	Oma jüngreid vaadates ütles Jeesus neile:
042	LUK	006	021	„Kui õnnelikud olete teie, kes olete vaesed, sest Jumala riik on teie päralt! Kui õnnelikud olete teie, kellel praegu on nälg, sest te saate süüa nii palju kui vaja! Kui õnnelikud olete teie, kes te praegu nutate, sest te saate naerda!
042	LUK	006	022	Kui õnnelikud te olete, kui inimesed teid vihkavad, teid kõrvale jätavad, solvavad ja teie nimega kurja vannuvad minu, inimese Poja pärast.
042	LUK	006	023	Kui tuleb see päev, olge õnnelikud. Hüpake rõõmust, sest suur on teie tasu taevas. Ärge unustage, et nende esiisad kohtlesid prohveteid täpselt samamoodi.
042	LUK	006	024	Aga kui kurvad olete teie, kes olete rikkad, sest te olete oma tasu juba kätte saanud!
042	LUK	006	025	Kui kurvad olete teie, kel praegu on kõht täis, sest te hakkate nälga tundma! Kui kurvad olete teie, kes te praegu naerate, sest te hakkate leinama ja nutma!
042	LUK	006	026	Kui kurvad olete teie, kui kõik teid ülistavad! Ärge unustage, et teie esiisad ülistasid valeprohveteid täpselt samamoodi.
042	LUK	006	027	Aga ma ütlen teile, kes te kuulate: armastage oma vaenlasi. Tehke head neile, kes teid vihkavad.
042	LUK	006	028	Õnnistage neid, kes teid neavad. Palvetage nende eest, kes teid halvasti kohtlevad.
042	LUK	006	029	Kui keegi lööb sind ühe põse peale, pööra ette teine põsk. Kui keegi võtab su kuue, siis ära takista tal ka sinu särki võtta.
042	LUK	006	030	Anna igaühele, kes sinult küsib. Kui keegi võtab sinult midagi, ära küsi seda tagasi.
042	LUK	006	031	Tehke teistele seda, mida soovite, et nad teile teeksid.
042	LUK	006	032	Kui armastate neid, kes teid armastavad, miks peaksite selle eest mingit tunnustust saama? Isegi patused armastavad neid, kes neid armastavad.
042	LUK	006	033	Kui teete head neile, kes teile head teevad, miks oleksite siis mingit tunnustust väärt? Patused teevad samamoodi.
042	LUK	006	034	Kui laenate raha ja ootate, et see tagasi makstakse, siis miks oleksite selle eest tunnustust väärt? Ka patused laenavad teistele patustele ja ootavad, et laenatu tagasi makstakse.
042	LUK	006	035	Ei, armastage oma vaenlasi, tehke neile head ja laenake ilma tagasimaksmist ootamata. Siis saate suure tasu ja te olete Kõigekõrgema Jumala lapsed, sest tema on tänamatute ja õelatega lahke.
042	LUK	006	036	Olge kaastundlikud, nagu teie Isa on kaastundlik.
042	LUK	006	037	Ärge mõistke kohut, siis ei mõisteta ka teie üle kohut; ärge mõistke hukka, siis ei mõisteta ka teid hukka; andke andeks, siis antakse ka teile andeks;
042	LUK	006	038	andke, siis antakse teile heldelt tagasi. Kui teile antavat välja mõõdetakse, siis surutakse see kokku, et saaks rohkem lisada, nii et see voolab üle ääre ja pudeneb teile sülle! Sest see, kui palju te annate, määrab ära, kui palju te saate.“
042	LUK	006	039	Seejärel illustreeris ta mõtet: „Kas pime inimene saab teist juhtida? Kas nad mõlemad ei kukuks auku?
042	LUK	006	040	Kas õpilased teavad rohkem kui õpetaja? Ainult siis, kui nad on kõik ära õppinud, siis on nad nagu nende õpetaja.
042	LUK	006	041	Miks sa oled nii mures pinnu pärast oma venna silmas, kui sa isegi ei märka palki omaenda silmas?
042	LUK	006	042	Kuidas sa saad öelda oma vennale: „Vend, luba ma võtan su silmast pinnu välja“, kui sa isegi ei näe palki, mis on su enda silmas? Silmakirjatseja! Võta kõigepealt oma silmast palk välja ja siis suudad piisavalt hästi näha, et oma venna silmast pind välja võtta.
042	LUK	006	043	Hea puu ei anna halba vilja ega halb puu head vilja.
042	LUK	006	044	Puu tunneb ära tema viljast. Viigimarju ei nopita kibuvitsapõõsast ega viinamarju murakapõõsast.
042	LUK	006	045	Head inimesed toovad välja head sellest heast, mida nad väärtuslikuks peavad ja on endas talletanud. Halvad inimesed toovad välja halba sellest halvast, mida nad on endas talletanud. See, mis täidab mõtteid, pudeneb sõnades välja.
042	LUK	006	046	Miks te siis vaevute hüüdma mind „Issand, Issand“, kui te ei tee seda, mida ma ütlen?
042	LUK	006	047	Ma toon teile näite inimesest, kes tuleb minu juurde, kuulab mu õpetusi ja järgib neid.
042	LUK	006	048	See inimene on nagu maja ehitav mees. Ta kaevab sügavale ja rajab vundamendi kõvale kaljule. Kui jõgi tungib üle kallaste ja tulvavesi paiskub vastu maja, siis maja ei saa kahju, sest on nii hästi ehitatud.
042	LUK	006	049	Inimene, kes mind kuuleb, aga ei tee, mida ma ütlen, on nagu mees, kes ehitab ilma vundamendita maja. Kui tulvavesi paiskub maja vastu, variseb see silmapilkselt kokku − see hävib täielikult.“
042	LUK	007	001	Kui Jeesus lõpetas rahvale kõnelemise, läks ta Kapernauma.
042	LUK	007	002	Seal elas üks sadakonnaülem, kel oli tema jaoks väga väärtuslik sulane, kes oli suremas haige.
042	LUK	007	003	Kui sadakonnaülem kuulis Jeesusest, saatis ta mõned juuda vanemad tema juurde, et paluda tal tulla ja tema sulane terveks teha.
042	LUK	007	004	Kui vanemad tulid Jeesuse juurde, palusid nad teda väga, öeldes: „Palun tule ja tee, mida ta palub. Ta on sinu abi väärt,
042	LUK	007	005	sest ta armastab meie rahvast ja ehitas meile sünagoogi.“
042	LUK	007	006	Jeesus läks nendega kaasa ja kui nad majale lähenesid, saatis sadakonnaülem mõned sõbrad Jeesusele vastu talle ütlema: „Issand, ära tee endale vaeva minu majja tulemisega, sest ma ei ole seda väärt.
042	LUK	007	007	Ma ei pidanud ennast isegi nii palju väärt olevat, et sinu juurde tulla. Anna lihtsalt käsk ja mu sulane saab terveks.
042	LUK	007	008	Sest ma ise olen kõrgemate ohvitseride võimu all ning ka minu võimu all on sõdureid. Ma käsin ühel minna, ja ta läheb, ning teisel tulla, ja ta tuleb. Ma käsin oma sulasel midagi teha, ja ta teeb seda.“
042	LUK	007	009	Kui Jeesus seda kuulis, oli ta rabatud. Ta pöördus teda järgiva rahva poole ja ütles: „Ma ütlen teile, ma ei ole sellist usku leidnud isegi Iisraelist.“
042	LUK	007	010	Siis läksid sadakonnaülema sõbrad tagasi koju ja leidsid sulase hea tervise juures olevat.
042	LUK	007	011	Varsti pärast seda läks Jeesus linna nimega Nain, temaga kaasas olid tema jüngrid ja suur rahvahulk.
042	LUK	007	012	Kui ta linnaväravale lähenes, tuli sealt vastu matuserongkäik. Mees, kes oli surnud, oli lesknaise ainus poeg, ning naisega oli kaasas üsna suur hulk rahvast.
042	LUK	007	013	Kui Issand naist nägi, täitis teda kaastunne naise vastu. „Ära nuta,“ ütles ta naisele.
042	LUK	007	014	Jeesus läks kirstu juurde ja puudutas seda ning kirstukandjad peatusid. Jeesus ütles: „Noormees, ma ütlen sulle, tõuse üles!“
042	LUK	007	015	Surnud mees tõusis istukile ja hakkas rääkima ning Jeesus andis ta tema emale tagasi.
042	LUK	007	016	Aukartus täitis kõiki sealviibijaid ja nad ülistasid Jumalat, öeldes: „Meie hulgast on tõusnud suur prohvet“ ja „Jumal on oma rahva juures käinud.“
042	LUK	007	017	Kuuldused Jeesusest levisid üle kogu Juudamaa ja kaugemalegi.
042	LUK	007	018	Johannese jüngrid rääkisid Johannesele kõigest sellest.
042	LUK	007	019	Johannes kutsus oma kaks jüngrit ning käskis neil minna Jeesuse juurde ja küsida: „Kas sina oled see, keda oleme oodanud, või peaksime ootama kedagi teist?“
042	LUK	007	020	Kui nad Jeesuse juurde tulid, ütlesid nad: „Ristija Johannes saatis meid sinu juurde küsima: „Kas sina oled see, keda oleme oodanud, või peaksime ootama kedagi teist?““
042	LUK	007	021	Just sel ajal tegi Jeesus palju inimesi terveks nende haigustest, vaevustest ja kurjadest vaimudest ning tegi pimedaid nägijaks.
042	LUK	007	022	Jeesus vastas Johannese jüngritele: „Minge ja jutustage Johannesele, mida te olete näinud ja kuulnud. Pimedad näevad, jalutud kõnnivad, pidalitõbised saavad terveks, kurdid kuulevad, surnud ärkavad ellu, vaestele kuulutatakse head sõnumit.
042	LUK	007	023	Kui hea on see neile, kes minu pärast ei solvu!“
042	LUK	007	024	Pärast Johannese käskjalgade lahkumist hakkas Jeesus rahvale rääkima: „Johannesest: mida te ootasite, kui läksite välja kõrbesse teda vaatama? Tuule käes õõtsuvat pilliroogu?
042	LUK	007	025	Kas tulite vaatama uhketesse rõivastesse riietatud meest? Ei, need, kel on toredad rõivad ja kes elavad luksuslikult, on paleedes.
042	LUK	007	026	Kas te otsisite prohvetit? Jah, seda ta on, ja ma ütlen teile, ta on palju rohkem kui prohvet.
042	LUK	007	027	Pühakirjas on tema kohta kirjutatud: „Vaata, ma saadan oma käskjala sinu eel sulle teed valmistama.“
042	LUK	007	028	Ma ütlen teile, ükski naisest sündinu ei ole Johannesest suurem, aga isegi kõige tähtsusetum inimene Jumala riigis on temast suurem!“
042	LUK	007	029	Kui nad kuulsid seda, siis nad kõik − isegi maksukogujad − järgisid seda, mis Jumala sõnul on hea ja õige, sest Johannes oli neid ristinud.
042	LUK	007	030	Kuid variserid ja vaimulikud õpetajad hülgasid selle, mida Jumal soovis, et nad teeksid, sest nad ei olnud lasknud end Johannesel ristida.
042	LUK	007	031	„Millega peaksin neid inimesi võrdlema?“ küsis Jeesus. „Missugused nad on?
042	LUK	007	032	Nad on nagu turuplatsil istuvad lapsed, kes ütlevad üksteisele: „Me mängisime teile flööti, aga te ei tantsinud; me laulsime, aga te ei nutnud.“
042	LUK	007	033	Kui Ristija Johannes tuli, ei söönud leiba ega joonud veini, siis te ütlesite, et ta on kurjast vaimust vaevatud.
042	LUK	007	034	Nüüd on siin inimese Poeg, sööb ja joob koos inimestega, aga teie ütlete: „Vaadake, ta veedab oma aega liiga palju süües ja liiga palju veini juues. Pealegi on ta maksukogujate ja patuste sõber.“
042	LUK	007	035	Ometi tõestavad Jumala teede mõistlikkust kõik, kes teda järgivad!“
042	LUK	007	036	Üks variseridest kutsus Jeesuse enda juurde sööma. Jeesus läks variseri majja ja istus maha sööma.
042	LUK	007	037	Üks selle linna naine, kes oli patune, sai teada, et Jeesus sööb variseri kodus. See naine läks sinna, kaasas alabasternõu parfüümiga.
042	LUK	007	038	Ta põlvitas Jeesuse kõrvale, kastis oma pisaratega ta jalad märjaks ja kuivas neid oma juustega. Ta suudles tema jalgu ja valas siis neile parfüümi.
042	LUK	007	039	Kui variser, kes oli Jeesuse kutsunud, nägi seda, ütles ta endamisi: „Kui see mees oleks tõesti prohvet, siis ta teaks, kes on see naine, kes teda puudutab, ja missugune inimene ta on − et ta on patune!“
042	LUK	007	040	Jeesus hakkas kõnelema ja ütles: „Siimon, mul on sulle midagi öelda.“ „Räägi, Õpetaja,“ vastas Siimon.
042	LUK	007	041	„Ükskord olid kaks inimest rahalaenajale võlgu. Üks oli võlgu viissada denaari, teine ainult viiskümmend.
042	LUK	007	042	Kumbki ei suutnud võlga tagasi maksta, seega laenaja kustutas võlad. Kumb neist teda rohkem armastab?“
042	LUK	007	043	„See, kellel suurem võlg kustutati, ma arvan,“ vastas Siimon. „Sul on täiesti õigus,“ ütles Jeesus.
042	LUK	007	044	Naise poole pöördudes ütles ta Siimonale: „Kas näed seda naist? Kui ma tulin sinu majja, ei andnud sa mulle vett jalgade pesemiseks. Kuid tema on pesnud mu jalgu oma pisaratega ja oma juustega neid kuivatanud.
042	LUK	007	045	Sa ei suudelnud mind, kuid sellest ajast peale, kui ma sisse tulin, ei ole tema lakanud mu jalgu suudlemast.
042	LUK	007	046	Sa ei võidnud mu pead õliga, kuid tema valas mu jalgadele parfüümi.
042	LUK	007	047	Nii et ma ütlen sulle, tema paljud patud on andeks antud, sellepärast ta nii väga armastabki. Aga kellele on vähe andeks antud, armastab ainult vähe.“
042	LUK	007	048	Siis ütles Jeesus naisele: „Sinu patud on sulle andeks antud.“
042	LUK	007	049	Need, kes koos temaga istusid ja sõid, hakkasid isekeskis rääkima ja ütlesid: „Kes ta on, et annab koguni patte andeks?“
042	LUK	007	050	Kuid Jeesus ütles naisele: „Sinu usk on sind päästnud, mine rahus.“
042	LUK	008	001	Varsti pärast seda käis Jeesus ringi linnades ja külades ning kuulutas head sõnumit Jumala riigist. Kaksteist jüngrit käisid koos temaga,
042	LUK	008	002	peale selle hulga naisi, kelle ta oli kurjadest vaimudest ja haigustest terveks teinud: Maarja, keda hüütakse Magdaleenaks, kellest ta oli seitse kurja vaimu välja ajanud;
042	LUK	008	003	Johanna, Heroodese kojaülema Kuusase naine; Susanna ja veel paljud teised, kes teda oma isiklike vahenditega toetasid.
042	LUK	008	004	Kord, kui oli kogunenud suur hulk inimesi, kes olid tulnud paljudest linnadest teda vaatama, hakkas Jeesus neile kõnelema ja kasutas näitlikustamiseks jutustust.
042	LUK	008	005	„Üks põllumees läks välja külvama. Kui ta seemet laiali puistas, kukkus osa sellest tee peale, kus inimesed selle jalgade alla trampisid ja linnud ära sõid.
042	LUK	008	006	Osa seemnest kukkus kivisele pinnale ja kui seeme oli idanenud, närbusid võrsed niiskuse puudumise tõttu.
042	LUK	008	007	Osa seemneid kukkus ohakate sekka ja kui mõlemad kasvasid, lämmatasid ohakad vilja ära.
042	LUK	008	008	Osa seemnest kukkus hea maa peale ning andis hiljem saaki sada korda rohkem sellest, mis oli külvatud.“ Kui ta oli seda rääkinud, hüüdis ta: „Kui teil on kõrvad, siis kuulake!“
042	LUK	008	009	Aga tema jüngrid küsisid talt: „Mida see mõistujutt tähendab?“
042	LUK	008	010	Jeesus vastas: „Teile on antud võimalus heita pilk Jumala riigi saladustesse, kuid ülejäänutele on antud mõistujutud, et „isegi kui nad näevad, siis nad tegelikult ei näe, ja kuigi nad kuulevad, ei saa nad tegelikult aru.“
042	LUK	008	011	Selle mõistujutu tähendus on järgmine: seeme on Jumala sõna.
042	LUK	008	012	Seemned, mis kukuvad tee peale, on need, kes kuulevad sõnumit, kuid kurat tuleb ja näppab tõe nende mõistusest ära, nii et nad ei usu Jumalasse ega saa päästetud.
042	LUK	008	013	Seemned, mis kukuvad kivisele pinnale, on need, kes kuulevad sõnumit ja võtavad selle rõõmuga vastu, kuid neil ei ole juuri. Mõnda aega nad usuvad, aga kui tulevad rasked ajad, annavad nad alla.
042	LUK	008	014	Seemned, mis kukuvad ohakate sekka, on need, kes kuulevad sõnumit, kuid selle elu asjad − mured, rikkus, lõbud − lämmatavad selle, nii et nad ei kanna vilja.
042	LUK	008	015	Heasse mulda külvatud seemned on need, kes on siirad ja teevad seda, mis on õige. Nad kuulevad tõesõnumit, haaravad sellest kinni ning annavad püsivuse tõttu head saaki.
042	LUK	008	016	Ei süüdata lampi, et seda siis ämbriga katta või voodi alla peita. Ei, lamp asetatakse lambijalale, et kõik, kes sisse tulevad, näeksid selle valgust.
042	LUK	008	017	Sest ei ole midagi varjatut, mis ei saaks avalikuks; ei ole midagi salajast, mis ei saaks teatavaks ja selgeks.
042	LUK	008	018	Nii et pange tähele, kuidas te kuulete. Neile, kes on vastu võtnud, antakse juurde; neilt, kes vastu ei võta, võetakse ära isegi see, mis neil enda arvates on!“
042	LUK	008	019	Siis jõudsid kohale Jeesuse ema ja vennad, kuid nad ei pääsenud läbi rahvahulga tema juurde.
042	LUK	008	020	Jeesusele öeldi: „Su ema ja vennad on väljas. Nad tahavad sind näha.“
042	LUK	008	021	„Mu ema ja vennad on need, kes kuulevad Jumala sõna ja teevad, mida see käsib,“ vastas Jeesus.
042	LUK	008	022	Ühel päeval ütles Jeesus oma jüngritele: „Lähme üle järve teisele kaldale.“ Nii astusid nad paati ja asusid teele.
042	LUK	008	023	Kui nad seilasid, jäi Jeesus magama ja alla järvele tuli torm. Paat hakkas veega täituma ja oli oht põhja minna.
042	LUK	008	024	Nad läksid Jeesuse juurde ja äratasid ta üles „Õpetaja, õpetaja, me upume!“ ütlesid nad. Jeesus ärkas üles ning käskis tuulel ja tormistel lainetel vaikida. Nii juhtuski ja kõik oli rahulik.
042	LUK	008	025	„Kus on teie usk?“ küsis ta neilt. Kohkunult ja hämmastunult ütlesid nad üksteisele: „Kes see siis on? Ta käsib tuuli ja vett ja need kuuletuvad talle!“
042	LUK	008	026	Nad seilasid üle järve gerasalaste territooriumile, mis asub Galilea vastaskaldal.
042	LUK	008	027	Kui Jeesus astus paadist välja kaldale, tuli talle linnast vastu kurjast vaimust vaevatud mees. Pikka aega ei olnud ta riideid kandnud ega majas elanud. Ta elas hauakambrites.
042	LUK	008	028	Kui ta Jeesust nägi, hakkas ta karjuma, langes Jeesuse jalge ette maha ja küsis valju häälega: „Mida sa minust tahad, Jeesus, Kõigekõrgema Jumala Poeg? Ära piina mind, ma anun sind!“
042	LUK	008	029	Sest Jeesus oli juba käskinud kurjal vaimul mehest lahkuda. See oli sageli teda oma valdusesse võtnud ning hoolimata sellest, et teda oli kettide ja vangiraudadega kinni pandud, lõhkus ta ketid ning kuri vaim oli teda kõrbesse kihutanud.
042	LUK	008	030	„Mis su nimi on?“ küsis Jeesus talt. „Leegion,“ vastas ta, sest temasse oli sisenenud palju kurje vaime.
042	LUK	008	031	Nad palusid, et Jeesus ei käsiks neil minna tühjusesse.
042	LUK	008	032	Lähedal asuval mäenõlval oli söömas suur seakari ja kurjad vaimud anusid teda, et ta lubaks neil sigadesse minna. Jeesus andis neile loa,
042	LUK	008	033	seega lahkusid kurjad vaimud mehest ja sisenesid sigadesse. Kari tormas järsku nõlva pidi alla järve ja uppus.
042	LUK	008	034	Kui seakarjused nägid, mis juhtus, jooksid nad minema ning kuulutasid seda linnas ja maal.
042	LUK	008	035	Rahvas läks välja vaatama, mis oli juhtunud. Kui nad tulid Jeesuse juurde, leidsid nad mehe, kes oli kurjadest vaimudest vabastatud. Ta istus Jeesuse jalgade juures, kandis riideid ja oli terve mõistuse juures. Rahvas hakkas kartma.
042	LUK	008	036	Need, kes olid juhtunut näinud, selgitasid, kuidas kurjadest vaimudest vaevatud mees oli terveks saanud.
042	LUK	008	037	Siis kõik Gerasa ümbruskonna rahvas palus Jeesusel lahkuda, sest neid valdas hirm. Nii astus ta paati ja läks tagasi.
042	LUK	008	038	Mees, kes oli deemonitest vabaks saanud, palus, et ta võiks kaasa minna, kuid Jeesus saatis ta minema.
042	LUK	008	039	„Mine koju tagasi ja räägi inimestele kõigest, mida Jumal on sinu heaks teinud,“ käskis Jeesus. Nõnda siis mees läks ja kõneles kogu linnas kõigest, mida Jeesus oli tema heaks teinud.
042	LUK	008	040	Kui Jeesus tagasi tuli, oli kogunenud teda vastu võtma rahvahulk, kes teda innukalt ootas.
042	LUK	008	041	Üks neist oli mees nimega Jairus, sünagoogi ülem, kes tuli ja langes Jeesuse jalge ette. Ta anus, et Jeesus tuleks tema koju,
042	LUK	008	042	sest tema ainus tütar oli suremas. Ta oli umbes kaheteistkümneaastane. Sel ajal kui Jeesus oli teel sinna, tungles tema ümber rahvahulk.
042	LUK	008	043	Rahva seas oli üks naine, kes oli kaksteist aastat veritsemise all kannatanud. Ta oli kulutanud kogu oma vara arstide peale, kuid keegi neist ei olnud suutnud teda aidata.
042	LUK	008	044	Ta lähenes Jeesusele selja tagant ja puudutas tema rüüd. Kohe lõppes veritsemine.
042	LUK	008	045	„Kes mind puudutas?“ küsis Jeesus. Kõik ümberolijad eitasid puudutamist. „Aga, õpetaja,“ ütles Peetrus, „sinu ümber tungleb rahvas ja nad müksavad sind kogu aeg.“
042	LUK	008	046	„Keegi puudutas mind,“ vastas Jeesus. „Ma tean, sest vägi läks minust välja.“
042	LUK	008	047	Kui naine mõistis, et ta ei saa märkamatuks jääda, astus ta värisedes esile ja langes Jeesuse jalge ette maha. Seal kõigi ees selgitas ta põhjust, miks ta oli Jeesust puudutanud, ja et ta oli silmapilkselt terveks saanud.
042	LUK	008	048	Jeesus lausus talle: „Tütar, su usk on su terveks teinud, mine rahus.“
042	LUK	008	049	Sel ajal kui ta alles rääkis, tuli keegi sünagoogi ülema kodust, et talle öelda: „Sinu tütar on surnud. Sul pole vaja enam Õpetajat tülitada.“
042	LUK	008	050	Aga kui Jeesus seda kuulis, ütles ta Jairusele: „Ära karda. Kui sa usud, saab ta terveks.“
042	LUK	008	051	Kui Jeesus maja juurde jõudis, ei lubanud ta sisse kedagi peale Peetruse, Johannese ja Jaakobuse ning tüdruku isa ja ema.
042	LUK	008	052	Seal nutsid ja leinasid kõik inimesed tüdruku pärast. „Ärge nutke,“ ütles Jeesus neile. „Ta ei ole surnud, ta lihtsalt magab.“
042	LUK	008	053	Nad naersid tema üle, sest nad teadsid, et tüdruk on surnud.
042	LUK	008	054	Kuid Jeesus võttis tüdrukul käest kinni ja ütles valju häälega: „Mu laps, tõuse üles!“
042	LUK	008	055	Tüdruk ärkas ellu ja tõusis kohe püsti. Jeesus käskis neil talle midagi süüa anda.
042	LUK	008	056	Tüdruku vanemad olid toimunust jahmunud, kuid Jeesus ütles, et nad ei räägiks sellest kellelegi.
042	LUK	009	001	Jeesus kutsus kaksteist jüngrit kokku. Ta andis neile väe ja mõjuvõimu kõigi kurjade vaimude üle ning võime haigustest terveks teha.
042	LUK	009	002	Siis saatis ta nad Jumala riigist kuulutama ja haigeid terveks tegema.
042	LUK	009	003	„Ärge võtke midagi teekonnale kaasa,“ ütles ta neile. „Ei käimiskeppi ega kotti, ei leiba ega raha, isegi mitte teisi riideid.
042	LUK	009	004	Kuhu majja te iganes sisenete, sinna jääge, ja kui lahkute sellest majast, siis lahkuge sellest paigast.
042	LUK	009	005	Kui inimesed keelduvad teid vastu võtmast, siis raputage linnast lahkudes tolm oma jalgadelt hoiatuseks nende vastu.“
042	LUK	009	006	Nad lahkusid ja läksid ümberkaudsetesse küladesse, kuulutasid head sõnumit ja tegid haigeid terveks kõikjal, kuhu nad läksid.
042	LUK	009	007	Nelivürst Heroodes kuulis kõigest, mis toimus, ja ta oli väga hämmeldunud. Mõned ütlesid, et Johannes on surnuist üles tõusnud,
042	LUK	009	008	teised, et Eelija on ilmunud ning mõned, et üks vanaaja prohvetitest on tagasi tulnud.
042	LUK	009	009	Heroodes ütles: „Ma olen kindel, et lasin Johannesel pea maha võtta. Kes siis on see mees? Ma kuulen tema kohta kõiki neid asju.“ Ja ta üritas leida võimalust Jeesusega kohtumiseks.
042	LUK	009	010	Kui apostlid tagasi tulid, rääkisid nad Jeesusele, mida nad olid teinud. Seejärel lahkus ta koos nendega ja läks linna nimega Betsaida.
042	LUK	009	011	Kuid rahvas sai teada, kuhu ta läks, ning järgnes talle sinna. Ta võttis nad vastu ja selgitas neile Jumala riiki ning tegi terveks need, kes vajasid tervendamist.
042	LUK	009	012	Õhtupoole tulid kaksteist jüngrid tema juurde ja ütlesid: „Sa peaksid rahva nüüd ära saatma, et nad saaksid minna lähedal asuvatesse küladesse ja majapidamistesse ning otsida endale ööbimiskoha ja toitu. Siin, kus me oleme, ei ole midagi.“
042	LUK	009	013	„Andke teie neile midagi süüa!“ ütles Jeesus. „Kõik, mis meil siin on, on viis leiba ja kaks kala. Kui sa just ei taha, et me läheksime kõigile süüa ostma,“ vastasid nad.
042	LUK	009	014	Kohal oli umbes viis tuhat meest. „Pange nad umbes viiekümnestesse rühmadesse istuma,“ käskis ta oma jüngreid.
042	LUK	009	015	Jüngrid tegid nii, ja kõik istusid maha.
042	LUK	009	016	Jeesus võttis viis leiba ja kaks kala ning taeva poole vaadates õnnistas toitu ja tegi selle tükkideks. Ta andis jüngritele järjest toitu, et nad jagaksid seda rahvale.
042	LUK	009	017	Kõik sõid, kuni kõht sai täis, ja seejärel koguti kokku kaksteist korvitäit jääke.
042	LUK	009	018	Üks teine kord, kui Jeesus palvetas omaette ja temaga koos olid ainult tema jüngrid, küsis ta neilt: „Kes ma kogu selle rahvahulga arvates olen?“
042	LUK	009	019	„Mõni arvab, et Ristija Johannes, teised arvavad, et Eelija, ning mõned ütlevad, et üks vanaaja prohvetitest on surnuist üles tõusnud,“ vastasid nad.
042	LUK	009	020	„Aga kuidas on teiega?“ küsis ta. „Kes ma teie arvates olen?“ „Jumala Messias,“ vastas Peetrus.
042	LUK	009	021	Jeesus keelas neil rangelt sellest kellelegi rääkida.
042	LUK	009	022	„Inimese Poeg peab kogema kohutavaid kannatusi,“ ütles ta. „Rahva vanemad, ülempreestrid ja vaimulikud õpetajad hülgavad ta. Ta surmatakse, kuid kolmandal päeval tõuseb ta surnuist üles.“
042	LUK	009	023	„Kui keegi tahab mind järgida, siis peab ta ennast salgama, iga päev oma risti võtma ja mind järgima,“ rääkis Jeesus neile kõigile.
042	LUK	009	024	„Sest kui tahate oma elu säästa, siis kaotate selle; ja kui kaotate oma elu minu pärast, päästate selle.
042	LUK	009	025	Mis kasu oleks teil kogu maailmast, kui oleksite lõpuks kadunud või hävitatud?
042	LUK	009	026	Kui te häbenete mind ja minu sõnumit, häbeneb inimese Poeg teid, kui ta tuleb oma hiilguses ning Isa ja pühade inglite hiilguses.
042	LUK	009	027	Ma räägin teile tõtt: mõned siinseisjaist ei maitse surma enne, kui näevad Jumala riiki.“
042	LUK	009	028	Umbes kaheksa päeva pärast sellest rääkimist võttis Jeesus Peetruse, Johannese ja Jaakobuse kaasa ning läks üles mäele palvetama.
042	LUK	009	029	Sel ajal kui ta palvetas, muutus tema näo välimus ning riided muutusid pimestavalt valgeks.
042	LUK	009	030	Säravas hiilguses ilmus kaks meest. Need olid Mooses ja Eelija. Nad hakkasid Jeesusega rääkima.
042	LUK	009	031	Nad kõnelesid tema surmast, mis pidi peagi Jeruusalemmas aset leidma.
042	LUK	009	032	Peetrus ja teised magasid. Kui nad ärkasid, nägid nad Jeesust hiilguses ja kaht meest tema kõrval seismas.
042	LUK	009	033	Kui kaks meest hakkasid lahkuma, ütles Peetrus Jeesusele: „Õpetaja, siin on hea olla. Teeme mõne varjualuse: ühe sulle, ühe Moosesele ja ühe Eelijale.“ Tegelikult ei teadnud ta, mida ta räägib.
042	LUK	009	034	Kui ta alles rääkis, tuli pilv ja laienes nende üle. Nad olid pilvesse sisenedes kohkunud.
042	LUK	009	035	Pilvest kõneles hääl, mis ütles: „See on minu Poeg, Valitu. Kuulake teda!“
042	LUK	009	036	Kui hääl kõnelemise lõpetas, oli Jeesus seal üksinda. Nad hoidsid selle enda teada ega rääkinud tol ajal kellelegi, mida nad olid näinud.
042	LUK	009	037	Järgmisel päeval, kui nad mäelt alla tulid, ootas Jeesust tohutu suur rahvahulk.
042	LUK	009	038	Üks mees rahva seast hüüdis: „Õpetaja, palun vaata mu poega! Ta on mu ainus laps.
042	LUK	009	039	Üks vaim vaevab teda ja ta hakkab siis karjuma. See vaim tekitab talle krampe ja laseb suust vahtu välja voolata. See ei jäta teda üldse rahule ja tekitab palju valu.
042	LUK	009	040	Ma palusin su jüngritel see vaim välja ajada, aga nad ei suutnud.“
042	LUK	009	041	„Missugune uskmatu ja rikutud rahvas te olete! Kui kauaks pean ma siia teie juurde jääma ja teid taluma?“ ütles Jeesus. „Too oma poeg siia!“
042	LUK	009	042	Kohe kui poiss tuli, tekitas kuri vaim talle krambid ja heitis ta maha. Kuid Jeesus segas vahele, noomis kurja vaimu ja tervendas poisi ning andis ta tema isale tagasi.
042	LUK	009	043	Kõik olid sellest Jumala väe ilmingust jahmunud. Aga kuigi kõik olid sellest hämmastunud, hoiatas Jeesus oma jüngreid:
042	LUK	009	044	„Kuulake tähelepanelikult, mida ma teile räägin: inimese Poeg antakse ära inimeste kätte.“
042	LUK	009	045	Aga nad ei saanud aru, mida ta sellega mõtles. Selle tähendus oli nende eest varjatud, nii et nad ei mõistnud selle mõtet ning nad kartsid temalt selle kohta küsida.
042	LUK	009	046	Siis tekkis jüngrite keskel vaidlus, kes neist on suurim.
042	LUK	009	047	Kuid Jeesus, teades, mille üle nad vaidlesid, valis ühe väikese lapse ja võttis ta enda kõrvale.
042	LUK	009	048	Seejärel ütles ta neile: „Igaüks, kes võtab selle väikese lapse vastu minu nimel, võtab vastu minu, ja kes võtab vastu minu, võtab vastu selle, kes mind läkitas. Kes iganes on teie seas väikseim, on suurim.“
042	LUK	009	049	Johannes hakkas kõnelema ja ütles: „Õpetaja, me nägime, et keegi ajas sinu nimel välja kurje vaime, ja me püüdsime teda takistada, sest ta ei ole üks meist.“
042	LUK	009	050	„Ärge takistage teda,“ vastas Jeesus. „Igaks, kes ei ole teie vastu, on teie poolt.“
042	LUK	009	051	Kui Jeesuse taevasse minemise aeg lähenes, otsustas ta minna Jeruusalemma.
042	LUK	009	052	Ta läkitas käskjalad enda eel Samaaria küladesse, et asjad tema jaoks valmis panna.
042	LUK	009	053	Kuid inimesed ei võtnud teda vastu, sest ta oli otsustanud tõtata Jeruusalemma.
042	LUK	009	054	Kui Jaakobus ja Johannes nägid seda, küsisid nad Jeesuselt: „Õpetaja, kas tahad, et kutsume tule taevast alla, et see põletaks nad ära?“
042	LUK	009	055	Kuid Jeesus pöördus ja noomis neid.
042	LUK	009	056	Siis läksid nad edasi järgmisesse külasse.
042	LUK	009	057	Sel ajal kui nad kõndisid, ütles üks mees Jeesusele: „Ma järgnen sulle, kuhu iganes sa lähed!“
042	LUK	009	058	Jeesus lausus mehele: „Rebastel on urud ja lindudel pesad, kuid inimese Pojal ei ole kohta, kuhu oma pead toetada.“
042	LUK	009	059	Ta ütles ühele teisele mehele: „Järgne mulle!“ Aga mees vastas: „Õpetaja, las ma lähen kõigepealt koju ja matan oma isa.“
042	LUK	009	060	„Las surnud matavad oma surnud,“ vastas Jeesus. „Sina mine ja kuuluta Jumala riiki.“
042	LUK	009	061	Veel üks mees ütles: „Issand, ma tahan sind järgida! Aga las ma kõigepealt lähen koju ja jätan oma perega hüvasti.“
042	LUK	009	062	Kuid Jeesus ütles talle: „Mitte keegi, kes on kord kündmist alustanud ja vaatab siis tagasi, ei kõlba Jumala riiki.“
042	LUK	010	001	Pärast seda määras Issand veel seitsekümmend jüngrit ja saatis nad paarides kõigisse linnadesse ja paikadesse, mida tal oli plaanis külastada.
042	LUK	010	002	„Lõikus on suur, aga tööliste arv on väike,“ ütles ta neile. „Paluge lõikuse Issandat, et ta saadaks välja töölisi oma põldudelt saaki koguma.
042	LUK	010	003	Nii et asuge teele: ma läkitan teid nagu lambaid huntide keskele.
042	LUK	010	004	Ärge võtke kaasa raha ega kotti ega lisasandaale ning ärge veetke aega lobisedes inimestega, keda kohtate.
042	LUK	010	005	Kuhu majja te iganes astute, öelge kõigepealt: „Rahu olgu sellele majale.“
042	LUK	010	006	Kui seal elab rahumeelne inimene, siis jääb teie rahu tema peale; kui mitte, tuleb see teie juurde tagasi.
042	LUK	010	007	Jääge sellesse majja, sööge ja jooge, mida teile antakse, sest tööline on tasu väärt. Ärge käige majast majja.
042	LUK	010	008	Kui lähete linna ja sealsed elanikud võtavad teid vastu, siis sööge, mis teie ette pannakse,
042	LUK	010	009	ning tehke terveks need, kes on haiged. Öelge neile: „Jumala riik on teie juurde tulnud.“
042	LUK	010	010	Aga kui sisenete linna ja sealsed elanikud ei võta teid vastu, käige läbi linnatänavate ja öelge:
042	LUK	010	011	„Me pühime maha isegi tolmu, mis teie linnast on meie jalgade külge jäänud, et näidata teile oma hukkamõistu. Aga te peaksite ära tundma selle: Jumala riik on tulnud.“
042	LUK	010	012	Ma ütlen teile, kohtupäeval on Soodoma põli parem kui sellisel linnal.
042	LUK	010	013	Häbi olgu sul, Korasin! Häbi olgu sul, Betsaida! Sest kui need imed, mida olete teie näinud, oleksid juhtunud Tüüroses ja Siidonis, oleksid nad juba ammu kahetsenud ning kotiriides ja tuhas istunud.
042	LUK	010	014	Sellepärast on kohtus Tüürosel ja Siidonil parem kui teil.
042	LUK	010	015	Ja sina, Kapernaum, sind ei ülendata taevasse, sa lähed alla manalasse.
042	LUK	010	016	Igaüks, kes teid kuuleb, see kuuleb mind, ja igaüks, kes teid põlgab, see põlgab mind. Aga igaüks, kes mind põlgab, see põlgab seda, kes mind läkitas.“
042	LUK	010	017	Seitsekümmend jüngrit tulid tagasi suure vaimustusega ja rääkisid: „Issand, isegi kurjad vaimud teevad seda, mida me neid sinu nimel käsime!“
042	LUK	010	018	Jeesus vastas: „Ma nägin Saatanat otsekui välku taevast alla langemas.
042	LUK	010	019	Jah, ma olen andnud teile võime astuda madude ja skorpionide peale ning võita kõik vaenlase väed ja miski ei tee teile kahju.
042	LUK	010	020	Kuid ärge rõõmustage selle üle, et vaimud teevad seda, mida käsite; olge lihtsalt rõõmsad, et teie nimed on taevas kirja pandud.“
042	LUK	010	021	Sel hetkel täitus Jeesus Püha Vaimu rõõmuga ja ütles: „Ma tänan sind, Isa, taeva ja maa Issand, et sa varjad neid asju mõistlike ja tarkade eest ning avaldad need lastele! Jah, Isa, sa oled nii toiminud oma heameele järgi.
042	LUK	010	022	Mu Isa on andnud minu kätte kõik. Keegi ei mõista Poega, välja arvatud Isa, ja keegi ei mõista Isa, välja arvatud Poeg ning need, kellele Poeg otsustab teda ilmutada.“
042	LUK	010	023	Kui nad olid omapead, pöördus Jeesus jüngrite poole ja ütles neile: „Need, kes näevad seda, mida teie näete, peaksid väga õnnelikud olema!
042	LUK	010	024	Ma ütlen teile, paljud prohvetid ja kuningad on tahtnud näha seda, mida teie näete, kuid ei ole näinud, ning tahtnud kuulda seda, mida teie kuulete, kuid ei ole kuulnud.“
042	LUK	010	025	Kord tõusis püsti üks vaimuliku seaduse tundja ja üritas Jeesust lõksu püüda. „Õpetaja,“ küsis ta, „mida ma pean tegema, et saada igavene elu?“
042	LUK	010	026	„Mis on seaduses kirjas? Kuidas sa sealt loed?“ küsis Jeesus.
042	LUK	010	027	„Armasta Issandat, oma Jumalat, kogu oma südame ja kogu oma vaimu ja kogu oma jõu ja kogu oma mõistusega ning armasta oma kaasinimest nagu iseennast,“ vastas mees.
042	LUK	010	028	„Sul on õigus,“ ütles Jeesus talle. „Tee seda ja sa elad.“
042	LUK	010	029	Kuid mees soovis end õigustada ja küsis seega Jeesuselt: „Ja kes on siis mu kaasinimene?“
042	LUK	010	030	Jeesus vastas, öeldes: „Üks mees läks Jeruusalemmast alla Jeerikosse. Teda ründasid röövlid, kes varastasid ta paljaks ja peksid teda ning jätsid ta teda surnuks pidades maha.
042	LUK	010	031	Siis juhtus, et üks preester tuli sama teed pidi. Ta nägi meest, kuid möödus temast teist teeäärt pidi.
042	LUK	010	032	Seejärel tuli üks leviit. Aga kui ta jõudis sellesse kohta ja nägi meest, läks ka tema teist teeäärt pidi temast mööda.
042	LUK	010	033	Viimaks tuli üks samaarlane. Kui ta möödumas oli, nägi ta meest ja tal hakkas temast kahju.
042	LUK	010	034	Ta läks tema juurde, määris haavu õli ja veiniga ja sidus haavad kinni. Siis asetas ta mehe oma eesli selga ja viis ta võõrastemajja, kus hoolitses tema eest.
042	LUK	010	035	Järgmisel päeval andis ta võõrastemaja peremehele kaks denaari ja ütles: „Hoolitse tema eest ja kui kulutad sellest rohkem, siis tasun sulle selle tagasi tulles.“
042	LUK	010	036	Kes neist kolmest oli sinu arvates selle mehe kaasinimene, keda röövlid ründasid?“
042	LUK	010	037	„See, kes talle head tegi,“ vastas mees. „Mine ja tee niisamuti,“ ütles Jeesus talle.
042	LUK	010	038	Kui nad olid teel, jõudis Jeesus ühte külla ning naine nimega Marta kutsus ta enda koju.
042	LUK	010	039	Tal oli õde nimega Maarja, kes istus Issanda jalge ees ja kuulas tema õpetusi.
042	LUK	010	040	Marta oli mures kõige selle pärast, mida oli vaja toidu valmistamiseks teha, seepärast tuli ta Jeesuse juurde ja ütles: „Õpetaja, kas sa ei hooli sellest, et mu õde on jätnud mu kogu tööd üksi ära tegema? Käsi tal tulla ja mind aidata!“
042	LUK	010	041	„Marta, Marta,“ vastas Issand, „sa oled kõige selle pärast mures ja endast väljas.
042	LUK	010	042	Aga tõeliselt vajalik on ainult üks asi. Maarja on selle õige valinud ja seda ei võeta temalt ära.“
042	LUK	011	001	Kord oli Jeesus ühes kohas palvetamas. Kui ta lõpetas, küsis üks ta jüngritest temalt: „Issand, palun õpeta meid palvetama, nagu Johannes õpetas oma jüngreid.“
042	LUK	011	002	Jeesus ütles neile: „Kui te palvetate, siis öelge: „Isa, olgu su nimi pühana austatud. Sinu riik tulgu.
042	LUK	011	003	Anna meile iga päev toitu, mida vajame.
042	LUK	011	004	Anna andeks meie patud, nagu meie andestame kõigile, kes meie vastu patustavad. Hoia meid kiusatuse eest.““
042	LUK	011	005	Jeesus rääkis neile veel: „Oletame, et sul on sõber ja sa lähed keset ööd tema juurde ja küsid: „Mu sõber, laena mulle kolm pätsi leiba,
042	LUK	011	006	sest mu sõber tuli mulle külla ja mul pole talle midagi süüa anda.“
042	LUK	011	007	Su sõber majas võib vastasta: „Ära tüüta mind, uks on juba lukus ning mina ja mu lapsed oleme juba voodis. Ma ei saa praegu üles tõusta, et sulle midagi anda.“
042	LUK	011	008	Ma ütlen teile, isegi kui ta keeldub tõusmast ja sulle midagi andmast sellepärast, et oled tema sõber, siis tõuseb ta ometi ja annab sulle kõik, mida vajad, kui sa talle peale käid.
042	LUK	011	009	Ma ütlen teile: paluge, ja te saate; otsige, ja te leiate; koputage, ja uks avatakse teile.
042	LUK	011	010	Sest igaüks, kes palub, see saab, kes otsib, see leiab, ja kes koputab, sellele avatakse uks.
042	LUK	011	011	Kui su poeg palub kala, kes teist, isadest, annaks talle selle asemel mao?
042	LUK	011	012	Või kui ta palub muna, annaks talle skorpioni?
042	LUK	011	013	Niisiis, kui teie, kuigi te olete kurjad, oskate oma lastele häid ande anda, kui palju enam annab taevane isa Püha Vaimu neile, kes temalt paluvad?“
042	LUK	011	014	Jeesus ajas välja kurja vaimu, kes muutis mehe tummaks. Kui kuri vaim oli lahkunud, siis mees, kes oli tumm, kõneles, ja rahvas oli hämmastunud.
042	LUK	011	015	Aga mõned neist ütlesid: „Ta ajab kurje vaime välja Peltsebuli, kurjade vaimude valitseja väe abil.“
042	LUK	011	016	Teised üritasid Jeesuse proovile panna, nõudes imelisi märke taevast.
042	LUK	011	017	Jeesus teadis, mida nad mõtlevad, ning ütles: „Iga kuningriik, mis on iseendaga riius, variseb kokku. Iga perekond, mis on iseendaga riius, langeb.
042	LUK	011	018	Kui Saatan on iseendaga riius, kuidas saab tema riik püsida? Te ütlete, et ma ajan kurje vaime välja Peltsebuli väge kasutades.
042	LUK	011	019	Aga kui mina ajan kurje vaime välja Peltsebuli väe abil, kelle väega ajavad teie inimesed neid välja? Nad ise tunnistavad, et te eksite!
042	LUK	011	020	Aga kui mina ajan kurje vaime välja Jumala väe abil, siis tõestab see, et Jumala riik on saabunud. See on siinsamas, teie keskel!
042	LUK	011	021	Kui tugev, täies relvastuses mees valvab oma maja, siis on kogu tema omand kaitstud.
042	LUK	011	022	Aga kui tuleb tugevam mees ja saab temast jagu ning võtab talt ära kõik relvad, millele ta lootis, siis saab ta ära viia kogu tema vara.
042	LUK	011	023	Igaüks, kes ei ole minu poolt, on minu vastu, ja igaüks, kes koos minuga ei ehita, see lammutab kõik maha.
042	LUK	011	024	Kui kuri vaim lahkub kellestki, käib ta läbi kõnnumaa, otsides kohta, kuhu jääda. Kui ta seda kusagilt ei leia, ütleb ta: „Ma lähen tagasi majja, kust ma lahkusin.“
042	LUK	011	025	Kui ta tagasi tuleb, leiab ta, et tema endine kodu on puhtaks pühitud ja korras.
042	LUK	011	026	Seega läheb ta ja otsib veel seitse vaimu, kes on temast kurjemad, ning nad lähevad ja elavad seal. Lõpuks on see mees hullem kui enne.“
042	LUK	011	027	Kui ta kõneles, hüüdis üks naine rahva hulgast: „Õnnistatud on üsk, kust sa välja tulid, ja rinnad, mis sind imetasid!“
042	LUK	011	028	Aga Jeesus ütles: „Veel rohkem on õnnistatud need, kes kuulevad Jumala sõna ja toimivad selle järgi.“
042	LUK	011	029	Kui rahvas Jeesuse ümber kogunes, hakkas ta neile kõnelema: „See on üks kuri põlvkond, sest otsib mõnd imelist tunnustähte, kuid neile ei anta ühtki muud tunnustähte peale Joona tunnustähe.
042	LUK	011	030	Samamoodi nagu Joona oli Niineve rahva jaoks tunnustäht, on ka inimese Poeg tunnustäht selle põlvkonna jaoks.
042	LUK	011	031	Lõunamaa kuninganna tõuseb kohtupäeval üles koos selle põlvkonna rahvaga ning mõistab nad hukka, sest tema tuli maailma otsast kuulama Saalomoni tarkust, aga siin on praegu keegi, kes on suurem kui Saalomon!
042	LUK	011	032	Niineve elanikud tõusevad kohtupäeval üles koos selle põlvkonnaga ja mõistab nad hukka, sest nemad kahetsesid, kui kuulsid Joona sõnumit, aga siin on praegu keegi, kes on suurem kui Joona!
042	LUK	011	033	Keegi ei süüta lampi ega peida siis seda ega aseta vaagna alla. Ei, lamp asetatakse lambijalale, et need, kes majja sisenevad, näeksid valgust.
042	LUK	011	034	Silm on ihule valguseks. Kui silm on hea, on kogu ihu valgust täis. Aga kui silm on halb, on kogu ihu pimeduses.
042	LUK	011	035	Hoolitsege siis selle eest, et teis olev valgus ei oleks tegelikult pimedus.
042	LUK	011	036	Kui kogu ihu on valgust täis ja pimedusel ei ole ruumi, siis on ihu täielikult valgustatud, samamoodi nagu särav lamp annab valgust.“
042	LUK	011	037	Pärast seda kui Jeesus oli kõnelemise lõpetanud, kutsus üks variser ta enda juurde sööma. Nõnda siis Jeesus läks ja istus maha sööma.
042	LUK	011	038	Variser oli üllatunud, et Jeesus ei pesnud enne söömist käsi, nagu tseremoniaalselt oli nõutud.
042	LUK	011	039	Seepärast ütles Issand talle: „Teie, variserid, puhastate karika ja vaagna väljastpoolt, kuid seestpoolt olete täis ahnust ja õelust.
042	LUK	011	040	Te olete nii rumalad! Kas te ei arva, et see, kes tegi välise, tegi ka sisemise?
042	LUK	011	041	Kui te seesmiselt ajendatuna tegutsedes teete teistele head, siis on teie jaoks kõik puhas.
042	LUK	011	042	Häbi teil olgu, variserid! Te maksate kümnist ürtidest ja taimedest, kuid jätate hooletusse Jumala õigluse ja armastuse. Esimest ei tohi tegemata jätta, kuid samas peate tähelepanu pöörama ka viimasele.
042	LUK	011	043	Häbi teil olgu, variserid! Te armastate parimaid istekohti sünagoogides ja austavat tervitamist turuplatsil.
042	LUK	011	044	Häbi teil olgu! Te olete nagu tähistamata hauad, millest inimesed üle kõnnivad, ise seda teadmata.“
042	LUK	011	045	Üks vaimuliku seaduse tundjatest vastas, öeldes: „Õpetaja, kui sa niimoodi räägid, siis sa solvad ka meid!“
042	LUK	011	046	Jeesus kostis: „Häbi olgu ka teil, seadusetundjad! Te asetate inimestele koormad, mis on kandmiseks liiga rasked, kuid ise ei liiguta sõrmegi, et neid aidata.
042	LUK	011	047	Häbi teil olgu! Te ehitate hauamonumente prohvetite auks, kuid teie enda isad tapsid nad!
042	LUK	011	048	Nii tehes olete tunnistajad, kes näitavad, et on nõus sellega, mida teie isad tegid. Nad tapsid prohvetid ja teie ehitate monumendid!
042	LUK	011	049	Sellepärast on Jumal oma tarkuses öelnud: „Ma saadan neile prohveteid ja apostleid; mõned neist nad tapavad ja teisi kiusavad nad taga.“
042	LUK	011	050	Järelikult peetakse seda põlvkonda vastutavaks kõigi prohvetite vere eest, mis on valatud maailma algusest peale,
042	LUK	011	051	alates Aabeli verest kuni Sakarja vereni, kes tapeti altari ja pühamu vahel. Jah, ma ütlen teile, see põlvkond peab kõige selle eest vastutama.
042	LUK	011	052	Häbi teil olgu, seadusetundjad! Te olete teadmiste võtme ära võtnud. Ise te sisse ei läinud ja teistel ei lasknud te ka sisse minna.“
042	LUK	011	053	Kui Jeesus oli lahkumas, hakkasid vaimulikud õpetajad ja variserid teda agressiivselt ründama, esitades tema provotseerimiseks küsimusi.
042	LUK	011	054	Nad lootsid ta tabada, üritades sundida teda ütlema midagi, mida saaks tema vastu kasutada.
042	LUK	012	001	Vahepeal oli kogunenud nii palju tuhandeid inimesi, et nad astusid üksteisele peale. Jeesus hakkas kõnelema esmalt oma jüngritele. „Hoidke end variseride juuretise − silmakirjalikkuse − eest.
042	LUK	012	002	Sest pole midagi varjatut, mis ei saaks avalikuks, ega midagi salajast, millest ei saadaks teada.
042	LUK	012	003	Seda, mida olete pimedas öelnud, kuuldakse valges; mida olete salajas sosistanud, seda kuulutatakse katustelt.
042	LUK	012	004	Ma ütlen teile, mu sõbrad, ärge kartke neid, kes ihu tapavad, sest kui nad on seda teinud, ei saa nad enam midagi rohkem teha.
042	LUK	012	005	Lubage, et ma selgitan, keda te peaksite kartma. Te peaks kartma seda, kellel on võim teid pärast tapmist Gehennasse heita. Tema on see, keda peaksite kartma.
042	LUK	012	006	Kas mitte viis varblast ei müüda kahe penni eest? Kuid Jumal ei unusta neist ühtki.
042	LUK	012	007	Isegi juuksekarvad teie peas on ära loetud. Ärge kartke, te olete rohkem väärt kui palju varblasi!
042	LUK	012	008	Ma räägin teile tõtt: kes avalikult tunnistavad, et nad kuuluvad mulle, nende kohta tunnistab ka inimese Poeg Jumala inglite ees, et nad kuuluvad talle,
042	LUK	012	009	aga kes mind salgavad, neid salatakse Jumala inglite ees.
042	LUK	012	010	Igaühele, kes kõneleb inimese Poja vastu, antakse andeks, aga kes teotab Püha Vaimu, sellele ei anta andeks.
042	LUK	012	011	Kui teid tuuakse kohtusse sünagoogide, ülemate ja valitsejate ette, siis ärge muretsege sellepärast, kuidas end kaitsta või mida peaksite ütlema.
042	LUK	012	012	Püha Vaim õpetab teile sel hetkel, mida on oluline öelda.“
042	LUK	012	013	Keegi rahva hulgast küsis Jeesuselt: „Õpetaja, palun ütle mu vennale, et ta jagaks minuga pärandust.“
042	LUK	012	014	„Mu sõber,“ vastas Jeesus, „kes määras mind teie kohtumõistjaks otsustama, kuidas teie pärandus tuleks jagada?“ Ta ütles rahvale
042	LUK	012	015	„Olge valvel ja hoiduge kõigist ahnetest mõtetest ja tegudest, sest inimese elu ei olene asjadest, mida ta omab.“
042	LUK	012	016	Seejärel jutustas ta neile näitlikustamiseks ühe loo. „Elas kord üks rikas mees, kellel oli väga viljakas maa.
042	LUK	012	017	Mees arutles endamisi: „Mida ma peaksin tegema? Mul pole kusagil oma vilja hoida.
042	LUK	012	018	Ma tean, mida ma teen,“ otsustas ta. „Ma lõhun oma aidad maha ja ehitan suuremad aidad, siis on mul ruumi, kus hoida kogu oma vilja ja kõike, mis mul on.
042	LUK	012	019	Siis ütlen endale: sul on piisavalt, et elada palju aastaid, nii et võta elu rahulikult: söö, joo ja tunne rõõmu!“
042	LUK	012	020	Aga Jumal ütles talle: „Sina rumal mees! Selsamal ööl nõutakse su elu tagasi ja kes saab siis kõik selle, mida sa oled varunud?“
042	LUK	012	021	Nii juhtub inimestega, kes kuhjavad endale vara, kuid ei ole rikkad Jumalas.“
042	LUK	012	022	Jeesus rääkis oma jüngritele: „Sellepärast ma ütlen teile, et ärge muretsege oma elu pärast, mida süüa, ega oma rõivaste pärast, mida kanda.
042	LUK	012	023	Elu on palju enam kui toit ja ihu enam kui rõivaste kandmine.
042	LUK	012	024	Vaadake ronki. Nad ei külva ega lõika, neil ei ole ladu ega aita, kuid Jumal toidab neid. Ja teie olete palju väärtuslikumad kui linnud!
042	LUK	012	025	Kas suudate elu pärast muretsemisega lisada oma elule tunnigi?
042	LUK	012	026	Kui te ei suuda nii väikest asja, miks siis ülejäänu pärast muretseda?
042	LUK	012	027	Mõelge liiliatele ja sellele, kuidas nad kasvavad. Nad ei tööta ega ketra lõnga rõivaste jaoks, aga ma ütlen teile, et isegi Saalomon kogu oma hiilguses ei olnud nii kaunilt riietatud kui üks neist.
042	LUK	012	028	Nii et kui Jumal rüütab väljad nii kaunite lilledega, mis täna on siin, aga homme kadunud, kui nad põletatakse tules, et ahju kütta, kui palju enam riietab Jumal teid, kellel on nii vähe usku!
042	LUK	012	029	Ärge olge mures sellepärast, mida te sööte või joote − ärge muretsege sellepärast.
042	LUK	012	030	Kõigi nende asjade pärast muretsevad inimesed maailmas, kuid teie Isa teab, et te neid vajate.
042	LUK	012	031	Otsige Jumala riiki ja teile antakse ka kõike seda.
042	LUK	012	032	Ära karda, väike kari, sest teie Isa annab teile hea meelega kuningriigi.
042	LUK	012	033	Müüge ära, mis teil on, ja andke raha vaestele. Hankige endale kukrud, mis ei kulu, aare taevas, mis ei saa iial otsa, kus varas ei saa seda varastada ega koi hävitada.
042	LUK	012	034	Sest see, mida te väärtuslikuks peate, näitab, kes te tegelikult olete.
042	LUK	012	035	Olge riietatud ja valmis ning hoidke lambid põlemas,
042	LUK	012	036	nagu oma isandat pulma pidusöögilt tagasi ootavad sulased, kes on valmis ukse nobedalt avama, kui isand tuleb ja koputab.
042	LUK	012	037	Nende sulaste jaoks on hea, kui isand leiab nad valvamas, kui tagasi tuleb. Ma räägin teile tõtt: ta paneb riidesse, laseb neil söögilauda istuda ning tuleb ja teenib neid ise!
042	LUK	012	038	Isegi kui ta tuleb keskööl või vahetult enne koitu − kui hea on see sulaste jaoks, kui isand leiab, et nad valvavad ja on valmis!
042	LUK	012	039	Aga pidage meeles seda: kui isand teaks, millal varas tuleb, siis oleks ta valvel ega laseks oma majja sisse murda.
042	LUK	012	040	Ka teie peate valmis olema, sest inimese Poeg tuleb siis, kui te ei oska arvatagi.“
042	LUK	012	041	„Kas sa räägid selle loo ainult meile või kõigile?“ küsis Peetrus.
042	LUK	012	042	Issand vastas: „Kes on siis usaldusväärne ja arukas kojaülem, see inimene majapidamises, kelle isand paneb vastutama õigel ajal toidu väljajagamise eest?
042	LUK	012	043	Selle sulase jaoks on hea, kui isand tagasi tulles leiab, et ta teeb seda, mida peab.
042	LUK	012	044	Ma räägin teile tõtt: isand paneb selle sulase kõige eest vastutama.
042	LUK	012	045	Aga mis siis, kui see sulane ütleks endamisi: „Mu isandal läheb tulemisega kaua aega,“ ning ta hakkaks teisi sulaseid ja teenijatüdrukuid peksma, pidutsema ja purjutama?
042	LUK	012	046	Selle sulase isand tuleks ootamatult ühel päeval tagasi, ajal, mil ta ei oota, ning karistaks teda rängalt, koheldes teda nagu täielikult ebausaldusväärset.
042	LUK	012	047	See sulane, kes teadis, mida tema isand tahab, ja ometi ei olnud valmis ega järginud isanda juhiseid, saab kõvasti peksa;
042	LUK	012	048	aga sulane, kes ei teadnud ja tegi karistust väärt asju, saab ainult vähe peksa. Kellele on antud palju, sellelt ka oodatakse palju, ja kellele on usaldatud rohkem, sellelt nõutakse rohkem.
042	LUK	012	049	Ma olen tulnud maad süütama ja ma tõesti soovin, et see juba põleks!
042	LUK	012	050	Aga ma pean minema läbi ristimise, ma olen ahastuses ja soovin, et see oleks läbi!
042	LUK	012	051	Kas te arvate, et ma tulin maa peale rahu tooma? Ei, ma ütlen teile, ma toon lahkmeelt.
042	LUK	012	052	Nüüdsest peale on nii, et kui peres on viis liiget, on nad lahkarvamusel: kolm on kahe vastu ja kaks kolme vastu.
042	LUK	012	053	Nad kõik on üksteise vastu − isa poja vastu ja poeg isa vastu, ema tütre vastu ja tütar ema vastu, ämm minia vastu ja minia ämma vastu.“
042	LUK	012	054	Siis kõneles Jeesus rahvale. „Kui te näete läänest pilve tõusmas, ütlete te kohe: „Vihmasadu on tulemas,“ ja nii toimub.
042	LUK	012	055	Kui puhub lõunatuul, ütlete te: „Läheb palavaks,“ ja nii on.
042	LUK	012	056	Te silmakirjatsejad, kuidas see nii on, et te oskate õigesti tõlgendada ilma, kuid te ei oska tõlgendada praegust aega?
042	LUK	012	057	Miks te oma peaga ei mõtle ega otsusta, mida on õige teha?
042	LUK	012	058	Kui lähete koos oma süüdistajaga kohtuniku juurde, siis peaksite teel olles püüdma lahendust leida. Muidu veetakse teid kohtu ette ja kohtunik annab teid ametniku kätte ja ametnik heidab teid vanglasse.
042	LUK	012	059	Ma ütlen teile, te ei pääse enne välja, kui olete oma viimase penni ära maksnud.“
042	LUK	013	001	Umbes sel ajal räägiti Jeesusele, et Pilaatus tappis mõned galilealased sel ajal, kui nad tõid templis ohvreid.
042	LUK	013	002	„Kas te arvate, et kuna need galilealased kannatasid seda, olid nad hullemad patused kui ükskõik missugused teised galilealased?“ küsis Jeesus.
042	LUK	013	003	„Ma ütlen teile, ei. Aga kui te meelt ei paranda, siis hukkute ka teie kõik.
042	LUK	013	004	Kuidas on nende kaheksateistkümne inimesega, kes said surma, kui Siiloahi torn neile peale kukkus? Kas te arvate, et nad olid kõige hullemad inimesed kogu Jeruusalemmas?
042	LUK	013	005	Ma ütlen teile, ei. Aga kui te meelt ei paranda, siis hukkute ka teie kõik.“
042	LUK	013	006	Siis jutustas ta neile näitlikustamiseks selle loo. „Elas kord mees, kellel oli viinapuuaeda istutatud viigipuu. Ta tuli puu otsast vilja otsima, kuid ei leidnud midagi.
042	LUK	013	007	Nii ütles ta aednikule: „Vaata, kolm aastat olen käinud selle viigipuu otsast vilja otsimas ega ole midagi leidnud. Raiu see maha! Miks ta peaks siin ruumi raiskama?“
042	LUK	013	008	„Isand,“ vastas mees, „palun jäta ta veel ainult üheks aastaks. Ma kaevan ta ümber mulda ja panen sinna väetist.
042	LUK	013	009	Kui ta annab vilja, siis on hästi. Kui mitte, siis raiu see maha.““
042	LUK	013	010	Ühel hingamispäeval õpetas Jeesus sünagoogis
042	LUK	013	011	ja seal oli naine, keda kuri vaim oli kaheksateist aastat vigasena hoidnud. Naine oli küürus ega saanud sirgelt seista.
042	LUK	013	012	Kui Jeesus teda nägi, kutsus ta naise enda juurde ja ütles talle: „Sa oled oma haigusest vabastatud.“
042	LUK	013	013	Siis pani ta käe naise peale; kohe ajas naine end sirgu ja ülistas Jumalat.
042	LUK	013	014	Kuid sünagoogi ülem oli pahane, et Jeesus oli hingamispäeval terveks teinud. Ta ütles rahvale: „Kuus päeva on töö jaoks. Tulge neil päevadel ja laske end terveks teha, mitte hingamispäeval.“
042	LUK	013	015	Aga Issand vastas talle: „Te silmakirjatsejad! Kas igaüks teist ei päästa oma härga või eeslit tallist lahti ega vii teda jooma?
042	LUK	013	016	Miks ei tohiks see naine, see Aabrahami tütar, keda Saatan on kaheksateist aastat sidunud, saama sel hingamispäeval lahti seotud ja vabastatud?“
042	LUK	013	017	Tema öeldu pani kõik vastased häbenema, kuid rahva seas tundsid kõik rõõmu neist imelistest asjadest, mida ta tegi.
042	LUK	013	018	Seejärel küsis Jeesus: „Missugune on siis Jumala riik? Millega peaksin seda võrdlema?
042	LUK	013	019	See on nagu sinepiseeme, mille mees oma aeda külvas. See kasvas puuks ning linnud tulid ja tegid selle okstele pesa.“
042	LUK	013	020	Ta küsis taas: „Millega peaksin Jumala riiki võrdlema?
042	LUK	013	021	See on nagu juuretis, mille naine võttis ja segas kolme mõõdu jahu hulka ning see pani kogu taina kerkima.“
042	LUK	013	022	Teel Jeruusalemma käis Jeesus ringi linnades ja külades õpetades.
042	LUK	013	023	Keegi küsis talt: „Issand, kas ainult vähesed saavad päästetud?“ Jeesus vastas:
042	LUK	013	024	„Püüdke väga tõsiselt sisse minna kitsast uksest, sest ma ütlen teile, et paljud püüavad sisse minna, kuid see ei õnnestu neil.
042	LUK	013	025	Kui majaomanik tõuseb ja ukse suleb, seisate väljas, koputate uksele ja ütlete: „Isand, palun tee meile uks lahti!“ Aga tema vastab: „Ma ei tunne teid ega tea, kust te pärit olete.“
042	LUK	013	026	Siis te ütlete: „Aga me sõime ja jõime koos sinuga ja sina õpetasid meie tänavatel!“
042	LUK	013	027	Tema vastab: „Ma ütlen teile, ma ei tunne teid ega tea, kust te pärit olete. Minge minu juurest minema kõik, kes te ei tee seda, mis on hea!“
042	LUK	013	028	Siis on nutmine ja hammaste kiristamine, kui näete Aabrahami, Iisakit, Jaakobit ja kõiki prohveteid Jumala riigis, aga teie olete välja heidetud.
042	LUK	013	029	Inimesed tulevad idast ja läänest, põhjast ja lõunast ning istuvad maha, et Jumala riigis süüa.
042	LUK	013	030	Sest viimased saavad esimesteks ja esimesed viimasteks.“
042	LUK	013	031	Sel hetkel tulid Jeesuse juurde mõned variserid ja ütlesid talle: „Sa pead siit lahkuma. Heroodes tahab sind tappa!“
042	LUK	013	032	Jeesus vastas: „Minge öelge sellele rebasele, et ma jätkan kurjade vaimude väljaajamist ja inimeste tervendamist täna ja homme ning kolmandal päeval viin lõpule selle, mida ma tegema tulin.
042	LUK	013	033	Igatahes pean jätkama oma teed täna ja homme ja ülehomme. Sest prohvetil ei oleks õige surra väljaspool Jeruusalemma!
042	LUK	013	034	Oh Jeruusalemm, Jeruusalemm, sa tapad prohvetid ja viskad kividega surnuks need, kes on sinu juurde läkitatud! Kui sageli olen tahtnud koguda kõiki su lapsi nagu kana kogub tibud oma tiibade alla, aga te ei ole tahtnud!
042	LUK	013	035	Vaadake, teie koda jäetakse maha ja ma ütlen teile, et te ei näe mind enne, kui ütlete: „Õnnistatud on see, kes tuleb Issanda nimel.““
042	LUK	014	001	Ühel hingamispäeval läks Jeesus einestama ühe variseride ülema koju, kus nad teda hoolikalt jälgisid.
042	LUK	014	002	Seal oli üks mees, kelle käed ja jalad olid tursunud.
042	LUK	014	003	Niisiis küsis Jeesus vaimuliku seaduse tundjatelt ja variseridelt: „Kas seadus lubab hingamispäeval terveks teha või mitte?“
042	LUK	014	004	Aga nad vaikisid. Jeesus puudutas meest, tegi ta terveks ja saatis oma teed.
042	LUK	014	005	Siis ütles Jeesus neile: „Kui teie poeg või härg kukuks juhtumisi hingamispäeval kaevu, kas te ei tõmbaks teda siis kohe välja?“
042	LUK	014	006	Nad ei suutnud vastust anda.
042	LUK	014	007	Nii rääkis ta loo külalistele, sest ta märkas, kuidas nad olid valinud istumiseks aukohti.
042	LUK	014	008	„Kui sind on kutsutud pulmapeole, siis ära istu aukohale, sest võib-olla on kutsutud keegi, kes on sinust tähtsam,“ alustas ta.
042	LUK	014	009	„Sinu võõrustaja, kes on teid mõlemat kutsunud, tuleb ja ütleb sulle: „Anna oma koht sellele inimesele.“ Siis pead sa piinlikkust tundes minema kohale, mis on järele jäänud.
042	LUK	014	010	Kui sind on kutsutud, siis vali hoopis kõige tagasihoidlikum koht, nii et kui su võõrustaja tuleb sisse, ütleb ta sulle: „Mu sõber, palun mine paremale kohale.“ Siis oleksid sa austatud kõigi külaliste ees, kes koos sinuga istuvad.
042	LUK	014	011	Sest neid, kes end ise ülendavad, alandatakse, ja neid, kes end ise alandavad, ülendatakse.“
042	LUK	014	012	Seejärel ütles ta mehele, kes oli teda kutsunud: „Kui sa korraldad lõuna- või õhtusöögi, siis ära kutsu oma sõpru, vendi, sugulasi või rikkaid naabreid, et nad võiksid omakorda sind kutsuda ja nii saaksid sa tasu.
042	LUK	014	013	Kui sa korraldad pidusöögi, kutsu hoopis vaeseid, vigaseid, sante ja pimedaid,
042	LUK	014	014	ning sa saad õnnistatud, sest neil ei ole sulle millegagi tasuda, ja sa saad tasu heade ülestõusmisel.“
042	LUK	014	015	Kui üks neist, kes koos Jeesusega lauas sõi, kuulis seda, ütles ta Jeesusele: „Kui imetore on neil, kes söövad peolauas Jumala riigis!“
042	LUK	014	016	„Elas kord üks mees, kes valmistas suure pidusöögi ja kutsus palju külalisi,“ vastas Jeesus.
042	LUK	014	017	„Kui saabus söögiaeg, saatis ta oma sulased kõigile kutsutuile ütlema: „Tulge, sest pidusöök on valmis!“
042	LUK	014	018	Aga nad kõik hakkasid vabandusi esitama. Esimene ütles: „Ostsin just põllu ja pean minema seda vaatama. Palun vabanda mind.“
042	LUK	014	019	Teine ütles: „Ostsin just viis paari härgi ja ma pean minema neid katsetama. Palun vabanda mind.“ Kolmas ütles:
042	LUK	014	020	„Võtsin just naise, nii et ma ei saa tulla.“
042	LUK	014	021	Sulane läks tagasi ja rääkis oma isandale, mida nad olid öelnud. Majaisand sai pahaseks ja ütles oma sulasele: „Mine ruttu välja linna tänavatele ja kõrvaltänavatele ning too sisse vaesed, vigased, pimedad ja sandid.“
042	LUK	014	022	Siis ütles sulane: „Isand, ma tegin nii, nagu sa käskisid, aga ikka on veel tühje kohti.“
042	LUK	014	023	Nii käskis isand sulast: „Mine välja maanteedele ja külatänavatele ning sunni inimesi tulema. Ma tahan, et koda saaks täis.
042	LUK	014	024	Ma ütlen sulle, ükski neist kutsututest ei saa mu pidusööki maitsta.““
042	LUK	014	025	Jeesusega käis kaasas suur rahvahulk. Ta pöördus ja ütles neile:
042	LUK	014	026	„Kui te tahate mind järgida, kuid ei vihka oma isa ja ema, naist ja lapsi, vendi ja õdesid − koguni oma elu −, ei saa te mu jüngrid olla.
042	LUK	014	027	Kui te ei võta oma risti ega järgne mulle, ei saa te mu jüngrid olla.
042	LUK	014	028	Kui kavatsete torni ehitada, kas ei arvuta te kõigepealt, kui palju see maksma läheb, ega vaata, kas teil on piisavalt raha selle lõpetamiseks?
042	LUK	014	029	Kui te pärast vundamendi rajamist ei suuda seda valmis teha, siis naeraksid kõik, kes teid näevad, ja ütleksid:
042	LUK	014	030	„Vaadake teda: ta alustas ehitamist, kuid ei suutnud lõpetada.“
042	LUK	014	031	Missugune kuningas läheb teise kuningaga sõtta, ilma et istuks enne koos nõuandjatega maha ega arvutaks, kas tema ja ta kümme tuhat meest suudavad võita tema vastu marssivad kakskümmend tuhat?
042	LUK	014	032	Kui ta ei suuda, saadab ta esindajad rahu paluma siis, kui teine kuningas on veel väga kaugel.
042	LUK	014	033	Samamoodi on igaühega teist: kes ei loobu kõigest, ei saa minu jünger olla.
042	LUK	014	034	Sool on hea, aga kui see kaotab oma maitse, kuidas saab selle taas soolaseks muuta?
042	LUK	014	035	Sellest pole kasu mulla ega väetisena – te viskate selle lihtsalt välja. Kellel kõrvad on, see kuulaku!“
042	LUK	015	001	Maksukogujad ja teised „patused“ tulid sageli Jeesust kuulama.
042	LUK	015	002	Selletõttu kurtsid variserid ja vaimulikud õpetajad: „See mees võtab patuseid vastu ja sööb koos nendega.“
042	LUK	015	003	Seega jutustas Jeesus neile näitlikustamiseks selle loo.
042	LUK	015	004	„Kujutage ette meest, kel oli sada lammast ja ta kaotas ühe neist. Kas ta ei jätaks üheksakümmend üheksa karjamaale ega läheks otsima seda üht, kes on kadunud, kuni ta tema leiab?
042	LUK	015	005	Kui ta lamba leiab, paneb ta lamba rõõmsalt oma õlgadele.
042	LUK	015	006	Kui ta koju jõuab, kutsub ta kokku oma sõbrad ja naabrid ning ütleb: „Tulge tähistage koos minuga! Ma leidsin oma kadunud lamba!“
042	LUK	015	007	Ma ütlen teile, et taevas on ühe meelt parandava patuse üle suurem rõõm kui üheksakümne üheksa hea inimese üle, kel ei ole meeleparandust vaja.
042	LUK	015	008	Kujutage ette naist, kel on kümme hõbemünti, ja ta kaotab neist ühe. Kas ta ei süütaks lampi ega pühiks maja, otsides hoolikalt, kuni ta mündi leiab?
042	LUK	015	009	Kui ta selle leiab, kutsub ta oma sõbrad ja naabrid kokku ning ütleb: „Tulge tähistage koos minuga! Ma leidsin hõbemündi, mille ma ära kaotasin.“
042	LUK	015	010	Ma ütlen teile, et Jumala inglite juures on rõõm ühe patuse üle, kes meelt parandab.
042	LUK	015	011	Elas kord üks mees, kellel oli kaks poega,“ rääkis Jeesus.
042	LUK	015	012	„Noorem poeg ütles isale: „Isa, anna mu pärandus kohe kätte.“ Nõnda jagas siis mees oma vara poegade vahel.
042	LUK	015	013	Mõne päeva pärast pani noorem poeg kokku kõik, mis tal oli, ja läks kaugele maale. Seal raiskas ta mõtlematut elu elades kogu raha ära.
042	LUK	015	014	Pärast seda, kui ta kõik oli ära kulutanud, tabas seda maad raske näljahäda ja ta jäi nälga.
042	LUK	015	015	Nii läks ta ja sai tööd ühe talumehe juures, kes saatis ta põllule sigu karjatama.
042	LUK	015	016	Tema kõht oli nii tühi, et ta oleks söönud kas või sigade toitu, aga keegi ei andnud talle midagi.
042	LUK	015	017	Kui ta mõtlema hakkas, ütles ta endamisi: „Kõigil mu isa töölistel on süüa rohkem kui küllalt, miks mina siin näljast suremas olen?
042	LUK	015	018	Ma lähen oma isa juurde! Ma ütlen talle: isa, ma olen pattu teinud taeva ja sinu vastu.
042	LUK	015	019	Ma ei ole enam väärt, et mind su pojaks nimetatakse. Palun kohtle mind nagu üht oma palgatöölistest.“
042	LUK	015	020	Nii ta siis lahkus ja läks koju oma isa juurde. Kuigi ta oli alles kaugel, nägi isa teda tulemas ja tema süda sai liigutatud. Ta jooksis pojale vastu, kallistas ja suudles teda.
042	LUK	015	021	Poeg ütles talle: „Isa, ma olen pattu teinud taeva ja sinu vastu. Ma ei ole enam väärt, et mind su pojaks nimetatakse.“
042	LUK	015	022	Kuid isa ütles oma sulastele: „Ruttu! Tooge parim kuub ja pange talle selga. Pange talle sõrmus sõrme ja sandaalid jalga.
042	LUK	015	023	Tooge vasikas, keda oleme nuumanud, ning tapke see. Korraldame tähistamiseks pidusöögi,
042	LUK	015	024	sest see on minu poeg, kes oli surnud, kuid ärkas ellu; ta oli kadunud, aga nüüd on ta leitud.“ Niisiis hakkasid nad tähistama.
042	LUK	015	025	Vanem poeg aga oli väljas põllul tööl. Kui ta maja poole kõndis, kuulis ta muusikat ja tantsimist.
042	LUK	015	026	Seepärast kutsus ta ühe sulastest ja küsis, mis toimub.
042	LUK	015	027	„Su vend on tagasi,“ vastas sulane, „ja su isa on tapnud nuumvasika, sest su vend on elusa ja tervena kodus.“
042	LUK	015	028	Vend sai pahaseks ja keeldus sisse minemast. Siis tuli isa välja, et teda ümber veenda.
042	LUK	015	029	Ta ütles isale: „Vaata, kõik need aastad olen ma sind teeninud, ma pole kunagi sõnakuulmatu olnud, aga sa pole mulle kunagi andnud kitsetallegi, et oleksin saanud oma sõpradega peo teha.
042	LUK	015	030	Nüüd tuleb see sinu poeg tagasi, kui ta on sinu raha prostituutidele kulutanud, ja sina tapad tema jaoks nuumvasika!“
042	LUK	015	031	„Poeg,“ vastas isa, „sa oled alati siin minu juures. Kõik, mis on minu oma, on ka sinu oma.
042	LUK	015	032	Aga me peaksime olema rõõmsad ja tähistama! See on sinu vend, kes oli surnud, kuid ärkas ellu; ta oli kadunud, aga nüüd on ta leitud!““
042	LUK	016	001	Jeesus jutustas oma jüngritele selle loo. „Elas kord üks rikas mees, kelle kojaülemat süüdistati oma isandale kuuluva vara raiskamises.
042	LUK	016	002	Seega kutsus rikas mees oma kojaülema ja küsis temalt: „Mida ma sinu kohta kuulen? Esita oma aruanded, sest sa ei jätka enam kojaülema ametis.“
042	LUK	016	003	Kojaülem ütles endamisi: „Mida ma nüüd teen, kui mu isand kavatseb mu töölt lahti lasta? Ma pole piisavalt tugev, et kaevata, ning kerjata on mul häbi.
042	LUK	016	004	Ma tean, mida ma teen, et siis, kui mind kojaülema kohalt lahti lastakse, võtaksid inimesed mind hea meelega oma koju vastu.“
042	LUK	016	005	Nõnda siis kutsus ta kõik need, kes tema isandale võlgu olid, enda juurde. Ta küsis esimeselt: „Kui palju sa mu isandale võlgu oled?“
042	LUK	016	006	Mees vastas: „Sada mõõtu õli.“ Ta ütles temale: „Istu ruttu maha. Võta oma võlakiri ja muuda see viiekümneks.“
042	LUK	016	007	Siis küsis ta teiselt: „Kui palju sina võlgu oled?“ Mees vastas: „Sada mõõtu nisu.“ Ta ütles temale: „Võta võlakiri ja muuda see kaheksakümneks.“
042	LUK	016	008	Rikas mees kiitis oma ebaausat kojaülemat tema leidliku idee eest. Selle maailma lapsed on üksteise suhtes leidlikumad kui valguse lapsed.
042	LUK	016	009	Ma ütlen teile, kasutage selle maailma vara, et leida endale sõpru, nii et kui see on läbi, siis võetaks teid igavesse koju vastu.
042	LUK	016	010	Kui teie kätte võib usaldada väga vähest, võib teile usaldada ka palju; kui olete ebaausad vähesega, olete ebaausad ka paljuga.
042	LUK	016	011	Kui teid ei saa usaldada ilmaliku vara mõttes, kes usaldaks teile siis tõelise rikkuse?
042	LUK	016	012	Ja kui teid ei saa usaldada sellega, mis kuulub kellelegi teisele, kes usaldaks siis teile teie oma?
042	LUK	016	013	Üks sulane ei saa kuuletuda kahele isandale. Ta kas vihkab üht ja armastab teist või on pühendunud ühele ja põlgab teist. Te ei saa teenida mõlemat, Jumalat ja raha.“
042	LUK	016	014	Variserid, kes armastasid raha, kuulsid, mida Jeesus ütles, ja naersid tema üle.
042	LUK	016	015	Aga Jeesus ütles neile: „Te paistate inimestele vagad, aga Jumal teab, mida te mõtlete. Jumal põlgab seda, mida inimesed kõrgelt hindavad.
042	LUK	016	016	Seadusesse ja prohvetitesse kirjutatust jätkus Johanneseni. Sellest ajast alates on levitatud head sõnumit Jumala riigist ja kõik pingutavad, et sinna sisse minna.
042	LUK	016	017	Kuid taeval ja maal on lihtsam lõppeda kui Seaduse väikseimal punktil kaduda.
042	LUK	016	018	Iga mees, kes lahutab oma naisest ja abiellub teisega, rikub abielu, ning mees, kes abiellub lahutatud naisega, rikub abielu.
042	LUK	016	019	Elas kord üks mees, kes oli rikas. Ta kandis purpurrõivaid ja peenlinast ning nautis luksuslikku elu.
042	LUK	016	020	Tema värava juures istus enamasti üks kerjus nimega Laatsarus. Ta oli haavanditega kaetud
042	LUK	016	021	ja soovis süüa rikka mehe laualt jäävaid jääke. Isegi koerad tulid ja lakkusid tema haavu.
042	LUK	016	022	Siis kerjus suri ja inglid kandis ta Aabrahami juurde. Ka rikas mees suri ja maeti.
042	LUK	016	023	Allilmas, kus ta oli piinades, vaatas ta üles ja nägi kaugelt Aabrahami ja Laatsarust tema kõrval.
042	LUK	016	024	„Isa Aabraham,“ hüüdis ta, „halasta mu peale ja saada Laatsarus, et ta kastaks oma sõrme vette ja jahutaks mu keelt, sest ma hõõgun piinas.“
042	LUK	016	025	Aga Aabraham vastas: „Mu poeg, meenuta, et sa nautisid elus häid asju, samal ajal kui Laatsarusel oli väga kehv elu. Nüüd leiab tema lohutust, samas sina kannatad piinu.
042	LUK	016	026	Peale selle on meie ja teie vahel laiumas suur kuristik. Mitte keegi, kes tahab, ei saa minna siit üle sinna teie juurde, ja mitte keegi ei saa tulla üle sealt meie juurde.“
042	LUK	016	027	Rikas mees ütles: „Siis anun sind, isa, palun saada ta mu isa majja.
042	LUK	016	028	Sest mul on viis venda ja ta võib neid hoiatada, et nemadki ei lõpetaks siin piinapaigas.“
042	LUK	016	029	Kuid Aabraham vastas: „Neil on Mooses ja prohvetid. Nad peaksid neid kuulama.“
042	LUK	016	030	„Ei, isa Aabraham,“ ütles mees. „Aga nad parandaksid meelt, kui nende juurde läheks keegi surnutest!“
042	LUK	016	031	Aabraham ütles talle: „Kui nad ei kuula Moosest ja prohveteid, ei veena neid ka see, kui keegi surnuist tagasi tuleks.““
042	LUK	017	001	Jeesus ütles oma jüngritele: „Kiusatused on möödapääsmatud, aga häda neile, kelle läbi need tulevad!
042	LUK	017	002	Sellistel inimestel oleks parem, kui neil oleks veskikivi ümber kaela ja nad heidetaks merre, kui et nad ässitaksid neid väikesi patustama.
042	LUK	017	003	Nii et olge hoolsad selles, mida te teete. Kui su vend patustab, siis hoiata teda; ja kui ta kahetseb, andesta talle.
042	LUK	017	004	Isegi kui ta patustab sinu vastu seitse korda päevas ning tuleb seitse korda tagasi ja ütleb sulle: „Anna andeks!“, siis andesta talle.“
042	LUK	017	005	Apostlid ütlesid Issandale: „Aita, et meil oleks suurem usk!“
042	LUK	017	006	Issand vastas: „Kui teie usk oleks kas või nii pisike kui sinepiseeme, võiksite öelda sellele mooruspuule: „Juuri end välja ja istuta end merre!“ ja puu kuuletuks teile.
042	LUK	017	007	Oletame, et sul on sulane, kes künnab või on karjas. Kui ta tuleb töölt, kas sa ütled talle: „Tule sisse ja istu siia sööma“?
042	LUK	017	008	Ei. Sa ütled talle: „Valmista mulle toit, pane end riidesse ja teeninda mind, kuni olen söömise lõpetanud. Pärast seda võid ise süüa.“
042	LUK	017	009	Ja kas sa tänad sulast selle eest, et ta teeb seda, mida käskisid tal teha? Ei.
042	LUK	017	010	Samamoodi on siis, kui olete teinud kõik, mida teil kästi, peaksite lihtsalt ütlema: „Me oleme vääritud sulased. Me täitsime üksnes oma kohust.““
042	LUK	017	011	Kui Jeesus jätkas teekonda Jeruusalemma, läks ta piki Samaaria ja Galilea piiri.
042	LUK	017	012	Kui ta sisenes ühte külla, tulid talle vastu kümme pidalitõbist ja seisid eemal.
042	LUK	017	013	Nad hüüdsid: „Jeesus, Õpetaja, palun halasta meie peale!“
042	LUK	017	014	Kui Jeesus neid nägi, ütles ta neile: „Minge ja näidake end preestritele.“ Teel sinna said nad terveks.
042	LUK	017	015	Üks neist nägi, et ta oli terveks saanud, ning ta tuli Jumalat ülistades Jeesuse juurde tagasi.
042	LUK	017	016	Ta langes Jeesuse jalge ette, et teda tänada. Ta oli samaarlane.
042	LUK	017	017	„Kas mitte kümme pidalitõbist ei saanud terveks?“ küsis Jeesus. „Kus on ülejäänud üheksa?
042	LUK	017	018	Kas keegi teine peale selle võõramaalase ei tulnud tagasi Jumalat ülistama?“
042	LUK	017	019	Jeesus ütles mehele: „Tõuse püsti ja mine oma teed. Su usk on su terveks teinud.“
042	LUK	017	020	Kord kui variserid tulid ja küsisid, millal tuleb Jumala riik, vastas Jeesus: „Jumala riik ei tule nähtavate märkidega, et saaksite seda jälgida.
042	LUK	017	021	Ei saa öelda: „Vaata, see on siin!“ või „Vaata, see on seal!“, sest Jumala riik on teie seas.“
042	LUK	017	022	Siis Jeesus rääkis jüngritele: „Tuleb aeg, mil igatsete näha päeva, mil inimese Poeg tuleb, kuid te ei näe seda.
042	LUK	017	023	Teile öeldakse: „Vaata, ta on seal!“ või „Vaata, ta on siin!“, aga ärge jookske nende järel.
042	LUK	017	024	Päev, mil inimese Poeg tuleb, on justkui välk, mis sähvatab ja lööb taeva valgeks ühest äärest teiseni.
042	LUK	017	025	Aga kõigepealt peab ta palju kannatama ning see põlvkond hülgab ta.
042	LUK	017	026	Inimese Poja tulemise aeg on samasugune, nagu oli Noa aeg.
042	LUK	017	027	Inimesed muudkui sõid ja jõid, võtsid naisi ja läksid mehele kuni selle päevani, mil Noa läks laeva. Siis tuli uputus ja hävitas nad kõik.
042	LUK	017	028	See on samamoodi, nagu oli Loti ajal. Inimesed muudkui sõid ja jõid, ostsid ja müüsid, istutasid ja ehitasid.
042	LUK	017	029	Aga sel päeval, kui Lott Soodomast lahkus, sadas taevast alla tuld ja väävlit ning hävitas nad kõik.
042	LUK	017	030	Päeval, mil inimese Poeg ilmub, on olukord just selline.
042	LUK	017	031	Kui olete sel päeval katusel, ärge minge alla oma asju võtma; ja kui olete põllul, ärge samuti koju tagasi minge.
042	LUK	017	032	Ärge unustage Loti naist!
042	LUK	017	033	Kui üritate oma elust kinni hoida, siis kaotate selle; aga kui kaotate elu, siis päästate selle.
042	LUK	017	034	Ma ütlen teile, sel ajal on kaks öösel voodis – üks võetakse ja teine jäetakse.
042	LUK	017	035	Kaks naist jahvatavad vilja − üks võetakse ja teine jäetakse.“
042	LUK	017	037	„Kus, Issand?“ küsisid nad. „Kus on korjus, sinna kogunevad raisakotkad,“ vastas Jeesus.
042	LUK	018	001	Jeesus rääkis neile selle loo, et julgustada neid palvetama igal ajal, et nad meelt ei heidaks.
042	LUK	018	002	„Elas kord ühes linnas kohtunik, kes ei austanud Jumalat ega hoolinud inimestest,“ selgitas Jeesus.
042	LUK	018	003	„Samas linnas elas lesknaine, kes käis ikka ja jälle kohtuniku juures, öeldes: „Mõista mulle õigust juhtumis mu vastase vastu!“
042	LUK	018	004	Mõnda aega ei tahtnud kohtunik selles suhtes midagi ette võtta, aga viimaks ütles ta endamisi: „Kuigi ma ei austa Jumalat ega hooli inimestest,
042	LUK	018	005	on see lesknaine nii tüütu, et ma hoolitsen selle eest, et õiglus seatakse jalule. Siis ei tüüta ta mind enam ega käi nii sageli mu juures.“
042	LUK	018	006	Kuulake, mida otsustas üks ebaõiglane kohtunik,“ ütles Issand.
042	LUK	018	007	„Kas te ei arva, et Jumal hoolitseb, et tema valitud rahva osaks saaks õiglus, nende osaks, kes hüüavad tema poole päeval ja ööl? Kas ta laseks neil teie arvates oodata?
042	LUK	018	008	Ei, ma ütlen teile, ta mõistaks neile õigust kiiresti. Aga kui inimese Poeg tuleb, kas ta leiab maa pealt inimesi, kes temasse usuvad?“
042	LUK	018	009	Ta rääkis ka loo neist, kes on väga kindlad, et elavad õigesti, ning kes halvustavad teisi.
042	LUK	018	010	„Kaks meest läks templisse palvetama. Üks oli variser ja teine maksukoguja.
042	LUK	018	011	Variser seisis sirgelt ja palvetas endamisi: „Jumal, ma tänan, et ma ei ole niisugune nagu teised inimesed − petised, kurjategijad, abielurikkujad või kas või samasugune nagu see maksukoguja.
042	LUK	018	012	Ma paastun kaks korda nädalas ja maksan oma sissetulekust kümnist.“
042	LUK	018	013	Aga maksukoguja seisis eemal. Ta ei vaadanud isegi taeva poole. Selle asemel lõi ta endale vastu rindu ja palvetas: „Jumal, palun ole mulle armuline. Ma olen patune.“
042	LUK	018	014	Ma ütlen teile, et see mees läks koju Jumala silmis õigena, mitte see teine. Sest kes ennast ise ülendab, seda alandatakse, samas aga neid, kes end alandavad, ülendatakse.“
042	LUK	018	015	Vanemad tõid oma väikesi lapsi Jeesuse juurde, et ta neid oma puudutusega õnnistaks. Kui jüngrid toimuvat nägid, üritasid nad neid takistada.
042	LUK	018	016	Kuid Jeesus kutsus lapsed enda juurde. „Laske väikestel lastel minu juurde tulla,“ ütles ta. „Ärge takistage neid, sest Jumala riik kuulub neile, kes on nagu nemad.
042	LUK	018	017	Ma räägin teile tõtt: mitte keegi, kes ei võta Jumala riiki vastu nagu väike laps, ei saa sinna sisse.“
042	LUK	018	018	Üks ülematest tuli Jeesuse juurde ja küsis talt: „Hea Õpetaja, mida ma pean tegema, et pärida igavene elu?“
042	LUK	018	019	„Miks sa mind heaks nimetad?“ vastas Jeesus. „Keegi ei ole hea peale Jumala.
042	LUK	018	020	Sa tead käske: ära riku abielu, ära tapa, ära varasta, ära anna valetunnistust, austa oma isa ja ema.“
042	LUK	018	021	„Ma olen lapsest saadik kõiki neid käske pidanud,“ vastas mees.
042	LUK	018	022	Kui Jeesus seda kuulis, ütles ta mehele: „Sul on puudu veel üks asi. Mine ja müü ära kõik, mis sul on, anna raha vaestele ja sul on varandus taevas. Siis tule ja järgi mind!“
042	LUK	018	023	Aga kui mees seda kuulis, jäi ta väga kurvaks, sest ta oli väga jõukas.
042	LUK	018	024	Kui Jeesus nägi tema reaktsiooni, ütles ta: „Kui raske on rikastel minna Jumala riiki!
042	LUK	018	025	Lihtsam on kaamelil nõelasilmast läbi minna kui rikkal Jumala riiki siseneda.“
042	LUK	018	026	Need, kes kuulsid seda, imestasid: „Kes võib siis päästetud saada?“
042	LUK	018	027	Jeesus vastas: „Mis on inimlikus mõttes võimatu, on Jumala jaoks võimalik.“
042	LUK	018	028	Peetrus ütles: „Me jätsime kõik maha, et sulle järgneda!“
042	LUK	018	029	„Ma räägin teile tõtt,“ ütles Jeesus neile, „igaüks, kes jätab Jumala riigi pärast maha oma kodu, naise, vennad, vanemad või lapsed,
042	LUK	018	030	saab palju tagasi selles elus ja igavese elu tulevases maailmas.“
042	LUK	018	031	Jeesus viis kaksteist jüngrit kõrvale ja ütles neile: „Me lähme Jeruusalemma ja kõik see, mida prohvetid inimese Poja kohta kirjutasid, läheb täide.
042	LUK	018	032	Ta antakse võõramaalaste kätte, teda mõnitatakse ja solvatakse ning tema peale sülitatakse.
042	LUK	018	033	Nad piitsutavad teda ja tapavad ta, kuid kolmandal päeval tõuseb ta surnuist üles.“
042	LUK	018	034	Kuid nad ei saanud aru millestki, mida Jeesus neile rääkis. Tähendus oli nende eest varjatud ja nad ei mõistnud, millest ta rääkis.
042	LUK	018	035	Kui Jeesus lähenes Jeerikole, istus tee ääres kerjates üks pime mees.
042	LUK	018	036	Ta kuulis rahvast mööda minemas, seepärast küsis ta, mis toimub.
042	LUK	018	037	Talle öeldi: „Naatsareti Jeesus läheb mööda.“
042	LUK	018	038	Mees hüüdis: „Jeesus, Taaveti poeg, halasta mu peale!“
042	LUK	018	039	Need, kes olid rahvahulga ees, käskisid tal karjumise lõpetada ja vait jääda, kuid tema karjus üksnes valjemini: „Taaveti Poeg, halasta mu peale!“
042	LUK	018	040	Jeesus peatus ja käskis pimeda mehe enda juurde tuua. Kui mees tuli, küsis Jeesus talt:
042	LUK	018	041	„Mida sa tahad, et ma sinu heaks teeksin?“ „Issand, ma tahan jälle näha,“ anus ta.
042	LUK	018	042	„Siis näe!“ ütles Jeesus talle. „Sinu usk minusse on su terveks teinud.“
042	LUK	018	043	Silmapilkselt suutis mees näha. Ta järgnes Jeesusele ja ülistas Jumalat. Kõik sealviibijad, kes toimunut nägid, ülistasid samuti Jumalat.
042	LUK	019	001	Jeesus sisenes Jeerikosse ja kõndis läbi linna.
042	LUK	019	002	Seal oli üks mees nimega Sakkeus, maksukogujate ülem. Ta oli väga rikas.
042	LUK	019	003	Ta tahtis näha, kes Jeesus on, aga kuna ta oli lühike, ei näinud ta rahvast üle.
042	LUK	019	004	Niisiis jooksis ta ette ja ronis ühe viigipuu otsa, et näha Jeesust, kui ta mööda läheb.
042	LUK	019	005	Kui Jeesus sinna jõudis, vaatas ta üles ja ütles: „Sakkeus, tule kiiresti alla! Mul on vaja täna sinu majja jääda.“
042	LUK	019	006	Sakkeus ronis kiiresti alla ja oli väga õnnelik, et sai Jeesuse oma kodus vastu võtta.
042	LUK	019	007	Kui rahvas seda nägi, siis nad kõik kurtsid: „Ta läks sellise patuse juurde!“
042	LUK	019	008	Aga Sakkeus tõusis püsti ja ütles Issanda ees: „Vaata, ma annan pool oma varast vaestele ja kui olen kedagi petnud, maksan selle neljakordselt tagasi!“
042	LUK	019	009	Selle peale ütles Jeesus: „Täna on sellele majale pääste tulnud, sest see mees on näidanud, et ka tema on Aabrahami poeg.
042	LUK	019	010	Sest inimese Poeg tuli otsima ja päästma neid, kes on kadunud.“
042	LUK	019	011	Kui nad veel tähelepanelikud olid, jutustas Jeesus neile ühe loo, sest nad olid Jeruusalemma lähedal ja rahvas arvas, et Jumala riigist saab üsna kohe reaalsus.
042	LUK	019	012	„Elas kord üks aadlik, kes lahkus kodust ja läks kaugele maale, et seal kuningaks kroonitud saada ja siis tagasi tulla.
042	LUK	019	013	Ta kutsus oma sulastest kümme, jagas nende vahel võrdselt raha ja ütles neile: „Investeerige see raha minu tagasitulekuni.“
042	LUK	019	014	Kuid tema omad vihkasid teda ja saatsid delegatsiooni talle järele, et öelda: „Me ei taha, et see mees saaks meie üle kuningaks.“
042	LUK	019	015	Pärast seda kui ta oli kuningaks kroonitud, tuli ta tagasi. Ta käskis oma sulased enda juurde tuua. Ta tahtis teada, mis kasu nad olid saanud tema antud raha investeerimisest.
042	LUK	019	016	Esimene sulane tuli sisse ja ütles: „Isand, sinu raha teenis kümme korda nii palju juurde.“
042	LUK	019	017	„Tubli! Sa oled hea sulane,“ ütles kuningas. „Kuna sa oled tõestanud, et oled väga väheses usaldusväärne, annan ma sinu alluvusse kümme linna.“
042	LUK	019	018	Teine sulane tuli sisse ja ütles: „Isand, sinu raha teenis viis korda nii palju juurde.“
042	LUK	019	019	„Ma annan sinu alluvusse viis linna,“ ütles kuningas.
042	LUK	019	020	Veel üks sulane tuli sisse ja ütles: „Isand, vaata, siin on su raha, saad selle tagasi. Hoidsin seda kindlas kohas, riide sisse mässitult.
042	LUK	019	021	Ma kartsin sind, sest sa oled karm mees. Sa võtad seda, mis ei kuulu sulle, ja lõikad sealt, kuhu sa ei ole külvanud.“
042	LUK	019	022	„Ma mõistan su üle kohut su enda sõnade järgi,“ vastas kuningas. „Sa tead, et ma olen karm mees, sinu sõnul võtan ma seda, mis ei kuulu mulle, ja lõikan sealt, kuhu ma ei ole külvanud.
042	LUK	019	023	Miks sa siis ei hoiustanud mu raha pangas, et oleksin tagasi tulles saanud oma raha intressiga kätte?“
042	LUK	019	024	Kuningas ütles neile, kes tema juures seisid: „Võtke raha temalt ära ja andke sellele, kes oli raha kümnekordistanud.“
042	LUK	019	025	„Aga, isand, tal on juba kümme korda rohkem,“ vastasid nad.
042	LUK	019	026	Kuningas ütles: „Ma ütlen teile, et neile, kellel on, antakse juurde, aga neilt, kellel ei ole, võetakse ära seegi, mis neil on.
042	LUK	019	027	Ja mis puutub mu vaenlastesse, kes ei tahtnud, et ma nende üle kuningas oleksin: tooge nad siia ja surmake minu silma all.““
042	LUK	019	028	Pärast seda kui Jeesus oli selle loo jutustamise lõpetanud, suundus ta Jeruusalemma poole ja kõndis edasi.
042	LUK	019	029	Kui ta jõudis Õlimäele Betfage ja Betaania lähedal, saatis ta kaks jüngrit külla ja ütles neile:
042	LUK	019	030	„Minge kaugemal asuvasse külla. Kui sinna jõuate, siis leiate kinniseotult sälu, kellega ei ole veel keegi ratsutanud. Päästke ta lahti ja tooge siia.
042	LUK	019	031	Kui keegi teilt küsib: „Miks te sälu lahti päästate?“, siis öelge lihtsalt: „Issandal on teda vaja.““
042	LUK	019	032	Nõnda siis kaks jüngrit läksid ja leidsid, et kõik oli täpselt nii, nagu Jeesus oli öelnud.
042	LUK	019	033	Kui nad sälgu lahti päästsid, küsisid tema omanikud neilt: „Miks te sälu lahti päästate?“
042	LUK	019	034	Jüngrid vastasid: „Issandal on teda vaja.“
042	LUK	019	035	Nad tõid sälu Jeesusele. Siis heitsid nad oma kuued sälu peale ja Jeesus istus talle selga.
042	LUK	019	036	Kui ta edasi ratsutas, laotasid inimesed oma rõivaid tee peale.
042	LUK	019	037	Kui ta Jeruusalemmale lähenes, siis just seal, kus tee hakkab Õlimäelt laskuma, hakkas kogu jüngrite hulk täiesti kõrist hüüdma rõõmsat ülistust Jumalale kõigi nende imede eest, mida nad olid näinud.
042	LUK	019	038	„Õnnistatud on kuningas, kes tuleb Issanda nimel,“ hüüdsid nad. „Rahu taevas ja hiilgus kõrgeimas taevas.“
042	LUK	019	039	Mõned variseridest, kes olid rahva hulgas, ütlesid Jeesusele: „Õpetaja, ära luba oma jüngritel nii öelda.“
042	LUK	019	040	Aga Jeesus vastas: „Ma ütlen teile, et kui nemad oleksid vait, hakkaksid kivid kisendama!“
042	LUK	019	041	Aga kui ta lähemale jõudis, nägi ta linna ja nuttis linna pärast.
042	LUK	019	042	„Ma tõesti soovin täna, et sina, isegi sina, oleksid tundnud teed, mis viib rahusse!“ ütles ta. „Aga nüüd on see sinu pilgu ees varjatud.
042	LUK	019	043	Tuleb aeg, mil su vaenlased piiravad sind, ehitavad sinu ründamiseks rampe ja ümbritsevad sind igast küljest.
042	LUK	019	044	Nad teevad su maatasa, sinu ja su lapsed koos sinuga. Nad ei jäta sinus kivi kivi peale, sest sa keeldusid vastu võtmast päästet, kui see sinu juurde tuli.“
042	LUK	019	045	Jeesus sisenes templisse ja hakkas välja ajama kõik inimesi, kes seal kaubitsesid.
042	LUK	019	046	Ta ütles neile: „Pühakirjas on öeldud, et „mu koda on palvekoda,“ aga teie olete selle muutnud röövlikoopaks.“
042	LUK	019	047	Ta õpetas templis iga päev. Ülempreestrid, vaimulikud õpetajad ja rahvajuhid üritasid teda tappa.
042	LUK	019	048	Aga nad ei suutnud leida võimalust selle tegemiseks, sest kõik pidasid temast lugu ja kuulasid iga tema sõna.
042	LUK	020	001	Kord kui Jeesus õpetas rahvast templis ja rääkis neile head sõnumit, tulid mõned ülempreestrid ja vaimulikud õpetajad koos vanematega.
042	LUK	020	002	Nad küsisid talt: „Ütle meile, kelle volitusel teed sa seda, mida teed? Kes andis sulle õiguse seda teha?“
042	LUK	020	003	„Lubage, ma esitan ka teile küsimuse,“ vastas Jeesus. „Öelge mulle:
042	LUK	020	004	kas Johannese ristimine oli taevast või üksnes inimesest?“
042	LUK	020	005	Nad arutlesid seda isekeskis: „Kui me ütleme, et see oli taevast, küsib ta: „Miks te siis ei uskunud teda?“
042	LUK	020	006	Aga kui me ütleme, et see oli üksnes inimesest, viskavad kõik meid kividega, sest nad on kindlad, et Johannes oli prohvet.“
042	LUK	020	007	Nii nad siis vastasid: „Me ei tea, millest see oli.“
042	LUK	020	008	Jeesus vastas: „Siis ei ütle ma teile, kelle volitusel teen ma seda, mida teen.“
042	LUK	020	009	Siis hakkas ta rahvale üht lugu jutustama. „Elas kord üks mees, kes istutas viinapuuaia, rentis selle mõnedele põllumeestele ja läks kauaks ajaks teise riiki elama.
042	LUK	020	010	Lõikuse ajal saatis ta sulase rentnike juurde, et oma osa saagist koguda, kuid põllumehed peksid sulast ja saatsid ta tühje käsi minema.
042	LUK	020	011	Niisiis saatis omanik järgmise sulase, kuid ka teda nad peksid ja häbistasid ning saatsid tühje käsi minema.
042	LUK	020	012	Seega saatis ta kolmanda sulase, kuid nad vigastasid teda ja viskasid ta välja.
042	LUK	020	013	Viinapuuistanduse omanik küsis endalt: „Mida ma peaksin tegema? Ma tean! Ma saadan oma poja, keda ma armastan. Ehk austavad nad teda.“
042	LUK	020	014	Aga kui põllupidajad nägid teda tulemas, ütlesid nad üksteisele: „See on omaniku pärija. Tapame ta ära! Nii saame tema päranduse endale.“
042	LUK	020	015	Nad heitsid ta viinapuuaiast välja ja tapsid ta. Mida teeb nüüd viinapuuistanduse omanik nendega?
042	LUK	020	016	Ta tuleb ja surmab need põllupidajad ning annab viinapuuaia teiste kätte.“ Kui nad seda lugu kuulsid, ütlesid nad: „Et seda kunagi ei juhtuks!“
042	LUK	020	017	Aga Jeesus vaatas neile otsa ja ütles: „Miks on siis Pühakirjas kirjutatud: „Kivi, mille ehitajad kõrvale heitsid, on nüüd saanud peamiseks nurgakiviks“?
042	LUK	020	018	Igaüks, kes sellele kivile langeb, puruneb tükkideks; igaüks, kelle peale see kivi kukub, purustatakse.“
042	LUK	020	019	Otsekohe tahtsid vaimulikud õpetajad ja ülempreestrid ta vahistada, sest nad mõistsid, et lugu, mille Jeesus rääkis, oli adresseeritud neile, kuid nad kartsid, mida rahvas võiks teha.
042	LUK	020	020	Võimalust otsides saatsid nad nuhid, kes teesklesid, et on siirad. Nad üritasid püüda Jeesust lõksu millegagi, mida ta ütleb, nii et nad saaksid ta anda maavalitseja võimu ja volituste alla.
042	LUK	020	021	Nad ütlesid: „Õpetaja, me teame, et sina räägid ja õpetad seda, mis on hea ja õige, ning et sa ei lase end teiste arvamusest kõigutada. Sa õpetad tõesti Jumala teed.
042	LUK	020	022	Kas me siis peaksime keisrile makse maksma või mitte?“
042	LUK	020	023	Aga Jeesus nägi nende kavala võtte läbi ja ütles neile:
042	LUK	020	024	„Näidake mulle münti − üht denaari. Kelle pilt ja kiri selle peal on?“ „Keisri,“ vastasid nad.
042	LUK	020	025	„Siis andke keisrile tagasi see, mis kuulub keisrile, ja Jumalale see, mis kuulub Jumalale,“ ütles ta neile.
042	LUK	020	026	Nad ei suutnud teda lõksu püüda sellega, mida ta rahvale rääkis. Nad olid tema vastusest jahmunud ning jäid vait.
042	LUK	020	027	Seejärel tulid Jeesuse juurde saduserid, kes eitavad ülestõusmist, ja esitasid küsimuse:
042	LUK	020	028	„Õpetaja,“ alustasid nad, „Mooses andis meile seaduse, et kui abielumees surres jätab naise lasteta, siis peab mehe vend abielluma lesega ja saama oma surnud venna jaoks lapsi.
042	LUK	020	029	Elasid kord seitse venda. Esimene vend võttis naise ja suri lapsi saamata.
042	LUK	020	030	Teine vend
042	LUK	020	031	ja siis ka kolmas vend abiellusid temaga. Lõpuks olid kõik seitse venda temaga abiellunud ja siis lapsi saamata surnud.
042	LUK	020	032	Viimaks suri ka naine.
042	LUK	020	033	Kelle naiseks ta siis nüüd ülestõusmisel saab, sest kõik seitse venda on temaga abielus olnud?“
042	LUK	020	034	„Siin, praegusel ajastul, võtavad inimesed naisi ja lähevad mehele,“ selgitas Jeesus.
042	LUK	020	035	„Aga need, keda arvatakse olema väärt osa saama tulevasest ajastust ja surnute ülestõusmisest, ei võta naisi ega lähe mehele.
042	LUK	020	036	Nad ei saa enam surra, nad on nagu inglid ja Jumala lapsed, kuna nad on ülestõusmise lapsed.
042	LUK	020	037	Aga küsimuse kohta, kas surnud üles tõusevad, on isegi Mooses tõestuse andnud, kui ta kirjutas põlevast põõsast, nimetades Issandat „Aabrahami Jumalaks, Iisaki Jumalaks ja Jaakobi Jumalaks“.
042	LUK	020	038	Ta ei ole surnute Jumal, vaid elavate Jumal, sest tema jaoks on kõik elus.“
042	LUK	020	039	Mõned vaimulikud õpetajad vastasid: „See oli hea vastus, Õpetaja.“
042	LUK	020	040	Pärast seda ei söandanud enam keegi temale rohkem küsimusi esitada.
042	LUK	020	041	Siis küsis Jeesus neilt: „Miks on öeldud, et Kristus on Taaveti poeg?
042	LUK	020	042	Sest Taavet ise ütleb Psalmide raamatus: Issand ütles mu Issandale: „Istu mu paremale käele,
042	LUK	020	043	kuni ma panen kõik su vaenlased su jalgealuseks järiks.“
042	LUK	020	044	Taavet ütleb talle „Issand“, nii et kuidas ta saab siis olla Taaveti poeg?“
042	LUK	020	045	Kui kõik tähelepanelikud olid, ütles ta oma jüngritele:
042	LUK	020	046	„Hoiduge vaimulike õpetajate eest, kes käivad ringi pikkades rüüdes, kellele meeldib, kui neid turgudel lugupidamisega tervitatakse ning kui neil on parimad kohad sünagoogides ja aukohad pidusöökidel.
042	LUK	020	047	Nad petavad lesknaistelt välja nende omandi ja varjavad oma tegelikku olemust paljusõnaliste palvetega. Nad saavad kohtupäeval karmi hukkamõistu osaliseks.“
042	LUK	021	001	Ringi vaadates jälgis Jeesus, kuidas jõukad inimesed panid oma annetusi kogumiskasti.
042	LUK	021	002	Ta nägi ka, kuidas üks väga vaene lesknaine pani sinna kaks pisikest münti.
042	LUK	021	003	„Ma räägin teile tõtt,“ ütles ta, „see vaene lesknaine pani kasti rohkem kui kõik ülejäänud kokku.
042	LUK	021	004	Kõik nad andsid oma jõukusest, mis neil oli, kuid tema andis oma vaesusest kõik, millest ta pidi elama.“
042	LUK	021	005	Mõned neist seal rääkisid templist, selle peenelt tahutud kividest ja suurepärastest annetustest, mida nad andnud olid. Aga Jeesus ütles:
042	LUK	021	006	„Nende asjade kohta, mida te silmas peate: tuleb aeg, mil ei jäeta üht kivi teise peale, kõik hävitatakse!“
042	LUK	021	007	„Õpetaja, millal see toimub?“ küsisid nad talt. „Missugune on märk, et need asjad hakkavad toimuma?“
042	LUK	021	008	„Veenduge, et teid ei petetaks,“ hoiatas Jeesus neid. „Paljud tulevad ja väidavad, et nad on mina, öeldes: „Siin ma olen!“ ja „Aeg on käes!“, aga ärge neid järgige.
042	LUK	021	009	Kui te kuulete sõdadest ja revolutsioonidest, ärge ehmuge, sest kõigepealt peavad need asjad toimuma, kuid lõpp ei tule kohe.
042	LUK	021	010	Rahvas sõdib rahvaga ja kuningriik kuningriigiga,“ ütles ta neile.
042	LUK	021	011	„Paljudes maades on ränki maavärinaid, näljahädasid ja haiguste epideemiaid ning erakordseid märke taevas, mis kohutavad.
042	LUK	021	012	Aga enne kõike seda võtavad nad teid kinni ja kiusavad taga. Nad veavad teid sünagoogide ette ja heidavad vanglasse, nad viivad teid minu pärast kohtusse kuningate ja maavalitsejate ette.
042	LUK	021	013	Aga see annab teile võimaluse kõneleda nende ees minust.
042	LUK	021	014	Niisiis, otsustage juba ette, et te ei muretse sellepärast, kuidas end kaitsta,
042	LUK	021	015	sest mina annan teile tarkusesõnad, mida teie vaenlased ei suuda vaidlustada ega ümber lükata.
042	LUK	021	016	Teid reedavad isegi teie vanemad, vennad ja sõbrad ning nad tapavad teist mõned.
042	LUK	021	017	Kõik vihkavad teid minu pärast.
042	LUK	021	018	Aga teie peast ei lähe kaotsi ainsatki juuksekarva.
042	LUK	021	019	Kindlalt seistes võidate oma elu.
042	LUK	021	020	Aga kui te näete, et sõjaväed piiravad Jeruusalemma ümber, siis teate, et selle hävitus on lähedal.
042	LUK	021	021	Kes on Juudamaal, peaksid põgenema mägedesse, ja kes on Jeruusalemmas, peaksid lahkuma, ning need, kes on maal, ei tohiks linna minna.
042	LUK	021	022	Sest need on karistuse päevad, mis täidavad kõik, mida on kirjutatud.
042	LUK	021	023	Kui raske on neil, kes on sel ajal lapseootel või imetavad! Sest kohutav kitsikus on tulemas maa peale ja karistus selle elanikele.
042	LUK	021	024	Kõik rahvad tapavad neid mõõgaga ja viivad neid vangi. Võõrad rahvad tallavad Jeruusalemma maha, kuni nende aeg täis saab.
042	LUK	021	025	Päikeses, kuus ja tähtedes on märke ning rahvad maa peal on ahastuses ja segaduses mere lainetuse ja pealetungimise tõttu.
042	LUK	021	026	Inimesed on hirmust nõrgad ning kohkunud sellest, mis maailmas toimub, sest taeva vägesid kõigutatakse.
042	LUK	021	027	Siis näevad nad inimese Poega tulemas pilves väe ja suure hiilgusega.
042	LUK	021	028	Aga kui see kõik juhtub, siis tõuske ja vaadake üles, sest varsti olete te päästetud.“
042	LUK	021	029	Siis jutustas ta neile näitlikustamiseks selle loo. „Vaadake viigipuud või mõnda muud puud.
042	LUK	021	030	Kui te näete uusi lehti ilmumas, siis pole vaja teile öelda, et suvi on lähedal.
042	LUK	021	031	Samamoodi siis, kui te näete neid asju toimumas, ei ole teile vaja öelda, et Jumala riik on lähedal.
042	LUK	021	032	Ma räägin teile tõtt: see põlvkond ei lõpe enne, kui see kõik toimub.
042	LUK	021	033	Taevas ja maa kaovad, aga minu sõnad ei kao.
042	LUK	021	034	Olge ettevaatlikud, et pidutsemine või purjutamine või selle elu mured teie tähelepanu kõrvale ei juhiks, nii et see päev tabaks teid üllatusena.
042	LUK	021	035	Sest see päev tabab kõiki, kes elavad maa peal.
042	LUK	021	036	Olge alati valvel ja palvetage, et te oleksite võimelised pääsema kõigest, mis toimub, ja seisma inimese Poja ees.“
042	LUK	021	037	Iga päev õpetas Jeesus templis ja igal õhtul läks ta ning jäi Õlimäele.
042	LUK	021	038	Kogu rahvas tuli hommikul vara teda templisse kuulama.
042	LUK	022	001	Nüüd oli lähenemas hapnemata leibade püha, mida nimetati ka paasapühaks.
042	LUK	022	002	Ülempreestrid ja vaimulikud õpetajad otsisid võimalust Jeesuse tapmiseks, aga nad kartsid, mida teeks siis rahvas.
042	LUK	022	003	Saatan läks Juuda sisse, kelle liignimi oli Iskariot ja kes oli üks kaheteistkümnest jüngrist.
042	LUK	022	004	Ta läks ja arutles ülempreestrite ja valvuritega, kuidas ta saaks Jeesuse ära anda.
042	LUK	022	005	Neil oli hea meel ja nad pakkusid talle raha.
042	LUK	022	006	Ta oli nõus, ning hakkas otsima võimalust, et anda Jeesus nende kätte siis, kui rahvast ei ole ligi.
042	LUK	022	007	Hapnemata leibade päev saabus siis, kui tuli ohverdada paasatall.
042	LUK	022	008	Jeesus saatis Peetruse ja Johannese ning ütles neile: „Minge ja valmistage paasapüha söömaaeg, nii et me saaksime seda koos süüa.“
042	LUK	022	009	Nad küsisid talt: „Kus sa tahad, et me selle sulle valmistaksime?“
042	LUK	022	010	Ta vastas: „Kui te jõuate linna, kohtate üht veekannu kandvat meest. Minge talle järele ja astuge majja, kuhu ta sisse läheb.
042	LUK	022	011	Öelge majaomanikule, et Õpetaja küsib talt: „Kus on söögituba, kus ma saaksin koos oma jüngritega paasapüha söömaaega süüa?“
042	LUK	022	012	Ta näitab teile suurt ülemise korruse tuba, kus on vajalik sisustus juba olemas. Valmistage söömaaeg seal.“
042	LUK	022	013	Nad läksid ja leidsid, et kõik oli täpselt nii, nagu ta neile öelnud oli, ning nad valmistasid seal paasapüha söömaaja.
042	LUK	022	014	Kui jõudis kätte aeg, istus ta lauda koos oma apostlitega. Ta ütles neile:
042	LUK	022	015	„Ma olen tõesti oodanud, et saaksin koos teiega seda paasapüha söömaaega süüa, enne kui mu kannatused algavad.
042	LUK	022	016	Ma ütlen teile, ma ei söö seda enam uuesti, kuni aeg saab täis Jumala riigis.“
042	LUK	022	017	Jeesus võttis karika, ja kui ta oli tänanud, ütles ta: „Võtke see ja jagage omavahel.
042	LUK	022	018	Ma ütlen teile, et ma ei joo viinapuu viljast enam enne, kui Jumala riik tuleb.“
042	LUK	022	019	Ta võttis veidi leiba, ja kui ta oli tänanud, murdis selle tükkideks ja andis neile. „See on minu ihu, mis on antud teie eest; tehke seda, et mind meeles pidada,“ ütles Jeesus neile.
042	LUK	022	020	Samamoodi võttis ta pärast õhtusöögi lõpetamist karika ja ütles: „See karikas on uus leping minu veres, mis on teie eest välja valatud.“
042	LUK	022	021	„Hoolimata sellest istub mu äraandja siinsamas lauas minuga koos.
042	LUK	022	022	Sest on määratud, et inimese Poeg sureb, aga kui hukatuslik on see tema äraandja jaoks!“
042	LUK	022	023	Nad hakkasid isekeskis arutlema, et kes see võiks olla ja kes suudaks seda teha.
042	LUK	022	024	Samal ajal hakkasid nad ka vaidlema, kes neist on kõige tähtsam.
042	LUK	022	025	Jeesus rääkis neile: „Võõramaa kuningad valitsevad oma alamate üle ja need, kellel on võim, tahavad, et inimesed nimetaksid neid heategijaks.
042	LUK	022	026	Aga teiega ei tohiks nii olla! Kes iganes on teie hulgas kõrgeim, see peaks olema madalaim, ja juht peaks olema nagu teenija.
042	LUK	022	027	Kes on suurem: kas see, kes istub lauas, või see, kes teenib? Kas mitte see, kes istub lauas? Aga mina olen teie keskel nagu see, kes teenib.
042	LUK	022	028	Te olete jäänud minuga mu katsumuste keskel.
042	LUK	022	029	Ja just nagu minu Isa andis mulle õiguse valitseda, annan ma ka teile selle õiguse,
042	LUK	022	030	nii et te võiksite süüa ja juua mu kuningriigis minu lauas ning istuda troonil ja mõista kohut Iisraeli kaheteistkümne suguharu üle.“
042	LUK	022	031	„Siimon, Siimon, Saatan on tahtnud lasta teid kõiki sõeluda nagu nisu,
042	LUK	022	032	aga ma olen sinu eest palunud, et su usk minusse ei lõpeks. Ja kui sa pöördud, siis julgusta oma vendi.“
042	LUK	022	033	Peetrus ütles: „Issand, ma olen valmis minema sinuga koos vanglasse ja surma!“
042	LUK	022	034	Jeesus vastas: „Ma ütlen sulle, Peetrus, enne kui kukk täna kireb, salgad sa kolm korda, et sa mind üldse tunned.“
042	LUK	022	035	Jeesus küsis neilt: „Kui ma läkitasin teid välja ilma raha, koti ja varusandaalideta, kas teil oli siis millestki puudus?“ „Ei, mitte millestki,“ vastasid nad.
042	LUK	022	036	„Aga nüüd, kui teil on raha, peaksite selle võtma, samuti koti, ja kui teil ei ole mõõka, müüge kuub ära ja ostke mõõk.
042	LUK	022	037	Ma ütlen teile, et see väide minu kohta Pühakirjas peab täide minema: „Ta arvati patuste hulka.“ Nüüd läheb täide see, mida on minu kohta öeldud.“
042	LUK	022	038	„Vaata, Issand, siin on kaks mõõka,“ ütlesid nad. „Sellest piisab,“ vastas ta.
042	LUK	022	039	Jeesus lahkus ja läks nagu tavaliselt koos oma jüngritega Õlimäele.
042	LUK	022	040	Kui nad kohale jõudsid, ütles ta neile: „Palvetage, et te kiusatusele järele ei annaks.“
042	LUK	022	041	Siis lahkus ta neist ja läks umbes kiviviske kaugusele, kus ta põlvitas maha ja palvetas.
042	LUK	022	042	„Isa,“ palvetas ta, „kui sa tahad, siis palun võta see kannatuste karikas minult ära. Aga ma tahan teha seda, mida tahad sina, mitte seda, mida tahan mina.“
042	LUK	022	043	Siis ilmus taevast ingel, et talle jõudu anda.
042	LUK	022	044	Suures ängistuses palvetas Jeesus veel enam ning tema higi langes maapinnale nagu verepiiskadena.
042	LUK	022	045	Ta lõpetas palvetamise, tõusis püsti ja läks jüngrite juurde. Ta leidis nad kurvastusest väsinuna magamas.
042	LUK	022	046	„Miks te magate?“ küsis ta neilt. „Tõuske üles ja palvetage, et te kiusatusse ei langeks.“
042	LUK	022	047	Kui ta alles rääkis, ilmus välja rahvahulk, keda juhtis Juudas, üks kaheteistkümnest jüngrist. Juudas läks Jeesuse juurde, et teda suudelda.
042	LUK	022	048	Aga Jeesus küsis temalt: „Juudas, kas sa annad inimese Poja suudlusega ära?“
042	LUK	022	049	Jeesuse järelkäijad küsisid talt: „Issand, kas peaksime neid mõõkadega ründama?“
042	LUK	022	050	Ja üks neist lõi ülempreestri sulast, nii et lõikas tema parema kõrva küljest ära.
042	LUK	022	051	„Lõpetage! Aitab sellest!“ ütles Jeesus. Ta puudutas mehe kõrva ja tegi ta terveks.
042	LUK	022	052	Seejärel rääkis Jeesus ülempreestrite, templivalvurite ja vanematega. „Kas ma olen mingisugune kurjategija, et pidite tulema mõõkade ja nuiadega?“ küsis ta.
042	LUK	022	053	„Te ei võtnud mind kinni varem, kui ma olin iga päev koos teiega templis. Aga see on praegu teie hetk, aeg, mil pimedus võimutseb.“
042	LUK	022	054	Nad võtsid ta kinni ja viisid ülempreestri majja. Peetrus järgnes eemalt.
042	LUK	022	055	Nad tegid õue keskele tule ja istusid selle juurde. Peetrus oli seal nende hulgas.
042	LUK	022	056	Kui ta seal istus, märkas üks teenijatüdruk teda tule valgel, vaatas ainiti ja ütles:
042	LUK	022	057	„See mees oli temaga koos.“ Kuid Peetrus salgas seda. „Naine, ma ei tunne teda!“ ütles ta.
042	LUK	022	058	Veidi aega hiljem vaatas teda keegi teine ja ütles: „Sina oled ka üks neist.“ „Ei, ei ole!“ vastas Peetrus.
042	LUK	022	059	Umbes tunni aja pärast väitis järgmine inimene: „Ma olen kindel, et ka tema oli koos temaga – ta on galilealane.“
042	LUK	022	060	„Mul pole aimugi, millest sa räägid!“ vastas Peetrus. Just siis, kui ta alles rääkis, kires kukk. Issand pöördus ja vaatas Peetrusele otsa.
042	LUK	022	061	Ja Peetrusele tuli meelde, mida Issand oli öelnud, kuidas ta oli talle rääkinud: „Enne kui kukk täna kireb, salgad sa mind kolm korda.“
042	LUK	022	062	Peetrus läks välja ja nuttis kibedasti.
042	LUK	022	063	Jeesust valvavad mehed hakkasid teda mõnitama ja peksma.
042	LUK	022	064	Nad sidusid ta silmad kinni ja küsisid siis talt: „Kui sa oskad prohvetlikult kuulutada, siis ütle meile, kes sind seekord lõi!“
042	LUK	022	065	ja nad karjusid talle palju teisi solvanguid.
042	LUK	022	066	Hommikul vara kogunes vanemate nõukogu koos ülempreestrite ja vaimulike õpetajatega. Jeesus viidi nõukogu ette.
042	LUK	022	067	„Kui sa tõesti oled Messias, siis ütle meile,“ ütlesid nad. „Isegi kui ma teile ütleksin, ei usuks te mind,“ vastas Jeesus.
042	LUK	022	068	„Ja kui ma esitaksin teile küsimuse, siis te ei vastaks.
042	LUK	022	069	Aga nüüdsest peale istub inimese Poeg vägeva Jumala paremal käel.“
042	LUK	022	070	Nad kõik küsisid: „Nii et sa oled Jumala poeg?“ „Teie ütlete, et ma olen,“ vastas Jeesus.
042	LUK	022	071	„Miks on meil veel tunnistajaid vaja?“ ütlesid nad. „Oleme seda ise tema enda suust kuulnud!“
042	LUK	023	001	Kogu nõukogu tõusis ja viis ta Pilaatuse juurde.
042	LUK	023	002	Seal hakkasid nad teda süüdistama. „Me avastasime, et see mees petab meie rahvast. Ta ütleb inimestele, et nad ei maksaks keisrile makse, ja ta väidab, et ta on Messias, kuningas,“ ütlesid nad.
042	LUK	023	003	„Kas sa oled juutide kuningas?“ küsis Pilaatus talt. „Nii ütled sina,“ vastas Jeesus.
042	LUK	023	004	Siis ütles Pilaatus ülempreestritele ja rahvale: „Ma ei leia, et see mees oleks üheski kuriteos süüdi.“
042	LUK	023	005	Aga nad jäid endale kindlaks ja ütlesid: „Ta õhutab oma õpetustega mässu kogu Juudamaal, Galileast kuni siia, Jeruusalemmani.“
042	LUK	023	006	Kui Pilaatus seda kuulis, küsis ta: „Kas see mees on galilealane?“
042	LUK	023	007	Kui ta avastas, et Jeesus on pärit Heroodese kohtupiirkonnast, saatis ta tema Heroodese juurde, kes oli ka sel ajal Jeruusalemmas.
042	LUK	023	008	Heroodesel oli väga hea meel Jeesust nähes, sest ta oli tahtnud juba ammu temaga kokku saada. Ta oli Jeesusest kuulnud ja lootis näha, kuidas ta imet teeb.
042	LUK	023	009	Ta esitas Jeesusele palju küsimusi, kuid Jeesus ei vastanud talle üldse.
042	LUK	023	010	Ülempreestrid ja vaimulikud õpetajad seisid sealsamas ja süüdistasid teda vihaselt.
042	LUK	023	011	Heroodes ja tema sõdurid kohtlesid Jeesust põlgusega ja mõnitasid teda. Siis asetasid nad talle õlgadele kuningliku rüü ja saatsid Pilaatuse juurde tagasi.
042	LUK	023	012	Sellest päevast peale olid Heroodes ja Pilaatus sõbrad; enne seda olid nad vaenlased olnud.
042	LUK	023	013	Pilaatus kutsus kokku ülempreestrid, ülemad ja rahva
042	LUK	023	014	ning ütles neile: „Te tõite minu ette selle mehe ja süüdistasite teda rahva mässule õhutamises. Uurisin teda hoolikalt teie juuresolekul ega leidnud teda süüdi olevat selles, milles te teda süüdistasite.
042	LUK	023	015	Seda ei leidnud ka Heroodes, sest ta saatis ta meie juurde tagasi. Ta ei ole teinud midagi, mis nõuaks surmamõistmist.
042	LUK	023	016	Nii et ma lasen teda piitsutada ja siis vabastan ta.“
042	LUK	023	018	Aga nad kõik karjusid koos: „Tapa see mees ja lase meile Barabas vabaks!“
042	LUK	023	019	(Barabas oli pandud vangi linnas mässus osalemise ja mõrva eest.)
042	LUK	023	020	Pilaatus tahtis Jeesust vabaks lasta, seega rääkis ta nendega uuesti.
042	LUK	023	021	Aga nemad muudkui karjusid: „Löö ta risti! Löö ta risti!“
042	LUK	023	022	Pilaatus küsis neilt kolmandat korda: „Aga miks? Mis kuriteo on ta teinud? Ma ei leia mingit põhjust, et teda hukata. Nii et ma lasen teda piitsutada ja siis vabastan ta.“
042	LUK	023	023	Kuid nad jätkasid valjult karjudes nõudmist, et ta tuleb risti lüüa. Nende karjumine saavutas edu
042	LUK	023	024	ja Pilaatus andis nõutud kohtuotsuse välja.
042	LUK	023	025	Ta vabastas mässu ja mõrva eest vangistatud mehe, kuid vastavalt rahva nõudmisele saatis ta Jeesuse hukkamisele.
042	LUK	023	026	Kui sõdurid ta minema viisid, pidasid nad kinni Küreenest pärit mehe nimega Siimon, kes oli tulnud maalt linna. Nad panid risti talle selga ja sundisid seda Jeesuse taga kandma.
042	LUK	023	027	Suur rahvahulk järgnes talle koos naistega, kes leinasid ja halasid tema pärast.
042	LUK	023	028	Jeesus pöördus nende poole ja ütles: „Jeruusalemma tütred, ärge nutke minu pärast. Nutke iseenda ja oma laste pärast.
042	LUK	023	029	Sest tuleb aeg, mil öeldakse: „Õnnelikud on need, kel pole lapsi, ja need, kel pole lapsi olnud, ja need, kes pole kunagi imetanud.“
042	LUK	023	030	Siis öeldakse mägedele: „Langege meie peale!“ ja küngastele: „Varjake meid!“
042	LUK	023	031	Sest kui nii juhtub rohelise puuga, mis juhtub siis, kui puu on kuivanud?“
042	LUK	023	032	Nad võtsid kaasa ka kaks teist, kes olid kurjategijad, et need koos temaga hukata.
042	LUK	023	033	Kui nad jõudsid paika, mida nimetatakse Koljuks, lõid nad ta risti koos kurjategijatega, üks neist temast paremal ja teine temast vasakul.
042	LUK	023	034	Jeesus ütles: „Isa, anna neile andeks, sest nad ei tea, mida nad teevad.“ Nad jaotasid tema riideid, heites nende pärast täringut.
042	LUK	023	035	Rahvas seisis ja vaatas ning juhid irvitasid Jeesuse üle. „Teisi ta päästis, päästku nüüd ennast, kui ta tõesti on Jumala Messias, see Valitu,“ ütlesid nad.
042	LUK	023	036	Ka sõdurid pilkasid teda; nad tulid tema ligi, pakkusid talle veiniäädikat ja ütlesid:
042	LUK	023	037	„Kui sa oled juutide kuningas siis päästa ennast!“
042	LUK	023	038	Jeesuse kohal oli silt, kuhu oli kirjutatud: „See on juutide kuningas.“
042	LUK	023	039	Üks seal rippuvatest kurjategijatest ühines Jeesuse solvamisega. „Kas sa polegi Messias?“ küsis ta. „Siis päästa ennast ja ka meid!“
042	LUK	023	040	Kuid teine kurjategija ei olnud nõus ja vaidles temaga: „Kas sa ei karda Jumalat, kuigi sa kannad sama karistust?“ küsis ta.
042	LUK	023	041	„Meie puhul on kohtuotsus õige, sest meid karistatakse selle eest, mida me tegime, aga see mees pole midagi valesti teinud.“
042	LUK	023	042	Siis ütles ta: „Jeesus, pea mind meeles, kui sa oma kuningriiki tuled.“
042	LUK	023	043	Jeesus vastas: „Ma luban sulle täna, et sa oled koos minuga paradiisis.“
042	LUK	023	044	Selleks ajaks oli käes umbes keskpäev ja pimedus langes üle kogu maa kuni kella kolmeni pärastlõunal.
042	LUK	023	045	Päikesevalgus kustus ja templi eesriie kärises kaheks.
042	LUK	023	046	Jeesus hüüdis valju häälega: „Isa, ma annan end sinu kätesse!“ Kui ta seda öelnud oli, tegi ta oma viimase hingetõmbe.
042	LUK	023	047	Kui sadakonnaülem nägi, mis juhtus, ülistas ta Jumalat ja ütles: „See mees oli kindlasti süütu.“
042	LUK	023	048	Kui kogu rahvas, kes oli tulnud vaatama, nägi, mis juhtus, läksid nad koju ja lõid kurvastuses vastu rindu.
042	LUK	023	049	Aga kõik need, kes tundsid Jeesust, kaasa arvatud naised, kes olid talle Galileast saadik järgnenud, jälgisid seda eemalt.
042	LUK	023	050	Oli üks mees nimega Joosep, kes oli hea ja aus. Ta oli nõukogu liige,
042	LUK	023	051	kuid ta ei olnud nende otsuste ja tegudega nõus olnud. Ta oli pärit Juuda linnast Arimaatiast ning ootas innukalt Jumala riiki.
042	LUK	023	052	Joosep läks Pilaatuse juurde ja küsis Jeesuse surnukeha.
042	LUK	023	053	Kui ta oli selle alla võtnud, mässis ta selle linasesse riidesse. Ta asetas Jeesuse kasutamata hauda, mis oli kaljusse raiutud.
042	LUK	023	054	Oli valmistuspäev ja hingamispäev oli peagi algamas.
042	LUK	023	055	Naised, kes olid tulnud koos Jeesusega Galileast, olid Joosepile järgnenud ning näinud hauda, kuhu Jeesuse surnukeha oli pandud.
042	LUK	023	056	Nad läksid koju tagasi ning valmistasid lõhnataimi ja salve. Aga hingamispäeval nad puhkasid käsu järgi.
042	LUK	024	001	Nädala esimese päeva hommikul vara läksid naised haua juurde, kaasas valmistatud lõhnaained.
042	LUK	024	002	Nad leidsid, et kivi oli haua sissepääsu eest ära veeretatud,
042	LUK	024	003	aga kui nad sisse läksid, ei leidnud nad Issanda Jeesuse ihu.
042	LUK	024	004	Kui nad seal imestasid, mis toimub, ilmus äkitselt kaks meest, kes olid riietatud eredalt hiilgavatesse rõivaetesse.
042	LUK	024	005	Naised kohkusid ja kummardusid näoli maha. Nad ütlesid naistele: „Miks te otsite elavat surnute juurest?
042	LUK	024	006	Ta ei ole siin, ta on surnuist üles tõusnud! Meenutage, mida ta teile rääkis, kui te olite alles Galileas:
042	LUK	024	007	„Inimese Poeg antakse kurjade inimeste kätte ja lüüakse risti, aga kolmandal päeval tõuseb ta surnuist üles.““
042	LUK	024	008	Siis meenus neile, mida ta oli öelnud.
042	LUK	024	009	Kui nad haua juurest tagasi tulid, rääkisid nad kõigest juhtunust üheteistkümnele jüngrile ja kõigile teistele.
042	LUK	024	010	Need, kes juhtunust apostlitele rääkisid, olid Maarja Magdaleena, Johanna, Jaakobuse ema Maarja ja teised nendega koos olnud naised.
042	LUK	024	011	Kuid neile tundus see rumalusena, seega ei uskunud nad naisi.
042	LUK	024	012	Aga Peetrus tõusis ja jooksis haua juurde. Ta kummardus ja vaatas sisse ning nägi ainult haualinu. Nii läks ta tagasi koju, ise imestades, mis küll oli juhtunud.
042	LUK	024	013	Samal päeval oli kaks jüngrit teel külasse nimega Emmaus, mis asub Jeruusalemmast umbes seitsme miili kaugusel.
042	LUK	024	014	Nad rääkisid kõigest, mis oli juhtunud.
042	LUK	024	015	Kui nad arutlesid ja vaidlesid, tuli Jeesus ja hakkas nendega koos kõndima.
042	LUK	024	016	Aga neil ei lastud teda ära tunda.
042	LUK	024	017	„Mille üle te siin teed käies arutlete?“ küsis ta neilt. Nad peatusid kurva näoga.
042	LUK	024	018	Üks neist, keda hüüti Kleopaseks, vastas: „Kas sa oled Jeruusalemmas ainult külas? Sa oled ilmselt ainus inimene, kes ei tea viimastel päevadel juhtunust.“
042	LUK	024	019	„Millest siis?“ küsis Jeesus. „Naatsareti Jeesusest,“ vastasid nad. „Ta oli prohvet, kes rääkis mõjuvõimsalt ning tegi suuri imetegusid Jumala ja kogu rahva ees.
042	LUK	024	020	Kuid meie ülempreestrid ja juhid andsid ta surmamõistmiseks ja lõid ta risti.
042	LUK	024	021	Me lootsime, et tema on see, kes päästab Iisraeli. Kõigest juhtunust on nüüd möödas kolm päeva.
042	LUK	024	022	Aga mõned naised meie grupist üllatasid meid.
042	LUK	024	023	Nad läksid koidikul haua juurde ega leidnud tema surnukeha. Nad tulid tagasi ja ütlesid, et olid näinud nägemust inglitest, kes ütlesid neile, et ta elab.
042	LUK	024	024	Mõned meist läksid haua juurde ja leidsid, et kõik oli täpselt nii, nagu naised ütlesid, kuid nad ei näinud teda.“
042	LUK	024	025	Jeesus ütles neile: „Te olete nii töntsi arusaamisega! Kui pikaldased olete te uskuma kõike seda, mida prohvetid on öelnud!
042	LUK	024	026	Kas Messias ei pidanud kannatama enne, kui sai hiilgusesse minna?“
042	LUK	024	027	Seejärel alustas ta Moosesest ja kõigist prohvetitest ning selgitas neile kõike, mida oli tema kohta Pühakirjas öeldud.
042	LUK	024	028	Kui nad lähenesid külale, kuhu nad teel olid, tegi Jeesus, nagu läheks ta edasi.
042	LUK	024	029	Aga nad käisid talle peale, öeldes: „Tule ja jää meie juurde. On juba hilja, päev on peaaegu õhtus.“ Nii läks ta siis nende juurde sisse.
042	LUK	024	030	Kui ta istus koos nendega sööma, võttis ta leiva, tänas, murdis ja andis neile.
042	LUK	024	031	Nende silmad avati ja nad tundsid ta ära. Siis kadus ta nende silmist.
042	LUK	024	032	Kaks jüngrit ütlesid teineteisele: „Kui ta meile Pühakirja selgitas, kas see ei sütitanud siis meid?“
042	LUK	024	033	Nad tõusid kohe püsti ja läksid Jeruusalemma tagasi. Nad leidsid üksteist jüngrid ja need, kes olid nendega koos,
042	LUK	024	034	ütlesid: „Issand on tõesti surnuist üles tõusnud! Ta ilmus Siimonale.“
042	LUK	024	035	Siis need, kes olid just saabunud, jutustasid teistele jüngritele, mis oli nendega teed käies juhtunud ja kuidas nad olid Jeesuse ära tundnud, kui ta leiba murdis.
042	LUK	024	036	Kui nad alles rääkisid, seisis Jeesus ise nende keskel ja ütles: „Rahu olgu teile!“
042	LUK	024	037	Nad olid jahmunud ja ehmunud ning arvasid, et näevad kummitust.
042	LUK	024	038	„Miks te olete kohkunud? Miks te kahtlete?“ küsis ta neilt.
042	LUK	024	039	„Vaadake mu käsi ja jalgu – te näete, et see olen mina. Katsuge mind, siis olete kindlad, sest kummitusel ei ole liha ega luid, nagu näete minul olevat.“
042	LUK	024	040	Kui ta seda oli öelnud, näitas ta neile oma käsi ja jalgu.
042	LUK	024	041	Kuid nad ei suutnud ikka veel uskuda, sest nad olid elevil ja hämmastuses. Ta küsis neilt: „Kas teil on midagi süüa?“
042	LUK	024	042	Nad andsid talle tüki küpsetatud kala,
042	LUK	024	043	ta võttis selle ja sõi seda nende silme all.
042	LUK	024	044	Siis ütles Jeesus neile: „Seda ma selgitasin teile siis, kui olin veel teie juures. Kõik, mis minust on kirjutatud Moosese seaduses, prohvetites ja psalmides, pidi täide minema.“
042	LUK	024	045	Seejärel avas ta nende mõistuse, nii et nad suutsid Pühakirja mõista.
042	LUK	024	046	Ta ütles neile: „Kirjutatud on, et Messias kannatab ja tõuseb kolmandal päeval surnuist üles ning tema nimel
042	LUK	024	047	kuulutatakse meeleparandust pattude andeksandmiseks kõigile rahvastele, alates Jeruusalemmast.
042	LUK	024	048	Te olete kõige selle tunnistajad.
042	LUK	024	049	Nüüd saadan ma teile selle, mida mu Isa on tõotanud, aga oodake linnas, kuni saate väe taevast.“
042	LUK	024	050	Siis viis ta nad välja, kuni nad olid Betaania lähedal, ning tõstnud käed, õnnistas ta neid.
042	LUK	024	051	Sel ajal kui ta neid õnnistas, lahkus ta neist ja ta võeti üles taevasse.
042	LUK	024	052	Nad kummardasid teda ja läksid siis rõõmsana Jeruusalemma tagasi.
042	LUK	024	053	Nad veetsid kogu oma aja templis Jumalat ülistades.
#
# BOOK	043	JOH	John	Johannes
043	JOH	001	001	Alguses oli Sõna juba olemas. Sõna oli Jumala juures ja Sõna oli Jumal.
043	JOH	001	002	Alguses oli ta Jumala juures.
043	JOH	001	003	Kõik on tekkinud tema kaudu; ilma temata ei ole tekkinud midagi.
043	JOH	001	004	Temas oli elu, see elu, mis on kõigi valgus.
043	JOH	001	005	Valgus paistab pimedusse ja pimedus ei ole seda kustutanud.
043	JOH	001	006	Jumal saatis mehe nimega Johannes.
043	JOH	001	007	Ta tuli tunnistajana selgitama valgust, et kõik võiksid tema kaudu uskuda.
043	JOH	001	008	Tema ise ei olnud valgus, vaid ta tuli valgusest tunnistama.
043	JOH	001	009	Tõeline valgus oli tulemas maailma, et valgustada kõiki.
043	JOH	001	010	Ta oli maailmas, ja kuigi maailm oli tehtud tema kaudu, ei tundud maailm, kes ta on.
043	JOH	001	011	Ta tuli omade juurde, kuid nad ei võtnud teda omaks.
043	JOH	001	012	Kuid kõigile neile, kes ta vastu võtsid ja temasse uskusid, andis ta õiguse saada Jumala lapseks.
043	JOH	001	013	Need lapsed ei ole sündinud tavalisel moel, mitte inimese soovi või isa otsuse tulemusena, vaid nad on sündinud Jumalast.
043	JOH	001	014	Sõna sai inimeseks ja elas meie keskel ning me nägime tema au, Isa ühe ja ainsa Poja au, täis armu ja tõde.
043	JOH	001	015	Johannes tunnistas temast, hüüdes rahvale: „See on tema, kellest ma teile rääkisin, kui ütlesin: „See, kes tuleb pärast mind, on minust tähtsam, sest tema oli olemas juba enne mind.““
043	JOH	001	016	Me kõik oleme saanud osa tema heldusest, ühe armulise kingi teise järel.
043	JOH	001	017	Seadus anti Moosese kaudu; arm ja tõde tulid Jeesuse Kristuse kaudu.
043	JOH	001	018	Kuigi keegi ei ole eales Jumalat näinud, on üks ja ainus Jumal, kes on Isa lähedal, näidanud meile, missugune on Jumal.
043	JOH	001	019	Seda teatas Johannes avalikult, kui juudi juhid saatsid Jeruusalemmast preestreid ja leviite temalt küsima: „Kes sa oled?“
043	JOH	001	020	Johannes kuulutas lihtsalt ja selgelt, ilma kõhklemata: „Ma ei ole Messias.“
043	JOH	001	021	„Kes sa siis oled?“ küsisid nad. „Kas Eelija?“ „Ei, ei ole,“ vastas ta. „Kas sa oled see prohvet?“ „Ei,“ kostis ta.
043	JOH	001	022	„Kes sa siis oled?“ küsisid nad. „Me peame andma vastuse neile, kes meid saatsid. Mida sa enda kohta ütled?“
043	JOH	001	023	„Ma olen hääl, mis hüüab kõrbes: „Tehke Issanda tee sirgeks!““ ütles ta prohvet Jesaja sõnu kasutades.
043	JOH	001	024	Variseride saadetud preestrid ja leviidid
043	JOH	001	025	küsisid talt: „Miks sa siis ristid, kui sa ei ole Messias, Eelija ega see prohvet?“
043	JOH	001	026	Johannes vastas: „Mina ristin veega, kuid teie keskel seisab see, keda te ei tunne.
043	JOH	001	027	Tema tuleb pärast mind, aga ma ei ole väärt isegi tema sandaale lahti päästma.“
043	JOH	001	028	See kõik toimus teiselpool Jordanit Betaanias, kus Johannes ristis.
043	JOH	001	029	Järgmisel päeval nägi Johannes Jeesust lähenemas ja ütles: „Vaadake, Jumala Tall, kes võtab ära maailma patu!
043	JOH	001	030	Tema on see, kellest ma rääkisin, kui ütlesin: „Pärast mind tuleb minust tähtsam mees, sest tema oli olemas juba enne mind.“
043	JOH	001	031	Ma ise ei teadnud, kes ta on, kuid mina tulin ristima veega, et tema saaks Iisraelile ilmutatud.“
043	JOH	001	032	Johannes andis tunnistust temast, öeldes: „Ma nägin taevast laskumas Vaimu nagu tuvi ja tema peale jäämas.
043	JOH	001	033	Ma ei oleks teda tundud, kui see, kes läkitas mind veega ristima, ei oleks mulle öelnud: „See, kelle peale sa näed Vaimu laskumas ja sinna jäämas, on see, kes ristib Püha Vaimuga.“
043	JOH	001	034	Ma nägin seda toimumas ja kinnitan, et see on Jumala Poeg.“
043	JOH	001	035	Järgmisel päeval seisis Johannes koos oma kahe jüngriga.
043	JOH	001	036	Ta nägi Jeesust mööda minemas ja ütles: „Vaadake! See on Jumala Tall!“
043	JOH	001	037	Kui kaks jüngrit kuulsid tema sõnu, läksid nad ja järgisid Jeesust.
043	JOH	001	038	Jeesus pöördus ja nägi neid järgnemas. „Mida te otsite?“ küsis ta neilt. „Rabi (mis tähendab „Õpetaja“), kus sa peatud?“ küsisid nad vastu.
043	JOH	001	039	„Tulge ja vaadake,“ ütles ta neile. Nii nad siis läksid koos temaga ja nägid, kus ta peatus. Kell oli umbes neli pärastlõunal, ja nad veetsid ülejäänud päeva temaga koos.
043	JOH	001	040	Andreas, Siimon Peetruse vend, oli üks neist kahest jüngrist, kes olid kuulnud, mida Johannes ütles, ja oli Jeesust järginud.
043	JOH	001	041	Ta läks kohe otsima oma venda Siimonat ja ütles talle: „Me leidsime Messia!“ (mis tähendab „Kristus“).
043	JOH	001	042	Ta viis tema Jeesuse juurde. Siimonale otsa vaadates ütles Jeesus: „Sina oled Siimon, Johannese poeg. Aga nüüd hüütakse sind Keefaseks“ (mis tähendab „Peetrus“).
043	JOH	001	043	Järgmisel päeval otsustas Jeesus minna Galileasse. Jeesus leidis sealt Filippuse ja ütles talle: „Järgne mulle.“
043	JOH	001	044	Filippus oli pärit Betsaidast, samast linnast, kust Andreas ja Peetruski.
043	JOH	001	045	Filippus leidis Naatanaeli ja ütles talle: „Me leidsime tema, kellest Mooses kirjutas seaduses ja ka prohvetid − Naatsaretist pärit Jeesuse, Joosepi poja.“
043	JOH	001	046	„Naatsaretist? Kas sealt saab tulla midagi head?“ imestas Naatanael. „Lihtsalt tule ja vaata,“ vastas Filippus.
043	JOH	001	047	Kui Jeesus nägi Naatanaeli lähenemas, ütles ta tema kohta: „Vaadake, siin on õige iisraellane! Temas ei ole midagi väärat.“
043	JOH	001	048	„Kuidas sa tead, kes ma olen?“ küsis Naatanael. „Ma nägin sind seal viigipuu all, enne kui Filippus sind kutsus,“ vastas Jeesus.
043	JOH	001	049	„Rabi, sina oled Jumala Poeg, Iisraeli kuningas!“ hüüatas Naatanael.
043	JOH	001	050	„Kas sa usud seda lihtsalt sellepärast, et ma ütlesin sulle, et nägin sind viigipuu all?“ ütles Jeesus. „Sa saad näha veel palju rohkem kui see!“
043	JOH	001	051	Seejärel lausus Jeesus: „Ma räägin teile tõtt: te kõik näete taeva olevat avatud ja Jumala inglid käimas üles ja alla inimese Poja peal.“
043	JOH	002	001	Kahe päeva pärast toimus Galileas Kaanas pulmapidu ning Jeesuse ema oli seal.
043	JOH	002	002	Jeesus ja tema jüngrid olid samuti pulma kutsutud.
043	JOH	002	003	Vein sai otsa ja Jeesuse ema ütles Jeesusele: „Neil ei ole enam veini.“
043	JOH	002	004	„Ema, miks sa mind sellesse segad? Minu aeg ei ole veel tulnud,“ vastas Jeesus.
043	JOH	002	005	Tema ema ütles teenijatele: „Mida iganes ta teile ütleb, seda tehke.“
043	JOH	002	006	Seal lähedal seisis kuus kivianumat, mida juudid kasutasid tseremoniaalsel pesemisel, igaüks neist mahutas ligi sada liitrit.
043	JOH	002	007	„Täitke anumad veega,“ ütles Jeesus neile. Nad täitsid need kohe.
043	JOH	002	008	Seejärel ütles ta neile: „Valage veidi välja ja viige see pulmavanemale.“ Nad viisidki talle veidi proovida.
043	JOH	002	009	Pulmavanem ei teadnud, kust see pärit on, ainult teenijad teadsid. Aga kui ta maitses vett, mis oli veiniks muutunud, kutsus ta peigmehe kõrvale.
043	JOH	002	010	„Kõik pakuvad kõigepealt parimat veini,“ ütles ta peigmehele, „ja kui inimesed on juba palju joonud, siis võtavad nad välja odavama veini. Kuid sina oled parima veini lõpuks hoidnud!“
043	JOH	002	011	See oli Jeesuse kõige esimene tunnustäht ja selle tegi ta Galilea Kaanas. Siin ilmutas ta oma auhiilgust ja tema jüngrid hakkasid temasse uskuma.
043	JOH	002	012	Pärast seda lahkus Jeesus koos oma ema, vendade ja jüngritega Kapernaumast, kus nad olid mõne päeva viibinud.
043	JOH	002	013	Kuna oli peaaegu juutide paasapüha aeg, läks Jeesus Jeruusalemma.
043	JOH	002	014	Templist leidis ta inimesed veiseid, lambaid ja tuvisid müümas ning rahavahetajad laudade taga istumas.
043	JOH	002	015	Ta keerutas nööridest piitsa ja ajas kõik templist välja koos lammaste ja veistega, puistas rahavahetajate mündid laiali ja keeras nende lauad kummuli.
043	JOH	002	016	Ta käskis tuvimüüjaid: „Viige need asjad siit ära! Ärge muutke mu Isa koda turuplatsiks!“
043	JOH	002	017	Tema jüngritele meenusid Pühakirja sõnad: „Kiindumus sinu kojasse on mu sees nagu kõrvetav tuli!“
043	JOH	002	018	Juudi juhid võtsid seepeale sõna ja küsisid talt: „Mis õigus on sul seda teha? Näita selle tõendamiseks mõnd tunnustähte!“
043	JOH	002	019	Jeesus vastas: „Hävitage see tempel ja ma taastan selle kolme päevaga!“
043	JOH	002	020	„Selle templi ehitamiseks kulus nelikümmend kuus aastat ja sina kavatsed selle kolme päevaga taastada?“ ütlesid juudi juhid.
043	JOH	002	021	Aga tempel, millest Jeesus rääkis, oli tema ihu.
043	JOH	002	022	Pärast seda, kui ta oli surnuist üles tõusnud, meenusid jüngritele tema sõnad ja nad uskusid Pühakirja ja Jeesuse sõnu.
043	JOH	002	023	Imetegude tõttu, mida Jeesus Jeruusalemmas paasapüha ajal tegi, uskusid temasse paljud.
043	JOH	002	024	Kuid Jeesus ei usaldanud neid, sest ta teadis inimestest kõike.
043	JOH	002	025	Tal ei olnud vaja, et keegi talle inimloomusest räägiks, sest ta tundis inimeste mõtteviisi.
043	JOH	003	001	Oli üks mees nimega Nikodeemos, variser ja juutide valitseva nõukogu liige.
043	JOH	003	002	Ta tuli öösel sinna, kus Jeesus oli, ja ütles: „Rabi, me teame, et sa oled Jumala juurest tulnud õpetaja, sest keegi ei suudaks teha tunnustähti, mida sina teed, kui Jumal ei oleks temaga.“
043	JOH	003	003	„Ma räägin sulle tõtt,“ vastas Jeesus, „kui sa pole uuesti sündinud, ei saa sa Jumala riiki kogeda.“
043	JOH	003	004	„Kuidas saab vana inimene uuesti sündida?“ küsis Nikodeemos. „Ei saa ju minna tagasi emaüska ja teist korda sündida!“
043	JOH	003	005	„Ma räägin sulle tõtt: sa ei saa Jumala riiki, kui sa ei ole sündinud veest ja Vaimust,“ lausus Jeesus talle.
043	JOH	003	006	„Mis ihust on sündinud, on ihu, ja mis Vaimust on sündinud, on Vaim.
043	JOH	003	007	Ära üllatu, kui ma ütlen sulle: „Te peate uuesti sündima.“
043	JOH	003	008	Tuul puhub, kust tahab, ja sa kuuled ainult tema häält, kuid ei tea, kust ta tuleb või kuhu läheb; nii on igaühega, kes on Vaimust sündinud.“
043	JOH	003	009	„Kuidas see võimalik on?“ küsis Nikodeemos.
043	JOH	003	010	„Sa oled Iisraelis kuulus õpetaja, aga ikkagi ei mõista sa selliseid asju?“ vastas Jeesus.
043	JOH	003	011	„Ma räägin sulle tõtt: me kõneleme sellest, mida teame, ja tunnistame sellest, mida oleme näinud, kuid sina keeldud meie tunnistust vastu võtmast.
043	JOH	003	012	Kui sa ei usu seda, mida räägin sulle maistest asjadest, kuidas usuksid sa seda, kui räägiksin sulle taevastest asjadest?
043	JOH	003	013	Keegi ei ole taevani jõudnud, kuid inimese Poeg tuli taevast alla.
043	JOH	003	014	Samamoodi nagu Mooses tõstis mao kõrbes üles, tõstetakse ka inimese Poeg üles,
043	JOH	003	015	et igaühel, kes temasse usub, oleks igavene elu.
043	JOH	003	016	Sest Jumal armastas maailma nii väga, et andis oma ühe ja ainsa Poja, et igaüks, kes temasse usub, ei peaks surema, vaid tal oleks igavene elu.
043	JOH	003	017	Jumal ei saatnud Poega maailma, et maailma hukka mõista, vaid et maailm tema kaudu päästa.
043	JOH	003	018	Neid, kes usuvad temasse, ei mõisteta hukka, kuid need, kes temasse ei usu, on juba hukka mõistetud, sest nad ei ole uskunud Jumala ühtainsat Poega.
043	JOH	003	019	Otsus tehakse nii: valgus tuli maailma, kuid inimesed armastasid pigem pimedust, mitte valgust, sest nende teod olid kurjad.
043	JOH	003	020	Kõik, kes teevad kurja, vihkavad valgust ega tule valguse kätte, sest nad ei taha, et nende teod avalikuks saaksid.
043	JOH	003	021	Aga need, kes teevad head, tulevad valguse kätte, et saaks avalikuks see, mida Jumal neis teeb.“
043	JOH	003	022	Pärast seda läks Jeesus koos oma jüngritega Juudamaale ning oli seal mõnda aega koos rahvaga ja ristis neid.
043	JOH	003	023	Ka Johannes ristis Ainonis Salimi lähedal, sest seal oli rohkelt vett ja inimesed tulid, et ristitud saada.
043	JOH	003	024	(See oli enne Johannese vangistamist.)
043	JOH	003	025	Johannese jüngrite ja ühe juudi vahel tekkis vaidlus tseremoniaalse puhastamise pärast.
043	JOH	003	026	Nad läksid Johannese juurde ja ütlesid talle: „Rabi, see mees, kellega sa teiselpool Jordani jõge koos olid, see, kelle toetuseks sa tunnistasid, vaata, see ristib nüüd ja kõik lähevad tema juurde!“
043	JOH	003	027	„Keegi ei võta midagi vastu, kui seda ei anta talle taevast,“ vastas Johannes.
043	JOH	003	028	„Te ise võite tunnistada, et ma ütlesin: „Mina ei ole Messias. Ma olen saadetud talle teed valmistama.“
043	JOH	003	029	Peigmees on see, kellel on pruut! Isamees kuulatab peigmehe tulekut oodates ja ta on väga rõõmus, kui kuuleb peigmehe häält − samamoodi on minu rõõm nüüd täielik.
043	JOH	003	030	Tema peab saama tähtsamaks ja mina muutuma vähem tähtsaks.“
043	JOH	003	031	See, kes tuleb ülevalt, on kõigist suurem; see, kes tuleb maa pealt, kuulub maa peale ja räägib maistest asjadest. See, kes tuleb taevast, on kõigist suurem.
043	JOH	003	032	Tema tunnistab sellest, mida ta on näinud ja kuulnud, kuid keegi ei võta tema sõnu vastu.
043	JOH	003	033	Kuid igaüks, kes tema sõnad vastu võtab, kinnitab, et Jumal on õige.
043	JOH	003	034	Sest see, kelle Jumal on läkitanud, kõneleb Jumala sõnu, sest Jumal ei piira Vaimu.
043	JOH	003	035	Isa armastab Poega ja on kõik andnud tema kätte.
043	JOH	003	036	Igaühel, kes usub Pojasse, on igavene elu, aga see, kes keeldub Poega uskumast, ei saa igavest elu, vaid tema osaks saab Jumala hukkamõist.
043	JOH	004	001	Kui Jeesus mõistis, et variserid olid avastanud, et ta võidab poolehoidu ja ristib rohkem jüngreid kui Johannes
043	JOH	004	002	(kuigi Jeesus ise ei ristinud, vaid tema jüngrid),
043	JOH	004	003	lahkus ta Juudamaalt ja läks tagasi Galileasse.
043	JOH	004	004	Teekonnal pidi ta läbi Samaaria minema.
043	JOH	004	005	Nii jõudis ta Samaaria linna Sühhari juurde, mis asub selle põllu lähedal, mille Jaakob oli oma pojale Joosepile andnud.
043	JOH	004	006	Jaakobi kaev oli seal, ja Jeesus, kes oli teekonnast väsinud, istus otse kaevu kõrvale maha. Oli umbes keskpäev.
043	JOH	004	007	Üks samaaria naine tuli vee järele. Jeesus ütles talle: „Palun anna mulle juua!“,
043	JOH	004	008	sest tema jüngrid olid läinud linna toitu ostma.
043	JOH	004	009	„Sina oled juut ja mina samaaria naine. Kuidas saad sa minult juua küsida?“ vastas naine, sest juudid ei suhtle samaarlastega.
043	JOH	004	010	Jeesus vastas talle: „Kui sa ainult tunneksid ära Jumala anni ja selle, kes sinult küsib: „Palun anna mulle juua“, siis küsiksid sa temalt ja tema annaks sulle eluvett.“
043	JOH	004	011	„Isand, sul ei ole ämbrit ja kaev on sügav. Kust sa kavatsed eluvee saada?“ kostis naine.
043	JOH	004	012	„Meie isa Jaakob andis meile kaevu. Ta jõi sellest ise, samuti ta pojad ja kariloomad. Kas sa oled temast parem?“
043	JOH	004	013	Jeesus vastas: „Igaühel, kes sellest kaevust vett joob, tuleb jälle janu.
043	JOH	004	014	Aga sellel, kes joob vett, mille mina annan, ei tule enam kunagi janu. Vesi, mille mina annan, saab tema sees pulbitsevaks veeallikaks, mis annab talle igavese elu.“
043	JOH	004	015	„Isand,“ vastas naine, „palun anna mulle seda vett, et mul ei oleks enam janu ja ma ei peaks tulema vee järele!“
043	JOH	004	016	„Mine kutsu oma mees ja tulge siia tagasi,“ ütles Jeesus talle.
043	JOH	004	017	„Mul ei ole meest,“ vastas naine. „Sul on õigus, kui ütled, et sul ei ole meest,“ lausus Jeesus talle.
043	JOH	004	018	„Sul on olnud viis meest ja see, kellega sa praegu elad, ei ole sinu mees. Nii et su sõnad on õiged.“
043	JOH	004	019	„Isand, ma näen, et sa oled prohvet,“ vastas naine.
043	JOH	004	020	„Ütle mulle seda: meie esivanemad teenisid Jumalat sellel mäel, aga teie ütlete, et Jumalat tuleb teenida Jeruusalemmas.“
043	JOH	004	021	Jeesus vastas: „Naine, usu mind, tuleb aeg, mil te ei kummarda Isa ei sellel mäel ega Jeruusalemmas.
043	JOH	004	022	Te tõesti ei tunne Jumalat, keda te kummardate, kuid meie teenime Jumalat, keda me tunneme, sest pääste tuleb juutidelt.
043	JOH	004	023	Kuid tuleb aeg − ja õigupoolest on see juba käes −, mil tõelised jumalateenijad teenivad Isa vaimus ja tões, sest Isa soovib selliseid teenijaid.
043	JOH	004	024	Jumal on Vaim, nii et Jumala teenijad peavad teenima vaimus ja tões.“
043	JOH	004	025	Naine ütles: „Ma tean, et Messias tuleb.“ (See, keda nimetatakse Kristuseks). „Kui ta tuleb, siis selgitab ta meile kõike.“
043	JOH	004	026	Jeesus vastas: „MINA OLEN − seesama, kes sinuga räägib.“
043	JOH	004	027	Just siis tulid jüngrid tagasi. Nad olid rabatud, et Jeesus räägib naisega, kuid keegi neist ei küsinud: „Mida sa teed?“ ega „Miks sa temaga räägid?“
043	JOH	004	028	Naine jättis veekruusi maha, jooksis tagasi linna ja rääkis rahvale:
043	JOH	004	029	„Tulge ja tutvuge mehega, kes rääkis mulle kõigest, mida ma olen kunagi teinud! Kas see võiks Messias olla?“
043	JOH	004	030	Niisiis läksid inimesed linnast välja teda vaatama.
043	JOH	004	031	Vahepeal soovitasid jüngrid Jeesusele: „Rabi, söö ometi midagi!“
043	JOH	004	032	Kuid Jeesus vastas: „Mul on toitu, millest te midagi ei tea.“
043	JOH	004	033	„Kas keegi tõi talle süüa?“ küsisid jüngrid üksteiselt.
043	JOH	004	034	Jeesus ütles neile: „Minu toit on täita tema tahtmist, kes mu läkitas, ja tema töö lõpule viia.
043	JOH	004	035	Kas teil pole mitte ütlus: „Lõikuseni on veel neli kuud?“ Avage silmad ja vaadake ringi! Vili põldudel on küps, lõikuseks valmis.
043	JOH	004	036	Lõikajale on tasutud ja ta kogub vilja igaveseks eluks, et mõlemad, nii külvaja kui ka lõikaja, saaksid rõõmustada.
043	JOH	004	037	Nii et vanasõna „Üks külvab, teine lõikab“ on õige.
043	JOH	004	038	Ma saadan teid koguma saaki, mille nimel te ei ole tööd teinud. Teised tegid raske töö ja teie lõikate kasu sellest, mida nad tegid.“
043	JOH	004	039	Paljud selle linna samaarlased uskusid temasse naise sõnade tõttu: „Ta rääkis mulle kõigest, mida ma olen kunagi teinud.“
043	JOH	004	040	Kui nad siis tulid teda vaatama, anusid nad, et ta nende juurde jääks. Ta jäi sinna kaheks päevaks
043	JOH	004	041	ja tema kõneletu tõttu uskusid temasse veel paljud.
043	JOH	004	042	Nad ütlesid naisele: „Nüüd me ei usu temasse lihtsalt sinu sõnade tõttu, vaid me ise oleme teda kuulnud. Oleme veendunud, et ta on tõesti maailma Päästja.“
043	JOH	004	043	Kahe päeva pärast läks ta edasi Galilea poole.
043	JOH	004	044	Jeesus ise oli teinud märkuse, et prohvetit ei austata tema oma kodumaal.
043	JOH	004	045	Aga kui ta saabus Galileasse, võtsid inimesed ta heal meelel vastu, sest ka nemad olid käinud paasapühal ja näinud kõike, mida ta oli Jeruusalemmas teinud.
043	JOH	004	046	Ta külastas taas Galileas asuvat Kaanat, kus ta oli vee veiniks muutnud. Lähedal asuvas Kapernauma linnas elas kuninga ametnik, kelle poeg oli väga haige.
043	JOH	004	047	Kui ta kuulis, et Jeesus oli tulnud Juudamaalt tagasi Galileasse, läks ta Jeesuse juurde ja palus teda, et ta tuleks ja teeks terveks tema poja, kes oli suremas.
043	JOH	004	048	„Kui te ei näe tunnustähti ja imetegusid, siis te ei usu mind,“ ütles Jeesus.
043	JOH	004	049	„Issand, lihtsalt tule enne, kui mu laps sureb!“ anus ametnik.
043	JOH	004	050	„Mine koju,“ ütles Jeesus talle. „Su poeg jääb elama!“ Mees uskus, mida Jeesus oli talle öelnud, ning läks kodu poole.
043	JOH	004	051	Kui ta oli alles teel, tulid sulased talle vastu uudisega, et tema poeg on elus ja paraneb.
043	JOH	004	052	Ta küsis neilt, mis ajal oli tema pojal parem hakanud. „Eile kella ühe ajal päeval lahkus temast palavik,“ ütlesid nad talle.
043	JOH	004	053	Siis isa mõistis, et see oli täpselt see aeg, mil Jeesus oli talle öelnud: „Su poeg jääb elama!“ Siis uskusid tema ja kõik ta kodakondsed Jeesusesse.
043	JOH	004	054	See oli teine imeline tunnustäht, mille Jeesus tegi pärast Juudamaalt Galileasse tulemist.
043	JOH	005	001	Pärast seda oli juutide püha, nii et Jeesus läks Jeruusalemma.
043	JOH	005	002	Jeruusalemmas Lambavärava lähedal on tiik, mida heebrea keeles nimetatakse Betsataks ja mille kõrval on viis sammaskoda.
043	JOH	005	003	Haigete inimeste hulgad lamasid neis sammaskodades − pimedad, vigased ja halvatud.
043	JOH	005	005	Üks mees, kes oli seal, oli kolmkümmend kaheksa aastat haige olnud. Jeesus vaatas talle otsa, teades, et ta oli seal kaua aega lamanud, ja küsis talt:
043	JOH	005	006	„Kas sa tahad terveks saada?“
043	JOH	005	007	„Isand,“ vastas haige mees, „mul ei ole kedagi, kes mind vette aitaks, kui vett segatakse. Sel ajal, kui ma sinna üritan minna, jõuab alati keegi minust ette.“
043	JOH	005	008	„Tõuse püsti, võta oma matt ja kõnni!“ ütles Jeesus talle.
043	JOH	005	009	Kohe sai mees terveks. Ta võttis oma mati ja hakkas kõndima. Päev, mil see juhtus, oli hingamispäev.
043	JOH	005	010	Niisiis ütlesid juudid terveks saanud mehele: „Täna on hingamispäev! Seadus ei luba matti kanda!“
043	JOH	005	011	„Mees, kes mu terveks tegi, käskis mul mati võtta ja kõndida,“ vastas ta.
043	JOH	005	012	„Kes see inimene on, kes sul käskis mati võtta ja kõndida?“ küsisid nad.
043	JOH	005	013	Kuid terveks saanud mees ei teadnud, kes see oli, sest Jeesus oli ümbritseva rahvahulga sisse lipsanud.
043	JOH	005	014	Hiljem leidis Jeesus mehe templist ja ütles talle: „Vaata, sa oled nüüd terveks saanud. Ära siis tee enam pattu, muidu võib sinuga midagi hullemat juhtuda.“
043	JOH	005	015	Mees läks juutide juurde ja ütles neile, et see oli Jeesus, kes oli ta terveks teinud.
043	JOH	005	016	Nii hakkasid juudid Jeesust kimbutama, sest ta tegi asju hingamispäeval.
043	JOH	005	017	Aga Jeesus ütles neile: „Minu isa tegutseb ikka veel ja nii ka mina.“
043	JOH	005	018	Seetõttu üritasid juudid veel enam teda tappa, sest lisaks hingamispäeva rikkumisele nimetas ta Jumalat oma Isaks, tehes ennast Jumalaga võrdseks.
043	JOH	005	019	Niisiis selgitas Jeesus neile: „Ma räägin teile tõtt: Poeg ei saa iseenesest midagi teha; ta saab teha ainult seda, mida näeb Isa tegemas. Mida teeb Isa, seda teeb ka Poeg.
043	JOH	005	020	Sest Isa armastab Poega ja ilmutab talle, mida ta teeb; ja Isa näitab talle veel uskumatumaid asju, mis teid täielikult hämmastavad.
043	JOH	005	021	Sest samamoodi nagu Isa annab elu neile, kelle ta surnuist üles äratab, annab ka Poeg elu neile, kellele tahab.
043	JOH	005	022	Isa ei mõista kellegi üle kohut. Kõik õigused kohut mõista on ta andnud Pojale,
043	JOH	005	023	et kõik austaksid Poega, nagu nad austavad Isa. Kes ei austa Poega, ei austa Isa, kes on Poja läkitanud.
043	JOH	005	024	Ma räägin teile tõtt: neil, kes järgivad, mida ma ütlen, ja usuvad temasse, kes minu on läkitanud, on igavene elu. Neid ei mõisteta hukka, vaid nad on läinud surmast ellu.
043	JOH	005	025	Ma räägin teile tõtt: tuleb aeg − õigupoolest on see juba käes −, kui surnud kuulevad Jumala Poja häält, ja need, kes kuulevad, elavad!
043	JOH	005	026	Just nagu Isal on eluandev vägi iseeneses, on ta andnud sama eluandva väe Pojale.
043	JOH	005	027	Isa on andnud talle ka õiguse kohut mõista, sest ta on inimese Poeg.
043	JOH	005	028	Ärge üllatuge sellest, sest tuleb aeg, mil kõik, kes on hauas, kuulevad tema häält
043	JOH	005	029	ja tõusevad üles: need, kes on teinud head, elu ülestõusmiseks, ja need, kes on teinud kurja, hukkamõistmise ülestõusmiseks.
043	JOH	005	030	Ma ei suuda iseenesest midagi teha. Ma mõistan kohut selle põhjal, mida on mulle öeldud, ja mu otsus on õige, sest ma ei täida enda tahet, vaid tema tahet, kes mu läkitas.
043	JOH	005	031	Kui ma väidaksin midagi enda kohta, ei oleks need väited kehtivad,
043	JOH	005	032	vaid keegi teine tunnistab minust ja ma tean, et see, mida ta minu kohta ütleb, on õige.
043	JOH	005	033	Te küsisite Johanneselt minu kohta ja ta rääkis tõtt,
043	JOH	005	034	kuid mul ei ole vaja inimeste heakskiitu. Ma selgitan seda teile, et te võiksite päästetud saada.
043	JOH	005	035	Johannes oli nagu eredalt põlev lamp ja te olite valmis mõnda aega tema valgust nautima.
043	JOH	005	036	Aga tunnistus, mida mina annan, on suurem kui Johannese oma, sest ma teen tööd, mille Isa andis mulle teha,
043	JOH	005	037	ning see on tõend, et Isa läkitas mu. Isa, kes mu läkitas, räägib ise minu eest. Te ei ole kunagi tema häält kuulnud, te ei ole näinud, missugune ta välja näeb,
043	JOH	005	038	ja te ei võta vastu, mida ta ütleb, sest te ei usu sellesse, kelle ta läkitas.
043	JOH	005	039	Te uurite pühi kirju, sest arvate, et saate nende abil igavese elu. Kuid need tunnistavad minu toetuseks!
043	JOH	005	040	Ja ometi ei taha te minu juurde tulla, et võiksite elada.
043	JOH	005	041	Ma ei taotle inimeste heakskiitu
043	JOH	005	042	− ma tunnen teid ja tean, et teie sees ei ole Jumala armastust.
043	JOH	005	043	Sest ma olen tulnud oma Isa esindama ja te ei võtnud mind vastu; aga kui tuleb keegi, kes esindab iseennast, siis võtate ta vastu!
043	JOH	005	044	Kuidas te saate minusse uskuda, kui taotlete kiitust üksteiselt ega taotle kiitust ainsalt tõeliselt Jumalat?
043	JOH	005	045	Aga ärge arvake, et ma süüdistan teid Isa ees. Teid süüdistab Mooses, keda te nii väga usaldate.
043	JOH	005	046	Sest kui te tõesti usuksite Moosest, siis usuksite ka minusse, sest tema kirjutas minust.
043	JOH	005	047	Aga kuna te ei usu, mida ta on öelnud, miks peaksite uskuma seda, mida ütlen mina?“
043	JOH	006	001	Mõne aja pärast asutas Jeesus end minema Galilea järve (tuntud ka kui Tibeeriase järv) teisele kaldale.
043	JOH	006	002	Suur rahvahulk järgnes talle, sest nad olid näinud tema tervendamisimesid.
043	JOH	006	003	Jeesus läks üles mäele ja istus sinna koos jüngritega maha.
043	JOH	006	004	Juutide paasapüha aeg oli lähenemas.
043	JOH	006	005	Kui Jeesus üles vaatas, ja nägi suurt rahvahulka enda poole tulemas, küsis ta Filippuselt: „Kust saame osta leiba, et neid inimesi toita?“
043	JOH	006	006	Ta küsis seda ainult sellepärast, et näha, kuidas Filippus vastab, sest Jeesus juba teadis, mida ta teha kavatseb.
043	JOH	006	007	„Kahesaja hõbemündiga ei saa osta piisavalt leiba, et igaühele veidikenegi anda,“ vastas Filippus.
043	JOH	006	008	Üks tema jüngritest, Andreas, Siimon Peetruse vend, võttis sõna.
043	JOH	006	009	„Siin on üks poiss, kellel on viis odraleiba ja paar kala, aga mis kasu sellest on, kui inimesi on nii palju?“
043	JOH	006	010	„Pange kõik istuma,“ ütles Jeesus. Seal oli palju rohumaad, nii et kõik istusid maha, mehi oli umbes viis tuhat.
043	JOH	006	011	Jeesus võttis leiva, tänas ja jagas selle inimestele, kui nad istusid. Sama tegi ta kaladega, hoolitsedes selle eest, et inimesed saaksid nii palju, kui tahavad.
043	JOH	006	012	Kui nad olid kõhu täis saanud, ütles Jeesus jüngritele: „Koguge ülejäägid kokku, et midagi raisku ei läheks.“
043	JOH	006	013	Nii nad korjasid ja said kaksteist korvitäit viie odraleiva tükke, mida inimesed olid söönud.
043	JOH	006	014	Kui inimesed nägid seda imet, ütlesid nad: „Muidugi on tema see prohvet, kes pidi maailma tulema.“
043	JOH	006	015	Jeesus mõistis, et nad kavatsesid ta vägisi kuningaks teha, seega lahkus ta neist ja läks mägedesse, et üksinda olla.
043	JOH	006	016	Kui saabus õhtu, läksid jüngrid alla järve äärde,
043	JOH	006	017	astusid paati ja suundusid üle vee Kapernauma poole. Nüüdseks oli öö ja Jeesus ei olnud veel nende juures.
043	JOH	006	018	Tugev tuul hakkas puhuma ja järv muutus tormiseks.
043	JOH	006	019	Kui nad olid viis-kuus kilomeetrit sõudnud, nägid nad Jeesust vee peal kõndimas ja paadi poole tulemas. Nad kohkusid väga.
043	JOH	006	020	„Ärge kartke!“ ütles ta neile. „See olen mina.“
043	JOH	006	021	Siis võtsid nad ta rõõmsalt paati ja kohe jõudsid nad kaldale, kuhu nad olid minemas.
043	JOH	006	022	Järgmisel päeval märkas rahvas, kes oli jäänud järve teisele kaldale, et seal oli ainult üks paat ja et Jeesus ei olnud koos jüngritega paati läinud, vaid nad olid ilma temata lahkunud.
043	JOH	006	023	Siis saabusid teised paadid Tibeeriaselt, maabudes selle koha lähedal, kus nad olid söönud leiba pärast seda, kui Issand oli seda õnnistanud.
043	JOH	006	024	Kui rahvas mõistis, et seal ei olnud ei Jeesust ega tema jüngreid, astusid nad paati ja läksid Kapernauma Jeesust otsima.
043	JOH	006	025	Kui nad leidsid ta järve teiselt kaldal, küsisid nad temalt: „Rabi, millal sa siia jõudsid?“
043	JOH	006	026	„Ma räägin teile tõtt,“ vastas Jeesus, „te otsite mind sellepärast, et sõite nii palju leiba, kui tahtsite, mitte sellepärast, et mõisate imetegusid.
043	JOH	006	027	Ärge olge mures toidu pärast, mis ei kesta, vaid keskenduge igavese elu kestvale toidule, mida inimese Poeg teile annab, sest Jumal Isa on temale oma heakskiidu pitseri pannud.“
043	JOH	006	028	Siis nad küsisid temalt: „Mida me peaks tegema, et teha seda, mida Jumal soovib?“
043	JOH	006	029	Jeesus vastas: „Jumal tahab, et usuksite temasse, kelle ta läkitas.“
043	JOH	006	030	„Missuguse imeteo sa meie jaoks teed, et saaksime sind uskuda? Mida sa oled võimeline tegema?“ küsisid nad.
043	JOH	006	031	„Meie esiisad sõid kõrbes mannat, nii täitus pühakirjatekst: „Ta andis neile taevast leiba süüa.““
043	JOH	006	032	„Ma räägin teile tõtt: Mooses ei andnud teile leiba taevast,“ vastas Jeesus. „See on mu Isa, kes annab teile tõelist leiba taevast.
043	JOH	006	033	Sest Jumala leib on see, kes tuleb taevast ja annab oma elu maailmale.“
043	JOH	006	034	„Issand, palun anna meile kogu aeg sellist leiba!“ ütlesid nad.
043	JOH	006	035	„Mina olen eluleib,“ vastas Jeesus. „Kes minu juurde tuleb, sel ei ole enam kunagi nälga, ja kes minusse usub, ei tunne enam kunagi janu.
043	JOH	006	036	Aga nagu ma teile varem selgitasin: te olete mind näinud, kuid te ikka ei usu mind.
043	JOH	006	037	Kõik, kelle Isa annab mulle, tulevad minu juurde ja ma ei lükka neist kedagi tagasi.
043	JOH	006	038	Sest ma ei tulnud taevast alla tegema oma tahtmist, vaid seda, mida tahab see, kes mu läkitas.
043	JOH	006	039	Ta tahab, et ma ei kaotaks kedagi neist, kelle ta on mulle andnud, vaid et ma ärataks nad viimsel päeval üles.
043	JOH	006	040	Mu Isa tahab, et igaüks, kes näeb Poega ja usub temasse, saaks igavese elu ja et ma ärataksin ta viimsel päeval üles.“
043	JOH	006	041	Siis hakkasid juudid tema üle nurisema, sest ta oli öelnud: „Mina olen leib mis tuli taevast alla.“
043	JOH	006	042	Nad ütlesid: „Kas ta pole see Jeesus, Joosepi poeg? Me teame tema isa ja ema. Kuidas ta saab siis nüüd meile öelda: „Ma tulin taevast alla“?“
043	JOH	006	043	„Jätke see nurin isekeskis,“ ütles Jeesus.
043	JOH	006	044	„Keegi ei saa tulla minu juurde, kui Isa, kes mu läkitas, teda ei tõmba; ja mina äratan ta viimsel päeval üles.
043	JOH	006	045	Nagu on prohvetid Pühakirjas kirjutanud: „Kõik on Jumala õpilased.“ Igaüks, kes kuulab Isa ja õpib Isalt, tuleb minu juurde.
043	JOH	006	046	Mitte et keegi oleks Jumalat näinud, välja arvatud see, kes on Jumala juurest; tema on Isa näinud.
043	JOH	006	047	Ma räägin teile tõtt: igaühel, kes minusse usub, on igavene elu.
043	JOH	006	048	Mina olen eluleib.
043	JOH	006	049	Teie esiisad sõid kõrbes mannat, kuid surid ikkagi.
043	JOH	006	050	Aga see on leib, mis tuleb taevast, ja mitte keegi, kes seda sööb, ei sure.
043	JOH	006	051	Mina olen eluandev leib taevast ja igaüks, kes sööb seda leiba, elab igavesti. Leib on mu ihu, mille ma annan selleks, et maailm võiks elada.“
043	JOH	006	052	Siis vaidlesid juudid ägedalt isekeskis. „Kuidas saab see mees anda meile süüa oma liha?“ küsisid nad.
043	JOH	006	053	Jeesus ütles neile: „Ma räägin teile tõtt: kui te ei söö inimese Poja liha ega joo tema verd, ei saa te tõeliselt elada.
043	JOH	006	054	Neil, kes söövad minu liha ja joovad minu verd, on igavene elu ja ma äratan nad viimsel päeval üles.
043	JOH	006	055	Sest minu liha on tõeline toit ja minu veri tõeline jook.
043	JOH	006	056	Kes sööb minu liha ja joob mu verd, jääb minusse ja mina jään temasse.
043	JOH	006	057	Nagu eluandev Isa läkitas mind ja ma elan Isa tõttu, samamoodi elab minu tõttu igaüks, kes minust toitub.
043	JOH	006	058	See on see leib, mis tuli taevast alla, mitte see, mida teie esiisad sõid ja ikkagi surid. Kes sööb seda leiba, elab igavesti.“
043	JOH	006	059	Jeesus selgitas seda ajal, kui ta õpetas Kapernauma sünagoogis.
043	JOH	006	060	Paljud tema jüngritest ütlesid seda kuuldes: „Seda on raske omaks võtta! Kes suudab seda järgida?“
043	JOH	006	061	Jeesus nägi, et tema jüngrid kurtsid selle üle, seepärast küsis ta neilt: „Kas see pahandab teid?
043	JOH	006	062	Mis oleks siis, kui näeksite Poega minemas üles sinna, kus ta varem oli?
043	JOH	006	063	Vaim annab elu, füüsiline ihu ei anna midagi. Sõnad, mis ma teile rääkinud olen, on vaim ja elu!
043	JOH	006	064	Siiski on teie hulgas mõned, kes mind ei usu.“ (Jeesus oli algusest peale teadnud, kes teda ei usu ja kes ta reedab.)
043	JOH	006	065	Jeesus lisas: „Sellepärast ma ütlengi teile, et keegi ei saa minu juurde tulla, kui Isa ei ole seda võimalikuks teinud.“
043	JOH	006	066	Sellest ajast peale loobusid paljud Jeesuse jüngrid ega järginud enam teda.
043	JOH	006	067	Siis küsis Jeesus kaheteistkümnelt jüngrilt: „Kuidas teiega on? Kas teiegi tahate ära minna?“
043	JOH	006	068	Siimon Peetrus vastus: „Issand, keda me järgiks? Sina oled ainus, kellel on igavese elu sõnad.
043	JOH	006	069	Me usume sinusse ja oleme veendunud, et sa oled Jumala Püha.“
043	JOH	006	070	Jeesus vastas: „Kas ma ei valinud teid, kahtteistkümmet jüngrit? Siiski on üks teist kurat.“
043	JOH	006	071	(Jeesus viitas Juudale, Siimon Iskarioti pojale. Ta oli kaheteistkümnest see üks, kes Jeesuse ära andis.)
043	JOH	007	001	Pärast seda veetis Jeesus aega Galileas ühest paigast teise käies. Ta ei tahtnud nii teha Juudamaal, sest juudid olid plaani võtnud ta tappa.
043	JOH	007	002	Aga kui oli peaaegu juutide lehtmajapüha aeg,
043	JOH	007	003	ütlesid tema vennad talle: „Sa peaksid lahkuma ja minema Juudamaale, et su järelkäijad näeksid, missuguseid imesid sa suudad teha.
043	JOH	007	004	Keegi, kes tahab kuulus olla, ei hoia oma tehtut salajas. Kui sa suudad selliseid imesid teha, siis näita ennast maailmale!“
043	JOH	007	005	Sest isegi tema enda vennad ei uskunud tõeliselt temasse.
043	JOH	007	006	Jeesus üles neile: „Mul ei ole veel aeg minna, aga teie võite minna, millal iganes soovite, sest teie jaoks on iga aeg õige.
043	JOH	007	007	Maailmal ei ole põhjust teid vihata, kuid mind ta vihkab, sest ma ütlen selgelt välja, et tema teguviis on halb.
043	JOH	007	008	Teie minge pühadele. Ma ei lähe neile pühadele, sest minu jaoks ei ole veel õige aeg.“
043	JOH	007	009	Pärast selle ütlemist jäi ta Galileasse.
043	JOH	007	010	Pärast seda kui Jeesuse vennad läksid pühadele, läks ka Jeesus, kuid mitte avalikult − ta hoidis end pilkude eest varjul.
043	JOH	007	011	Nüüd pühade ajal otsisid juudi juhid teda ja küsisid muudkui: „Kus ta on?“
043	JOH	007	012	Paljud rahva hulgast kurtsid tema peale. Mõned ütlesid: „Ta on hea inimene,“, samas teised vaidlesid vastu: „Ei! Ta petab inimesi.“
043	JOH	007	013	Aga mitte keegi ei julgenud temast avalikult rääkida, sest nad kartsid, mida juudi juhid neile teeks.
043	JOH	007	014	Kui pühad olid poole peal, läks Jeesus templisse ja hakkas õpetama.
043	JOH	007	015	Juudi juhid olid üllatunud ja küsisid: „Kuidas on sel mehel nii palju teadmisi, kui ta pole haridust saanud?“
043	JOH	007	016	Jeesus vastas: „Minu õpetus ei ole minult, vaid temalt, kes mu läkitas.
043	JOH	007	017	Igaüks, kes otsustab järgida seda, mida Jumal tahab, teab, kas mu õpetus on pärit Jumalalt või räägin ma ainult iseenesest.
043	JOH	007	018	Need, kes räägivad iseenesest, tahavad ennast ülistada, aga see, kes ülistab teda, kes on ta läkitanud, on õige ja mitte valelik.
043	JOH	007	019	Mooses andis ju teile seaduse, kuid keegi teist ei pea seadust! Miks te üritate mind tappa?“
043	JOH	007	020	„Sa oled kurja vaimu mõju all!“ vastas rahvas. „Keegi ei ürita sind tappa!“
043	JOH	007	021	„Tegin ühe imeteo ja te kõik olete sellest šokeeritud,“ lausus Jeesus.
043	JOH	007	022	„Aga kuna Mooses käskis teil ümber lõigata − tegelikult ei pärine see Mooseselt, vaid teie esiisadelt enne teda −, siis teete ümberlõikuse hingamispäeval.
043	JOH	007	023	Kui hingamispäeval ümberlõikuse teete, et mitte Moosese seadust rikkuda, miks te siis olete minu peale vihased sellepärast, et teen kellegi hingamispäeval terveks?
043	JOH	007	024	Ärge hinnake näilise järgi; otsustage, mis on õige!“
043	JOH	007	025	Siis mõned neist, kes olid Jeruusalemmast, hakkasid arutlema: „Kas tema pole mitte see, keda nad tappa üritavad?
043	JOH	007	026	Aga vaadake, kui avalikult ta räägib ja nad ei ütle talle midagi. Mis te arvate, kas võimukandjad usuvad, et ta on Messias?
043	JOH	007	027	Kuid see pole võimalik, sest me teame, kust ta pärit on. Kui Messias tuleb, ei tea keegi, kust ta tuleb.“
043	JOH	007	028	Templis õpetades hüüdis Jeesus valju häälega: „Nii et te arvate, et tunnete mind ja teate, kust ma pärit olen? Ma ei tulnud aga iseenda pärast. See, kes mu läkitas, on tõeline. Te ei tunne teda,
043	JOH	007	029	aga mina tunnen teda, sest ma tulen tema juurest ja ta läkitas mu.“
043	JOH	007	030	Siis üritasid nad ta kinni võtma, aga keegi ei pannud kätt talle külge, sest tema aeg ei olnud veel tulnud.
043	JOH	007	031	Kuid paljud rahva hulgast hakkasid temasse uskuma. „Kui Messias ilmub, kas ta teeb siis rohkem tunnustähti, kui see inimene on teinud?“ ütlesid nad.
043	JOH	007	032	Kui variserid kuulsid rahvast temast sosistamas, siis saatsid nad koos ülempreestritega valvurid Jeesust kinni võtma.
043	JOH	007	033	Siis rääkis Jeesus rahvale: „Ma olen teie juures veel veidi aega, aga siis lähen tagasi selle juurde, kes mu läkitas.
043	JOH	007	034	Te otsite mind, kuid ei leia, ning te ei saa tulla sinna, kuhu ma lähen.“
043	JOH	007	035	Juudid ütlesid üksteisele: „Kuhu saaks ta minna, et me teda leida ei suudaks? Kas ta kavatseb minna nende juurde, kes on võõramaalaste sekka hajutatud ja võõramaalasi õpetada?
043	JOH	007	036	Mida ta mõtleb, kui ütleb: „Te otsite mind, kuid ei leia, ning te ei saa tulla sinna, kuhu ma lähen“?“
043	JOH	007	037	Pühade viimasel ja kõige tähtsamal päeval tõusis Jeesus püsti ja hüüdis valju häälega: „Kellel on janu, see tulgu minu juurde ja joogu!
043	JOH	007	038	Kui te usute minusse, siis voolab teist välja eluandev vesi, nagu Pühakirjas on öeldud.“
043	JOH	007	039	Ta vihjas Vaimule, kelle pidid hiljem saama need, kes temasse usuvad. Vaimu ei olnud veel antud, sest Jeesust ei olnud veel austatud.
043	JOH	007	040	Kui nad neid sõnu kuulsid, ütlesid mõned: „See mees on kindlasti see Prohvet!“
043	JOH	007	041	Teised ütlesid: „Ta on Messias!“ Veel mõned ütlesid: „Kuidas saab Messias tulla Galileast?
043	JOH	007	042	Kas Pühakiri ei ütle, et Messias tuleb Taaveti soost ja Taaveti kodulinnast Petlemmast?“
043	JOH	007	043	Nii olid rahva seas tema suhtes väga tugevad eriarvamused.
043	JOH	007	044	Mõned tahtsid ta kinni võtta, kuid keegi ei pannud talle kätt külge.
043	JOH	007	045	Siis läksid valvurid tagasi ülempreestrite ja variseride juurde, kes küsisid neilt: „Miks te teda siia ei toonud?“
043	JOH	007	046	„Keegi ei ole kunagi nii rääkinud nagu see inimene,“ vastasid valvurid.
043	JOH	007	047	„Kas ka teid on ära petetud?“ küsisid variserid neilt.
043	JOH	007	048	„Kas ükski ülematest või variseridest on temasse uskunud? Ei!
043	JOH	007	049	Aga see rahvas, kes ei tea midagi seaduse õpetustest − nad on niikuinii neetud!“
043	JOH	007	050	Nikodeemos, kes oli varem Jeesusega kohtumas käinud, oli üks neist ja ta küsis neilt:
043	JOH	007	051	„Kas meie seadus mõistab inimese hukka ilma kohtuistungita ja välja uurimata, mida ta tegelikult teinud on?“
043	JOH	007	052	„Nii et ka sina oled galilealane?“ küsisid nad vastu. „Kontrolli Pühakirjast ja sa leiad, et Galileast ei tule ühtki prohvetit!“
043	JOH	007	053	Siis läksid nad kõik ära koju,
043	JOH	008	001	Jeesus aga läks Õlimäele.
043	JOH	008	002	Varahommikul läks ta tagasi templisse, kus tema ümber kogunes palju inimesi; ta istus maha ja õpetas neid.
043	JOH	008	003	Vaimulikud õpetajad ja variserid tõid ühe abielurikkumiselt tabatud naise ja panid ta kõigi ette seisma.
043	JOH	008	004	Nad ütlesid Jeesusele: „Õpetaja, see naine tabati abielurikkumiselt.
043	JOH	008	005	Moosese seadus käsib sellised naised kividega surnuks visata. Mida ütled sina?“
043	JOH	008	006	Nad ütlesid seda selleks, et Jeesus proovile panna ja lõksu püüda, et nad saaksid ta süüdi mõista. Kuid Jeesus kummardus maha ja kirjutas sõrmega maapinnale.
043	JOH	008	007	Nad nõudsid jätkuvalt vastust, seega tõusis ta püsti ja ütles neile: „See, kes teist ei ole kunagi pattu teinud, võib tema pihta esimese kivi visata.“
043	JOH	008	008	Siis kummardus ta taas maha ja jätkas maa peale kirjutamist.
043	JOH	008	009	Kui nad seda kuulsid, hakkasid nad ükshaaval lahkuma, alates vanimast, ning jätsid Jeesuse üksinda rahva keskele koos naisega, kes ikka veel seisis seal.
043	JOH	008	010	Jeesus ajas end sirgu ja küsis naiselt: „Kus nad on? Kas keegi ei jäänud sind surma mõistma?“
043	JOH	008	011	„Ei keegi, isand,“ vastas naine. „Ega minagi sind surma mõista,“ ütles Jeesus talle. „Mine, ja ära tee enam pattu.“
043	JOH	008	012	Jeesus hakkas uuesti rahvale rääkima ja ütles: „Mina olen maailma valgus. Kui te järgite mind, ei käi te pimeduses, sest teil on eluandev valgus.“
043	JOH	008	013	Variserid vastasid: „Sa ei või iseenda tunnistaja olla! Sinu sõnad ei tõesta midagi!“
043	JOH	008	014	„Isegi kui ma olen iseenda tunnistaja, on mu tunnistus tõsi,“ ütles Jeesus neile, „sest ma tean, kust ma tulen ja kuhu ma lähen. Aga teie ei tea, kust ma tulin või kuhu ma lähen.
043	JOH	008	015	Te otsustate tüüpilisel inimlikul moel, aga mina ei otsusta kellegi üle.
043	JOH	008	016	Isegi kui ma otsustaksin, oleks minu otsus õige, sest ma ei tee seda üksi. Isa, kes mu läkitas, on minuga.
043	JOH	008	017	Teie enda seadus ütleb, et kahe tunnistaja tunnistus on kehtiv.
043	JOH	008	018	Mina ise olen enda tunnistaja ja mu teine tunnistaja on mu Isa, kes mu läkitas.“
043	JOH	008	019	„Kus su isa on?“ küsisid nad temalt. „Te ei tunne mind ega mu Isa,“ vastas Jeesus. „Kui te tunneksite mind, tunneksite ka mu Isa.“
043	JOH	008	020	Jeesus selgitas seda templi varakambri lähedal õpetades. Siiski ei võtnud keegi teda kinni, sest tema aeg ei olnud veel tulnud.
043	JOH	008	021	Jeesus ütles neile jälle: „Ma lahkun ja te otsite mind, aga te surete oma patus. Te ei saa tulla sinna, kuhu mina lähen.“
043	JOH	008	022	Juudid imestasid valjuhäälselt: „Kas ta kavatseb end ära tappa? Kas ta seda mõtleb, kui ütleb: „Te ei saa tulla sinna, kuhu mina lähen“?“
043	JOH	008	023	Jeesus ütles neile: „Te olete alt, mina ülevalt. Te olete sellest maailmast, mina ei ole sellest maailmast.
043	JOH	008	024	Sellepärast ma ütlesin teile, et te surete oma pattudes. Sest kui te ei usu minusse, et „mina olen“, surete oma pattudes.“
043	JOH	008	025	Siis nad küsisid temalt: „Kes sa oled?“ „Täpselt see, keda alguses ütlesin end olevat,“ vastas Jeesus.
043	JOH	008	026	„Ma võiksin teie kohta veel palju öelda ja palju hukka mõista. Aga see, kes mu läkitas, räägib tõtt, ja see, mida mina teile siin selles maailmas räägin, on see, mida ma temalt kuulen.“
043	JOH	008	027	Nad ei saanud aru, et ta rääkis neile Isast.
043	JOH	008	028	Niisiis Jeesus selgitas neile: „Kui olete inimese Poja üles tõstnud, siis teate, et mina olen „ma olen“ ja et ma ei tee iseenesest midagi, vaid räägin ainult seda, mida Isa mulle õpetab.
043	JOH	008	029	See, kes minu läkitas, on minuga; ta ei ole mind maha jätnud, sest ma teen alati seda, mis on talle meele järele.“
043	JOH	008	030	Paljud, kes kuulsid Jeesust neid asju rääkimas, hakkasid temasse uskuma.
043	JOH	008	031	Siis Jeesus ütles neile juutidele, kes temasse uskusid: „Kui te järgite mu õpetust, siis olete tõesti minu jüngrid.
043	JOH	008	032	Te tunnete ära tõe ja tõde teeb teid vabaks.“
043	JOH	008	033	„Me oleme Aabrahami järeltulijad! Me pole kunagi kellegi orjad olnud,“ vastasid nad. „Kuidas saad sa öelda, et me saame vabaks?“
043	JOH	008	034	Jeesus vastas: „Ma räägin teile tõtt: igaüks, kes pattu teeb, on patu ori.
043	JOH	008	035	Orjal ei ole perekonnas alatist kohta, kuid poeg on igavesti perekonna osa.
043	JOH	008	036	Kui Poeg teid vabaks teeb, siis olete tõeliselt vabad.
043	JOH	008	037	Ma tean, et te olete Aabrahami järeltulijad, kuid ometi üritate mind tappa, sest te keeldute mu sõnu vastu võtmast.
043	JOH	008	038	Ma räägin teile seda, mida Isa on mulle ilmutanud, samal ajal teete teie seda, mida teie isa teid käsib.“
043	JOH	008	039	„Meie isa on Aabraham,“ vastasid nad. „Kui te tõesti oleksite Aabrahami lapsed, siis te teeksite seda, mida Aabraham tegi,“ ütles Jeesus neile.
043	JOH	008	040	„Aga te üritate mind praegu tappa, sest ma räägin teile tõtt, mida ma Jumalalt kuulen. Aabraham ei oleks iial seda teinud.
043	JOH	008	041	Te teete seda, mida teeb teie isa.“ „Meie ei ole väljaspool abielu sündinud,“ kostsid nad. „Ainult Jumal on meie isa!“
043	JOH	008	042	Jeesus vastas: „Kui Jumal oleks tõesti teie isa, siis te armastaksite mind. Ma tulin Jumala juurest ja olen nüüd siin. Otsust ei teinud mina, vaid see, kes mu läkitas.
043	JOH	008	043	Miks te ei suuda mõista, mida ma räägin? Sellepärast, et te keeldute mu sõnumit kuulmast!
043	JOH	008	044	Teie isa on kurat, ja teile meeldib oma isa kurje soove järgida. Ta oli algusest peale mõrtsukas. Ta pole kunagi tõe eest seisnud, sest temas ei ole tõde. Kui ta valetab, ilmutab ta oma tõelist olemust, sest ta on valetaja ja valede isa.
043	JOH	008	045	Niisiis sellepärast, et ma räägin teile tõtt, te ei usu mind!
043	JOH	008	046	Kas keegi teist suudab tõestada, et ma olen patus süüdi? Kui ma räägin teile tõtt, miks te ei usu mind?
043	JOH	008	047	Igaüks, kes kuulub Jumalale, kuulab, mida Jumal räägib. Põhjus, miks te ei kuula, on see, et te ei kuulu Jumalale.“
043	JOH	008	048	„Kas meil pole õigus, kui nimetame sind kurjast vaimust vaevatud samaarlaseks?“ küsisid juudid.
043	JOH	008	049	„Ei, mul ei ole kurja vaimu,“ vastas Jeesus. „Ma austan oma Isa, aga teie teotate mind.
043	JOH	008	050	Ma ei ole siin endale ülistust otsimas. Aga on keegi kes teeb seda minu eest ja kes mõistab kohut minu kasuks.
043	JOH	008	051	Ma räägin teile tõtt: kes järgib minu õpetust, see ei sure.“
043	JOH	008	052	„Nüüd me teame, et sa oled kurjast vaimust vaevatud,“ ütlesid juudid. „Aabraham suri ja prohvetid ka ning sina ütled meile: „Kes järgib minu õpetust, see ei sure“!
043	JOH	008	053	Kas sa oled suurem kui meie isa Aabraham? Tema suri ja prohvetid surid. Kes sa oma arust oled?“
043	JOH	008	054	Jeesus vastas: „Kui ma ülistaksin iseennast, ei tähendaks see midagi. Aga Jumal ise on see, kes mind ülistab, tema, kelle kohta te väidate: „Ta on meie Jumal.“
043	JOH	008	055	Teie ei tunne teda, aga mina tunnen. Kui ma ütleksin: „Ma ei tunne teda“, oleksin ma valetaja nagu teie. Aga ma tunnen teda ja teen seda, mida ta ütleb.
043	JOH	008	056	Teie isa Aabraham ootas rõõmuga, et näha minu tulekut, ja ta oli väga õnnelik, kui seda nägi.“
043	JOH	008	057	Juudid vastasid: „Sa ei ole isegi mitte viiekümneaastane ja oled Aabrahami näinud?“
043	JOH	008	058	„Ma räägin teile tõtt: enne kui Aabraham sündis, olen mina,“ ütles Jeesus.
043	JOH	008	059	Selle peale võtsid nad kive, et teda kividega surnuks visata, kuid Jeesus peideti nende eest ja ta lahkust templist.
043	JOH	009	001	Kui Jeesus oli möödumas, nägi ta üht pimedana sündinud meest.
043	JOH	009	002	Jüngrid küsisid temalt: „Rabi, miks see mees pimedana sündis? Kas tema tegi pattu või ta vanemad?“
043	JOH	009	003	Jeesus vastas: „See ei ole ei selle mehe ega tema vanemate pattude tõttu. Aga et tema elus võiks ilmneda see, mida Jumal suudab teha,
043	JOH	009	004	peame jätkuvalt tegema selle tegusid, kes mu läkitas, kuni on veel päev. Tuleb öö, mil keegi ei saa tööd teha.
043	JOH	009	005	Sel ajal kui mina siin maailmas olen, olen ma maailma valgus.“
043	JOH	009	006	Kui Jeesus seda oli öelnud, sülitas ta maha ja tegi süljega veidi pori, mille ta määris mehe silmadele.
043	JOH	009	007	Siis ütles Jeesus mehele: „Mine ja pese end Siiloahi tiigis (mis tähendab „läkitatu“).“ Niisiis mees läks ja pesi ning kui ta koju läks, siis ta nägi.
043	JOH	009	008	Tema naabrid ja need, kes olid tundnud teda kerjusena, küsisid: „Kas see pole mitte see mees, kes tavaliselt istus ja kerjas?“
043	JOH	009	009	Mõned ütlesid, et ta on see, samas teised ütlesid: „Ei, see on lihtsalt keegi, kes näeb tema moodi välja.“ Kuid mees kordas: „See olen mina!“
043	JOH	009	010	„Kuidas sa siis näed?“ küsisid nad temalt.
043	JOH	009	011	Ta vastas: „Üks mees nimega Jeesus tegi veidi pori, määris mu silmadele ja käskis: „Mine ja pese end Siiloahi tiigis.“ Nii ma läksin ja pesin ja nüüd ma näen.“
043	JOH	009	012	„Kus ta on?“ küsisid nad. „Ma ei tea,“ vastas ta.
043	JOH	009	013	Nad viisid mehe, kes oli olnud pime, variseride juurde.
043	JOH	009	014	Oli ju hingamispäev, kui Jeesus oli teinud pori ja avanud pimeda mehe silmad.
043	JOH	009	015	Seega küsisid ka variserid, kuidas ta näeb. Mees vastas neile: „Ta määris mu silmadele pori, ma pesin ja nüüd ma näen.“
043	JOH	009	016	Mõned variserid ütlesid: „Mees, kes seda tegi, ei saa olla Jumalast, sest ta ei pea hingamispäeva.“ Aga teised imestasid: „Kuidas saaks patune selliseid imesid teha?“ Nii olid nad lahkarvamusel.
043	JOH	009	017	Siis jätkasid nad mehe küsitlemist. „Mida arvad siis sina temast, ta avas ju sinu silmad,“ küsisid nad. „Kindlasti on ta prohvet,“ vastas mees.
043	JOH	009	018	Juudi juhid keeldusid ikkagi uskumast, et mees, kes oli olnud pime, näeb nüüd, kuni nad kutsusid kohale mehe vanemad.
043	JOH	009	019	Nad küsisid neilt: „Kas see on teie poeg, kes teie sõnul sündis pimedana? Kuidas ta siis nüüd näeb?“
043	JOH	009	020	Tema vanemad vastasid: „Me teame, et see on meie poeg, kes suri pimedana.
043	JOH	009	021	Aga meil pole aimugi, kuidas ta nüüd näeb või kes ta terveks tegi. Küsige talt endalt, ta on piisavalt vana. Ta saab ise enda eest rääkida.“
043	JOH	009	022	Põhjus, miks tema vanemad nii ütlesid, oli see, et nad kartsid, mida juudi juhid teha võivad. Juudi juhid olid juba teatanud, et igaüks, kes kuulutab, et Jeesus on Messias, visatakse sünagoogist välja.
043	JOH	009	023	Sellepärast ta vanemad ütlesidki: „Küsige talt endalt, ta on piisavalt vana.“
043	JOH	009	024	Veelkord kutsusid nad sisse mehe, kes oli olnud pime, ja ütlesid talle: „Austa Jumalat! Me teame, et see mees on patune.“
043	JOH	009	025	Mees vastas: „Kas ta on patune või mitte, seda ma ei tea. Tean vaid, et ma olin pime ja nüüd ma näen.“
043	JOH	009	026	Siis küsisid nad talt: „Mida ta sulle tegi? Kuidas ta su silmad avas?“
043	JOH	009	027	Mees vastas: „Ma juba rääkisin teile. Kas te ei kuulanud? Miks te tahate seda uuesti kuulda? Ega teiegi taha tema jüngriteks saada?“
043	JOH	009	028	Nad sõimasid teda valjusti ja ütlesid: „Sina oled selle mehe jünger.
043	JOH	009	029	Meie oleme Moosese jüngrid. Me teame, et Jumal rääkis Moosesega, aga selle inimese kohta me ei tea isegi, kust ta pärit on.“
043	JOH	009	030	Mees vastas: „See on uskumatu! Te ei tea, kust ta pärit on, aga ta avas mu silmad.
043	JOH	009	031	Me teame, et Jumal ei kuule patuseid, kuid ta kuuleb igaüht, kes teenib teda ja täidab tema tahtmist.
043	JOH	009	032	Iialgi varem ajaloos ei ole keegi kuulnud, et pimedana sündinu saaks terveks.
043	JOH	009	033	Kui see mees ei oleks Jumalast, ei suudaks ta midagi.“
043	JOH	009	034	„Sa oled täielikult patusena sündinud ja ometi üritad meid noomida,“ vastasid nad. Ja nad heitsid ta sünagoogist välja.
043	JOH	009	035	Kui Jeesus kuulis, et ta oli välja visatud, läks ta ja otsis mehe üles ning küsis temalt: „Kas sa usud inimese Pojasse?“
043	JOH	009	036	Mees vastas: „Ütle mulle, kes ta on, isand, et ma saaksin temasse uskuda.“
043	JOH	009	037	„Sa oled teda juba näinud. Tema see on, kes sinuga praegu räägib!“ ütles Jeesus talle.
043	JOH	009	038	„Ma usun sind, Issand!“ ütles mees ja põlvitas kummardades Jeesuse ette.
043	JOH	009	039	Siis ütles Jeesus talle: „Ma olen tulnud tooma maailmale kohtuotsust selleks, et need, kes on pimedad, võiksid näha, ja need, kes näevad, saaksid pimedaks.“
043	JOH	009	040	Mõned variserid, kes olid koos Jeesusega, küsisid talt: „Ega meiegi pimedad ole?“
043	JOH	009	041	Jeesus vastas: „Kui te oleksite pimedad, ei oleks teil süüd. Aga nüüd, kui te ütlete, et näete, jääb teie süü alles.“
043	JOH	010	001	„Ma räägin teile tõtt: igaüks, kes ei tule lambatarasse värava kaudu, vaid ronib sisse muul moel, on varas ja röövel.
043	JOH	010	002	See, kes tuleb sisse värava kaudu, on lammaste karjane.
043	JOH	010	003	Väravavaht avab talle ja lambad vastavad tema häälele. Ta hüüab oma lambaid nimepidi ja juhib nad välja.
043	JOH	010	004	Kui ta on nad välja viinud, kõnnib ta nende ees ja lambad järgnevad talle, sest nad tunnevad tema häält.
043	JOH	010	005	Võõrale nad ei järgneks. Õigupoolest põgenevad nad võõra eest, sest nad ei tunne võõraste häält.“
043	JOH	010	006	Kui Jeesus esitas selle illustratsiooni, siis kuulajad ei mõistnud, mida ta sellega mõtles.
043	JOH	010	007	Niisiis selgitas Jeesus uuesti: „Ma räägin teile tõtt: mina olen lammaste värav.
043	JOH	010	008	Kõik, kes tulid enne mind, olid vargad ja röövlid, kuid lambad ei kuulanud neid.
043	JOH	010	009	Mina olen värav. Igaüks, kes tuleb sisse minu kaudu, saab tervendatud. Nad saavad tulla ja minna ning vajalikku toidust leida.
043	JOH	010	010	Varas tuleb ainult varastama, tapma ja hävitama. Mina olen tulnud teile tooma elu – elu, mis on pilgeni täis.
043	JOH	010	011	Mina olen hea karjane. Hea karjane jätab oma elu lammaste eest.
043	JOH	010	012	Lambaid valvama palgatud inimene ei ole karjane ja ta põgeneb, kui näeb hunti tulemas. Ta jätab lambad maha, sest nad pole tema omad, ning hunt ründab karja ja pillutab selle laiali,
043	JOH	010	013	sest mees töötab üksnes palga pärast ega hooli lammastest.
043	JOH	010	014	Mina olen hea karjane. Mina tunnen omi ja nemad tunnevad mind,
043	JOH	010	015	just nagu Isa tunneb mind ja mina tunnen teda. Ma jätan oma elu lammaste eest.
043	JOH	010	016	Mul on teisi lambaid, kes ei ole selles taras. Ma pean nemadki siia tooma. Nad kuulavad mu häält ja siis on üks kari ühe karjasega.
043	JOH	010	017	Sellepärast Isa armastab mind, et ma jätan oma elu, et saaksin selle jälle võtta.
043	JOH	010	018	Keegi ei võta seda minult; mina otsustasin selle jätta. Mul on õigus see jätta ja õigus see tagasi võtta. See on käsk, mille mu Isa mulle andis.“
043	JOH	010	019	Nende sõnade pärast olid juudid taas Jeesuse suhtes lahkarvamusel.
043	JOH	010	020	Paljud neist ütlesid: „Ta on kurjast vaimust vaevatud! Ta on hullumeelne! Miks te teda kuulate?“
043	JOH	010	021	Teised ütlesid: „Kurjast vaimust vaevatu ei räägi selliseid sõnu. Pealegi, kuri vaim ei suuda pimedate silmi avada.“
043	JOH	010	022	Oli talv ja Jeruusalemmas templi pühitsemise püha aeg.
043	JOH	010	023	Jeesus kõndis templis Saalomoni sammaskäigus. Juudid ümbritsesid teda ja küsisid:
043	JOH	010	024	„Kui kaua sa hoiad meid teadmatuses? Kui sa oled Messias, siis ütle meile otse!“
043	JOH	010	025	Jeesus vastas: „Ma juba ütlesin teile, aga te keeldute uskumast. Imeteod, mida ma oma Isa nimel teen, tõendavad, kes ma olen.
043	JOH	010	026	Te ei usu mind, sest te pole minu lambad.
043	JOH	010	027	Minu lambad tunnevad mu häält; ma tunnen neid ja nad järgnevad mulle.
043	JOH	010	028	Ma annan neile igavese elu; nad ei lähe eales kaotsi ja keegi ei saa neid minult ära kahmata.
043	JOH	010	029	Minu Isa, kes nad mulle andis, on kõigist suurem; keegi ei saa neid temalt ära kahmata.
043	JOH	010	030	Mina ja Isa oleme üks.“
043	JOH	010	031	Taaskord haarasid juudid kivid, et ta kividega surnuks visata.
043	JOH	010	032	Jeesus ütles neile: „Te olete näinud palju häid tegusid, mida ma olen Isalt teinud. Millise eest neist te mind kividega viskate?“
043	JOH	010	033	Juudid vastasid: „Me ei viska sind kividega hea tegemise pärast, vaid jumalateotuse pärast, sest sa oled kõigest inimene, kuid väidad, et oled Jumal.“
043	JOH	010	034	Jeesus vastas neile: „Kas teie seaduses pole kirjutatud: „Ma ütlesin: Te olete jumalad“?
043	JOH	010	035	Ta nimetas neid inimesi jumalateks − inimesteks, kellele tuli Jumala sõna − ja Pühakirja ei või muuta.
043	JOH	010	036	Miks te siis ütlete, et see, kelle Isa välja valis ja maailma läkitas, teotab Jumalat, sest ma ütlesin „Ma olen Jumala Poeg“?
043	JOH	010	037	Kui ma ei tee seda, mida teeb mu Isa, siis ärge mind uskuge.
043	JOH	010	038	Aga kui ma seda teen, siis isegi kui te mind ei usu, peaksite uskuma tõendite pärast, mida ma olen teinud. Nii saate teada ja mõista, et Isa on minus ja mina Isas.“
043	JOH	010	039	Taaskord üritasid nad teda kinni võtta, kuid ta pääses nende käest.
043	JOH	010	040	Ta läks tagasi üle Jordani jõe kohta, kus Johannes oli ristimist alustanud, ja jäi sinna.
043	JOH	010	041	Tema juurde tuli palju inimesi ja nad ütlesid: „Johannes ei teinud imetegusid, aga kõik, mida ta selle mehe kohta rääkis, on täide läinud.“
043	JOH	010	042	Paljud, kes seal olid, hakkasid Jeesusesse uskuma.
043	JOH	011	001	Üks mees nimega Laatsarus oli haige. Ta elas Betaanias koos oma õdede Maarja ja Martaga.
043	JOH	011	002	Maarja oli see, kes oli Issandat lõhnaainega võidnud ja tema jalgu oma juustega kuivatanud. Tema vend Laatsarus oli haige.
043	JOH	011	003	Õed saatsid siis Jeesusele sõnumi: „Issand, su lähedane sõber on haige.“
043	JOH	011	004	Kui Jeesus uudist kuulis, ütles ta: „Selle haiguse lõpptulemus ei ole surm. Selle kaudu ilmneb Jumala au, et Jumala Poeg saaks austatud.“
043	JOH	011	005	Kuigi Jeesus armastas Martat, Maarjat ja Laatsarust
043	JOH	011	006	ning oli kuulnud, et Laatsarus on haige, jäi ta veel kaheks päevaks sinna, kus ta oli.
043	JOH	011	007	Siis ütles ta jüngritele: „Lähme tagasi Juudamaale.“
043	JOH	011	008	Jüngrid vastasid: „Rabi, alles mõne päeva eest üritasid juudid sind kividega surnuks visata. Kas sa tõesti tahad praegu sinna tagasi minna?“
043	JOH	011	009	„Eks ole päevas kaksteist tundi?“ vastas Jeesus.
043	JOH	011	010	„Kui kõnnid päeval, siis sa ei komista, sest sa näed selle maailma valguses, kuhu sa lähed. Aga kui sa kõnnid öösel, siis sa komistad, sest sul ei ole valgust.“
043	JOH	011	011	Pärast selle rääkimist ütles ta: „Meie sõber Laatsarus on magama jäänud, aga ma lähen sinna ja äratan ta üles!“
043	JOH	011	012	Jüngrid ütlesid: „Issand, kui ta magab, siis hakkab tal parem.“
043	JOH	011	013	Jeesus oli vihjanud Laatsaruse surmale, kuid jüngrid arvasid, et ta mõtleb tegelikku magamist.
043	JOH	011	014	Niisiis ütles Jeesus neile otse: „Laatsarus on surnud.
043	JOH	011	015	Teie pärast olen ma rõõmus, et mind polnud seal, sest nüüd saate minusse uskuda. Lähme teda vaatama.“
043	JOH	011	016	Kaksik Toomas ütles oma kaasjüngritele: „Lähme ka, et võiksime koos temaga surra.“
043	JOH	011	017	Kui Jeesus kohale jõudis, sai ta teada, et Laatsarus oli nelja päeva eest hauda pandud.
043	JOH	011	018	Betaania asus Jeruusalemmast ainult kolme kilomeetri kaugusel
043	JOH	011	019	ja paljud juudid olid tulnud Maarjat ja Martat venna kaotuse pärast lohutama.
043	JOH	011	020	Kui Marta sai teada, et Jeesus tuleb, läks ta välja temaga kohtuma, kuid Maarja jäi majja.
043	JOH	011	021	Marta ütles Jeesusele: „Issand, kui sa oleksid siin olnud, siis mu vend ei oleks surnud.
043	JOH	011	022	Aga ma olen kindel, et isegi nüüd annab Jumal sulle, mida iganes sa palud.“
043	JOH	011	023	Jeesus ütles talle: „Sinu vend tõuseb surnuist üles.“
043	JOH	011	024	„Ma tean, et ta tõuseb surnuist üles viimsepäeva ülestõusmisel,“ vastas Marta.
043	JOH	011	025	Jeesus ütles: „Mina olen ülestõusmine ja elu. Kes minusse usub, see elab, isegi kui ta sureb.
043	JOH	011	026	Mitte keegi, kes elab minus ja usub minusse, ei sure. Kas sa usud seda?“
043	JOH	011	027	„Jah, Issand,“ vastas Marta, „ma usun, et sina oled Messias, Jumala Poeg, see, kes pidi siia maailma tulema.“
043	JOH	011	028	Kui Marta seda oli öelnud, läks ta ja ütles oma õele Maarjale salaja: „Õpetaja on siin ja tahab sind näha.“
043	JOH	011	029	Kohe kui Maarja seda kuulis, tõusis ta kiiresti ja läks Jeesusele vastu.
043	JOH	011	030	Jeesus ei olnud veel külasse jõudnud. Ta oli ikka veel selles kohas, kus Marta temaga oli kohtunud.
043	JOH	011	031	Juudid, kes olid olnud Maarjat majas lohutamas, nägid, kuidas ta kiiresti tõusis ja lahkus. Nad järgnesid talle, arvates, et ta läheb haua juurde nutma.
043	JOH	011	032	Kui Maarja jõudis paika, kus Jeesus oli, ja ta nägi Jeesust, langes ta tema jalge ette ja ütles: „Issand, kui sa siin oleksid olnud, siis mu vend ei oleks surnud.“
043	JOH	011	033	Kui Jeesus nägi teda nutmas ja juute, kes tulid samuti temaga koos nutma, läks ta endast välja.
043	JOH	011	034	„Kuhu te ta panite?“ küsis ta. Nad vastasid: „Issand, tule ja vaata.“
043	JOH	011	035	Siis nuttis ka Jeesus.
043	JOH	011	036	„Näete, kui väga ta teda armastas,“ ütlesid juudid.
043	JOH	011	037	Aga mõned neist ütlesid: „Kui ta suutis pimeda mehe silmad avada, kas ta ei oleks suutnud hoida Laatsarust suremast?“
043	JOH	011	038	Endast väljas olles läks Jeesus haua juurde. See oli koobas, mille suu ette oli pandud suur kivi.
043	JOH	011	039	„Eemaldage kivi,“ käskis Jeesus. Kuid Marta, surnud mehe õde, ütles: „Issand, seal on nüüd kohutav hais, sest ta on neli päeva surnud olnud.“
043	JOH	011	040	„Kas ma ei öelnud sulle, et kui sa usuksid minusse, näeksid sa Jumala au?“ vastas Jeesus.
043	JOH	011	041	Niisiis eemaldasid nad kivi. Jeesus vaatas taeva poole ja ütles: „Isa, ma tänan sind, et sa mind kuuled.
043	JOH	011	042	Ma tean, et sa kuuled mind alati. Ütlen seda siin seisva rahva pärast, et nad usuksid, et sina läkitasid mu.“
043	JOH	011	043	Pärast neid sõnu hüüdis Jeesus: „Laatsarus, tule välja!“
043	JOH	011	044	Surnud mees tuli välja, käed ja jalad linaste ribadega kinni seotud ning riie näo ümber. „Siduge ta lahti ja laske ta vabaks,“ käskis Jeesus.
043	JOH	011	045	Selle tulemusena hakkasid Jeesusesse uskuma paljud juudid, kes olid tulnud Maarjat lohutama ja nägid, mida Jeesus tegi.
043	JOH	011	046	Kuid teised läksid variseride juurde ja jutustasid neile, mida Jeesus oli teinud.
043	JOH	011	047	Seejärel kutsusid ülempreestrid ja variserid kokku valitseva nõukogu koosoleku. „Mida me peame tegema?“ küsisid nad. „See mees teeb palju imetegusid.
043	JOH	011	048	Kui me laseme tal jätkata, hakkavad kõik temasse uskuma ning siis hävitavad roomlased nii templi kui ka meie rahva.“
043	JOH	011	049	„Te ei saa millestki aru!“ ütles Kaifas, kes oli tol aastal ülempreester.
043	JOH	011	050	„Kas te ei mõista, et teile on parem, et üks inimene sureb rahva eest, nii et kogu rahvast ei hävitataks?“
043	JOH	011	051	Ta ei öelnud seda iseenesest, vaid tolle aasta ülempreestrina kuulutas ta prohvetlikult, et Jeesus sureb rahva eest.
043	JOH	011	052	Ja mitte ainult juudi rahva eest, vaid kõigi hajutatud Jumala laste eest, et nad saaksid kokku kogutud ja üheks.
043	JOH	011	053	Sellest ajast peale tegid nad plaane, kuidas nad saaksid Jeesust tappa.
043	JOH	011	054	Seega ei rännanud Jeesus avalikult juutide hulgas, vaid läks kõrbelähedases piirkonnas asuvasse Efraimi linna ja jäi oma jüngritega sinna.
043	JOH	011	055	Oli peaaegu juutide paasapüha aeg ja palju rahvast läks maalt Jeruusalemma, et end paasapüha jaoks puhastada.
043	JOH	011	056	Inimesed otsisid Jeesust ja rääkisid temast, kui nad templis seisid. „Mida te arvate?“ küsisid nad üksteiselt. „Kas ta tuleb pühadele?“
043	JOH	011	057	Ülempreestrid ja variserid olid andnud korralduse, et igaüks, kes teab, kus Jeesus on, peab sellest teatama, et nad saaksid ta kinni võtta.
043	JOH	012	001	Kuus päeva enne paasapüha läks Jeesus Betaaniasse Laatsaruse juurde, kes oli surnuist üles äratatud.
043	JOH	012	002	Seal korraldati tema auks pidusöök. Marta aitas toitu serveerida, samal ajal istus Laatsarus koos Jeesuse ja teiste külalistega laua ääres.
043	JOH	012	003	Maarja tõi umbes pool liitrit puhast nardiõli, võidis Jeesuse jalgu ja kuivatas neid oma juustega. Parfüümi lõhn täitis kogu maja.
043	JOH	012	004	Aga üks jüngritest, Juudas Iskariot, kes hiljem Jeesuse ära andis, küsis:
043	JOH	012	005	„Miks ei müüdud seda parfüümi ära ega antud raha vaestele? See oli väärt kolmsada denaari.“
043	JOH	012	006	Ta ei öelnud seda sellepärast, et ta hoolis vaestest, vaid sellepärast, et ta oli varas. Tema oli see, kes hoolitses jüngrite raha eest ja ta võttis sageli sellest endale.
043	JOH	012	007	„Ärge arvustage teda,“ vastas Jeesus. „Ta tegi seda minu matusepäevaks valmistudes.
043	JOH	012	008	Vaeseid on teie juures alati, kuid mind ei ole siin alati.“
043	JOH	012	009	Suur hulk juute oli avastanud, et ta on seal. Nad tulid sinna mitte ainult Jeesust vaatama, vaid nad tahtsid näha ka Laatsarust, meest, kelle Jeesus oli surnuist üles äratanud.
043	JOH	012	010	Niisiis kavatsesid ülempreestrid tappa ka Laatsaruse,
043	JOH	012	011	kuna tema pärast ei järginud nii paljud enam juudi juhte, vaid hakkasid Jeesusesse uskuma.
043	JOH	012	012	Järgmisel päeval kuulsid paasapühale tulnud rahvahulgad, et Jeesus on teel Jeruusalemma.
043	JOH	012	013	Nad lõikasid palmioksi ja läksid teda tervitama, hüüdes: „Hosanna! Õnnistatud on see, kes tuleb Issanda nimel. Õnnistatud on Iisraeli kuningas.“
043	JOH	012	014	Jeesus leidis noore eesli ja ratsutas selle seljas, nagu öeldakse Pühakirjas:
043	JOH	012	015	„Ära karda, Siioni tütar. Vaata, su kuningas tuleb, ratsutab eeslisälu seljas.“
043	JOH	012	016	Sel ajal Jeesuse jüngrid ei mõistnud, mida need asjad tähendavad. Alles pärast tema ülendamist nad mõistsid, et juhtunu oli prohvetite poolt ette kuulutatud ja käis tema kohta.
043	JOH	012	017	Paljud rahva seast olid näinud, kuidas Jeesus kutsus Laatsaruse hauast välja ja äratas ta surnuist üles ning nad jutustasid seda lugu.
043	JOH	012	018	See oli põhjus, miks nii paljud läksid Jeesusega kohtuma − sest nad olid kuulnud sellest imeteost.
043	JOH	012	019	Variserid ütlesid üksteisele: „Vaadake, me ei jõua kuhugi. Kõik jooksevad tema järel.“
043	JOH	012	020	Ka mõned kreeklased olid tulnud pühadele Jumalat teenima.
043	JOH	012	021	Nad tulid Galilea Betsaidast pärit Filippuse juurde ja ütlesid: „Isand, me tahaksime Jeesust näha.“
043	JOH	012	022	Filippus läks ja rääkis Andreasele. Siis läksid nad koos Jeesuse juurde ja rääkisid talle.
043	JOH	012	023	Jeesus vastas: „Inimese Pojal on tulnud aeg, et ta saaks austatud.
043	JOH	012	024	Ma räägin teile tõtt: kui nisutera ei külvata mulda ja ta ei sure, jääb ta lihtsalt üheks teraks. Aga kui ta sureb, annab ta veel palju nisuteri.
043	JOH	012	025	Kui te armastate oma elu, siis te kaotate selle, aga kui te ei armasta oma elu selles maailmas, siis hoiate oma elu igavesti.
043	JOH	012	026	Kui tahate mind teenida, peate mind järgima. Minu teenijad on seal, kus olen mina, ja mu Isa austab igaüht, kes mind teenib.
043	JOH	012	027	Nüüd olen ma murelik. Mida peaksin ütlema? „Isa, säästa mind sellest tulevasest kannatuste ajast?“ Ei, sest sellepärast ma tulingi − et minna läbi selle kannatuste aja.
043	JOH	012	028	Isa, näita mulle oma iseloomu au.“ Taevast kostis hääl, mis ütles: „Ma olen juba selle au näidanud ja näitan seda veel.“
043	JOH	012	029	Rahvas, kes seal seisis, kuulis seda. Mõned ütlesid, et see oli kõuemürin, teised ütlesid, et ingel rääkis temaga.
043	JOH	012	030	Jeesus ütles neile: „See hääl ei kõnelenud minu, vaid teie pärast.
043	JOH	012	031	Nüüd on selle maailma kohus; nüüd heidetakse selle maailma vürst välja.
043	JOH	012	032	Aga kui mind maa pealt üles tõstetakse, tõmban ma kõik enda juurde.“
043	JOH	012	033	(Ta ütles seda, et viidata, missugust surma pidi ta surema.)
043	JOH	012	034	Rahvas vastas: „Seadus ütleb, et Messias elab igavesti, kuidas sa saad siis öelda, et inimese Poeg „tõstetakse üles“? Kes on „inimese Poeg“?“
043	JOH	012	035	Jeesus vastas: „Valgus on siin teie juures veidi aega. Kõndige, kuni teil on valgus, et pimedus ei tabaks teid ootamatult. Need, kes kõnnivad pimeduses, ei tea, kuhu nad lähevad.
043	JOH	012	036	Uskuge valgusesse, kuni see teil on, et te saaksite valguse lasteks.“ Kui Jeesus oli neile seda öelnud, siis ta lahkus ja peitis end nende eest.
043	JOH	012	037	Aga hoolimata kõigist imetegudest, mida Jeesus oli nende juuresolekul teinud, ei uskunud nad ikkagi Jeesusesse.
043	JOH	012	038	Nii läks täide prohvet Jesaja sõnum: „Issand, kes on uskunud seda, mida neile rääkisime? Kellele on Issanda vägi ilmutatud?“
043	JOH	012	039	Nad ei suutnud temasse uskuda ja nii täitsid nad selle, mida Jesaja on veel öelnud:
043	JOH	012	040	„Ta pimestas nende silmad ja tegi nende mõistuse nüriks, et nende silmad ei näeks ja mõistus ei mõtleks ja nad ei pöörduks minu poole, sest kui nad seda teeksid, siis ma tervendaksin nad.“
043	JOH	012	041	Jesaja nägi Jeesuse au ja ütles seda temale viidates.
043	JOH	012	042	Isegi palju juhte uskus temasse. Kuid nad ei tunnistanud seda avalikult, sest ei tahtnud, et variserid nad sünagoogist välja heidaks,
043	JOH	012	043	sest nad armastasid inimeste imetlust rohkem kui Jumala heakskiitu.
043	JOH	012	044	Jeesus hüüdis: „Kui te usute minusse, siis ei usu te ainult minusse, vaid ka temasse, kes mu läkitas.
043	JOH	012	045	Kui te näete mind, näete teda, kes mu läkitas.
043	JOH	012	046	Ma olen tulnud nagu valgus, mis paistab maailmas, nii et kui usute minusse, ei jää te pimedusse.
043	JOH	012	047	Ma ei mõista kohut kellegi üle, kes kuuleb mu sõnu, kuid ei tee nende järgi. Ma tulin maailma päästma, mitte selle üle kohut mõistma.
043	JOH	012	048	Kes mu tagasi lükkab ja kes ei võta mu sõnu vastu, selle üle mõistetakse kohut lõpuaja kohtus vastavalt sellele, mida ma olen öelnud.
043	JOH	012	049	Sest ma ei räägi enda nimel, vaid Isa nimel, kes mu läkitas. Tema on see, kes õpetab mind, mida ja kuidas öelda.
043	JOH	012	050	Ma tean, et see, mida tema käsib mul öelda, toob igavese elu; nii et kõik, mida ma räägin, on see, mida Isa mind käsib.“
043	JOH	013	001	Oli päev enne paasapüha; Jeesus teadis, et oli tulnud aeg lahkuda siit maailmast ja minna oma Isa juurde. Ta oli armastanud maailmas neid, kes olid tema omad, ning nüüd ilmutas ta täielikku armastust nende vastu.
043	JOH	013	002	Oli õhtusöögi aeg ja kurat oli juba pannud Juuda, Siimon Iskarioti poja pähe mõtte Jeesus ära anda.
043	JOH	013	003	Jeesus teadis, et Isa oli andnud kõik tema võimusesse ja et ta oli tulnud Jumala juurest ja pidi Jumala juurde tagasi minema.
043	JOH	013	004	Niisiis tõusis Jeesus õhtusööki söömast üles, võttis ära oma kuue ja pani endale rätiku ümber vöö.
043	JOH	013	005	Ta valas vett kaussi, hakkas pesema oma jüngrite jalgu ja kuivatas neid enda ümber mähitud rätikuga.
043	JOH	013	006	Ta tuli Siimon Peetruse juurde, kes küsis talt: „Issand, kas sa kavatsed mu jalgu pesta?“
043	JOH	013	007	Jeesus vastas: „Praegu ei saa sa aru, mida ma sinu heaks teen, aga ühel päeval sa mõistad.“
043	JOH	013	008	„Ei!“ protestis Peetrus. „Sa ei pese iial mu jalgu!“ Jeesus kostis: „Kui ma sind ei pese, ei ole sul osa minuga.“
043	JOH	013	009	„Issand, siis pese ka mu käsi ja pead, mitte ainult jalgu!“ hüüatas Siimon Peetrus.
043	JOH	013	010	Jeesus vastas: „Neil, kes on end pesnud, on vaja ainult jalgu pesta ja siis on nad üleni puhtad. Te olete puhtad, aga mitte kõik teist.“
043	JOH	013	011	Sest ta teadis, kes ta ära annab. Sellepärast ta ütleski: „Kõik teist ei ole puhtad.“
043	JOH	013	012	Pärast seda kui Jeesus oli nende jalad pesnud, pani ta uuesti kuue selga ja istus maha. „Kas te saate aru, mida ma teile tegin?“ küsis ta neilt.
043	JOH	013	013	„Te nimetate mind õpetajaks ja Issandaks ning teete õigesti, sest see ma olen.
043	JOH	013	014	Kui nüüd mina, teie Õpetaja ja Issand, pesin teie jalgu, peaksite teiegi üksteise jalgu pesema.
043	JOH	013	015	Olen näidanud teile eeskuju, nii et te peaksite tegema sama mida mina.
043	JOH	013	016	Ma räägin teile tõtt: teenijad ei ole tähtsamad kui nende isand ja läkitatu ei ole suurem kui läkitaja.
043	JOH	013	017	Nüüd, mil te seda mõistate, olete õnnistatud, kui te seda ka teete.
043	JOH	013	018	Ma ei räägi teist kõigist; ma tean neid, kelle ma olen valinud. Aga see on selleks, et täituks Pühakiri: „See, kes jagab minuga toitu, on minu vastu pöördunud.“
043	JOH	013	019	Ma räägin seda teile praegu, enne kui see toimub, nii et kui see toimub, oleksite te veendunud, et ma olen see, kes ma olen.
043	JOH	013	020	Ma räägin teile tõtt: kes iganes võtab vastu selle, kelle ma läkitan, võtab vastu minu, ja kes iganes võtab vastu minu, võtab vastu selle, kes mu läkitas.“
043	JOH	013	021	Kui Jeesus seda oli öelnud, oli ta sügavalt mures ja teatas: „Ma räägin teile tõtt: üks teist annab mu ära.“
043	JOH	013	022	Jüngrid vaatasid üksteisele otsa ja nuputasid, kellest neist Jeesus räägib.
043	JOH	013	023	Jünger, keda Jeesus armastas, istus lauas Jeesuse kõrval ja nõjatus tema lähedale.
043	JOH	013	024	Siimon Peetrus andis talle märku, et ta küsiks Jeesuselt, kellest ta räägib.
043	JOH	013	025	Siis ta kallutas end Jeesuse poole ja küsis: „Issand, kes see on?“
043	JOH	013	026	Jeesus vastas: „See on tema, kellele ma annan sissekastetud leivatüki.“
043	JOH	013	027	Pärast leivatüki sissekastmist andis ta selle Juudale, Siimon Iskarioti pojale. Kui Juudas võttis leiva vastu, sisenes temasse Saatan. „Tee kiiresti seda, mida sa teha kavatsed,“ ütles Jeesus talle.
043	JOH	013	028	Mitte keegi lauas ei mõistnud, mida Jeesus sellega mõtles.
043	JOH	013	029	Kuna Juudas vastutas raha eest, arvasid mõned, et Jeesus käskis tal minna ja osta midagi paasapühaks vajalikku või annetada midagi vaestele.
043	JOH	013	030	Juudas lahkus kohe pärast seda, kui oli leivatüki võtnud, ning läks välja öhe.
043	JOH	013	031	Pärast tema lahkumist ütles Jeesus: „Nüüd on inimese Poeg austatud ja tema kaudu on austatud Jumal.
043	JOH	013	032	Kui Jumal on tema kaudu austatud, siis austab Jumal Poega ennast ja ta austab teda kohe.
043	JOH	013	033	Mu lapsed, olen teiega ainult veidi aega veel. Te otsite mind, aga ma ütlen teile sama, mida ma ütlesin juutidele: te ei saa tulla sinna, kuhu mina lähen.
043	JOH	013	034	Ma annan teile uue käsu: armastage üksteist. Armastage üksteist samamoodi, naga mina olen teid armastanud.
043	JOH	013	035	Kui te armastate üksteist, tõestate kõigile, et olete minu jüngrid.“
043	JOH	013	036	Siimon Peetrus küsis talt: „Kuhu sa lähed, Issand?“ Jeesus vastas: „Praegu ei saa sa tulla sinna, kuhu ma lähen. Sa järgned mulle hiljem.“
043	JOH	013	037	„Issand, miks ma ei saa praegu sulle järgneda?“ küsis Peetrus. „Ma jätan oma elu sinu eest.“
043	JOH	013	038	„Kas sa tõesti oled valmis minu pärast surema? Ma räägin sulle tõtt: enne kui kukk kireb, salgad sa mind kolm korda,“ vastas Jeesus.
043	JOH	014	001	„Ärge laske oma meeltel ärevil olla. Uskuge Jumalasse ja uskuge ka minusse.
043	JOH	014	002	Minu Isa majas on palju ruumi. Kui see nii ei oleks, siis oleksin teile öelnud. Ma lähen teile kohta ette valmistama.
043	JOH	014	003	Kui ma olen läinud ja teile koha valmistanud, tulen ma tagasi ja võtan teid endaga kaasa, nii et ka teie saaksite seal koos minuga olla.
043	JOH	014	004	Te teate teed sinna, kuhu ma lähen.“
043	JOH	014	005	Toomas ütles talle: „Issand, me ei tea, kuhu sa lähed. Kuidas me saame teada teed?“
043	JOH	014	006	Jeesus vastas: „Mina olen tee ja tõde ja elu. Keegi ei tule Isa juurde muidu, kui ainult minu kaudu.
043	JOH	014	007	Kui te oleksite mind tundnud, tunneksite ka mu Isa. Nüüdsest peale te tunnete teda ja olete teda näinud.“
043	JOH	014	008	Filippus ütles: „Issand, näita meile Isa, siis oleme kindlad.“
043	JOH	014	009	Jeesus vastas: „Filippus, ma olen nii kaua teie juures olnud ja te ei tunne mind ikka veel? Kes on näinud mind, on näinud Isa. Kuidas te saate öelda: „Näita meile Isa“?
043	JOH	014	010	Kas te ei usu, et ma elan Isas ja Isa elab minus? Sõnad, mis ma kõnelen, ei ole minu omad; Isa, kes minus elab, teeb oma tööd.
043	JOH	014	011	Uskuge mind, kui ma ütlen teile, et ma elan Isas ja Isa elab minus, või vähemalt uskuge kõigi mu tegude tõttu, mis seda tõendavad.
043	JOH	014	012	Ma räägin teile tõtt: kes usub minusse, teeb sama, mida teen mina. Õigupoolest teeb ta isegi suuremaid asju, sest mina lähen Isa juurde.
043	JOH	014	013	Ma teen seda, mida iganes te minu nimel palute, et Isa saaks Poja kaudu austatud.
043	JOH	014	014	Mida iganes te minu nimel palute, seda ma teen.
043	JOH	014	015	Kui te mind armastate, siis peate mu käske.
043	JOH	014	016	Ma palun Isa ja ta saadab teile teise Lohutaja, tõe Vaimu, kes on alati teie juures.
043	JOH	014	017	Maailm ei saa teda vastu võtta, sest ta ei otsi teda ega tunne teda. Aga teie tunnete teda, sest ta elab teie juures ja on teie sees.
043	JOH	014	018	Ma ei jäta teid maha nagu vaeslapsi: ma tulen teie juurde tagasi.
043	JOH	014	019	Peagi maailm ei näe mind enam, aga teie näete. Kuna mina elan, elate ka teie.
043	JOH	014	020	Sel päeval saate teada, et ma elan Isas, teie elate minus ja mina elan teis.
043	JOH	014	021	Kes minu käske peavad, on need, kes mind armastavad; kes mind armastavad, neid armastab mu Isa. Ka mina armastan neid ja ilmutan end neile.“
043	JOH	014	022	Juudas (mitte Iskariot) vastas: „Issand, miks sa ilmutad end meile ja mitte maailmale?“
043	JOH	014	023	Jeesus vastas: „Kes mind armastab, teeb nii, nagu ma ütlen. Minu Isa armastab neid ja me tuleme ja teeme tema juurde oma kodu.
043	JOH	014	024	Kes mind ei armasta, ei tee nii, nagu ma ütlen. Need sõnad ei ole minult, need on Isalt, kes mu läkitas.
043	JOH	014	025	Ma selgitan seda teile sel ajal, kui ma olen veel siin teie juures.
043	JOH	014	026	Aga kui isa saadab minu asemel Lohutaja, Püha Vaimu, siis ta õpetab teile kõike ja tuletab teile meelde kõik, mida ma teile rääkisin.
043	JOH	014	027	Rahu ma jätan teile; oma rahu annan ma teile. Rahu, mille mina teile annan, ei ole selline, nagu maailm annab. Ärge laske oma meeltel ärevil olla ja ärge kartke.
043	JOH	014	028	Te kuulsite, et ma ütlesin teile: „Ma lähen ära, aga ma tulen teie juurde tagasi.“ Kui te tõesti mind armastaksite, oleksite rõõmsad, et ma lähen Isa juurde, sest Isa on suurem kui mina.
043	JOH	014	029	Olen seda teile selgitanud praegu, enne kui see toimub, et kui see toimub, siis te usuksite kindlalt.
043	JOH	014	030	Ma ei saa teiega enam kauem rääkida, sest selle maailma vürst on tulemas. Tal ei ole võimu mind valitseda,
043	JOH	014	031	aga ma teen seda, mida mu Isa käskis mul teha, et maailm teaks, et ma armastan Isa. Tõuske nüüd, hakkame minema.“
043	JOH	015	001	„Mina olen tõeline viinapuu ja mu isa on aednik.
043	JOH	015	002	Ta lõikab ära iga mu oksa, mis vilja ei kanna. Ta kärbib iga oksa, mis vilja kannab, et see saaks veel rohkem vilja kanda.
043	JOH	015	003	Teie olete juba kärbitud ja saanud puhtaks selle kaudu, mida ma olen teile rääkinud.
043	JOH	015	004	Jääge minusse, ja mina jään teisse. Just nagu oks ei saa vilja kanda, kui ta on viinapuust lahus, samamoodi on teiega: te ei saa vilja kanda, kui te minusse ei jää.
043	JOH	015	005	Mina olen viinapuu, teie olete oksad. Kes jääb minusse ja mina temasse, see kannab külluslikult vilja, sest ilma minuta ei suuda te midagi teha.
043	JOH	015	006	Kes ei jää minusse, on nagu oks, mis on välja visatud ja kuivab ära. Sellised oksad kogutakse kokku, visatakse tulle ja põletatakse ära.
043	JOH	015	007	Kui te jääte minusse ja minu sõnad jäävad teisse, siis paluge, mida iganes tahate, ja see antakse teile.
043	JOH	015	008	Minu Isa on austatud, kui te kannate külluslikult vilja ja tõestate sellega, et olete minu jüngrid.
043	JOH	015	009	Ma olen teid armastanud samamoodi, nagu Isa armastab mind. Jääge minu armastusse.
043	JOH	015	010	Kui te teete, mida ma ütlen, siis jääte minu armastusse, just nagu mina teen seda, mida mu Isa ütleb, ja jään tema armastusse.
043	JOH	015	011	Olen seda teile selgitanud, et minu rõõm võiks olla teis ja teie rõõm võiks olla täielik.
043	JOH	015	012	See on minu käsk: armastage üksteist nii, nagu mina olen armastanud teid.
043	JOH	015	013	Ei ole suuremat armastust kui anda elu oma sõprade eest.
043	JOH	015	014	Teie olete minu sõbrad, kui teete seda, mida ma teid käsin.
043	JOH	015	015	Ma ei nimeta teid enam sulasteks, sest sulased ei ole oma isanda saladustesse pühendatud. Ma nimetan teid sõpradeks, sest olen selgitanud teile kõike, mida Isa mulle on öelnud.
043	JOH	015	016	Teie ei valinud mind, vaid mina valisin teid. Olen andnud teile kohustuse minna ja kanda kestvat vilja. Nii annab Isa teile, mida iganes te minu nimel palute.
043	JOH	015	017	See on minu käsk teile: armastage üksteist.
043	JOH	015	018	Kui maailm teid vihkab, siis meenutage, et enne teid vihkas ta mind.
043	JOH	015	019	Kui te oleksite selle maailma osa, siis armastaks maailm teid nagu omi. Aga te ei ole selle maailma osa ja mina olen teid maailmast valinud − sellepärast maailm vihkab teid.
043	JOH	015	020	Pidage meeles, mida ma teile rääkisin: teenijad ei ole oma isandast tähtsamad. Kui nad kiusasid taga mind, kiusavad nad taga teidki. Kui nad oleksid teinud seda, mida mina käskisin, teeksid nad ka seda, mida teie neile ütlete.
043	JOH	015	021	Aga kõike seda teevad nad teile minu pärast, sest nad ei tunne seda, kes mu läkitas.
043	JOH	015	022	Kui ma ei oleks tulnud ja neile rääkinud, ei oleks nad patus süüdi, aga nüüd ei ole neil oma patule ettekäänet.
043	JOH	015	023	Kes vihkab mind, see vihkab ka mu Isa.
043	JOH	015	024	Kui ma ei oleks andnud neile selliseid tõendeid tegude kaudu, mida keegi ei olnud varem teinud, ei oleks nad patus süüdi, kuid vaatamata sellele, et nad nägid seda kõike, vihkasid nad mind ja mu Isa.
043	JOH	015	025	Aga just see täidab Pühakirja sõnad: „Nad vihkasid mind täiesti põhjuseta.“
043	JOH	015	026	Kuid ma saadan teile Isa juurest Lohutaja. Kui tema tuleb, toob ta minu kohta tunnistuse. Ta on tõe Vaim, kes tuleb Isa juurest.
043	JOH	015	027	Ka teie annate minust tunnistust, sest te olete algusest peale minu juures olnud.
043	JOH	016	001	Olen seda teile rääkinud, et teie usk minusse ei kaoks.
043	JOH	016	002	Nad heidavad teid sünagoogidest välja; õigupoolest tuleb aeg, mil need, kes teid tapavad, arvavad, et teevad Jumalale teene.
043	JOH	016	003	Nad teevad seda, sest nad ei ole kunagi tundnud Isa ega mind. Olen teile seda rääkinud, et kui see toimub, tuleks teile meelde, mida ma teile rääkisin.
043	JOH	016	004	Mul ei olnud vaja seda teile kohe alguses rääkida, sest siis jäin ma teie juurde.
043	JOH	016	005	Aga nüüd lähen ma tema juurde, kes mu läkitas, ja ometi ei küsi teist keegi: „Kuhu sa lähed?“
043	JOH	016	006	Muidugi olete praegu, mil ma teile rääkisin, südamevaluga täidetud.
043	JOH	016	007	Aga ma räägin teile tõtt: teile on parem, et ma lähen ära, sest kui ma ei läheks, ei tuleks teie juurde Lohutaja. Kui ma ära lähen, saadan ma tema teie juurde.
043	JOH	016	008	Kui ta tuleb, veenab ta neid, kes on maailmas, et nad on valesti aru saanud patust, õigusest ja kohtust:
043	JOH	016	009	patust, et nad ei uskunud minusse;
043	JOH	016	010	õigusest, et ma lähen Isa juurde ja te ei näe mind enam;
043	JOH	016	011	kohtust, et selle maailma valitseja on juba surma mõistetud.
043	JOH	016	012	On veel palju, mida ma tahan teile selgitada, kuid te ei suuda seda praegu taluda.
043	JOH	016	013	Aga kui tõe Vaim tuleb, õpetab ta teile kogu tõde. Ta ei räägi iseenesest, vaid ta kõneleb ainult seda, mida kuuleb, ning räägib teile, mis hakkab toimuma.
043	JOH	016	014	Ta toob au mulle, sest ta õpetab teile seda, mida minult saab.
043	JOH	016	015	Kõik, mis kuulub Isale, on minu oma. Sellepärast ma ütlesin, et Vaim õpetab teile seda, mida minult saab.
043	JOH	016	016	Veidi aja pärast ei näe te mind enam, aga siis veidi aja pärast te näete mind.“
043	JOH	016	017	Mõned tema jüngritest ütlesid üksteisele: „Mida ta mõtleb sellega: „Veidi aja pärast ei näe te mind enam, aga siis veidi aja pärast te näete mind“ ja „Sest ma lähen Isa juurde“?“
043	JOH	016	018	Nad küsisid: „Mida ta mõtleb selle „veidi aja pärast“ all? Me ei tea, millest ta räägib.“
043	JOH	016	019	Jeesus sai aru, et nad tahtsid temalt selle kohta küsida. Niisiis küsis ta neilt: „Kas te ei saa aru minu ütlusest: „Veidi aja pärast ei näe te mind enam, aga siis veidi aja pärast te näete mind“?
043	JOH	016	020	Ma räägin teile tõtt: te nutate ja leinate, aga maailm rõõmustab. Te kurvastate, aga teie kurvastus muutub rõõmuks.
043	JOH	016	021	Sünnitav naine kannatab valu, sest tema aeg on tulnud, aga kui laps on sündinud, unustab ta valu rõõmu tõttu, et laps on maailma sündinud.
043	JOH	016	022	Jah, praegu te kurvastate, aga ma näen teid jälle; siis te rõõmustate ja keegi ei võta teie rõõmu ära.
043	JOH	016	023	Kui see aeg kätte jõuab, ei ole teil vaja minult midagi küsida. Ma räägin teile tõtt: Isa annab teile, mida iganes te minu nimel palute.
043	JOH	016	024	Seni ei ole te midagi minu nimel palunud, nii et paluge, ja te saate, ja teie õnn on täielik.
043	JOH	016	025	Olen rääkinud teile piltlikku keelt kasutades. Aga varsti ei kasuta ma enam teiega rääkides sellist piltlikku keelt. Selle asemel selgitan teile Isa väga lihtsalt.
043	JOH	016	026	Siis te palute minu nimel. Ma ei ütle, et ma palun Isa juures teie eest,
043	JOH	016	027	sest Isa ise armastab teid, sest te armastate mind ja usute, et ma tulin Jumala juurest.
043	JOH	016	028	Ma lahkusin Isa juurest ja tulin maailma; nüüd lahkun ma maailmast ja lähen tagasi oma Isa juurde.“
043	JOH	016	029	Siis ütlesid jüngrid: „Nüüd räägid sa väga lihtsalt ega kasuta piltlikku keelt.
043	JOH	016	030	Nüüd oleme kindlad, et sina tead kõike, ja et sa ei pea inimestelt küsima, et teada saada, millele nad mõtlevad. See veenab meid, et sa tulid Jumala juurest.“
043	JOH	016	031	„Kas te olete nüüd tõesti veendunud?“ küsis Jeesus.
043	JOH	016	032	„Tuleb aeg − õigupoolest on see kohe käes −, kui teid pillutatakse laiali, igaüks oma koju, ja te kõik jätate mu üksi. Aga ma ei ole tegelikult üksinda, sest Isa on minuga.
043	JOH	016	033	Olen rääkinud teile kõike seda, et teil võiks olla rahu, sest te olete üks minuga. Selles maailmas on teil kannatusi, aga olge julged − mina olen maailma võitnud!“
043	JOH	017	001	Kui Jeesus need sõnad oli öelnud, vaatas ta üles taeva poole ja ütles: „Isa, aeg on käes. Austa oma Poega, et Poeg võiks austada sind.
043	JOH	017	002	Sest sina andsid talle mõjuvõimu kõigi inimeste üle, et ta võiks anda igavese elu kõigile neile, kelle sa oled temale andnud.
043	JOH	017	003	Igavene elu on see: tunda sind, ainsat tõelist Jumalat, ja Jeesust Kristust, kelle sa läkitasid.
043	JOH	017	004	Olen austanud sind siin maa peal ja lõpetanud töö, mille sa andsid mulle teha.
043	JOH	017	005	Nüüd, Isa, austa mind oma ligiolus auga, mis mul oli sinu juures enne maailma algust.
043	JOH	017	006	Ma olen ilmutanud sinu iseloomu neile, kelle sa mulle maailmast andsid. Nad kuulusid sulle; sina andsid nad mulle, ja nad on teinud, mida sa ütlesid.
043	JOH	017	007	Nüüd nad teavad, et kõik, mille sa oled mulle andnud, on sinult pärit.
043	JOH	017	008	Olen andnud neile sõnumi, mille sina mulle andsid. Nad võtsid selle vastu, nad veendusid täielikult, et ma olen sinu juurest tulnud, ning nad usuvad, et sina läkitasid mu.
043	JOH	017	009	Ma palvetan nende pärast; mitte maailma pärast, vaid nende pärast, kelle sa mulle andsid, sest nad on sinu omad.
043	JOH	017	010	Kõik, kes kuuluvad mulle, on sinu omad, ja need, kes kuuluvad sulle, on minu omad, ning ma olen nende kaudu austatud.
043	JOH	017	011	Ma lahkun maailmast, kuid nemad jäävad maailma; ma tulen sinu juurde. Püha Isa, kaitse neid enda nimel, mille sa mulle andsid, et nad võiksid olla üks, nagu meie oleme üks.
043	JOH	017	012	Sel ajal, kui ma olin nende juures, kaitsesin ma neid sinu nimel, mille sa mulle andsid. Ma valvasin nende üle, nii et ükski neist ei läinud kaotsi, välja arvatud hukule määratu, nii et Pühakiri läks täide.
043	JOH	017	013	Nüüd ma tulen sinu juurde; ma räägin seda kõike ajal, mil olen veel siin maailmas, et nad võiksid täielikult minu rõõmust osa saada.
043	JOH	017	014	Ma andsin neile sinu sõnumi ja maailm vihkab neid sellepärast, et nad ei ole maailmast, nagu minagi ei ole maailmast.
043	JOH	017	015	Ma ei palu, et sa võtaksid nad maailmast ära, vaid et sa kaitseksid neid kurja eest.
043	JOH	017	016	Nad ei ole maailmast, nagu minagi ei ole maailmast.
043	JOH	017	017	Pühitse neid tões − sinu sõna on tõde.
043	JOH	017	018	Samamoodi nagu sina läkitasid mu maailma, läkitan mina nemad maailma.
043	JOH	017	019	Ma pühitsen end nende eest, et ka nemad võiksid olla tõeliselt pühad.
043	JOH	017	020	Ma ei palveta üksnes nende eest, vaid ma palun ka nende eest, kes nende kuulutuse tõttu minusse usuvad.
043	JOH	017	021	Ma palun, et nad kõik võiksid olla üks, just nagu sina, Isa, elad minus, ja mina elan sinus, et ka nemad võiksid meis elada, nii et maailma usuks, et sina läkitasid mu.
043	JOH	017	022	Olen andnud neile au, mille sa andsid mulle, et nad võiksid olla üks, nagu meie oleme üks.
043	JOH	017	023	Mina elan neis ja sina elad minus. Et nad võiksid olla täielikult üks, nii et kogu maailm teaks, et sina läkitasid mu, ja et sa armastad neid, nagu sa armastad mind.
043	JOH	017	024	Isa, ma tahan, et need, kelle sa oled mulle andnud, oleksid koos minuga seal, kus olen mina, et nad näeksid au, mille sa oled mulle andnud, sest sa armastasid mind enne maailma loomist.
043	JOH	017	025	Hea Isa, maailm ei tunne sind, aga mina tunnen sind, ja nemad siin minu juures teavad, et sina mu läkitasid.
043	JOH	017	026	Ma olen ilmutanud neile sinu iseloomu ja näitan seda jätkuvalt, et armastus, mis sul on minu vastu, oleks neis, ja mina elaksin neis.“
043	JOH	018	001	Pärast seda kui Jeesus oli kõnelemise lõpetanud, läks ta koos jüngritega üle Kidroni oja oliivisallu.
043	JOH	018	002	Äraandja Juudas teadis seda paika, sest Jeesus oli oma jüngritega seal sageli käinud.
043	JOH	018	003	Juudas võttis siis endaga kaasa sõduritesalga koos ülempreestrite ja variseride valvuritega. Nad tulid sinna tõrvikute, laternate ja relvadega.
043	JOH	018	004	Jeesus teadis kõike, mis pidi temaga toimuma. Ta läks neile vastu ja küsis: „Keda te otsite?“
043	JOH	018	005	„Kas sa oled Naatsareti Jeesus?“ küsisid nad. „Ma olen,“ vastas Jeesus neile. Äraandja Juudas seisis nende hulgas.
043	JOH	018	006	Kui Jeesus ütles: „Ma olen“, taganesid nad ja kukkusid maha.
043	JOH	018	007	Siis küsis ta neilt uuesti: „Keda te otsite?“ „Kas sa oled Naatsareti Jeesus?“ küsisid nad taas.
043	JOH	018	008	„Ma juba ütlesin teile, et ma olen,“ vastas Jeesus. „Kui nüüd mina olen see, keda te otsite, siis laske neil teistel minna.“
043	JOH	018	009	Nende sõnadega täitus see, mida ta oli varem öelnud: „Ma ei ole kaotanud kedagi neist, kelle sa mulle andsid.“
043	JOH	018	010	Siis tõmbas Siimon Peetrus mõõga, lõi ülempreestri sulast Malkust ja lõikas tema parema kõrva maha.
043	JOH	018	011	Jeesus ütles Peetrusele: „Pane mõõk ära! Kas sa arvad, et ma ei peaks jooma karikast, mille Isa on mulle andnud?“
043	JOH	018	012	Seejärel võtsid sõdurid, nende pealik ja juutide valvurid Jeesuse kinni ja sidusid ta käed.
043	JOH	018	013	Kõigepealt viisid nad ta Annase juurde, kes oli tollase ülempreestri Kaifase äi.
043	JOH	018	014	Kaifas oli see, kes oli juutidele öelnud: „Parem on ühel inimesel rahva eest surra.“
043	JOH	018	015	Siimon Peetrus järgnes Jeesusele, ja ka teine jünger tegi sama. See jünger oli ülempreestri juures tuttav ja nii sisenes ta koos Jeesusega ülempreestri hoovi.
043	JOH	018	016	Peetrus pidi jääma välja ukse juurde. Teine jünger, kes oli ülempreestri juures tuttav, läks ja rääkis ust valvava teenijatüdrukuga ja tõi Peetruse sisse.
043	JOH	018	017	Tüdruk küsis Peetruselt: „Kas sa ei ole mitte üks selle mehe jüngritest?“ „Mina? Ei, ei ole,“ vastas ta.
043	JOH	018	018	Oli jahe ning teenijad ja valvurid seisid end soojendades tule juures, mille nad olid teinud. Peetrus läks ja seisis nende juurde end soojendama.
043	JOH	018	019	Siis küsis ülempreester Jeesuselt tema jüngrite ja selle kohta, mida ta õpetab.
043	JOH	018	020	„Ma olen avalikult kõigile rääkinud,“ vastas Jeesus. „Olen alati õpetanud sünagoogides ja templis, kus kõik juudid koos käivad. Ma ei ole midagi salajas rääkinud.
043	JOH	018	021	Miks sa siis mind küsitled? Küsi inimestelt, kes on kuulnud, mida ma neile olen rääkinud. Nad teavad, mida ma olen öelnud.“
043	JOH	018	022	Kui ta seda ütles, lõi üks lähedal seisvatest valvuritest Jeesust ja ütles: „Kas nii räägitakse ülempreestriga?“
043	JOH	018	023	Jeesus vastas: „Kui ma midagi valesti ütlesin, räägi kõigile, mis valesti oli. Aga kui ma õigust rääkisin, miks sa siis mind lõid?“
043	JOH	018	024	Annas saatis endiselt kinniseotud kätega Jeesuse ülempreester Kaifase juurde.
043	JOH	018	025	Siis kui Siimon Peetrus seisis end soojendades tule juures, küsisid inimesed seal tema käest: „Kas sa ei ole mitte üks tema jüngritest?“ Peetrus salgas seda ja ütles: „Ei, ma ei ole.“
043	JOH	018	026	Üks ülempreestri sulastest, see, kelle sugulasel oli Peetrus kõrva maha lõiganud, küsis Peetruselt: „Kas ma ei näinud sind koos temaga oliivisalus?“
043	JOH	018	027	Peetrus salgas seda jälle, ja kohe kires kukk.
043	JOH	018	028	Varahommikul viidi Jeesus Kaifase juurest Rooma maavalitseja paleesse. Juudi juhid ei sisenenud paleesse, sest kui nad oleksid seda teinud, oleksid nad tseremoniaalselt ebapuhtaks saanud, aga nad tahtsid paasasöömaaega süüa.
043	JOH	018	029	Niisiis tuli Pilaatus välja nendega kohtuma. „Mis süüdistuse te selle mehe vastu esitate?“ küsis ta.
043	JOH	018	030	„Kui ta ei oleks kurjategija, ei oleks me teda sinu juurde toonud,“ vastasid nad.
043	JOH	018	031	„Siis võtke ta ja mõistke tema üle kohut oma seaduse alusel,“ ütles Pilaatus neile. „Meil ei ole luba kedagi hukata,“ vastasid juudid.
043	JOH	018	032	Nii täitus see, mida Jeesus oli oma suremise kohta öelnud.
043	JOH	018	033	Pilaatus läks tagasi maavalitseja paleesse. Ta kutsus Jeesuse ja küsis temalt: „Kas sina oled juutide kuningas?“
043	JOH	018	034	„Kas sa tulid selle küsimuse peale ise või rääkisid sulle minust teised?“ vastas Jeesus.
043	JOH	018	035	„Kas ma olen juut?“ küsis Pilaatus vastu. „Su oma rahvas ja ülempreestrid andsid su minu kätte. Mida sa teinud oled?“
043	JOH	018	036	Jeesus vastas: „Minu kuningriik ei ole sellest maailmas. Kui see oleks sellest maailmast, siis mu alamad võitleksid selle eest, et mind ei antaks juutide kätte. Aga mu kuningriik ei ole siit.“
043	JOH	018	037	Siis küsis Pilaatus: „Nii et sa ikkagi oled kuningas?“ „Sina ütled, et ma olen kuningas,“ vastas Jeesus. „Ma sündisin ja tulin maailma, et anda tunnistust tõest. Kõik, kes võtavad tõe vastu, panevad tähele, mida ma ütlen.“
043	JOH	018	038	„Mis on tõde?“ küsis Pilaatus. Seda öelnud, läks Pilaatus tagasi välja juutide juurde ja ütles neile: „Ma ei mõista teda süüdi üheski kuriteos.
043	JOH	018	039	Aga mul on kombeks teile paasapühadeks üks vang vabaks lasta. Kas lasen juutide kuninga vabaks?“
043	JOH	018	040	„Ei, mitte teda! Me tahame hoopis Barabast!“ karjusid nad vastu. Barabas oli mässaja.
043	JOH	019	001	Siis Pilaatus võttis Jeesuse ja lasi teda piitsutada.
043	JOH	019	002	Sõdurid tegid okaspõõsast krooni ja panid selle talle pähe ning asetasid talle õlgadele purpurrüü.
043	JOH	019	003	Ikka ja jälle läksid nad tema juurde ja ütlesid: „Ole tervitatud, juutide kuningas!“ ja lõid talle vastu nägu.
043	JOH	019	004	Pilaatus läks veel kord välja ja ütles neile: „Ma toon ta siia välja teie juurde, et te teaks, et ma ei mõista teda süüdi üheski kuriteos.“
043	JOH	019	005	Siis Jeesus tuli välja, okaskroon peas ja purpurrüü üll. „Vaadake, siin on see inimene,“ ütles Pilaatus.
043	JOH	019	006	Kui ülempreestrid ja valvurid nägid Jeesust, karjusid nad: „Löö ta risti! Löö ta risti!“ „Võtke teie ja lööge ta risti,“ vastas Pilaatus. „Mina ei mõista teda süüdi.“
043	JOH	019	007	Juudi juhid vastasid: „Meil on seadus ja selle seaduse järgi peab ta surema, sest ta on väitnud, et on Jumala Poeg.“
043	JOH	019	008	Kui Pilaatus seda kuulis, kartis ta veel rohkem kui enne
043	JOH	019	009	ja läks tagasi maavalitseja paleesse. Ta küsis Jeesuselt: „Kust sa pärit oled?“ Aga Jeesus ei vastanud.
043	JOH	019	010	„Kas sa keeldud minuga rääkimast?“ küsis Pilaatus talt. „Kas sa ei saa aru, et mul on võim sind vabaks lasta või risti lüüa?“
043	JOH	019	011	„Sul ei oleks minu üle mingit võimu, kui seda ei oleks sulle antud ülalt,“ vastas Jeesus. „Seepärast on see, kes mu sinu kätte andis, suuremas patus süüdi.“
043	JOH	019	012	Kui Pilaatus seda kuulis, üritas ta Jeesust vabaks lasta, kuid juudi juhid karjusid: „Kui sa selle mehe vabaks lased, ei ole sa keisri sõber. Kes laseb vabaks end kuningaks tõstva inimese, see mässab keisri vastu.“
043	JOH	019	013	Kui Pilaatus seda kuulis, tõi ta Jeesuse välja ja istus kohtunikutoolile kohas, mida nimetatakse Kivisillutiseks (heebrea keeles Gabbata).
043	JOH	019	014	Oli umbes paasapühale eelneva valmistuspäeva keskpäev. „Vaadake, siin on teie kuningas,“ ütles ta juutidele.
043	JOH	019	015	„Hukka ära! Hukka ära! Löö ta risti!“ karjusid nad. „Kas tahate, et löön teie kuninga risti?“ küsis Pilaatus. „Meie ainus kuningas on keiser,“ vastasid ülempreestrid.
043	JOH	019	016	Nii andis ta Jeesuse nende kätte, et ta risti lüüa.
043	JOH	019	017	Nad viisid ära Jeesuse, kes kandis ise oma risti, ja läksid välja paika, mida nimetatakse Pealuuks (heebrea keeles Kolgata).
043	JOH	019	018	Nad lõid ta seal risti, ja veel kaks meest koos temaga, ühe kummalegi poole, nii et Jeesus jäi nende vahele.
043	JOH	019	019	Pilaatus oli teinud sildi ja pani selle risti külge. Sellele oli kirjutatud: „Naatsareti Jeesus, juutide kuningas.“
043	JOH	019	020	Paljud lugesid seda silt, sest koht, kus Jeesus risti löödi, asus linna lähedal, ning silt oli kirjutatud heebrea, ladina ja kreeka keeles.
043	JOH	019	021	Siis tulid ülempreestrid Pilaatuse juurde ja palusid teda: „Ära kirjuta „juutide kuningas“, vaid „see mees ütles, et on juutide kuningas“.“
043	JOH	019	022	Pilaatus vastas: „Kirjutasin seda, mida kirjutasin.“
043	JOH	019	023	Kui sõdurid olid Jeesuse risti löönud, võtsid nad tema riided ja jagasid neljaks, et iga sõdur saaks oma osa. Seal oli ka tema kuub, mis oli ühest tükist kootud, ilma õmblusteta.
043	JOH	019	024	Seepärast ütlesid nad üksteisele: „Ärme rebi seda katki, vaid otsustame täringut heites, kes selle endale saab.“ Nii täitus see, mis on Pühakirjas öeldud: „Nad jaotavad mu rõivad omavahel ja veeretavad täringut mu kehakatte pärast.“
043	JOH	019	025	Seda need sõdurid tegidki. Risti lähedal olid Jeesuse ema ja tema ema õde, Kloopase naine Maarja ja Maarja Magdaleena.
043	JOH	019	026	Kui Jeesus nägi oma ema ja tema kõrval jüngrit, keda ta armastas, ütles ta emale: „Naine, see on sinu poeg.“
043	JOH	019	027	Seejärel ütles ta jüngrile: „See on sinu ema.“ Sellest ajast peale võttis jünger ta enda juurde.
043	JOH	019	028	Jeesus mõistis nüüd, et ta oli lõpetanud kõik, mida ta oli tegema tulnud. Et täituks Pühakiri, ütles ta: „Mul on janu.“
043	JOH	019	029	Seal seisis üks kruus veiniäädikaga; nad kastsid käsna äädikasse, panid selle iisopivarre otsa ja hoidsid seda tema huulte vastas.
043	JOH	019	030	Kui Jeesus oli äädikat võtnud, ütles ta: „See on lõpetatud!“ Siis langetas ta pea ja tegi viimase hingetõmbe.
043	JOH	019	031	Oli valmistuspäev, ja juudi juhid ei tahtnud ristilööduid jätta hingamispäevaks (õigupoolest oli see eriline hingamispäev) ristile, seepärast palusid nad Pilaatusel murda neil jalad, et nad saaks alla võtta.
043	JOH	019	032	Siis tulid sõdurid ning murdsid kahe koos Jeesusega ristilöödud mehe jalad,
043	JOH	019	033	aga kui nad tulid Jeesuse juurde, nägid nad, et ta oli juba surnud, seega ei murdnud nad tema jalgu.
043	JOH	019	034	Kuid üks sõduritest torkas talle külje sisse oda ja välja voolas veega segunenud veri.
043	JOH	019	035	Sellest tunnistas see, kes seda nägi, ning tema tunnistus on tõsi. Ta on kindel, et see, mida ta nägi, on tõsi, nii et ka teie võiksite seda uskuda.
043	JOH	019	036	Nii toimus, et läheks täide see, mis on Pühakirjas kirjutatud: „Ühtki tema luud ei murta,“
043	JOH	019	037	ja nagu teises kohas on öeldud: „Nad näevad seda, kelle nad läbi torkasid.“
043	JOH	019	038	Pärast seda küsis Arimaatia Joosep Pilaatuselt, kas ta võib Jeesuse surnukeha alla võtta, ning Pilaatus andis talle loa. Joosep oli Jeesuse jünger, kuid salajas, sest ta kartis juute. Niisiis tuli Joosep ja viis surnukeha ära.
043	JOH	019	039	Temaga koos oli Nikodeemos, mees, kes oli esmalt käinud Jeesuse juures öösel. Ta tõi kaasa umbes kolmkümmend kilo mürri ja aaloe segu.
043	JOH	019	040	Nad võtsid Jeesuse surnukeha ja mähkisid selle koos vürtside seguga linasesse riidesse, vastavalt juutide matmiskommetele. Selle paiga lähedal, kus Jeesus risti löödi, oli üks aed,
043	JOH	019	041	ja aias oli uus, kasutamata hauakoobas.
043	JOH	019	042	Kuna oli juutide valmistuspäev ja hauakoobas oli lähedal, panid nad Jeesuse sinna puhkama.
043	JOH	020	001	Nädala esimese päeva varahommikul, kui oli veel pime, läks Maarja Magdaleena hauakoopa juurde ja nägi, et kivi oli sissepääsu eest ära liigutatud.
043	JOH	020	002	Jooksuga läks ta, et öelda Siimon Peetrusele ja teisele jüngrile, keda Jeesus armastas: „Issand on hauast ära viidud ja me ei tea, kuhu ta pandud on.“
043	JOH	020	003	Siis läksid Peetrus ja teine jünger haua juurde.
043	JOH	020	004	Nad jooksid koos, aga teine jünger jooksis kiiremini ja jõudis haua juurde esimesena.
043	JOH	020	005	Ta kummardus alla ja sisse vaadates nägi ta matmisriideid seal olevat, kuid ta ei läinud sisse.
043	JOH	020	006	Siis jõudis pärast teda kohale Siimon Peetrus ja läks kohe hauakambrisse sisse. Ta nägi seal matmislinasid
043	JOH	020	007	ja seda, et riiet, mis oli olnud Jeesuse pea peal, ei olnud teiste matmislinade juures, vaid see oli kokku volditud ja eraldi asetatud.
043	JOH	020	008	Seejärel läks hauakoopasse sisse ka teine jünger, kes oli haua juurde esimesena jõudnud.
043	JOH	020	009	Ta vaatas ringi ja uskus, et see on tõsi − sest seni ei olnud nad mõistnud Pühakirja, et Jeesus pidi surnuist üles tõusma.
043	JOH	020	010	Siis läksid jüngrid tagasi sinna, kus nad peatusid.
043	JOH	020	011	Kuid Maarja jäi haua juurde nutma, ja kui ta seal nuttis, kummardus ta ja vaatas hauakoopasse sisse.
043	JOH	020	012	Ta nägi kaht valgesse riietatud inglit, üks istumas peatsis ja teine jalutsis, seal, kus Jeesuse surnukeha oli lebanud.
043	JOH	020	013	„Miks sa nutad?“ küsisid nad talt. Ta vastas: „Sellepärast et mu Issand on ära viidud ja ma ei tea, kuhu ta pandud on.“
043	JOH	020	014	Kui ta seda oli öelnud, pöördus ta ja nägi Jeesust seal seismas, kuid ta ei tundud ära, et see on Jeesus.
043	JOH	020	015	„Miks sa nutad?“ küsis ta naiselt. „Keda sa otsid?“ Arvates, et see on aednik, ütles Maarja talle: „Isand, kui sina viisid ta ära, ütle mulle, kuhu sa ta panid, et saaksin minna ja ta ära tuua.“
043	JOH	020	016	Jeesus ütles talle: „Maarja!“ Ta pöördus Jeesuse poole ja ütles: „Rabbuuni,“ mis tähendab heebrea keeles „õpetaja“.
043	JOH	020	017	„Ära hoia mind kinni,“ ütles Jeesus talle, „sest ma pole veel läinud üles oma Isa juurde. Aga mine mu vendade juurde ja ütle neile, et ma lähen üles oma Isa ja teie Isa, oma Jumala ja teie Jumala juurde.“
043	JOH	020	018	Maarja Magdaleena läks siis ja rääkis jüngritele: „Ma nägin Issandat,“ ja ta selgitas neile, mida Issand oli talle öelnud.
043	JOH	020	019	Samal õhtul, nädala esimesel päeval, kui jüngrid olid koos lukustatud uste taga, sest nad kartsid juute, tuli Jeesus, seisis nende keskel ja ütles: „Rahu olgu teile!“
043	JOH	020	020	Pärast seda tervitust näitas ta neile oma käsi ja külge. Issandat nähes täitis jüngreid rõõm.
043	JOH	020	021	„Rahu olgu teile!“ ütles Jeesus neile uuesti. „Samamoodi nagu Isa minu läkitas, läkitan mina teid.“
043	JOH	020	022	Seda öelnud, puhus ta nende peale ja lausus: „Võtke vastu Püha Vaim.
043	JOH	020	023	Kui te andestate kellegi patud, siis on need andeks antud; kui te neid andeks ei anna, jäävad need andeks andmata.“
043	JOH	020	024	Üks kaheteistkümnest jüngrist, Toomas, keda hüüti Kaksikuks, ei olnud nendega koos, kui Jeesus tuli.
043	JOH	020	025	Teised jüngrid rääkisid siis talle: „Me nägime Issandat.“ Aga tema vastas: „Ma ei usu, kui ma ei näe naelajälgi tema kätes ega pane oma sõrme neisse ega katsu oma käega tema külge.“
043	JOH	020	026	Nädala pärast olid jüngrid majas koos ja Toomas oli ka nendega. Uksed olid suletud, ja Jeesus tuli ja seisis nende keskel. „Rahu olgu teile!“ ütles ta.
043	JOH	020	027	Siis ütles ta Toomasele: „Pane oma sõrm siia ja vaata mu käsi. Pane oma käsi mu külje haava sisse. Ära kahtle, vaid usu minusse!“
043	JOH	020	028	„Minu Issand ja minu Jumal!“ vastas Toomas.
043	JOH	020	029	„Sa usud minusse, sest nägid mind,“ ütles Jeesus talle. „Õnnelikud on need, kes ei ole mind näinud, kuid siiski usuvad minusse.“
043	JOH	020	030	Jeesus tegi oma jüngritega olles veel palju tunnustähti, mida ei ole selles raamatus kirjas.
043	JOH	020	031	Kuid need on siia kirja pandud, et te võiksite uskuda, et Jeesus on Messias, Jumala Poeg, ja et uskudes temasse nagu ta on, oleks teil elu.
043	JOH	021	001	Hiljem ilmus Jeesus jüngritele veel Galilea järve ääres. See juhtus nõnda.
043	JOH	021	002	Siimon Peetrus, Kaksik Toomas, Galilea Kaanast pärit Naatanael, Sebedeuse pojad ja veel kaks jüngrit olid koos.
043	JOH	021	003	„Ma lähen kalale,“ ütles Siimon Peetrus neile. „Me tuleme sinuga kaasa,“ vastasid nad. Nii läksid nad välja paati, kuid kogu öö ei püüdnud nad midagi.
043	JOH	021	004	Kui koidik saabus, seisis kaldal Jeesus, kuid jüngrid ei teadnud, et see on tema.
043	JOH	021	005	Jeesus hüüdis neile: „Sõbrad, kas olete midagi püüdnud?“ „Ei,“ vastasid nad.
043	JOH	021	006	„Heitke võrk välja paadist paremale ja te leiate kala,“ ütles ta neile. Nõnda nad heitsid võrgu välja ega suutnud seda vedada, sest selles oli nii palju kalu.
043	JOH	021	007	Jünger, keda Jeesus armastas, ütles Peetrusele: „See on Issand.“ Kui Peetrus kuulis, et see on Issand, pani ta mõned riided selga, kuna ta oli alasti, ja hüppas järve.
043	JOH	021	008	Teised jüngrid järgnesid paadis, vedades kalu täis võrku, sest nad ei olnud kaldast kaugel, ainult umbes sada meetrit.
043	JOH	021	009	Kui nad randusid, nägid nad tuld, mille peal küpses kala, ja leiba.
043	JOH	021	010	Jeesus ütles neile: „Tooge mõni kala, mille te just püüdsite.“
043	JOH	021	011	Siimon Peetrus läks paati ja tõmbas kalu täis võrgu kaldale. Seal oli 153 suurt kala, kuid võrk ei olnud siiski rebenenud.
043	JOH	021	012	„Tulge ja sööge hommikusööki,“ ütles Jeesus neile. Keegi jüngritest ei julgenud talt küsida: „Kes sa oled?“ Nad teadsid, et see on Issand.
043	JOH	021	013	Jeesus võttis leiva ja andis selle neile ja ka kala.
043	JOH	021	014	See oli kolmas kord, mil Jeesus oli pärast surnuist ülesäratamist jüngritele ilmunud.
043	JOH	021	015	Pärast hommikusööki küsis Jeesus Siimon Peetruselt: „Siimon, Johannese poeg, kas sa armastad mind rohkem kui neid?“ „Jah, Issand,“ vastas ta, „sa tead, et ma armastan sind.“
043	JOH	021	016	„Hoolitse mu tallede eest,“ ütles Jeesus talle. „Siimon, Johannese poeg, kas sa armastad mind?“ küsis ta teist korda. „Jah, Issand,“ vastas ta, „sa tead, et ma armastan sind.“
043	JOH	021	017	„Kanna hoolt mu lammaste eest,“ ütles Jeesus talle. „Siimon, Johannese poeg, kas sa armastad mind?“ küsis ta kolmandat korda. Peetrus kurvastas, et Jeesus küsis talt kolmandat korda, kas ta armastab teda. „Issand, sina tead kõike. Sa tead, et ma armastan sind,“ vastas Peetrus talle. „Hoolitse mu lammaste eest,“ ütles Jeesus.
043	JOH	021	018	„Ma räägin sulle tõtt,“ ütles Jeesus, „kui sa olid noor, riietasid sa end ise ja läksid sinna, kuhu tahtsid. Aga kui oled vana, sirutad sa käed ja keegi teine riietab sind, ning viib sind sinna, kuhu sa ei taha minna.“
043	JOH	021	019	Jeesus ütles seda, et selgitada, missuguse surmaga pidi ta Jumalat austama. Siis ütles ta Peetrusele: „Järgne mulle.“
043	JOH	021	020	Kui Peetrus ümber pööras, nägi ta neile järgnemas jüngrit, keda Jeesus armastas, seda, kes oli õhtusöögi ajal end Jeesuse poole kallutanud ja küsinud: „Issand, kes su ära annab?“
043	JOH	021	021	Peetrus küsis Jeesuselt: „Aga mis temast saab, Issand?“
043	JOH	021	022	Jeesus ütles talle: „Kui ma tahan, et ta jääks siia elama kuni mu tagasitulekuni, miks on see sinu mure? Sina järgne mulle!“
043	JOH	021	023	Sellepärast levis usklike hulgas ütlus, et see jünger ei sure. Aga Jeesus ei öelnud talle, et ta ei sure, vaid lihtsalt: „Kui ma tahan, et ta jääks siia elama kuni mu tagasitulekuni, miks on see sinu mure?“
043	JOH	021	024	See jünger kinnitab juhtunut ja kirjutas selle kõik üles. Me teame, et tema sõnad on õiged.
043	JOH	021	025	Jeesus tegi veel palju asju, ja kui kõik see üles kirjutada, siis ma kahtlen, kas kogu maailm mahutaks ära kõik raamatud, mis tuleks kirjutada.
#
# BOOK	045	ROM	Romans	Roomlased
045	ROM	001	001	See kiri on Pauluselt, Jeesuse Kristuse sulaselt. Mind kutsus apostliks Jumal. Jumal määras mind kuulutama head sõnumit,
045	ROM	001	002	mida ta eelnevalt on? Pühakirjas oma prohvetite kaudu tõotanud.
045	ROM	001	003	Hea sõnum on tema Pojast, kelle inimesest esiisa oli Taavet,
045	ROM	001	004	kuid kes sai avalikuks kui Jumala Poeg, kui ta Püha Vaimu väel surnuist üles tõusis. Tema on Jeesus Kristus, meie Issand.
045	ROM	001	005	Tema kaudu sain eesõiguse olla apostel, et kutsuda kõiki rahvaid kuulekalt temasse uskuma.
045	ROM	001	006	Ka teie olete nende hulgas, keda kutsuti Jeesusele Kristusele kuuluma.
045	ROM	001	007	Ma kirjutan teile kõigile, kes olete Roomas, keda Jumal armastab ja keda ta on oma eriliseks rahvaks kutsunud. Armu ja rahu teile Jumalalt, meie Isalt, ja Issandalt Jeesuselt Kristuselt!
045	ROM	001	008	Lubage, et ma kõigepealt tänan oma Jumalat Jeesuse Kristuse kaudu teie kõigi eest, sest sellest, kuidas te Jumalasse usute, räägitakse kogu maailmas.
045	ROM	001	009	Ma palvetan alati teie eest, nagu võib kinnitada Jumal − see Jumal, keda ma teenin kogu oma olemusega, kui jagan head sõnumit tema Pojast.
045	ROM	001	010	Oma palvetes palun ma alati, et võiksin lõpuks tulla ja teiega kohtuda, kui Jumal seda tahab.
045	ROM	001	011	Ma tõesti tahan teid külastada ja jagada teiega vaimulikku õnnistust teie kinnitamiseks.
045	ROM	001	012	Nii saame koos julgustust üksteise usust Jumalasse, nii teie usust kui ka minu omast.
045	ROM	001	013	Mu vennad ja õed, ma tahan, et te teaksite, et olen sageli teinud plaane teie külastamiseks, kuid mind ei ole seni lastud tulla. Ma tahan näha teie keskel häid vaimulikke tulemusi, nagu ma olen näinud teiste inimeste hulgas.
045	ROM	001	014	Sest mul on kohustus töötada nii tsiviliseeritute kui ka tsiviliseerimatute, nii haritute kui ka harimatute heaks.
045	ROM	001	015	Sellepärast soovin ma tõesti innukalt tulla Roomasse ja jagada teiega head sõnumit.
045	ROM	001	016	Kindlasti ei häbene ma head sõnumit, sest see on Jumala vägi päästa igaüht, kes temasse usub − kõigepealt juute ja siis ka kõiki teisi.
045	ROM	001	017	Sest hea sõnum näitab Jumalat kui head ja õiget, usaldusväärset algusest lõpuni. Nagu Pühakiri ütleb: „Kes on õiged Jumala ees, elavad teda uskudes.“
045	ROM	001	018	Jumala vastumeelsust ilmutatakse taevast nende vastu, kes on jumalatud ja kes ei ole moraalselt õiged, nende vastu, kes summutavad tõde halvaga, mida nad teevad.
045	ROM	001	019	See, mida on võimalik Jumala kohta teada, on ilmne, sest ta on selle neile väga selgeks teinud.
045	ROM	001	020	Juba alates maailma loomisest on Jumala nähtamatu olemus − tema igavene vägi ja jumalikkus − selgelt nähtav selles, mida ta on teinud. Sellistel inimestel ei ole vabandust,
045	ROM	001	021	sest kuigi nad tundsid Jumalat, ei kiitnud ega ülistanud nad teda, vaid selle asemel muutus nende arvamus Jumalast täielikuks rumaluseks ning nende tühja mõistust täitis pimedus.
045	ROM	001	022	Kuigi nad väitsid, et on targad, said nad rumalaks.
045	ROM	001	023	Nad vahetasid surematu Jumala hiilguse surelike inimeste, lindude, loomade ja roomajate kujutiste vastu.
045	ROM	001	024	Niisiis jättis Jumal nad nende rikutud mõistuse kurjade soovide küüsi ja nad tegid üksteisele häbiväärseid, alandavaid asju.
045	ROM	001	025	Nad vahetasid Jumala tõe vale vastu ning kummardasid ja teenisid loodolevusi, mitte Loojat, kes on väärt kiitust igavesti. Aamen.
045	ROM	001	026	Sellepärast jättis Jumal nad nende kurjade soovide küüsi. Nende naised vahetasid loomupärase seksuaalsuse ebaloomuliku vastu,
045	ROM	001	027	ning samamoodi loobusid mehed seksist naistega ja põlesid himust üksteise vastu. Mehed tegid üksteisega sündsusetuid asju ning selle tulemusena tabasid neid nende loomuvastasuse paratamatud tagajärjed.
045	ROM	001	028	Kuna nad ei pidanud väärtuslikuks Jumala tundmaõppimist, jättis ta neid nende väärtusetu, usaldamatu mõtteviisi küüsi, tegema seda, mida ei tohiks kunagi teha.
045	ROM	001	029	Nad täitsid end kõigega, mis on vale: kurjuse, ahnuse, vihkamise, kadeduse, mõrvamise, tülitsemise, petmise, kuritahtlikkuse ja tagarääkimisega.
045	ROM	001	030	Nad on tagaselja halvustavad ja Jumala vihkajad. Nad on ülbed, uhked ja hooplevad. Nad leiutavad uusi viise patustamiseks. Nad hakkavad oma vanematele vastu.
045	ROM	001	031	Nad ei taha aru saada, nad ei pea lubadusi, nad ei ilmuta mingit lahkust ega kaastunnet.
045	ROM	001	032	Kuigi nad mõistavad täpselt, mida Jumal nõuab, teevad nad seda, mis on surma väärt. Nad ei tee seda mitte ainult ise, vaid nad toetavad selles ka teisi.
045	ROM	002	001	Kui te mõistate teiste üle kohut, ei ole teil vabandust, ükskõik kes te olete! Sest nagu te mõistate teisi hukka, mõistate kohut ka teie enda üle, sest te teete samu asju.
045	ROM	002	002	Me teame, et Jumala kohtuotsus nende kohta, kes selliseid asju teevad, põhineb tõel.
045	ROM	002	003	Kui te nende üle kohut mõistate, kas arvate tõesti, et saate vältida Jumala kohut?
045	ROM	002	004	Või suhtute tema imelisse headusse, sallivusse ja kannatlikkusse põlgusega ega mõista, et Jumal püüab oma headuses teid meeleparandusele juhtida?
045	ROM	002	005	Oma kangekaelse suhtumisega ja meeleparandusest keeldudes teete asjad enda jaoks palju hullemaks õiglase tasu päeval, kui selgub, et Jumala kohtuotsus on täiesti õige.
045	ROM	002	006	Jumal hoolitseb selle eest, et igaüks saaks, mida ta on ära teeninud vastavalt sellele, mida ta on teinud.
045	ROM	002	007	Need, kes on jätkuvalt püüdnud teha seda, mis on hea ja õige, saavad hiilguse ja au, surematuse ja igavese elu.
045	ROM	002	008	Aga nende osaks, kes mõtlevad ainult iseendale, hülgavad tõe ja otsustavad sihilikult teha kurja, saab karistus ja raevukas vaenulikkus.
045	ROM	002	009	Igaüht, kes teeb kurja, tabavad häda ja kannatused − kõigepealt juute ja siis ka kõiki võõramaalasi.
045	ROM	002	010	Kuid kõigi osaks − kõigepealt juutide ja siis ka võõramaalaste osaks −, kes teevad head, on hiilgus, au ja rahu.
045	ROM	002	011	Jumalal ei ole lemmikuid.
045	ROM	002	012	Need, kes teevad pattu, kuid neil ei ole kirjutatud seadust, lähevad ikkagi hukka, kuid need, kes teevad pattu ja kel on kirjutatud seadus, mõistetakse hukka selle seaduse järgi.
045	ROM	002	013	Üksnes seaduse kuulamine ei tee teid Jumala silmis õigeks. Õigeks tehakse need, kes teevad seda, mida seadus ütleb.
045	ROM	002	014	Võõramaalastel ei ole kirjutatud seadust, aga kui nad instinktiivselt teevad seda, mida seadus ütleb, järgivad nad seadust isegi ilma kirjutatud seadust omamata.
045	ROM	002	015	Niimoodi näitavad nad, kuidas toimib nende mõistusesse kirjutatud seadus. Kui nad mõtlevad, mida teevad, siis nende südametunnistus kas süüdistab neid valesti toimimises või kaitseb neid, kui nad teevad seda, mis on õige ja hea.
045	ROM	002	016	Hea sõnum, mida ma jagan, on see, et tuleb päev, mil Jumal mõistab Jeesuse Kristuse läbi kohut igaühe salajaste mõtete üle.
045	ROM	002	017	Kuidas on teiega, kes nimetate end juudiks? Te toetute kirjutatud seadusele ja hooplete, et teil on eriline suhe Jumalaga.
045	ROM	002	018	Te teate, mida ta tahab; te teete, mis on õige, sest teid on seaduse järgi õpetatud.
045	ROM	002	019	Te olete absoluutselt kindlat, et suudate juhtida pimedaid ja et olete valguseks neile, kes on pimeduses.
045	ROM	002	020	Te arvate, et võite suunata asjatundmatud õigele teele, olla „laste“ õpetaja, sest te tunnete seadusest kogu tõde, mida on võimalik tunda.
045	ROM	002	021	Kui te olete nii hõivatud teiste õpetamisega, miks ei õpeta te iseennast? Te ütlete inimestele, et ei tohi varastada, kuid kas te ise varastate?
045	ROM	002	022	Te ütlete inimestele, et abielu ei tohi rikkuda, kuid kas te ise rikute abielu? Te ütlete inimestele, et ebajumalaid ei tohi kummardada, kuid kas te rüvetate templit?
045	ROM	002	023	Te hooplete, et teil on seadus, aga kas te seda rikkudes ei esita Jumalat vääriti?
045	ROM	002	024	Nagu Pühakirjas on öeldud: „Jumala iseloomu laimatakse võõramaalaste hulgas teie pärast.“
045	ROM	002	025	Ümberlõigatud olemisel on väärtus ainult siis, kui teete seda, mida seadus ütleb. Aga kui te rikute seadust, siis on teie ümberlõikus väärtusetu nagu neil, kes ei ole üldse ümber lõigatud.
045	ROM	002	026	Kui mees, kes ei ole ümber lõigatud, järgib seadust, tuleb teda arvestada kui ümberlõigatut, kuigi ta ei ole ümber lõigatud.
045	ROM	002	027	Ümberlõikamata võõramaalased, kes järgivad seadust, mõistavad teid hukka, kui rikute seadust, kuigi teil on kirjutatud seadus ja ümberlõikamine.
045	ROM	002	028	Välispidine ei tee teist juuti; selleks ei ole ümberlõikamise füüsiline märk.
045	ROM	002	029	Juudiks teeb teid see, mis on sees, „südame ümberlõikamine“ − süda, mis ei järgi seaduse kirjatähte, vaid vaimsust. Selline inimene ootab kiitust Jumalalt, mitte inimestelt.
045	ROM	003	001	Kas siis juudil on mingi eelis? Kas ümberlõikamine annab mingi eesõiguse?
045	ROM	003	002	Jah, palju eesõigusi! Kõigepealt usaldati Jumala sõnum neile.
045	ROM	003	003	Mis siis, kui mõni neist ei uskunud Jumalasse? Kas see, et neil puudub usk Jumalasse, kaotab Jumala usaldusväärsuse?
045	ROM	003	004	Muidugi mitte! Isegi kui tuleb välja, et kõik teised valetavad, räägib Jumal alati tõtt. Nagu Pühakiri ütleb: „See, mida sina ütled, osutub õigeks, ja kui su üle kohut mõistetakse, võidad sa oma kohtuasja.“
045	ROM	003	005	Aga kui fakt, et meie eksime, aitab näidata, et Jumalal on õigus, mida peaksime siis järeldama? Et Jumal eksib meie üle kohtuotsust langetades? (Ma räägin siin inimlikust perspektiivist.)
045	ROM	003	006	Muidugi mitte! Kuidas muidu saaks Jumal maailma üle kohut mõista?
045	ROM	003	007	Keegi ütleks: „Miks ma olen ikkagi süüdi mõistetud kui patune, kui minu valede kõrval muutuvad Jumala tõde ja Tema au veel ilmselgemaks?“
045	ROM	003	008	Kas nii, et „Las patt toob kaasa head“? Mõned inimesed on laimavalt süüdistanud meid, nagu oleksime seda öelnud. Nad tuleks õigusega hukka mõista!
045	ROM	003	009	Niisiis, kas meie, juudid, oleme paremad kui teised? Kindlasti mitte! Tuletage meelde, et oleme juba tõendanud, et mõlemad, nii juudid kui ka võõramaalased, on patu kontrolli all.
045	ROM	003	010	Nagu Pühakiri ütleb: „Keegi ei tee seda, mis on õige, mitte üksainuski.
045	ROM	003	011	Keegi ei mõista, keegi ei otsi Jumalat.
045	ROM	003	012	Kõik on talle selja pööranud; kõik teevad seda, mis on täiesti vale. Keegi ei tee seda, mis on hea, mitte üksainuski.
045	ROM	003	013	Nende kurk on nagu avatud haud, nende keel levitab pettust, nende huuled nõretavad maomürgist.
045	ROM	003	014	Nende suu on täis meelekibedust ja needusi,
045	ROM	003	015	ja nad on nobedad valu ja surma põhjustama.
045	ROM	003	016	Nende tee viib hävingusse ja õnnetusse;
045	ROM	003	017	nad ei oska rahus elada.
045	ROM	003	018	Nad ei hooli üldse Jumala austamisest.“
045	ROM	003	019	On selge, et kõik seaduses kehtib nende kohta, kes elavad seaduse all, nii et kellelgi ei saaks olla vabandust, ja et kindlustada, et kõik kogu maailmas on Jumala ees vastutavad.
045	ROM	003	020	Sest seaduse nõuete täitmise kaudu ei saa keegi Jumala ees õigeks. Seadus üksnes aitab meil ära tunda, mis on tegelikult patt.
045	ROM	003	021	Aga nüüd on Jumala iseloomu headus ja õigsus nähtavaks saanud. See pole üldse seotud seaduse järgimisega, kuigi sellest räägivad seadus ja prohvetid.
045	ROM	003	022	See Jumala hea ja õige iseloom tuleb igaühele, kes usub Jeesusesse Kristusesse, neile, kes teda usaldavad. Ei ole tähtis, kes me oleme:
045	ROM	003	023	me kõik oleme pattu teinud ja meist keegi ei küündi Jumala aulise ideaalini.
045	ROM	003	024	Kuid oma tasuta armu anni kaudu teeb Jumal meid õigeks Kristuses, kes meid vabastab.
045	ROM	003	025	Jumal andis Jeesuse avalikult kui kingituse, mis toob rahu neile, kes temasse usuvad, ja kes valas oma vere. Jumal tegi seda, et näidata, et ta on tõesti hea ja õiglane, sest eelnevalt oli ta viivitanud ja patud tähelepanuta jätnud,
045	ROM	003	026	kuid nüüd, praegusel ajal, tõestab Jumal, et ta on õiglane ja teeb seda, mis on õige, ning et ta teeb õigeks need, kes usuvad Jeesusesse.
045	ROM	003	027	Niisiis, kas meil on midagi, mille üle kiidelda? Üldsegi mitte, selle jaoks ei ole kohta! Ja miks siis? Sellepärast, et järgime seadust nõudeid täites? Ei, me järgime seadust Jumalasse uskudes.
045	ROM	003	028	Me järeldame, et inimesed saavad õigeks Jumala ees nende usu kaudu temasse, mitte seaduse järgimise tõttu.
045	ROM	003	029	Kas Jumal on üksnes juutide Jumal? Kas ta ei ole mitte ka teiste inimeste Jumal? Muidugi on!
045	ROM	003	030	On ainult üks Jumal, ja tema teeb meid moraalselt õigeks temasse uskumise kaudu, ükskõik kas oleme juudid või võõramaalased.
045	ROM	003	031	Kas see tähendab, et Jumalasse uskudes kõrvaldame seaduse? Muidugi mitte! Tegelikult me kinnitame seaduse tähtsust.
045	ROM	004	001	Võtame näiteks Aabrahami. Inimlikust vaatepunktist on ta meie rahva isa. Küsigem: „Missugune oli tema kogemus?“
045	ROM	004	002	Sest kui Aabraham oleks tehtud õigeks selle järgi, mida ta tegi, oleks tal olnud millegagi kiidelda, kuid mitte Jumala silmis.
045	ROM	004	003	Aga mida ütleb Pühakiri? „Aabraham uskus Jumalat, seega peeti teda heaks inimeseks, kes teeb õigust.“
045	ROM	004	004	Kes teeb tööd, saab palka; seda ei peeta kingituseks, vaid ta on oma palga välja teeninud.
045	ROM	004	005	Kuid Jumal, kes teeb patused õigeks, peab neid õigeks mitte sellepärast, et nad on selle nimel tööd teinud, vaid sellepärast, et nad usuvad temasse. Sellepärast
045	ROM	004	006	kõneleb Taavet nende õnnest, keda Jumal peab õigeks, ja mitte sellepärast, et nad selle nimel vaeva oleksid näinud:
045	ROM	004	007	„Kui õnnelikud on need, kelle ülekohus on andeks antud ja kelle patud on kinni kaetud!
045	ROM	004	008	Kui õnnelikud on need, keda Issand ei pea patuseks!“
045	ROM	004	009	Kas see õnnistus on nüüd siis ainult juutide jaoks või on see ka teiste jaoks? Eelnevalt selgus, et Aabraham tunnistati heaks ja õigeks, sest ta uskus Jumalat.
045	ROM	004	010	Aga millal see juhtus? Kas siis, kui Aabraham oli juut, või enne seda?
045	ROM	004	011	Tegelikult oli see enne seda, kui temast sai juut ümberlõikamise teel, mis kinnitas tema usku Jumala võimesse teha teda õigeks. See juhtus enne, kui ta sai ümber lõigatud, nii et ta on kõigi nende isa, kes usuvad Jumalasse ja keda Jumal peab õigeks, isegi kui nad ei ole ümberlõigatud juudid.
045	ROM	004	012	Ta on ka ümberlõigatud juutide isa, mitte üksnes sellepärast, et nad on ümber lõigatud, vaid sellepärast, et nad järgivad Aabrahami eeskuju Jumalasse uskumises enne ümberlõikamist.
045	ROM	004	013	Jumala tõotus Aabrahamile ja tema järeltulijatele, et maailm kuulub neile, ei tuginenud tema seaduse täitmisele, vaid sellele, et ta sai õigeks usu läbi Jumalasse.
045	ROM	004	014	Sest kui tõotatud pärand tugineks seaduse täitmisele, siis ei oleks Jumala uskumise teema vajalik ja tõotus oleks mõttetu.
045	ROM	004	015	Sest seadus toob kaasa karistuse, aga kui seadust ei ole, siis ei saa seda rikkuda.
045	ROM	004	016	Seega tugineb tõotus Jumalasse uskumisele. See antakse tasuta anniga, mis on garanteeritud kõigile Aabrahami lastele, mitte üksnes neile, kes seadust järgivad, vaid ka neile, kes usuvad nagu Aabraham, meie kõigi isa.
045	ROM	004	017	Nagu Pühakiri ütleb: „Ma olen teinud su paljude rahvaste isaks.“ Sest Jumala ligiolus uskus Aabraham Jumalasse, kes teeb surnud elavaks ja kutsub sõnaga esile selle, mida enne ei olnud olemas.
045	ROM	004	018	Vastu kõiki ootusi usaldas Aabraham Jumalat, nii et temast võis saada paljude rahvaste isa, just nagu Jumal oli talle tõotanud: „Nii palju saad sa järeltulijaid!“
045	ROM	004	019	Tema usku Jumalasse ei nõrgestanud isegi see, et tema arvates oli ta ihu praktiliselt surnud (ta oli ligikaudu sada aastat vana), ja ta teadis, et Saara oli laste saamiseks liiga vana.
045	ROM	004	020	Ta hoidis kinni Jumala tõotusest − ta ei kahelnud selles. Tema usk Jumalasse muutus hoopis tugevamaks ja ta ülistas Jumalat.
045	ROM	004	021	Ta oli täielikult veendunud, et Jumalal on vägi teha seda, mida ta oli tõotanud.
045	ROM	004	022	Sellepärast pidas Jumal Aabrahami õigeks.
045	ROM	004	023	Sõnad „Aabrahami peeti õigeks“ ei olnud kirja pandud üksnes tema kasuks.
045	ROM	004	024	Need olid ka meie jaoks, keda peetakse õigeks, kuna me usume Jumalasse, kes äratas meie Issanda Jeesuse surnuist üles.
045	ROM	004	025	Jeesus anti surma meie pattude pärast ja ta äratati ellu, et meid õigeks teha.
045	ROM	005	001	Nüüd kui oleme Jumalasse uskumise kaudu tema ees õigeks saanud, on meil rahu temaga tänu meie Issandale Jeesusele Kristusele.
045	ROM	005	002	Jeesuse kaudu − temasse uskudes − oleme saanud juurdepääsu sellele armu asupaigale, kus me praegu oleme ning ootame rõõmu ja kindlustundega Jumala auhiilgusest osasaamist.
045	ROM	005	003	Mitte ainult seda, vaid me jääme kindlaks ka siis, kui tulevad probleemid, sest me teame, et probleemide kogemine arendab vaimulikku vastupidavust.
045	ROM	005	004	Vaimulik vastupidavus omakorda arendab küpset iseloomu ning see küps iseloom annab lõpuks kindla lootuse.
045	ROM	005	005	Kuna meil on see lootus, ei pettu me kunagi, sest Jumala armastus on valatud meisse Püha vaimu kaudu, kelle ta meile on andnud.
045	ROM	005	006	Kui olime täiesti abitud, siis just õigel ajal suri Kristus meie, jumalakartmatute inimeste eest.
045	ROM	005	007	Kes sureks teise inimese eest, isegi selle eest, kes teeb, mis on õige? (Kuigi ehk oleks keegi piisavalt vapper, et surra tõeliselt hea inimese eest.)
045	ROM	005	008	Kuid Jumal näitab oma armastust meie vastu sellega, et Kristus suri meie eest sel ajal, kui me veel patused olime.
045	ROM	005	009	Nüüd, kui oleme tema surma kaudu õigeks saanud, võime olla täielikult kindlad, et ta päästab meid tulevasest kohtust.
045	ROM	005	010	Sel ajal kui olime tema vaenlased, tegi Jumal meist enda sõbrad oma Poja surma kaudu, ja seega saame olla täiesti kindlad, et ta päästab meid Poja elu kaudu.
045	ROM	005	011	Peale selle tähistame nüüd seda, mida Jumal on teinud meie Issanda Jeesuse Kristuse kaudu, et meid lepitada ja meid tema sõbraks teha.
045	ROM	005	012	Sest ühe inimese kaudu tuli patt maailma ja patt tõi kaasa surma. Nii tuli surm kõigile, sest kõik on pattu teinud.
045	ROM	005	013	Juba enne seda, kui seadus anti, oli patt maailmas, kuigi seda ei peetud patuks, sest ei olnud seadust.
045	ROM	005	014	Kuid surm valitses siiski Aadamast kuni Mooseseni, isegi nende üle, kes ei patustanud samamoodi nagu Aadam. Aadam oli ettetähendus sellele, kes pidi tulema.
045	ROM	005	015	Kuid Jeesuse and ei ole nagu Aadama patt. Kuigi paljud inimesed surid ühe inimese patu pärast, on Jumala arm niivõrd palju suurem ja seda on jagatud väga paljudele tema armulise anni kaudu Jeesuse Kristuse isikust.
045	ROM	005	016	Anni tulemus ei ole selline nagu patul. Aadama patu tagajärg oli kohus ja hukkamõist, kuid and teeb meid Jumala ees õigeks, vaatamata meie paljudele pattudele.
045	ROM	005	017	Ühe inimese patu tagajärjena valitses surm tema tõttu. Kuid Jumala arm on nii palju suurem ja tema and teeb meid õigeks, et igaüks, kes selle vastu võtab, püsib elus Jeesuse Kristuse isiku kaudu!
045	ROM	005	018	Täpselt nagu üks patt tõi hukkamõistu kõigile, andis üks õige tegu kõigile võimaluse õigesti elada.
045	ROM	005	019	Just nagu ühe inimese sõnakuulmatuse tõttu said paljud patuseks, saavad ühe inimese sõnakuulelikkuse kaudu paljud Jumala ees õigeks.
045	ROM	005	020	Kui seadus tarvitusele võeti, sai patt veelgi selgemaks. Aga kuigi patt sai palju selgemaks, sai arm veelgi selgemaks!
045	ROM	005	021	Samamoodi nagu patt valitses meid ja tõi meile surma, valitseb nüüd arm ning teeb meid õigeks Jumala ees ja annab meile igavese elu Jeesuse Kristuse, meie Issanda kaudu.
045	ROM	006	001	Missugune on siis meie vastus? Kas peaksime jätkama patustamist, et saaksime veel rohkem armu?
045	ROM	006	002	Muidugi mitte! Kuna oleme juba patule surnud, kuidas saaksime jätkuvalt patus elada?
045	ROM	006	003	Kas te ei tea, et me kõik, kes oleme Kristusesse Jeesusesse ristitud, oleme ristitud tema surmasse?
045	ROM	006	004	Ristimise kaudu maeti meid koos temaga surmas, nii et samamoodi, nagu Isa au äratas Kristuse surnuist, saaksime ka meie uue elu.
045	ROM	006	005	Kui oleme saanud temaga üheks surmas nagu tema, siis äratatakse meidki üles nagu teda.
045	ROM	006	006	Me teame, et meie vana mina löödi koos temaga risti, et hävitada patu surnud ihu, et me ei oleks enam patu orjad.
045	ROM	006	007	Igaüks, kes on surnud, on patust vabastatud.
045	ROM	006	008	Kuna me surime koos Kristusega, on meil kindlus, et me ka elame temaga koos,
045	ROM	006	009	sest me teame, et kuna Kristus äratati surnuist üles, ei sure ta kunagi, sest surmal ei ole tema üle enam mingit võimu.
045	ROM	006	010	Ta suri patule üks kord ja lõplikult ja ta elab Jumalale!
045	ROM	006	011	Täpselt samamoodi peaksite pidama ka teie ennast patule surnuks, kuid elavaks Jumalale Kristuse Jeesuse kaudu.
045	ROM	006	012	Ärge laske patul valitseda oma sureliku ihu üle, ärge andke selle kiusatustele järele
045	ROM	006	013	ja ärge kasutage ühtki oma kehaosa patu kurja tööriistana. Selle asemel pühendage end Jumalale kui need, kes on surmast toodud tagasi ellu, ning kasutage kõiki oma kehaosi vahenditena Jumala jaoks millegi hea tegemisel.
045	ROM	006	014	Patt ei valitse teie üle, sest te ei ole seaduse all, vaid armu all.
045	ROM	006	015	Niisiis, kas peaksime patustama, sest me ei ole seaduse all, vaid armu all? Muidugi mitte!
045	ROM	006	016	Kas te ei saa aru, et kui teete end kellegi orjaks tema korraldustele kuuletudes, siis olete selle orjad, kelle sõna te kuulete? Kui olete patu orjad, on tulemuseks surm; kui kuuletute Jumalale, siis selle tulemusena saate tema ees õigeks.
045	ROM	006	017	Tänu Jumalale, et kuigi kord olite patu orjad, valisite puhtsüdamlikult, et otsustate järgida teada saadud tõde Jumala kohta.
045	ROM	006	018	Nüüd kui te olete patust vabastatud, olete saanud moraalselt õigesti toimimise orjaks.
045	ROM	006	019	Kasutan seda argielulist näidet, sest teie inimlik mõtlemine on piiratud. Samamoodi nagu te kord andsite end ebamoraalsuse orjaks, kuhjates pattu patu otsa, peate nüüd tegema end selle orjaks, mis on puhas ja õige.
045	ROM	006	020	Kui te oleksite patu orjad, ei nõutaks teilt selle tegemist, mis on õige.
045	ROM	006	021	Aga missugused olid tagajärjed siis? Kas te ei häbene neid asju, mida tegite? Sellised asjad viivad surma!
045	ROM	006	022	Aga nüüd, kui olete patust vabastatud ja Jumala orjaks saanud, on tulemuseks puhas elu ning lõpuks igavene elu.
045	ROM	006	023	Patu palk on surm, aga Jumala tasuta and on igavene elu Kristuse Jeesuse, meie Issanda kaudu.
045	ROM	007	001	Vennad ja õed, (ma räägin siin inimestele, kes tunnevad seadust), kas te ei näe, et seadusel on volitused kellegi üle ainult siis, kui ta on elus?
045	ROM	007	002	Näiteks abielunaine on seaduse järgi oma abikaasaga seotud sel ajal, kui abikaasa on elus, aga kui mees sureb, siis saab naine vabaks oma seaduslikust kohustusest mehe ees.
045	ROM	007	003	Seega, kui naine elab teise mehega sel ajal, kui tema abikaasa elab, rikub naine abielu. Aga kui naise mees sureb ja ta abiellub seejärel teise mehega, siis ei ole ta abielurikkumises süüdi.
045	ROM	007	004	Samamoodi, mu sõbrad, olete surnud seadusele Kristuse ihu kaudu ning seega kuulute nüüd kellelegi teisele − Kristusele, kes äratati surnuist üles −, et me võiksime elada viljakat elu Jumalale.
045	ROM	007	005	Sel ajal kui meid valitses vana olemus, tegutsesid meis patused ihad (nagu nähtub seadusest) ja tõid kaasa surma.
045	ROM	007	006	Aga nüüd oleme seadusest vabastatud ning oleme surnud sellele, mis hoiab meid ahelais, et me saaksime teenida vaimu uudsuses ja mitte seaduse vana kirjatähte.
045	ROM	007	007	Mida me siis järeldame? Et seadus on patt? Muidugi mitte! Ma ei oleks teadnud, mis on patt, kui seadus ei oleks seda määratlenud. Ma ei oleks mõistnud, et teiste inimeste asjade endale tahtmine on vale, kui ei oleks seadust, mis ütleb: „Ära ihalda endale seda, mis kuulub kellelegi teisele.“
045	ROM	007	008	Kuid selle käsu kaudu leidis patt võimaluse õhutada minus igasuguseid isekaid soove, sest ilma seaduseta on patt surnud.
045	ROM	007	009	Ma elasin, mõistmata, mida seadus tegelikult tähendab, aga kui sain aru käsu tähendusest, ärkas patt taas ellu ja ma surin.
045	ROM	007	010	Ma avastasin, et seesama käsk, mis oli mõeldud elu toomiseks, tõi hoopis surma,
045	ROM	007	011	sest patt leidis käsu kaudu mooduse minu petmiseks ja kasutas käsku minu tapmiseks!
045	ROM	007	012	Siiski on seadus püha ja käsk püha, õige ja hea.
045	ROM	007	013	Kas nüüd miski, mis on hea, tapab mind? Muidugi mitte! Kuid patt ilmutab end patuna, kasutades head minu surma põhjustamiseks. Niisiis ilmneb käsu abil, kui halb on patt tegelikult.
045	ROM	007	014	Me mõistame, et seadus on vaimulik, kuid ma olen liigagi inimlik, patu ori.
045	ROM	007	015	Ma tõesti ei saa aru, mis toimub. Ma teen seda, mida ma ei taha teha, ja ma vihkan seda, mida ma teen!
045	ROM	007	016	Aga kui ma ütlen, et ma teen seda, mida ma ei taha, näitab see, et ma tunnistan, et seadus on hea ja õige.
045	ROM	007	017	Seega ei ole see enam mina, kes seda teeb, vaid minus elav patt,
045	ROM	007	018	sest ma tean, et minus ei ole midagi head selles osas, mis puutub minu patusesse inimolemusse. Kuigi ma tahan teha head, ei ole ma selleks võimeline.
045	ROM	007	019	Head, mida ma teha tahan, ma ei tee; samal ajal halba, mida ma ei taha teha, seda ma just teen!
045	ROM	007	020	Ometi kui ma teen seda, mida ma ei taha teha, siis ei tee seda mina, vaid minus elav patt.
045	ROM	007	021	See on põhimõte, mille olen avastanud: kui ma tahan teha seda, mis on hea, on alati olemas ka halb.
045	ROM	007	022	Minu sisemisele olemusele valmistab Jumala seadus rõõmu,
045	ROM	007	023	kuid ma näen enda sees tegutsemas teistsugust seadust, mis on sõjajalal seadusega, mida mu mõistus on otsustanud järgida, ja nii olen ma minu sees oleva patu seaduse vang.
045	ROM	007	024	Olen äärmiselt õnnetu! Kes päästab mind sellest ihust, mis põhjustab mu surma? Tänu Jumalale, Sest tema teeb seda Jeesuse Kristuse, meie Issanda kaudu!
045	ROM	007	025	Olukord on selline: kuigi ma ise otsustan mõistusega kuuletuda Jumala seadusele, järgib mu inimloomus patu seadust.
045	ROM	008	001	Niisiis ei ole nüüd mingit hukkamõistu neile, kes on Kristuses Jeesuses.
045	ROM	008	002	Elu vaimu seadus Kristuses Jeesuses on vabastanud mind patu ja surma seadusest.
045	ROM	008	003	Mida seadus ei suutnud teha, sest see oli meie patuse loomuse, tõttu võimetu, oli võimeline tegema Jumal! Jumal tegeles kogu patu probleemiga, saates oma Poja inimkujul, ja purustas patu võimu meie patuses inimloomuses.
045	ROM	008	004	Nii saaksime täita seaduse head nõuded Vaimu, mitte oma patust loomust järgides.
045	ROM	008	005	Need, kes järgivad oma patust loomust, on patuste asjadega hõivatud, aga need, kes järgivad Vaimu, keskenduvad vaimulikele asjadele.
045	ROM	008	006	Patuse inimliku mõtteviisi lõpptulemus on surm, kuid Vaimu juhitud mõtteviis toob elu ja rahu.
045	ROM	008	007	Patune inimlik mõtteviis on vaenulik Jumala suhtes, sest see keeldub Jumala seadusele kuuletumast. Õigupoolest see ei suudagi,
045	ROM	008	008	ja need, kes järgivad oma patust loomust, ei suuda iial Jumalale meelepärased olla.
045	ROM	008	009	Kuid teie ei järgi oma patust loomust, vaid Vaimu – kui on tõsi, et Jumala Vaim elab teis. Sest need, kelles ei ole Kristuse Vaim, ei kuulu talle.
045	ROM	008	010	Aga kui Kristus on teie sees, siis kuigi teie ihu sureb patu tõttu, annab Vaim teile elu, sest nüüd olete Jumala ees õiged.
045	ROM	008	011	Teie sees elab tema Vaim, kes äratas Jeesuse surnuist üles. Tema, kes äratas Jeesuse surnuist üles, annab elu ka teie surnud ihule oma Vaimu kaudu, kes teis elab.
045	ROM	008	012	Niisiis, vennad ja õed, me ei pea järgima oma patust loomust, mis tegutseb vastavalt meie inimlikele soovidele.
045	ROM	008	013	Sest kui te elate oma patuse loomuse valitsemise all, siis te surete. Aga kui te järgite Vaimu teguviisi ja surmate kurja, mida teete, siis te elate.
045	ROM	008	014	Kõik, keda Jumala Vaim juhib, on Jumala lapsed.
045	ROM	008	015	Teile ei ole antud vaimu, mis teid veel kord orjastaks ja kohutaks. Ei, see Vaim, mille saite, teeb teist lapsed Jumala perekonnas. Nüüd võime valjusti hüüda: „Jumal on meie Isa!“
045	ROM	008	016	Vaim ise on meiega nõus, et me oleme Jumala lapsed.
045	ROM	008	017	Kui oleme tema lapsed, siis oleme tema pärijad. Me oleme Jumala pärijad ja koos Kristusega kaaspärijad. Aga kui tahame osa saada tema auhiilgusest, peame osa saama tema kannatustest.
045	ROM	008	018	Siiski olen veendunud, et see, mida praegu kannatame, ei ole midagi, võrreldes tulevase auhiilgusega, mis meile ilmutatakse.
045	ROM	008	019	Kogu loodu ootab kannatlikult ja igatseb, et Jumal avalikustaks oma lapsed.
045	ROM	008	020	Sest Jumal lubas loomise eesmärgil nurja minna.
045	ROM	008	021	Kuid loodu ise ootab lootuses aega, mil ta vabaneb lagunemise orjusest ja saab osa Jumala laste aulisest vabadusest.
045	ROM	008	022	Me teame, et kogu loodu ägab igatsusest ja kannatab sünnitusvalusid tänaseni.
045	ROM	008	023	Mitte ainult loodu, vaid ka meie, kel on Vaimu eelmaitse, ägame sisemiselt, kui ootame oma ihu lunastamist, et Jumal meid „lapsendaks“.
045	ROM	008	024	Sest meid päästeti lootuse kaudu. Kuid lootus, mida on juba näha, ei ole üldse lootus. Kes loodab seda, mida ta juba näeb?
045	ROM	008	025	Kuna loodame seda, mida me ei ole veel näinud, siis ootame seda kannatlikult.
045	ROM	008	026	Samamoodi aitab Vaim meid meie nõrkuses. Me ei tea, kuidas Jumalaga rääkida, aga Vaim ise palub koos meiega ja meie kaudu ägamistega, mida ei ole võimalik sõnadesse panna.
045	ROM	008	027	Tema, kes uurib läbi kõigi mõtteviisi, teab Vaimu ajendeid, sest Vaim kaitseb usklike ees Jumala huve.
045	ROM	008	028	Me teame, et Jumal tegutseb kõiges nende heaks, kes teda armastavad, keda ta on kutsunud oma plaanist osa saama.
045	ROM	008	029	Sest Jumal, kes neid ette valis, eraldas neid olema nagu tema Poeg, et Poeg oleks paljudest vendadest ja õdedest esimene.
045	ROM	008	030	Keda ta valis, neid ta ka kutsus, ning keda ta kutsus, tegi ta ka õigeks, ning neid, kelle ta õigeks tegi, on ta ka austanud.
045	ROM	008	031	Missugune on siis meie vastus kõigele sellele? Kui Jumal on meie poolt, kes võib olla meie vastu?
045	ROM	008	032	Kas siis Jumal, kes oma Poegagi tagasi ei hoidnud, vaid andis ta meie kõigi eest, ei anna heldelt meile ka kõike muud?
045	ROM	008	033	Kes võib Jumala erilist rahvast milleski süüdistada? Jumal on see, kes teeb meid õigeks,
045	ROM	008	034	nii et kes saab meid hukka mõista? Kristus Jeesus, kes suri – mis veelgi olulisem, kes surnuist üles äratati –, seisab Jumala paremal käel ja esindab meie juhtumit.
045	ROM	008	035	Kes saab meid lahutada Kristuse armastusest? Kas rõhumine, kitsikus või tagakiusamine? Või nälg, vaesus, oht ja vägivald?
045	ROM	008	036	Just nagu Pühakiri ütleb: „Sinu pärast oli meil kogu aeg oht saada tapetud. Meid koheldi nagu tapale viidavaid lambaid.“
045	ROM	008	037	Ei, kõiges, mis meiega juhtub, oleme rohkem kui võitjad tema kaudu, kes meid armastab.
045	ROM	008	038	Olen täiesti veendunud, et ei elu ega surm, ei inglid ega kurjad vaimud, ei olevik ega tulevik, ei võimud,
045	ROM	008	039	ei kõrgus ega sügavus, tegelikult mitte miski kogu loodus ei saa meid lahutada Jumala armastusest, mis on Kristuses Jeesuses, meie Issandas.
045	ROM	009	001	Mina olen Kristuses ja see, mida ma räägin, on tõsi. Ma ei valeta! Minu südametunnistus ja Püha Vaim kinnitavad,
045	ROM	009	002	kui kohutavalt kurb ma olen, kui otsatu valu on mu südames
045	ROM	009	003	mu oma rahva, mu vendade ja õdede pärast. Ma oleksin pigem ise neetud ja Kristusest lahutatud, kui see neid aitaks.
045	ROM	009	004	Nad on mu kaasiisraellased, Jumala valitud rahvas. Jumal ilmutas neile oma auhiilgust ja tegi nendega lepingud, andis neile seaduse, õige jumalateenistuse ja tõotused.
045	ROM	009	005	Nad on meie esiisad, inimlikult öeldes selle Kristuse esivanemad, kes valitseb kõige üle, kes on igavesti õnnistatud Jumal. Aamen.
045	ROM	009	006	Jumala tõotus ei ole puudulikuks osutunud. Sest iga iisraellane ei ole õige iisraellane,
045	ROM	009	007	ja kõik need, kes põlvnevad Aabrahamist, ei ole tema õiged lapsed. Sest Pühakiri ütleb: „Sinu järglasi arvestatakse Iisaki kaudu,“
045	ROM	009	008	nii et Jumala lasteks ei arvestata mitte Aabrahami tegelikke lapsi, vaid ainult Jumala tõotuse lapsi peetakse tema õigeteks järeltulijateks.
045	ROM	009	009	Tõotus oli selline: „Ma tulen järgmisel aastal tagasi ja Saaral on poeg.“
045	ROM	009	010	Lisaks oli Rebeka kaksikutel poegadel sama isa, meie esiisa Iisak.
045	ROM	009	011	Aga isegi enne, kui lapsed sündisid, ja enne, kui nad jõudsid teha midagi õiget või valet (et Jumala plaan saaks jätkuda, tõestades, et Jumala kutsumine ei põhine inimeste sooritusel),
045	ROM	009	012	öeldi talle: „Vanem vend teenib nooremat.“
045	ROM	009	013	Nagu Pühakiri ütleb: „Ma valisin Jaakobi, kuid Eesavi heitsin ma kõrvale.“
045	ROM	009	014	Mida peaksime siis järeldama? Et Jumal on ebaõiglane? Kindlasti mitte!
045	ROM	009	015	Nagu ta ütles Moosesele: „Ma olen armuline sellele, kellele peaksin armulikkust osutama, ja halastan sellele, kellele peaksin halastust osutama.“
045	ROM	009	016	Niisiis ei sõltu see meie tahtmisest ega meie enda pingutustest, vaid Jumala halastusrikkast olemusest.
045	ROM	009	017	Pühakirjas on jäädvustatud Jumala sõnad vaaraole: „Ma panen su siia põhjusega, et saaksin sinu kaudu ilmutada oma väge ja et minu nimi saaks tuntuks kogu maailmas.“
045	ROM	009	018	Seega halastab Jumal nende peale, kelle peale tahab, ja paadutab hoiaku neil, kellel tahab.
045	ROM	009	019	Nüüd te vaidlete minuga ja küsite: „Miks ta siis meid süüdistab? Kes saab Jumala tahtele vastu panna?“
045	ROM	009	020	Nii ei sobi kõneleda, sest kes olete teie − tühipaljad surelikud −, et Jumalale vastu rääkida? Kas loodu võib oma loojale öelda: „Miks sa mind selliseks tegid?“
045	ROM	009	021	Kas pottsepal ei ole õigust kasutada sama savikamakat, et valmistada dekoratiivne kauss ja igapäevane kruus?
045	ROM	009	022	Nagu oleks Jumal, soovides näidata oma vastuseisu patule ja ilmutada oma väge, kannatlik nende „hävitusele määratud anumatega“,
045	ROM	009	023	nii et ta võiks avaldada oma auhiilguse suurust nende „halastuse anumate“ kaudu, mille ta on eelnevalt au jaoks valmistanud.
045	ROM	009	024	Need me olemegi − inimesed, kelle ta on kutsunud mitte üksnes juutide hulgast, vaid ka võõramaalaste seast ...
045	ROM	009	025	Nagu Jumal ütles Hoosea raamatus: „Neid, kes ei ole minu rahvas, ma nimetan oma rahvaks, ja neid, keda ei ole armastatud, ma nimetan armastatuteks“,
045	ROM	009	026	ja: „See juhtub kohas, kus neile öeldi: „Te ei ole minu rahvas“, seal nimetatakse neid elava Jumala lasteks.“
045	ROM	009	027	Jesaja hüüatab Iisraeli kohta: „Isegi kui Iisraeli lapsed on saanud arvukaks nagu mereliiv, päästetakse üksnes väike hulk.
045	ROM	009	028	Sest Issand lõpetab kiiresti ja täielikult oma kohtumõistmise töö maa peal.“
045	ROM	009	029	Nagu Jesaja varem ütles: „Kui Kõigeväeline Issand ei oleks meile mõningaid järglasi jätnud, oleksime olnud täpselt nagu Soodom ja Gomorra.“
045	ROM	009	030	Mida peaksime siis järeldama? Et kuigi võõramaalased ei püüdnud toimida õigesti, mõistsid nad, mis on õige, ning usu kaudu Jumalasse tegid seda, mis on moraalselt õige.
045	ROM	009	031	Kuid Iisraeli rahvas, kes ootas, et seadus teeks neid Jumala ees õigeks, ei saavutanud edu.
045	ROM	009	032	Miks mitte? Sest nad toetusid pigem oma tegudele kui usule Jumalasse. Nad komistasid vastu komistuskivi,
045	ROM	009	033	just nagu Pühakiri ette kuulutas: „Vaata, ma panen Siionisse komistuskivi, kivi, mis pahandab inimesi. Aga kes temasse usub, see ei pettu.“
045	ROM	010	001	Mu vennad ja õed, mu südamesoov − mu palve Jumalale − on Iisraeli rahva pääste!
045	ROM	010	002	Ma võin tunnistada nende innukast pühendumisest Jumalale, kuid selle aluseks ei ole teadmine, kes ta tegelikult on.
045	ROM	010	003	Nad ei saa aru, kuidas teeb Jumal nad enda ees õigeks, ja nad üritavad end ise õigeks teha. Nad ei võta omaks seda, kuidas Jumal inimesed õigeks teeb.
045	ROM	010	004	Sest Kristus on seaduse täitumine. Kõik, kes temasse usuvad, tehakse õigeks.
045	ROM	010	005	Mooses kirjutas: „Igaüks, kes teeb seadusele kuuletudes õigust, elab.“
045	ROM	010	006	Kuid usust tuleneva õiguse täitmise hoiak ütleb nii: „„Ärge küsige „kes läheb taevasse?“ (paludes tuua Kristust alla)“
045	ROM	010	007	ega „kes läheb surnute asupaika?“ (paludes tuua Kristust surnuist tagasi).“
045	ROM	010	008	Tegelikult ütleb Pühakiri: „Sõnum on teile väga lähedal − see on see, millest te räägite ja mis on teie mõtteis.“ Õigupoolest põhineb see sõnum usul, mida esitame.
045	ROM	010	009	Sest kui kuulutate, et võtate Jeesuse Issandana vastu, ja olete oma meeltes veendunud, et Jumal äratas ta surnuist üles, siis saate päästetud.
045	ROM	010	010	Teie usk Jumalasse teeb teid õigeks ja heaks ning teid päästab see, et tunnistate avalikult Jumala vastuvõtmist.
045	ROM	010	011	Nagu Pühakiri ütleb: „Kes temasse usuvad, ei pettu.“
045	ROM	010	012	Ei ole mingit vahet juudil ja kreeklasel, sest sama Issand on kõigi Issand ja tema annab heldelt igaühele, kes temalt palub.
045	ROM	010	013	Sest „igaüks, kes Issanda nimele toetub, päästetakse“.
045	ROM	010	014	Aga kuidas saavad inimesed toetuda kellelegi, kellesse nad ei usu? Kuidas saavad nad uskuda kellessegi, kellest nad kuulnud ei ole? Kuidas saavad nad kuulda, kui neile ei räägita?
045	ROM	010	015	Kuidas saavad nad minna välja ja teistele rääkida, kui neid ei läkitata? Just nagu Pühakiri ütleb: „Kes toovad hea uudise, on tõeliselt oodatud!“
045	ROM	010	016	Aga mitte kõik ei võta head uudist vastu. Nagu Jesaja küsib: „Issand, kes on uskunud sõnumit, mida nad meilt on kuulnud?“
045	ROM	010	017	Usk Jumalasse tuleb kuulmisest, Kristuse sõnumi kuulmisest.
045	ROM	010	018	Asi ei ole selles, nagu poleks nad kuulnud. Hoopis vastupidi: „Nende hääli, kes kõnelevad Jumalast, on kuulda üle kogu maa − nende sõnum läks välja kogu maailma.“
045	ROM	010	019	Seega on mu küsimus: „Kas Iisrael ei teadnud?“ Kõigepealt ütleb Mooses: „Ma muudan su kadedaks, kasutades inimesi, kes pole isegi mitte rahvus; ma muudan su vihaseks, kasutades asjatundmatuid võõramaalasi!“
045	ROM	010	020	Jesaja ütles seda siis veel karmimalt: „Mind leidsid inimesed, kes mind isegi ei otsinud; ma ilmutasin end inimestele, kes isegi minu järele ei küsinud.“
045	ROM	010	021	Nagu ütleb Jumal Iisraelile: „Kogu päeva sirutasin ma oma käsi sõnakuulmatu ja kangekaelse rahva poole.“
045	ROM	011	001	Aga ma küsin siis: „Kas Jumal on oma rahva hüljanud?“ Muidugi mitte! Mina ise olen iisraellane, Benjamini suguharust.
045	ROM	011	002	Jumal ei ole oma valitud rahvast hüljanud. Kas te ei mäleta, mida Pühakiri ütleb Eelija kohta? Kuidas ta kurtis Jumalale Iisraeli pärast ja ütles:
045	ROM	011	003	„Issand, nad on tapnud su prohvetid ja hävitanud su altarid. Mina olen ainus, kes on järele jäänud, ja nad püüavad ka mind tappa!“
045	ROM	011	004	Kuidas Jumal talle vastas? „Mul on veel alles seitse tuhat, kes ei ole Baali kummardanud.“
045	ROM	011	005	Tänapäeval on olukord täpselt sama: ikka veel on alles mõned ustavad inimesed, kes on Jumala armust valitud.
045	ROM	011	006	Ja kuna see on armust, siis ilmselgelt ei põhine see inimeste tegudel, muidu arm ei oleks arm!
045	ROM	011	007	Mida me siis järeldame? Et Iisraeli rahvas ei saavutanud seda, mille poole nad püüdlesid, vaid ainult valitud saavutasid, kuna ülejäänute süda muutus kõvaks.
045	ROM	011	008	Nagu Pühakiri ütleb: „Jumal nüristas nende mõistuse, nii et nende silmad ei näinud ja kõrvad ei kuulnud kuni sellesama päevani.“
045	ROM	011	009	Taavet lisab: „Saagu nende peod neile lõksuks, võrguks, mis nad kinni püüab, kiusatuseks, mis toob karistuse.
045	ROM	011	010	Saagu nende silmad pimedaks, et nad ei näeks, ja olgu nad alati rõhutud meeleolu tõttu küüru vajunud.“
045	ROM	011	011	Kas ma siis ütlen, et nad komistasid ja kukkusid seetõttu täielikult läbi? Üldsegi mitte! Aga nende vigade tagajärjel tuli pääste teistele rahvastele ja „muutis nad kiivaks“.
045	ROM	011	012	Kui nüüd isegi nende läbikukkumisest on maailmale kasu ja nende kahjust on tulu võõramaalastele, kui palju kasulikum oleks olnud, kui nad oleksid täitnud täielikult selle, missugused nad oleksid pidanud olema.
045	ROM	011	013	Lubage, ma kõnelen nüüd teile, võõramaalased. Niivõrd kui ma olen võõramaalaste misjonär, kiitlen ma oma tegevusest,
045	ROM	011	014	et ma kuidagi saaksin muuta oma rahva kadedaks ja päästa mõned neist.
045	ROM	011	015	Kui seetõttu, et nemad hülgavad Jumala, saab maailm Jumalaga sõbraks, siis ärkaksid surnud ellu seetõttu, kui nad Jumala vastu võtaksid!
045	ROM	011	016	Kui ohvrianniks antud leivataigna esimene osa on püha, siis on ka ülejäänu püha; kui puu juured on pühad, on pühad ka oksad.
045	ROM	011	017	Kui nüüd mõni oks on ära murtud ja teie − metsik õlipuuvõsu − olete külge poogitud ja saate koos nendega kasulikku toidust õlipuu juurtest,
045	ROM	011	018	siis ei tohi te teisi oksi põlata. Kui teil on kiusatus kiidelda, tuletage meelde, et teie ei hoia üleval juuri, vaid juured teid.
045	ROM	011	019	Te võite väita: „Oksad murti ära, et mind saaks külge pookida.“
045	ROM	011	020	Olgu pealegi, aga nad murti ära, sest nad ei uskunud Jumalasse, ja teie püsite, sest usute Jumalasse. Ärge olge endast heal arvamusel, vaid olge aupaklikud,
045	ROM	011	021	sest kui Jumal ei säästnud algseid oksi, ei säästa ta teidki.
045	ROM	011	022	Te peaksite tunnustama Jumala headust ja karmust − ta oli karm langenutega, kuid Jumal on hea teiega, kuni usute tema headusesse −, muidu eemaldatakse ka teid.
045	ROM	011	023	Kui nad enam ei keeldu Jumalasse uskumast, võivad ka nemad külge poogitud saada, sest Jumal suudab nad taas puu külge pookida.
045	ROM	011	024	Kui teid oli võimalik metsõlipuu küljest ära lõigata ja siis kultuurõlipuu külge pookida, kui palju kergem oleks neid tagasi pookida puu külge, mis oli loomult nende enda puu.
045	ROM	011	025	Ma ei taha, et teie, mu vennad ja õed, jätaksite tähelepanuta selle varasemalt varjatud tõe, muidu võite upsakaks muutuda. Osa Iisraeli rahvast muutus kõvasüdameliseks, kuni võõramaalaste sissetulemine on lõpetatud.
045	ROM	011	026	Nii saab päästetud kogu Iisrael. Nagu Pühakiri ütleb: „Päästja tuleb Siionist ja tema pöörab Jaakobi ära vastuhakust Jumalale.
045	ROM	011	027	Minu tõotus neile on, et ma võtan ära nende patud.“
045	ROM	011	028	Kuigi nad on hea sõnumi vaenlased − ja seda teie kasuks −, on nad ikkagi valitud rahvas ja nende esiisade tõttu armastatud.
045	ROM	011	029	Jumala ande ja tema kutsumist ei saa tagasi võtta.
045	ROM	011	030	Kunagi olite Jumalale sõnakuulmatud, aga nüüd on Jumal osutanud teile teie sõnakuulmatuse tulemusena halastust.
045	ROM	011	031	Täpselt samamoodi, nagu nad on praegu sõnakuulmatud, nagu olite teie, ilmutatakse ka neile samasugust halastust, mis sai teie osaks.
045	ROM	011	032	Sest Jumal kohtles kõiki vangidena nende sõnakuulmatuse tõttu, et ta saaks kõigi peale halastada.
045	ROM	011	033	Oh kui sügavad on Jumala küllus, tarkus ja teadmine! Kui hämmastavad on tema otsused, kui kujuteldamatud tema teguviisid!
045	ROM	011	034	Kes saab teada Jumala mõtteid? Kes saab talle nõu anda?
045	ROM	011	035	Kes on kunagi andnud Jumalale midagi, mida Jumalal on kohustus tagasi maksta?
045	ROM	011	036	Kõik tuleb temalt, kõik eksisteerib tema kaudu ja kõik on tema jaoks. Au olgu talle igavesti, aamen!
045	ROM	012	001	Seega, ma julgustan teid, mu vennad ja õed, Jumala kaastunde pärast teie suhtes, pühendama Jumalale oma ihu kui elava ohvri, mis on püha ja meelepärane. See on mõistlik jumalateenistus.
045	ROM	012	002	Ärge järgige selle maailma kombeid; selle asemel muutuge meele vaimuliku uuendamisega, nii et saaksite ilmutada, missugune on Jumala tahe tegelikult − hea, meeldiv ja täiuslik.
045	ROM	012	003	Lubage, et ma selgitan teile kõigile − mulle antud armu kaudu −, et keegi ei tohi ennast pidada paremaks kui peaks. Te peate hindama end realistlikult, vastavalt usu määrale, mida Jumal on teile jaganud.
045	ROM	012	004	Just nagu ühel ihul on palju kehaosi, kuid kõik need ei tee sama,
045	ROM	012	005	oleme ka meie üks ihu Kristuses, kuigi meid on palju, ja me kõik kuulume üksteisega kokku.
045	ROM	012	006	Meil on isesugused annid, mis erinevad vastavalt meile antud armule. Nii et kui see on Jumala nimel kõnelemine, siis peaksite seda tegema, olenevalt sellest, kui palju on teil usku Jumalasse.
045	ROM	012	007	Kui see on teenimistöö, siis peaksite teenima; kui õpetamine, siis peaksite õpetama;
045	ROM	012	008	kui julgustus, siis peaksite julgustama; kui andmine, siis peaksite heldelt andma; kui juhtimine, siis peaksite pühendunult juhtima; kui halastustöö, siis peaksite seda rõõmuga tegema.
045	ROM	012	009	Armastus peab olema tõeline. Vihkamine on kurjast; hoidke kõvasti kinni sellest, mis on hea.
045	ROM	012	010	Olge täielikult üksteisele pühendunud kui perekond oma armastuses; pidage teisi väärtuslikumaks kui iseennast.
045	ROM	012	011	Ärge olge tõrksad tõsiselt töötama; teenige Issandat innuka meelsusega.
045	ROM	012	012	Püsige rõõmsameelsed lootuses, mis teil on, taluge raskusi, mis tulevad, jätkake palvetamist.
045	ROM	012	013	Võtke osa Jumala rahva vajaduste täitmisest ja võtke võõrad külalislahkelt vastu.
045	ROM	012	014	Õnnistage neid, kes teid taga kiusavad − õnnistage neid, ja ärge neid needke.
045	ROM	012	015	Olge rõõmsad koos rõõmsatega, nutke koos nutjatega.
045	ROM	012	016	Mõelge üksteise peale. Ärge pidage end teistest tähtsamaks; elage alandlikult. Ärge olge ennast täis.
045	ROM	012	017	Ärge tasuge kellelegi kurja kurjaga. Hoolitsege selle eest, et näitaksite kõigile, et see, mida teete, on hea,
045	ROM	012	018	ja nii palju kui teist sõltub, elage rahus kõigiga.
045	ROM	012	019	Mu armsad sõbrad, ärge taotlege kättemaksu, vaid jätke kohtuotsuse täideviimine Jumala hoolde, nagu Pühakirjas öeldakse: „„Mina jagan õiglust, mina tasun kätte,“ ütleb Issand.“
045	ROM	012	020	Kui need, kes teid vihkavad, on näljas, andke neile süüa; kui neil on janu, andke neile juua, sest nii tehes kuhjate nende pea peale tuliseid süsi.
045	ROM	012	021	Ärge laske kurjal võitu saada, võitke kuri ära heaga.
045	ROM	013	001	Igaüks peab kuuletuma ametivõimudele, sest kellelgi ei ole võimu valitseda, kui Jumal luba ei anna. Need ametivõimud on sinna pannud Jumal.
045	ROM	013	002	Kes ametivõimudele vastu paneb, hakkab vastu sellele, mille Jumal on kohale määranud, ja kes nii teeb, selle osaks saab vastav kohtuotsus.
045	ROM	013	003	Sest valitsejad ei hirmuta neid, kes teevad õigesti, vaid neid, kes teevad valesti. Kui te ei taha elada hirmus ametivõimude ees, siis tehke seda, mis on õige, ja te saate nende heakskiidu.
045	ROM	013	004	Võimul olevad inimesed on Jumala teenrid, määratud kohale teie heaolu jaoks. Kui toimite valesti, peategi hirmunud olema − ega ametivõimudel pole põhjuseta volitust karistada! Nad on Jumala teenrid, kes karistavad üleastujaid.
045	ROM	013	005	Niisiis on oluline, et teeksite, nagu kästud, mitte üksnes karistuse ähvardusel, vaid sellepärast, mida südametunnistus teile ütleb.
045	ROM	013	006	Sellepärast peate maksma makse, sest ametivõimud on Jumala teenrid, kes selliste asjade eest hoolitsevad.
045	ROM	013	007	Tasuge, mida iganes võlgu olete: maksud maksuametnikele, tasud tasukogujatele; pidage lugu neist, kellest tuleb lugu pidada; austage neid, keda tuleb austada.
045	ROM	013	008	Ärge jääge kellelegi midagi võlgu, välja arvatud armastust üksteise vastu, sest need, kes armastavad kaasinimest, täidavad seadust.
045	ROM	013	009	„Sa ei tohi abielu rikkuda, sa ei tohi tappa, sa ei tohi varastada, sa ei tohi kiivalt endale asju tahta“ − need ja teised käsud on kokku võetud ühes lauses: „Armasta oma kaasinimest nagu iseennast.“
045	ROM	013	010	Armastus ei tee kellelegi ülekohut, järelikult täidab armastus seadust.
045	ROM	013	011	Te peaksite nii toimima, sest te mõistate, kui pakiline on aeg − et teil on ülim aeg unest ärgata. Sest pääste on meile nüüd lähemal kui siis, kui me alguses Jumalasse uskuma hakkasime.
045	ROM	013	012	Öö on varsti läbi, päev on peaaegu kohal! Kõrvaldagem siis pimeduseteod ja pangem ülle valguse soomusrüü.
045	ROM	013	013	Käitugem korralikult ja näidakem, et oleme inimesed, kes elavad valguses. Me ei tohi veeta aega metsikutel pidudel ega purjutamisel, meil ei tohi olla afääre ja me ei tohi amoraalselt käituda, kaklustes osaleda ega kade olla.
045	ROM	013	014	Selle asemel riietuge Issanda Jeesuse Kristusega ja unustage oma patuste soovide järgimine.
045	ROM	014	001	Võtke vastu need, kellel on veel raskusi Jumalasse uskumisega, ja ärge astuge vaidlusse isiklike arvamuste üle.
045	ROM	014	002	Üks inimene võib arvata, et ta võib kõike süüa, samal ajal teine, kelle usk on nõrk, sööb ainult aedvilju.
045	ROM	014	003	Need, kes söövad kõike, ei tohi halvustada neid, kes ei söö, ja need, kes ei söö, ei tohi arvustada neid, kes söövad, sest Jumal võtab nad mõlemad vastu.
045	ROM	014	004	Mis õigust on teil kellegi teise teenija üle kohut mõista? Tema enda isand on see, kes otsustab, kas ta teeb õigesti või valesti. Issanda abiga suudavad nad õiguse poolel seista.
045	ROM	014	005	Mõned peavad mõnda päeva olulisemaks kui teisi, samas kui teised peavad kõiki päevi ühesuguseks. Igaüks peaks oma mõtteis täielikult veendunud olema.
045	ROM	014	006	Need, kes austavad erilist päeva, teevad seda Issandale; ja need, kes söövad ilma muretsemata, teevad seda Issandale, sest nad tänavad Jumalat. Samal ajal need, kes väldivad teatud asjade söömist, teevad seda Issandale ja ka nemad annavad tänu Jumalale.
045	ROM	014	007	Keegi meist ei ela iseendale ega sure iseendale.
045	ROM	014	008	Kui elame, siis elame Issandale, või kui sureme, siis sureme Issandale − seega kas me elame või sureme, me kuulume Issandale.
045	ROM	014	009	Sel põhjusel Kristus suri ja ärkas jälle ellu − et ta saaks olla nii surnute kui ka elavate Issand.
045	ROM	014	010	Miks te siis arvustate oma kaasusklikke? Miks te põlgate oma kaasusklikke? Sest me kõik seisame Jumala kohtutrooni ees.
045	ROM	014	011	Sest Pühakiri ütleb: „„Sama kindlalt kui ma elan,“ ütleb Issand, „peavad kõik põlved kummarduma minu ees ja iga keel kuulutab, et ma olen Jumal.““
045	ROM	014	012	Seega peab igaüks meist oma teguviisi Jumala ees selgitama.
045	ROM	014	013	Seepärast ärgem enam mõistkem üksteise üle kohut, vaid otsustagem hoopis, et me ei pane takistusi oma kaasusklike teele ega sunni neid langema.
045	ROM	014	014	Ma olen kindel − mind on veennud Issand Jeesus −, et miski ei ole iseenesest tseremoniaalselt ebapuhas. Aga kui keegi peab seda ebapuhtaks, siis on see tema jaoks ebapuhas.
045	ROM	014	015	Kui teie kaasusklikku haavab teie toiduküsimus, siis ei käitu te enam armastavalt. Ärge hävitage kedagi, kelle eest Kristus suri, toiduga, mida valite söömiseks.
045	ROM	014	016	Ärge laske head, mida teete, vääriti kujutada,
045	ROM	014	017	sest Jumala riik ei ole söömine ja joomine, vaid õigesti elamine ning rahu ja rõõmu omamine Pühas Vaimus.
045	ROM	014	018	Igaüks, kes teenib Kristust niimoodi, on Jumalale meelepärane ja teised tunnustavad teda.
045	ROM	014	019	Käigem siis rahurajal ja leidkem võimalusi üksteise julgustamiseks.
045	ROM	014	020	Ärge hävitage Jumala tööd vaidlustega toidu üle. Kõik on puhas, kuid on vale süüa ja teisi haavata.
045	ROM	014	021	Parem on mitte süüa liha ja mitte juua veini ega teha midagi muud, mis paneks kaasuskliku komistama.
045	ROM	014	022	See, mida te isiklikult usute, on teie ja Jumala vaheline asi. Õnnelikud on need, kes ei mõista end hukka, tehes seda, mida nad õigeks peavad!
045	ROM	014	023	Aga kui teil on kahtlusi, kas millegi söömine on õige või vale, siis ei peaks sööma, sest te pole veendunud, et see on õige. Mis ei põhine kindlal veendumusel, on patt.
045	ROM	015	001	Need meie hulgas, kes on vaimulikult tugevad, peaksid toetama neid, kes on vaimulikult nõrgad. Me ei tohiks ainult oma tahtmise järgi talitada.
045	ROM	015	002	Me kõik peaksime julgustama teisi tegema seda, mis on moraalselt õige, ja neid innustama.
045	ROM	015	003	Kristus ei elanud selleks, et oma tahtmise järgi talitada, vaid nagu Pühakiri tema kohta ütleb: „Nende solvangud, kes on sind teotanud, on langenud minu peale.“
045	ROM	015	004	Need Pühakirja tekstid pandi minevikus kirja, et aidata meil mõista ja et meid julgustada, et suudaksime kannatlikult lootuses oodata.
045	ROM	015	005	Aidaku Jumal, kes annab kannatlikkust ja julgustust, olla isekeskis täielikult ühel nõul, kui te järgite Kristust Jeesust,
045	ROM	015	006	nii et te saaksite ühel meelel ja ühel häälel koos austada Jumalat, meie Issanda Jeesus Kristuse Isa!
045	ROM	015	007	Nõnda siis võtke üksteist vastu, nagu Kristus on teid vastu võtnud, ja andke au Jumalale.
045	ROM	015	008	Ma püsin arvamuse juures, et Kristus tuli teenijana juutide juurde, et näidata, et Jumal räägib tõtt ja peab tõotusi, mille ta nende esiisadele andis.
045	ROM	015	009	Ta tuli ka selleks, et võõramaalased võiksid ülistada Jumalat tema halastuse eest, nagu Pühakiri ütleb: „Seepärast ma ülistan sind võõramaalaste keskel; ma laulan kiitust sinu nimele.“
045	ROM	015	010	Ja samuti: „Võõramaalased, ülistage koos tema rahvaga!“
045	ROM	015	011	Ja veel: „Kõik te võõramaalased, ülistage Issandat, ülistagu teda kõik rahvad.“
045	ROM	015	012	Ja veel ütleb Jesaja: „Iisai järeltulija hakkab rahvaid valitsema ja võõramaalased panevad temale oma lootuse.“
045	ROM	015	013	Täitku lootuse Jumal teid täielikult kogu rõõmu ja rahuga, kui te usute temasse, nii et teie lootus oleks Püha Vaimu väes ülevoolav!
045	ROM	015	014	Olen veendunud, et teie, mu vennad ja õed, olete täis headust ning igasuguseid teadmisi, nii et olete hästi võimelised üksteist õpetama.
045	ROM	015	015	Olen teile mõnest teemast kirjutades olnud otsekohene, kuid see on üksnes teile meelde tuletamiseks. Sest Jumal andis mulle armu
045	ROM	015	016	olla Kristuse Jeesuse teenija võõramaalaste jaoks, nagu preester, kes jagab Jumala head sõnumit, nii et nad võiksid saada vastuvõetavaks ohvrianniks, mille teeb pühaks Püha Vaim.
045	ROM	015	017	Niisiis, isegi kui mul on midagi, millest Jumala teenimise tõttu kiidelda
045	ROM	015	018	(ma ei söandaks rääkida millestki sellisest, välja arvatud sellest, mida Kristus on minu kaudu teinud), olen juhtinud võõramaalased sõnakuulmise juurde oma õpetuse ja näitliku selgituse abil ning
045	ROM	015	019	tunnustähtede ja imetegude väe abil, mis on tehtud Püha Vaimu väega. Jeruusalemmast kuni Illüüriani − igal pool olen täielikult jaganud Kristuse head sõnumit.
045	ROM	015	020	Õigupoolest olin innukas jagama head sõnumit kohtades, kus Kristuse nime ei olnud veel kuuldud, et ma ei ehitaks sellele, mida teised olid varem teinud.
045	ROM	015	021	Nagu Pühakiri ütleb: „Need, kellele ei olnud head sõnumit räägitud, leiavad ta, ja need, kes ei olnud kuulnud, saavad aru.“
045	ROM	015	022	Seepärast on nii palju kordi mind takistatud, et ma teie juurde ei tuleks.
045	ROM	015	023	Aga nüüd, kui siin kusagil ei ole jäänud tööd teha ja kuna ma olen igatsenud palju aastaid teid külastada,
045	ROM	015	024	loodan ma Hispaaniasse reisides teid möödaminnes näha. Ehk saate anda mulle abi mu teekonnaks, kui oleme saanud mõnda aega rõõmsalt koos olla.
045	ROM	015	025	Hetkel olen teel Jeruusalemma, et aidata sealseid usklikke,
045	ROM	015	026	sest usklikud Makedoonias ja Ahhaias arvasid, et on hea mõte saata annetus vaestele Jeruusalemma usklike hulgas.
045	ROM	015	027	Nad tegid seda hea meelega, sest nad on nende võlglased. Nüüd, kui võõramaalased saavad osa nende vaimulikest eesõigustest, on nad selle eest võlgu juudi usklikele, et aidata neid materiaalsete asjadega.
045	ROM	015	028	Niisiis, kui olen saanud selle tehtud ja olen selle annetuse turvaliselt nendeni toimetanud, tulen Hispaaniasse teel olles teile külla.
045	ROM	015	029	Ma tean, et kui ma tulen, annab Kristus meile täieliku õnnistuse.
045	ROM	015	030	Ma tahan julgustada teid, mu vennad ja õed, meie Issanda Jeesuse Kristuse kaudu ja Vaimu armastuse kaudu ühinema koos minu eest tõsiselt palvetama.
045	ROM	015	031	Palvetage, et ma võiksin olla Juudamaal uskmatute eest kaitstud. Palvetage, et Jeruusalemma usklikud võtaksid mu sealse töö hea meelega vastu.
045	ROM	015	032	Palvetage, et tuleksin teie juurde rõõmuga, kui Jumal tahab, et võiksime üksteise seltskonnast rõõmu tunda.
045	ROM	015	033	Olgu rahu Jumal teie kõikidega. Aamen.
045	ROM	016	001	Ma usaldan teie hoolde õde Foibe, kes on Kenkrea koguduse diakoniss.
045	ROM	016	002	Palun võtke ta vastu Issandas, nagu usklikele kohane, ja aidake teda, milles iganes tal abi vaja on, sest temast on olnud suur abi paljudele, kaasa arvatud mulle.
045	ROM	016	003	Andke mu tervitused edasi Priskale ja Akvilale, mu kaastöölistele Kristuses Jeesuses,
045	ROM	016	004	kes riskisid minu pärast oma eluga. Peale minu on neile väga tänulikud ka kõik võõramaalaste kogudused.
045	ROM	016	005	Samuti palun andke edasi mu tervitused kogudusele, kes käib koos nende kodus. Andke edasi mu parimad soovid mu heale sõbrale Epainetosele, esimesele inimesele, kes Aasia provintsis hakkas Kristust järgima.
045	ROM	016	006	Andke mu tervitused edasi Maarjale, kes on teie heaks tõsiselt tööd teinud,
045	ROM	016	007	ja ka Andronikosele ja Juniasele, kes on mu kaasmaalased ja kaasvangid. Nad on apostlite hulgas hästi tuntud ja neist said Kristuse järelkäijad enne mind.
045	ROM	016	008	Tervitage minu poolt Ampliatust, mu head sõpra Issandas;
045	ROM	016	009	Urbanust, meie kaastöölist Kristuses, ja mu armast sõpra Stahhüst.
045	ROM	016	010	Minu tervitused Apellesele, usaldusväärsele mehele Kristuses. Tervitused Aristobulose perele,
045	ROM	016	011	mu kaasmaalasele Heroodionile ja neile Narkissose perest, kes kuuluvad Issandale.
045	ROM	016	012	Mu parimad soovid Trüfainale ja Trüfoosale, tõsistele Issanda heaks töötajatele, ja mu sõbrale Persisele, kes on väga palju Issandas teinud.
045	ROM	016	013	Andke mu tervitused edasi Ruufusele, erakordsele töölisele, ja tema emale, keda ma pean ka enda emaks.
045	ROM	016	014	Tervitused Asünkritosele, Flegonile, Hermesele, Patrobasele, Hermasele ja kaasusklikele, kes on nendega koos.
045	ROM	016	015	Parimad soovid Filologosele ja Juuliale, Neereusele ja tema õele, Olümpasele ning kõigile usklikele, kes on koos nendega.
045	ROM	016	016	Tervitage üksteist südamlikult. Kõik Kristuse kogudused saadavad teile tervitusi.
045	ROM	016	017	Nüüd ma palun teid, mu kaasusklikud: olge ettevaatlikud nende suhtes, kes põhjustavad vaidlusi ja ajavad inimesi segadusse õpetuste suhtes, mida olete õppinud. Hoidke neist eemale!
045	ROM	016	018	Need inimesed ei teeni Kristust, meie Issandat, vaid oma himusid ning petavad pahaaimamatuid inimesi oma libeda jutu ja meeldivate sõnadega.
045	ROM	016	019	Kõik teavad, kui ustavad te olete. See rõõmustab mind väga. Kuid ma soovin, et oleksite arukad selles, mis on hea, ja võhikud kõiges halvas.
045	ROM	016	020	Rahu Jumal purustab varsti Saatana väe ja alistab ta teile. Olgu meie Issanda Jeesuse Kristuse arm teiega.
045	ROM	016	021	Minu kaastööline Timoteos saadab tervitusi, samuti mu kaasmaalased Luukius, Jaason ja Soosipatros.
045	ROM	016	022	Tertius − kes selle kirja kirjutas − saadab teile samuti tervitusi Issandas.
045	ROM	016	023	Minu võõrustaja Gaius ja kogu kogudus siin saadavad teile tervitusi. Linna varahoidja Erastos saadab oma parimad soovid, samuti meie kaasusklik Kvartus.
045	ROM	016	025	Nüüd olgu temale, kes suudab teha teid tugevaks hea sõnumi kaudu, mida ma kuulutan, ja Jeesuse Kristuse sõnumi kaudu, vastavalt tõe saladusele, mis on ilmutatud, igavesti varjatud tõe saladusele,
045	ROM	016	026	mis nüüd on nähtavaks saanud prohvetite kirjutiste kaudu ja igavese Jumala käsku järgides, tõe saladusele, mis on teatavaks tehtud kõigile igal pool, et nad saaksid temasse uskuda ja talle kuuletuda,
045	ROM	016	027	sellele ainsale targale Jumalale, Jeesuse Kristuse kaudu − temale olgu au igavesti. Aamen.