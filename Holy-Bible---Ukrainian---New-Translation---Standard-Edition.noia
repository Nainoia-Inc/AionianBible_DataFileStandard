# File Name: Holy-Bible---Ukrainian---New-Translation---Standard-Edition.noia
# File Size: 1964916     
# File Date: 12/13/2025 00:24:00
# File Purpose: Supporting resource for the Aionian Bible project
# File Location: https://resources.AionianBible.org
# File Copyright: Creative Commons Attribution 4.0 International, 2018-2025
# File Generator: ABCMS (alpha)
# File Accuracy: Contact publisher with corrections to file format or content
# Publisher Name: Nainoia Inc
# Publisher Contact: https://www.AionianBible.org/Publisher
# Publisher Mission: https://www.AionianBible.org/Preface
# Publisher Website: https://NAINOIA-INC.signedon.net
# Publisher Facebook: https://www.Facebook.com/AionianBible
# Bible Name: Новий Переклад Українською
# Bible Name English: New Ukranian Translation
# Bible Language: Український
# Bible Language English: Ukrainian
# Bible Copyright Format: Creative Commons Attribution ShareAlike 4.0 International, 2018-2025
# Bible Copyright Text: Creative Commons Attribution ShareAlike 4.0, International
# Bible Source: Biblica, Inc.
# Bible Source Version: 12/11/2025
# Bible Source Link: https://ebible.org/details.php?id=ukronpu
# Bible Source Year: 2022
# Bible Description: Original work available for free at www.biblica.com and open.bible
# Bible Format: Standard formatting without annotation
#
INDEX	BOOK	CHAPTER	VERSE	TEXT
#
# BOOK	019	PSA	Psalms	Псалми
019	PSA	001	001	Блаженна та людина, що не ходить на раду нечестивих, не стоїть на дорозі грішників і не сидить на зборищі глумливих!
019	PSA	001	002	Але в Законі Господнім її насолода і про Закон Його роздумує вдень та вночі.
019	PSA	001	003	І буде вона як дерево, посаджене над водними потоками, що плід свій дає вчасно, і листя його не зів’яне. Що б вона не робила, щаститиме їй.
019	PSA	001	004	Не так нечестиві! [Вони] – як полова, що вітер розносить [усюди].
019	PSA	001	005	Тому не встоять нечестиві на суді ані грішники – на зборах праведних.
019	PSA	001	006	Адже знає Господь[життєвий] шлях праведних, а шлях нечестивих загине.
019	PSA	002	001	Чому бентежаться народи і племена задумують марне?
019	PSA	002	002	Повстають царі землі, і можновладці гуртуються разом проти Господа й проти Його Помазанця.
019	PSA	002	003	«Розірвемо їхні кайдани, – [кажуть вони], – скинемо їхні пута!»
019	PSA	002	004	Той, Хто сидить на небесах, сміється, Володар глузує з них.
019	PSA	002	005	Тоді Він промовить до них у гніві Своєму і полум’ям [люті] Своєї настрашить їх:
019	PSA	002	006	«Ось Я поставив царя Мого над Сіоном, Моєю святою горою».
019	PSA	002	007	Сповіщу-но я постанову Господню: Він промовив до мене: «Ти Мій Син, Я сьогодні породив Тебе.
019	PSA	002	008	Проси в Мене – і Я дам Тобі народи у спадок, і володіння Твоє – аж до країв землі.
019	PSA	002	009	Ти уразиш їх жезлом залізним, як посуд, [виріб] гончаря, розіб’єш їх».
019	PSA	002	010	Отже, царі, схаменіться, отямтеся, судді землі!
019	PSA	002	011	Служіть Господеві зі страхом і радійте з тремтінням.
019	PSA	002	012	Цілуйте Сина, щоб Він не розгнівався і щоб ви не загинули на своєму шляху, бо гнів Його спалахне вмить. Блаженні ті, хто на Нього надію покладає!
019	PSA	003	001	Псалом Давидів, коли він втікав від свого сина Авесалома. Господи, як багато супротивників у мене стало! Як багато тих, хто повстає проти мене!
019	PSA	003	002	Багато хто каже про мене: «Немає йому порятунку від Бога». (Села)
019	PSA	003	003	Але Ти, Господи, – щит для мене, слава моя, [Ти] підносиш мою голову.
019	PSA	003	004	Голосом моїм я кличу до Господа, і Він відповідає мені зі святої гори Своєї. (Села)
019	PSA	003	005	Я лягаю і сплю, прокидаюся знову, адже Господь мене підтримує.
019	PSA	003	006	Не боятимусь я десятків тисяч людей, що з усіх боків мене обступили.
019	PSA	003	007	Повстань, Господи! Врятуй мене, Боже мій! Адже Ти вражав усіх ворогів моїх у щелепу, трощив зуби нечестивих.
019	PSA	003	008	Тільки в Господа спасіння! Над народом Твоїм благословення Твоє, [Господи]. (Села)
019	PSA	004	001	Керівнику хору. На струнних інструментах. Псалом Давидів. Коли я кличу, дай мені відповідь, Боже моєї правди! Коли мені [було] тісно, Ти давав мені простір. Змилуйся наді мною і почуй мою молитву.
019	PSA	004	002	О сини людські, доки ви честь мою безчестити будете? [Доки] будете любити марне [й] прагнути неправди? (Села)
019	PSA	004	003	Знайте ж, що Господь відокремив для Себе вірного [слугу], Він чує, коли я кличу до Нього.
019	PSA	004	004	Тремтіть [перед Ним] і не грішіть; поміркуйте в серцях ваших на ложах ваших і заспокойтеся. (Села)
019	PSA	004	005	Принесіть жертви правди і надію на Господа покладайте.
019	PSA	004	006	Багато хто каже: «Хто нам покаже добро?» Пролий на нас світло Твого обличчя, Господи!
019	PSA	004	007	Ти дав моєму серцю більшу радість, ніж у них в той час, коли зарясніло їхнє зерно й молоде вино.
019	PSA	004	008	У повному спокої я ляжу й засну, бо тільки Ти, Господи, даєш мені жити в безпеці.
019	PSA	005	001	Керівнику хору. Для виконання в супроводі сопілок. Псалом Давидів. Зваж на слова мої, Господи, зрозумій мій стогін!
019	PSA	005	002	Прислухайся до звуків мого зойку, Царю мій і Боже мій, бо Тобі я молюся.
019	PSA	005	003	Господи, вранці Ти почуй мій голос, вранці я постану перед Тобою й чекатиму.
019	PSA	005	004	Адже Ти не той Бог, Якому до вподоби беззаконня, зло не мешкатиме поряд із Тобою.
019	PSA	005	005	Не встоять пихаті перед Твоїми очима, Ти ненавидиш усіх тих, хто поводиться свавільно.
019	PSA	005	006	Ти знищиш тих, що промовляють неправду; людина кровожерна й підступна гидка [для Тебе], Господи.
019	PSA	005	007	Але я, завдяки великій Твоїй милості, увійду до дому Твого, поклонюся у бік Храму святині Твоєї, [сповнений] страхом побожним перед Тобою.
019	PSA	005	008	Господи, веди мене Твоєю правдою заради ворогів моїх; вирівняй шлях Твій переді мною.
019	PSA	005	009	Адже немає у вустах їхніх щирості, їхній внутрішній [світ] – руїна, гортань у них – відкрита могила, язики у них слизькі.
019	PSA	005	010	Оголоси їм вирок, Боже! Нехай впадуть вони через підступні задуми свої, відкинь їх через численні беззаконня їхні, адже вони повстали проти Тебе.
019	PSA	005	011	І тоді радітимуть усі, хто на Тебе надію покладає; їхні вигуки щастя лунатимуть вічно. Простягни Свій покров над ними, і звеселяться Тобою ті, що ім’я Твоє люблять.
019	PSA	005	012	Бо Ти благословляєш праведного, Господи, наче великим щитом, вкриваєш його [Твоєю] прихильністю.
019	PSA	006	001	Керівнику хору. У супроводі струнних інструментів. Псалом Давидів. Господи, не докоряй мені у гніві Твоєму, І не карай мене в люті Своїй.
019	PSA	006	002	Помилуй мене, Господи, бо я знемігся. Зціли мене, Господи, бо кістки мої зомліли.
019	PSA	006	003	Душа моя вкрай збентежена. А Ти, Господи, доки [мовчатимеш]?
019	PSA	006	004	Повернися [до мене], Господи, визволи мою душу, врятуй мене заради милості Твоєї.
019	PSA	006	005	Адже в смерті немає згадки про Тебе. Хто прославить Тебе в царстві мертвих?
019	PSA	006	006	Я виснажився від стогнання мого, щоночі обливаю постіль свою [плачем], сльозами ложе своє зволожую.
019	PSA	006	007	Очі мої змарніли від смутку, виснажилися через [погрози] моїх супротивників.
019	PSA	006	008	Відступіться геть від мене всі ті, хто поводиться свавільно, бо почув Господь голос плачу мого!
019	PSA	006	009	Почув Господь благання моє, Господь прийняв молитву мою.
019	PSA	006	010	Нехай засоромлені будуть і збентежені вкрай усі вороги мої, обернуться назад і вкриються ганьбою зненацька.
019	PSA	007	001	Жалобна пісня Давида, яку він співав Господеві стосовно Куша, із коліна Веніаміна. Господи, Боже мій, на Тебе я надію покладаю. Врятуй мене від усіх, хто мене переслідує, визволи мене,
019	PSA	007	002	щоб душу мою не розтерзав [ворог]; як лев; шматуватиме він – і не буде визволителя.
019	PSA	007	003	Господи, Боже мій! Якщо я зробив це, якщо є беззаконня на руках моїх,
019	PSA	007	004	якщо злом я віддячив тому, хто [жив] у мирі зі мною, і [якщо] я супротивника мого грабував даремно,
019	PSA	007	005	[то] нехай ворог переслідує мою душу, наздожене [мене], і втопче в землю життя моє, і честь мою в пилюці перебувати змусить. (Села)
019	PSA	007	006	Устань, Господи, у гніві Твоєму, піднімися проти люті супротивників моїх, повстань за мене на суд [справедливий], що Ти заповів.
019	PSA	007	007	Нехай оточить Тебе зібрання племен, а [Ти] сядеш над ним на висоті.
019	PSA	007	008	Нехай Господь судить народи! Суди мене, Господи, за моєю правдою і за невинністю моєю, о Всевишній!
019	PSA	007	009	Нехай же буде покладено край злу нечестивих, а праведного зміцни, Боже праведний, адже [Ти] випробовуєш серця й нутрощі.
019	PSA	007	010	Щит мій – Бог Всевишній, що рятує [людей] із справедливими серцями.
019	PSA	007	011	Бог – суддя праведний, [це той] Бог, Який щодня гнів [справедливий] виявляє.
019	PSA	007	012	Якщо хтось не навернеться, Він нагострить Свій меч, натягне Свій лук, націлить його
019	PSA	007	013	і приготує смертоносну зброю, палючими зробить Свої стріли [проти грішника].
019	PSA	007	014	Ось той, хто зачинає беззаконня і вагітніє лихом, народить неправду.
019	PSA	007	015	Він рив яму, викопав її, але [сам] упаде в зроблену ним пастку.
019	PSA	007	016	Повернеться [задумане ним] лихо на його ж голову, і на маківку йому впаде власне насильство.
019	PSA	007	017	Прославлю Господа за Його правду й заспіваю [хвалу] імені Господа Всевишнього!
019	PSA	008	001	Керівнику хору. Виконання в стилі ґіттіт. Псалом Давидів. Господи, Володарю наш, яке величне ім’я Твоє усюди на землі! Ти підніс велич Свою понад небеса.
019	PSA	008	002	Із вуст малих дітей і немовлят Ти влаштував твердиню проти супротивників Твоїх, щоб змусити замовкнути ворога й месника.
019	PSA	008	003	Коли дивлюсь я на небеса Твої, творіння Твоїх пальців, на місяць і зорі, що Ти встановив їх,
019	PSA	008	004	[то роздумую:] «Хто така людина, що Ти пам’ятаєш про неї, і [хто] син людський, що Ти турбуєшся про нього?»
019	PSA	008	005	Лише трохи применшив Ти його перед Богом і славою та величчю коронував його.
019	PSA	008	006	Ти поставив його панувати над творіннями Твоїх рук, усе підкорив йому під ноги:
019	PSA	008	007	усю дрібну худобу й волів, а також польових звірів,
019	PSA	008	008	птахів небесних і риб морських, [усе живе], що проходить стежками моря.
019	PSA	008	009	Господи, Володарю наш, яке величне ім’я Твоє усюди на землі!
019	PSA	009	001	Керівнику хору. На мотив «Смерть сина». Псалом Давидів. Славитиму [Тебе], Господи, від щирого серця, сповіщатиму всі чудеса Твої.
019	PSA	009	002	Радітиму й веселитимусь Тобою, співатиму імені Твоєму, Всевишній!
019	PSA	009	003	Коли вороги мої відсахнулися назад, то спіткнулися й загинули перед обличчям Твоїм.
019	PSA	009	004	Бо Ти підтримав мене на суді у позові моєму [проти них]; Ти сів на престолі, судив по правді.
019	PSA	009	005	Ти звинуватив народи, згубив нечестивих, імена їхні стер навіки [із пам’яті].
019	PSA	009	006	Руйнування ворога завершене навіки; його міста Ти викорінив, [Господи], навіть пам’ять про них згинула.
019	PSA	009	007	А Господь перебуватиме вічно, Він встановив для [праведного] суду престол Свій.
019	PSA	009	008	Він судитиме всесвіт за правдою, вершитиме суд народам справедливо.
019	PSA	009	009	І буде Господь сховищем пригніченому, притулком у часи скорботи.
019	PSA	009	010	Надію покладатимуть на Тебе [всі], хто знає ім’я Твоє, адже Ти не покинеш тих, хто прагне Тебе, Господи.
019	PSA	009	011	Співайте Господеві, Що мешкає на Сіоні, звіщайте народам Його звершення.
019	PSA	009	012	Бо Він вимагає [розплати] за кров [невинних], пам’ятає про них, не забуває волання пригнічених.
019	PSA	009	013	Змилуйся наді мною, Господи, поглянь, [як] гнітять мене мої ненависники, підніми мене, [віддали] від воріт смерті,
019	PSA	009	014	щоби звіщав я хвалу Тобі у воротах Доньки Сіону, радіючи порятунку Твоєму.
019	PSA	009	015	Народи попадали в яму, яку [самі ж і] викопали, упіймалися їхні ноги в сіть, яку вони ж таємно розставили.
019	PSA	009	016	Виявив Себе Господь, вчинивши суд: нечестивий потрапив у пастку вчинків своїх рук! Гіґайон. (Села)
019	PSA	009	017	Зійдуть нечестиві до царства мертвих – усі народи, що Бога забувають.
019	PSA	009	018	Але вбогий не назавжди буде забутий, [і] надія пригнічених не зникне навіки.
019	PSA	009	019	Повстань, Господи! Нехай не перемагає людина! Нехай стануть народи на суд перед обличчям Твоїм!
019	PSA	009	020	Наведи жах на них, Господи, нехай пізнають народи, що вони – лише [смертні] люди. (Села)
019	PSA	010	001	Чому, Господи, Ти стоїш осторонь, ховаєш Себе [від нас] у часи скорботні?
019	PSA	010	002	Нечестивий пихато переслідує пригніченого – нехай сам потрапить у задумані ним каверзи!
019	PSA	010	003	Бо хизується нечестивий пристрастями душі своєї і жадібний ганьбить, зневажає Господа.
019	PSA	010	004	Зухвало нехтує нечестивець тим, щоб Господа шукати, немає [місця для] Бога в жодному його підступному задумі.
019	PSA	010	005	Його справи йдуть успішно повсякчас, [занадто] високі для нього закони справедливості Твоєї, глузує він з усіх супротивників своїх.
019	PSA	010	006	Говорить він у серці своєму: «Не похитнуся, ніколи лихо мене не спіткає!»
019	PSA	010	007	Його вуста наповнені прокляттям, підступом і пригніченням, під язиком у нього лихо й сваволя.
019	PSA	010	008	Залягає він у засідку [біля] огороджених поселень, у глухих місцевостях вбиває невинного, очі його стежать за вбогим.
019	PSA	010	009	Чатує у схованці, немов лев у лігві; чигає, щоб схопити пригніченого; хапає бідаря, тягнучи його у свої сіті.
019	PSA	010	010	Понівечений, він згинається й падає, і могутність [нечестивця] вражає знедолених і нещасних.
019	PSA	010	011	Говорить [безбожний] у своєму серці: «Бог забув, Він сховав обличчя Своє, повік не побачить [цього]».
019	PSA	010	012	Повстань, Господи! Здійми руку Твою, Боже! Не забувай пригнічених!
019	PSA	010	013	Чому нехтує Богом нечестивий, говорить у своєму серці, що не відплатиш Ти [за зло]?
019	PSA	010	014	Але ж Ти бачиш! На утиск і гніт Ти уважно дивишся, щоб рукою Своєю покарати [винного]. Убогий Тобі ввіряється, Ти помічник сироті.
019	PSA	010	015	Зламай же плече нечестивому й злому, відплати за його беззаконня так, щоб не знайшлося [нічого після нього].
019	PSA	010	016	Господь – Цар на віки вічні, згинуть народи [чужі] із землі Його.
019	PSA	010	017	Бажання бідних Ти чуєш, Господи, підтримуєш їхні серця, схиляєш вухо Своє [до їхнього зойку],
019	PSA	010	018	щоб здійснити правосуддя для сироти й пригніченого, щоб [смертна] людина не наводила більше жаху на землі.
019	PSA	011	001	Керівнику хору. Псалом Давидів. На Господа я надію покладаю. Як же ви можете казати мені: «Лети-но на гору, мов птах!»
019	PSA	011	002	Бо ось нечестиві натягують луки, прикладають стріли на тятиву, щоб у темряві стріляти в справедливих серцем.
019	PSA	011	003	Адже коли руйнуються підвалини, що може зробити праведний?
019	PSA	011	004	Господь у Своєму святому Храмі, Господь на Своєму небесному престолі. Його очі бачать, Його повіки випробовують синів людських.
019	PSA	011	005	Господь випробовує праведного, а нечестивого й того, хто любить насильство, ненавидить Його душа.
019	PSA	011	006	Він проллє дощем на нечестивих нещастя, вогонь, сірку, і вітер палючий – їхня частка з чаші [гніву].
019	PSA	011	007	Бо праведний Господь, любить правду; [тому тільки] справедливі побачать Його обличчя.
019	PSA	012	001	Керівнику хору. У супроводі восьмиструнного інструмента. Псалом Давидів. Врятуй, Господи, бо не стало справедливого, бо зникли вірні з-посеред синів людських!
019	PSA	012	002	Марне говорять одне одному, вуста слизькі [в них], глибоко в серці промовляють [інше].
019	PSA	012	003	Нехай розрубає Господь кожні слизькі вуста [й] зухвалий язик тих,
019	PSA	012	004	що говорять: «Нашим язиком здолаємо [кого завгодно]; вуста наші з нами – то хто нам пан?»
019	PSA	012	005	«Через те, що грабують пригноблених, що бідняки стогнуть, нині повстану Я, – говорить Господь, – врятую від тих, хто зводить на них наклеп».
019	PSA	012	006	Слова Господні – слова чисті, немов срібло, що в горнилі земляному очищене, сім разів переплавлене.
019	PSA	012	007	Ти, Господи, берегтимеш [нужденних], стерегтимеш нас від роду цього [злого] повіки,
019	PSA	012	008	[поки] навколо тиняються нечестиві й людська нікчемність у пошані.
019	PSA	013	001	Керівнику хору. Псалом Давидів. Доки, Господи? Невже Ти забув мене навіки? Доки ховатимеш обличчя Своє від мене?
019	PSA	013	002	Доки тяжкі роздуми носитиму я в душі своїй [і] муку в серці своєму день у день? Доки величатиметься ворог мій наді мною?
019	PSA	013	003	Зглянься ж, дай мені відповідь, Господи, Боже мій! Очі мої просвіти, щоб сном смертним я не заснув,
019	PSA	013	004	щоб не говорив мій ворог: «Я здолав його!» Щоб не раділи супротивники мої, коли я похитнуся.
019	PSA	013	005	Я ж бо на милість Твою покладаю надію, радітиме серце моє через порятунок, [посланий] Тобою,
019	PSA	013	006	співатиму я Господеві, бо Він виявив до мене прихильність.
019	PSA	014	001	Керівнику хору. Давидів. Промовив безумний у своєму серці: «Немає Бога». Розбестились вони, огидними стали їхні вчинки, немає [нікого], хто б чинив добро.
019	PSA	014	002	Господь із небес поглядає на синів людських, щоб побачити, чи є [серед них] розумний, що шукає Бога.
019	PSA	014	003	Усі як один вони збочили [з дороги], зіпсувалися; немає того, хто робив би добро, жодного немає.
019	PSA	014	004	Невже не схаменуться всі ті, хто чинить беззаконня, хто пожирає народ мій, немов хліб, хто Господа не кличе?
019	PSA	014	005	Там, [на шляху їхньому], охопить їх страх, адже Бог серед праведного роду.
019	PSA	014	006	Ви глузуєте зі сподівань пригнобленого, але Господь – його притулок.
019	PSA	014	007	О, хто дав би із Сіону порятунок Ізраїлеві! Коли Господь поверне з полону народ Свій, веселитиметься Яків, радітиме Ізраїль!
019	PSA	015	001	Псалом Давидів. Господи, хто може мешкати у Твоєму наметі? Хто житиме на Твоїй святій горі?
019	PSA	015	002	Той, хто ходить бездоганно [життєвим шляхом] і хто чинить правду; хто істину говорить у своєму серці
019	PSA	015	003	і наклепів язиком своїм не зводить; не чинить зла ближньому своєму і [нічого] ганебного на свого ближнього не намовляє;
019	PSA	015	004	очима своїми він не гляне на негідника, але тих, хто Господа боїться, шанує; [навіть коли] він склав собі присягу на збиток, то не змінить [свого слова].
019	PSA	015	005	Срібла свого він на лихву не позичає і хабара проти невинного [на суді] не бере. Хто чинить усе це, той повіки не захитається.
019	PSA	016	001	Міхтам Давидів. Бережи мене, Боже, адже на Тебе я надію покладаю!
019	PSA	016	002	Сказав я Господеві: «Ти мій Володар, немає в мене іншого блага, окрім Тебе».
019	PSA	016	003	[Також] до святих, що на землі, і до шляхетних – до них моє бажання.
019	PSA	016	004	Нехай же численні скорботи спіткають тих, хто іншим [богам] прагне служити. Я не литиму їм крові жертовних виливань, не згадуватиму імен тих [богів] моїми вустами.
019	PSA	016	005	[Лише]Господь – наділений мені спадок і мій келих; Ти тримаєш мій жереб.
019	PSA	016	006	Межі мого [наділу] пролягли через приємні місця – так, гарний спадок для мене!
019	PSA	016	007	Благословлю я Господа, Який дає мені поради, навіть уночі моє нутро наставляє мене.
019	PSA	016	008	В уяві своїй завжди я бачу перед собою Господа, адже Він по правиці моїй, щоб я не похитнувся.
019	PSA	016	009	Тому радіє серце моє й веселиться слава моя, також тіло моє перебуватиме в безпеці,
019	PSA	016	010	бо не залишиш Ти душі моєї в царстві мертвих, не дозволиш вірному Твоєму побачити тління.
019	PSA	016	011	Ти стежку життя мені показуєш; наповнив мене радощами перед обличчям Твоїм, насолодою по правиці Твоїй навіки.
019	PSA	017	001	Молитва Давидова. Почуй, о Господи, [благання про] правду; прислухайся до мого волання, зваж на мою молитву, що з вуст нелукавих [лине].
019	PSA	017	002	Від Тебе Самого нехай прийде мені суд справедливий, нехай очі Твої побачать правду.
019	PSA	017	003	Ти випробував моє серце, дослідив [мене] вночі, переплавив мене, але не знайшов [того], щоб слова мої розходилися з думками.
019	PSA	017	004	Щодо справ людських, то згідно зі словом, що [вийшло] з вуст Твоїх, я зберіг себе від того, щоб [стати] на шлях гнобителя.
019	PSA	017	005	Стопи мої крокували [тільки] Твоїми стежками, ноги мої не оступалися.
019	PSA	017	006	Я кличу до Тебе, бо Ти відповіси мені, Боже; нахили вухо Твоє до мене, почуй мову мою.
019	PSA	017	007	З’яви дивну милість Твою, о Визволителю, Що рятуєш правицею Своєю тих, хто надію покладає на Тебе в протистоянні з ворогами.
019	PSA	017	008	Бережи мене мов зіницю ока, у тіні крил Твоїх сховай мене
019	PSA	017	009	від нечестивих, що грабують мене, від смертельних ворогів моїх, що мене оточили.
019	PSA	017	010	Вони заплили жиром, вуста їхні говорять пихато.
019	PSA	017	011	Підкрадалися до мене [таємно], а тепер оточили мене, їхні очі шукають нагоди, аби кинути [мене] на землю.
019	PSA	017	012	Немов той лев, що прагне терзати [здобич], і як лев молодий, що в засідці залягає.
019	PSA	017	013	Піднімися, Господи, стань перед ним, кинь додолу його; мечем Своїм визволи душу мою від нечестивого,
019	PSA	017	014	рукою Твоєю від мужів, Господи, – від людей плинного світу, чия доля лише в цьому житті. То нехай же їхнє черево наповниться із Твоєї скарбниці нехай діти їхні наситяться і залишок передадуть малюкам своїм.
019	PSA	017	015	А я в правді побачу обличчя Твоє, прокинувшись, образом Твоїм насичуватися буду.
019	PSA	018	001	Керівнику хору. Псалом раба Господнього Давида. Він заспівав слова цієї пісні Господеві того дня, коли визволив його Господь від руки всіх ворогів його й від руки Саула. І сказав він: «Я люблю Тебе, Господи, сило моя!»
019	PSA	018	002	Господь – бескид [крутий] для мене, твердиня моя і мій Визволитель. Мій Бог – моя скеля, на Нього я надію покладаю, [Він] – мій щит і ріг порятунку мого, притулок мій.
019	PSA	018	003	До Господа прославленого кличу я – від ворогів моїх врятований буду.
019	PSA	018	004	Облягли мене пута смерті, потоки зради затягнули мене у вир.
019	PSA	018	005	Пута царства мертвих охопили мене, тенета смерті постали переді мною.
019	PSA	018	006	У скорботі моїй я кликав Господа й волав до Бога мого. Він почув мій голос зі святого Храму Свого, і волання моє до вух Його дійшло.
019	PSA	018	007	Тоді здригнулася земля, захиталась, затремтіли підвалини гір, стрепенулися, бо розгнівався Він.
019	PSA	018	008	Дим піднявся із ніздрів Його, і вогонь, що [все] пожирає, – із вуст Його, розжарене вугілля [посипалося] від Нього.
019	PSA	018	009	Він нахилив небеса і зійшов, і під ногами Його – хмара імли.
019	PSA	018	010	Він сів верхи на херувима й полетів, понісся на крилах вітру.
019	PSA	018	011	Морок зробив Він Своїм покровом, [немов] шатро навколо Нього – темні хмари дощові, клуби пилу.
019	PSA	018	012	Від сяйва, що перед Ним, випливають хмари – [вони несуть] град і спалахи вогню.
019	PSA	018	013	Тоді загримів на небесах Господь, Всевишній подав Свій голос – град і спалахи вогню.
019	PSA	018	014	І пустив Він стріли Свої, і розсіяв [ворогів], численними блискавками розгромив їх.
019	PSA	018	015	Тоді з’явилися джерела води й підвалини всесвіту відкрилися від докору Твого, Господи, від подиху вітру із ніздрів Твоїх.
019	PSA	018	016	Він схилився з висоти, узяв мене, витягнув мене із вод глибоких.
019	PSA	018	017	Визволив мене від сильного мого ворога й від ненависників моїх, що сильніші були від мене.
019	PSA	018	018	Вони стали переді мною в день лиха, але Господь був моєю опорою.
019	PSA	018	019	Він вивів мене на просторе місце, визволив мене, бо Він мене уподобав.
019	PSA	018	020	Віддячив мені Господь за правдою моєю, за чистотою рук моїх винагородив мене.
019	PSA	018	021	Адже я тримався шляхів Господніх і не чинив нечестиво, відвернувшись від мого Бога.
019	PSA	018	022	Бо всі закони Його правосуддя – переді мною, і від постанов Його я не ухилявся.
019	PSA	018	023	Я був бездоганний перед Ним і від гріха оберігав себе.
019	PSA	018	024	Тому й винагородив мене Господь за правдою моєю, за чистотою рук моїх перед Його очима.
019	PSA	018	025	Ти вірність виявляєш тому, хто сам вірний, з людиною бездоганною й Ти поводишся бездоганно,
019	PSA	018	026	із чистим Ти обходишся щиро, але з підступним – відповідно до його підступності.
019	PSA	018	027	Адже Ти рятуєш людей смиренних, а тих, у кого очі зухвалі, принижуєш.
019	PSA	018	028	Ти запалюєш мій світильник; Господь, Бог мій, освітлює мою темряву.
019	PSA	018	029	[Разом] із Тобою я змушую [вороже] військо тікати, і з Богом моїм я долаю стіну.
019	PSA	018	030	Бог! Бездоганний шлях Його, слово Господа чисте. Він – щит для всіх тих, хто на Нього надію покладає.
019	PSA	018	031	Бо хто [ще] є Богом, окрім Господа? І хто є скелею, крім нашого Бога?
019	PSA	018	032	Бог підперізує мене силою і бездоганним чинить мій шлях.
019	PSA	018	033	Він робить ноги мої, мов у лані, і ставить мене на узвишшях.
019	PSA	018	034	Він привчає руки мої до битви, так що плечі мої можуть зігнути бронзовий лук.
019	PSA	018	035	Ти дав мені щит порятунку Твого, і правиця Твоя підтримує мене, милість Твоя звеличує мене.
019	PSA	018	036	Ти розширюєш мій крок піді мною, так що не тремтять мої ступні.
019	PSA	018	037	Я переслідую ворогів моїх і наздоганяю їх, не повертаюся назад, поки їх не знищу.
019	PSA	018	038	Я вражаю їх так, що не можуть більше встати, вони падають під мої ноги.
019	PSA	018	039	Ти підперезав мене силою для битви, упокорив тих, хто повстав проти мене.
019	PSA	018	040	Ти ворогів моїх обернув до мене спиною, і ненависників моїх я знищив.
019	PSA	018	041	Вони волали [про допомогу], але не було рятівника, до Господа[кликали], та Він їм не відповідав.
019	PSA	018	042	Я стер їх у порох, у пил, що [розноситься] на крилах вітру; я топтав їх, як бруд на вулицях.
019	PSA	018	043	Ти визволив мене від заколоту в народі, поставив мене головувати над іноземцями. Народи, яких я не знав, служать мені,
019	PSA	018	044	слухаються мене, лише почувши краєм вуха [про мене]. Сини чужинців плазують переді мною.
019	PSA	018	045	Понурилися сини чужинців і завмирають [від страху], [виходячи] зі своїх укріплень.
019	PSA	018	046	Живий Господь і благословенна Скеля моя! Нехай звеличений буде Бог порятунку мого!
019	PSA	018	047	Він – Бог, Який помсту за мене вчиняє, підкорює мені народи
019	PSA	018	048	й визволяє мене від ворогів моїх. Ти підніс мене над тими, хто повстав проти мене, врятував мене від людини жорстокої.
019	PSA	018	049	За це я славитиму Тебе серед народів, Господи, та імені Твоєму співатиму [хвалу].
019	PSA	018	050	Звеличує Він перемогою [поставленого] Ним царя і милість виявляє Своєму помазанцю Давиду й нащадкам його повіки.
019	PSA	019	001	Керівнику хору. Псалом Давидів. Небеса проголошують славу Божу, і про діяння рук Його сповіщає небесна твердь.
019	PSA	019	002	День у день виливають вони мову [свою] й щоночі відкривають знання.
019	PSA	019	003	Хоча без слів їхня мова і не чути звуків від них,
019	PSA	019	004	по всій землі розходиться їхній голос, і до краю всесвіту – їхні слова. [У небесах] поставив Він шатро для сонця,
019	PSA	019	005	і воно виходить [із нього], немов наречений із весільної світлиці, і радіє, наче бігун, що пробігти має [свою] стежину.
019	PSA	019	006	З одного краю небес воно виходить, пробігає коло до іншого краю, і ніщо не сховається від його спекоти.
019	PSA	019	007	Закон Господа бездоганний, оновлює душу. Одкровення Господні гідні довіри, мудрими роблять простих.
019	PSA	019	008	Настанови Господні справедливі, радують серце. Заповідь Господа промениста, просвітлює очі.
019	PSA	019	009	Страх Господній чистий, перебуває повіки. Закони правосуддя Господа істинні, усі вони праведні.
019	PSA	019	010	Вони бажаніші від золота, навіть від безлічі золота щирого; і солодші вони від меду, меду стільникового.
019	PSA	019	011	Тож Твій слуга бережеться ними; за їх дотримання – велика нагорода.
019	PSA	019	012	А помилки [свої] – хто їх помітити може? Від неумисних провин очисти мене
019	PSA	019	013	і від свідомих [гріхів] стримай раба Твого – нехай не панують наді мною. Тоді я буду досконалий і чистий від великого беззаконня.
019	PSA	019	014	Нехай приємні Тобі будуть слова вуст моїх і роздуми серця мого, Господи, Скеле моя й Відкупителю мій!
019	PSA	020	001	Керівнику хору. Псалом Давидів. Нехай відповість тобі Господь у день скорботи. Нехай підніме тебе ім’я Бога Якова.
019	PSA	020	002	Нехай пошле Він тобі допомогу зі Святилища і підтримає тебе із Сіону.
019	PSA	020	003	Нехай Він згадає усі твої жертвоприношення [з прихильністю] і твоїми цілопаленнями задоволений буде. (Села)
019	PSA	020	004	Нехай Він дасть тобі те, чого бажає твоє серце, здійснить усі твої наміри.
019	PSA	020	005	Ми радісно гукатимемо про твою перемогу, і в ім’я Бога нашого піднімемо знамена. Нехай виконає Господь усі прохання твої.
019	PSA	020	006	Тепер я знаю, що рятує Господь помазанця Свого, відповідає йому зі святих небес Своїх переможною силою правиці Своєї.
019	PSA	020	007	Дехто [хвалиться] колісницями, дехто – конями, а ми хвалитися будемо іменем Господа, Бога нашого.
019	PSA	020	008	Вони похилилися й впали, а ми встали й зміцнюємося.
019	PSA	020	009	Господи, даруй перемогу! Нехай Цар відповість нам того дня, коли ми кличемо до Нього!
019	PSA	021	001	Керівнику хору. Псалом Давидів. Господи, цар радіє міці Твоїй і порятунком Твоїм надзвичайно веселиться.
019	PSA	021	002	Ти дав йому те, чого бажало його серце, і благання вуст його не відхилив. (Села)
019	PSA	021	003	Але зустрів його рясними благословеннями, поклав йому на голову вінок зі щирого золота.
019	PSA	021	004	Він просив життя у Тебе – Ти дав йому, навіки [наділив] довголіттям.
019	PSA	021	005	Велика слава в нього через перемоги, [даровані] Тобою; Ти наділив Його славою й величчю.
019	PSA	021	006	Ти обдарував його благословеннями навіки, звеселив його радістю від присутності Твоєї.
019	PSA	021	007	Бо на Господа цар покладає надію, і завдяки милості Всевишнього він не похитнеться.
019	PSA	021	008	Знайде рука Твоя всіх ворогів Твоїх, правиця Твоя досягне Твоїх ненависників.
019	PSA	021	009	Ти зробиш їх подібними до вогняної печі у час Твого з’явлення. У гніві Своєму Господь знищить їх, і вогонь їх спалить.
019	PSA	021	010	Нащадків їхніх Ти знищиш із землі, і насіння їхнє – з-поміж синів людських.
019	PSA	021	011	Бо вони задумують зло проти Тебе, плетуть каверзи, але не досягнуть [мети].
019	PSA	021	012	Ти зробиш їх ціллю для [лука Свого], проти облич їхніх натягнеш тятиву.
019	PSA	021	013	Піднімися, о Господи, у міці Твоїй! Ми співатимемо й хвалитимемо могутність Твою.
019	PSA	022	001	Керівнику хору. На мотив «Лань на світанку». Псалом Давидів. Боже мій, Боже мій, чому Ти покинув мене? [Чому] Ти стоїш осторонь, коли я волаю про порятунок?
019	PSA	022	002	Боже мій, я кличу вдень – Ти не відповідаєш, вночі – і немає мені спокою.
019	PSA	022	003	Але ж Ти – Святий; Ти, [оточений] хваліннями Ізраїлю, сидиш [на престолі].
019	PSA	022	004	На Тебе покладалися батьки наші, надію покладали, і Ти рятував їх.
019	PSA	022	005	До Тебе волали й були визволені, на Тебе надію покладали й не зганьбилися.
019	PSA	022	006	Я ж – черв’як, а не людина, ганьба серед людей, засоромлений серед народу.
019	PSA	022	007	Усі, хто бачить мене, глузують з мене: кепкують вустами, похитують головою.
019	PSA	022	008	«Він покладався на Господа, [тож] нехай визволить його, нехай врятує його, якщо Він його уподобав».
019	PSA	022	009	Ти ж, Господи, вивів мене з утроби, навчив мене довіряти [Тобі] ще біля грудей моєї матері.
019	PSA	022	010	На Тебе я покинутий від самого народження, від лона матері моєї Ти – мій Бог.
019	PSA	022	011	Не віддаляйся від мене, адже скорбота близько, а помічника немає.
019	PSA	022	012	Оточили мене численні бугаї, міцні бугаї з Башану обступили мене.
019	PSA	022	013	Пащі свої роззявили на мене, немов лев, що терзає здобич і реве.
019	PSA	022	014	Я розлився, як вода, і всі кістки мої роз’єдналися, серце моє перетворилося на віск, розтануло серед моїх нутрощів.
019	PSA	022	015	Моя [життєва] сила висохла, немов череп’я, і язик мій прилип до піднебіння. Ти поклав мене до смертного пороху.
019	PSA	022	016	Пси обступили мене, збіговисько злодіїв оточило мене, прокололи руки мої та ноги мої.
019	PSA	022	017	Усі кістки свої я можу перелічити, а вони вирячилися й глузливо дивляться на мене.
019	PSA	022	018	Вони ділять між собою мої шати й за одяг мій кидають жереб.
019	PSA	022	019	А Ти, Господи, не віддаляйся! Сило моя, поспіши мені на допомогу.
019	PSA	022	020	Визволи мою душу від меча, мою єдину – від псів.
019	PSA	022	021	Врятуй мене від пащі лева, і від рогів диких биків – смиренну [душу] мою.
019	PSA	022	022	Я звіщатиму ім’я Твоє братам моїм, посеред зібрання хвалитиму Тебе.
019	PSA	022	023	Ті, хто Господа боїться, хваліть Його! Усі нащадки Якова славте Його! Тремтіть перед Ним, усі нащадки Ізраїля!
019	PSA	022	024	Бо не знехтував Він і не відцурався приниження убогого, і не відвернув обличчя Свого від нього, але почув, коли той волав до Нього.
019	PSA	022	025	Тобі моя хвала у зібранні великому. Я виконаю обітниці мої перед тими, хто Його боїться.
019	PSA	022	026	Бідняки їстимуть і наситяться, хвалитимуть Господа ті, хто Його шукає. Нехай живуть повіки серця ваші!
019	PSA	022	027	Згадають Господа й навернуться до Нього всі краї землі, і поклоняться перед Тобою усі сім’ї народів.
019	PSA	022	028	Бо Господеві належить царство, Він править народами.
019	PSA	022	029	Усі багатії землі будуть їсти й поклоняться Йому; схиляться на коліна всі, що сходять до [смертного] пороху й не можуть душу свою зберегти живою.
019	PSA	022	030	Нащадки служитимуть Йому, розповідатимуть наступному поколінню про Володаря.
019	PSA	022	031	Прийдуть і звіщатимуть Його правду народові, що має народитися, про те, що зробив Він.
019	PSA	023	001	Псалом Давидів Господь – мій Пастир, я нічого [більше] не потребую.
019	PSA	023	002	Він дає мені спочинок на трав’янистих пасовищах, водить мене до тихих вод.
019	PSA	023	003	Він оживляє мою душу, веде мене стежками правди заради Свого імені.
019	PSA	023	004	Навіть коли я піду долиною тіней смерті, то не боятимусь зла, адже Ти зі мною; Твій жезл і Твій посох – вони заспокоюють мене.
019	PSA	023	005	Ти готуєш для мене [святковий] стіл на очах у моїх супротивників, Ти намастив мою голову олією, мій келих наповнений вщерть.
019	PSA	023	006	Тож нехай добро й милість супроводжують мене в усі дні мого життя, а я перебуватиму в домі Господньому повіки.
019	PSA	024	001	Псалом Давидів Господеві належить земля і все, що її наповнює, всесвіт і все, що живе в ньому.
019	PSA	024	002	Адже Він заклав її основи в [глибинах] морів і над ріками встановив її.
019	PSA	024	003	Хто може зійти на гору Господню? Хто зможе стати на Його святому місці?
019	PSA	024	004	Той, чиї долоні чисті й серце невинне, хто не надимався марно своєю душею й оманливо не присягався.
019	PSA	024	005	Отримає він благословення від Господа й виправдання від Бога, Спасителя Свого.
019	PSA	024	006	Ось такий рід тих, хто шукає Його, шукає обличчя Твого, Боже Якова. (Села)
019	PSA	024	007	Ворота, підніміть ваші верхи, підніміться, о двері вічні, щоб увійшов Цар слави!
019	PSA	024	008	Хто ж Він, цей Цар слави? Господь могутній і сильний, Господь сильний у битві.
019	PSA	024	009	Ворота, підніміть ваші верхи, підніміться, о двері вічні, щоб увійшов Цар слави!
019	PSA	024	010	Хто Він, цей Цар слави? Господь Воїнств, Він – Цар слави! (Села)
019	PSA	025	001	Псалом Давидів. До Тебе, Господи, я підношу мою душу.
019	PSA	025	002	Боже мій, на Тебе надію покладаю; тож не дай мені вкритися соромом, нехай вороги не радіють перемозі наді мною.
019	PSA	025	003	Не дай жодному з тих, хто на Тебе надію покладає, бути посоромленим, але нехай вкриються ганьбою ті, хто безпідставно чинить віроломство.
019	PSA	025	004	Покажи мені, шляхи Твої, Господи, навчи мене стежок Твоїх.
019	PSA	025	005	Веди мене істиною Твоєю й навчи мене, адже Ти – Бог спасіння мого, на Тебе я надію покладаю щодня.
019	PSA	025	006	Згадай, Господи, любов Твою й Твоє милосердя, адже вони споконвіку.
019	PSA	025	007	Гріхів юності моєї й беззаконь моїх не згадуй, [але] заради милосердя Твого згадай мене, заради доброти Твоєї, Господи.
019	PSA	025	008	Добрий і справедливий Господь, тому наставляє грішників на [істинний] шлях.
019	PSA	025	009	Він спрямовує смиренних до справедливості й покірливих навчає дороги Своєї.
019	PSA	025	010	Усі стежки Господні – милість та істина для тих, хто дотримується Його Завіту й одкровень.
019	PSA	025	011	Заради імені Твого, Господи, прости беззаконня моє, бо велике воно.
019	PSA	025	012	Хто той муж, що Господа боїться? Вкаже йому [Бог] дорогу, яку треба обрати.
019	PSA	025	013	Душа його житиме в достатку, і нащадки його успадкують землю.
019	PSA	025	014	Таємницю [Свою]Господь[довіряє] тим, хто боїться Його, і Завіт Свій відкриває їм.
019	PSA	025	015	Очі мої завжди [звернені] до Господа, бо Він звільняє ноги мої із пастки.
019	PSA	025	016	Зглянься на мене й змилуйся наді мною, бо я самотній і пригнічений.
019	PSA	025	017	Скорботи мого серця примножилися – виведи мене зі страждань моїх.
019	PSA	025	018	Поглянь на приниження моє й муку мою і прости усі гріхи мої.
019	PSA	025	019	Подивися на ворогів моїх, які численні вони стали і якою ненавистю лютою ненавидять мене.
019	PSA	025	020	Збережи мою душу й визволи мене, не дай мені вкритися ганьбою, адже на Тебе надію покладаю.
019	PSA	025	021	Невинність і справедливість нехай стережуть мене, бо на Тебе я покладаю надію.
019	PSA	025	022	Визволи, Боже, Ізраїля від усіх скорбот його!
019	PSA	026	001	Псалом Давидів. Суди мене, Господи, адже я ходив бездоганно, і на Господа я покладав надію непохитно.
019	PSA	026	002	Випробуй мене, Господи, оціни мене, досліди серце моє й моє нутро.
019	PSA	026	003	Бо милість Твоя перед моїми очима, тому я [завжди] ходжу в істині Твоїй.
019	PSA	026	004	Я не сиджу з нікчемними людьми й не піду з підступними.
019	PSA	026	005	Я ненавиджу зборище злодіїв і не сяду з нечестивими.
019	PSA	026	006	Омиватиму свої руки в невинності й навколо жертовника Твого, Господи, ходитиму,
019	PSA	026	007	голосно звіщаючи подяку й проголошуючи всі чудеса Твої.
019	PSA	026	008	Господи, я полюбив оселю Твого дому, те місце, де мешкає Твоя слава.
019	PSA	026	009	Не дай душі моїй загинути з грішниками й [не згуби] життя мого з людьми кровожерними,
019	PSA	026	010	у чиїх руках злий задум і чиї правиці повні хабарів.
019	PSA	026	011	А я бездоганно ходжу [життєвим шляхом]. Визволи мене й помилуй!
019	PSA	026	012	Нога моя стоїть на рівній [землі]; серед присутніх на великих зборах благословлятиму Господа.
019	PSA	027	001	Псалом Давидів. Господь – моє світло й моє спасіння: кого мені боятись? Господь – твердиня мого життя: кого мені лякатись?
019	PSA	027	002	Коли наблизяться до мене злодії, щоб пожерти моє тіло, коли супротивники й вороги мої [повстануть] проти мене, вони спіткнуться й впадуть.
019	PSA	027	003	Якщо військо стане табором проти мене, моє серце страх не охопить; якщо війна спалахне проти мене – і тоді я почуватимусь у безпеці.
019	PSA	027	004	Одного лиш просив я в Господа, тільки того шукаю: щоб мешкати мені в домі Господньому всі дні життя мого, щоб споглядав я спокійГоспода й поринав у роздуми в Храмі Його.
019	PSA	027	005	Бо Він сховає мене в помешканні Своєму в день лиха, убереже мене під подолом Свого шатра [й] здійме мене на скелю.
019	PSA	027	006	Тоді піднесеться голова моя над ворогами моїми, що оточують мене, і принесу я біля шатра Його жертви з вигуком радості, співатиму й гратиму для Господа.
019	PSA	027	007	Почуй, Господи, мій голос, [адже] кличу я, помилуй мене і дай мені відповідь.
019	PSA	027	008	«До Тебе!» – каже серце моє. «Шукайте обличчя Моє!» Обличчя Твоє, Господи, шукатиму я.
019	PSA	027	009	Не відвертай обличчя Твого від мене, не відкинь у гніві раба Твого, [адже] Ти був допомогою моєю. Не покинь мене, не залиши, Боже спасіння мого!
019	PSA	027	010	Хоча мої батько й мати полишили мене, але Господь прийме мене.
019	PSA	027	011	Покажи мені, Господи, дорогу Твою і стежкою справедливості веди мене заради ворогів моїх.
019	PSA	027	012	Не віддавай мене на поталу супротивникам моїм, бо свідки неправдиві повстали проти мене й дихають насильством.
019	PSA	027	013	Однак я твердо вірю, що побачу доброту Господню на землі живих.
019	PSA	027	014	Надійся на Господа, будь мужнім і серце своє зміцни. Надійся на Господа!
019	PSA	028	001	Псалом Давидів. До Тебе, Господи, я кличу, Скеле моя, не будь байдужим до мене! Якщо Ти мовчатимеш, я стану подібним до тих, що сходять до прірви.
019	PSA	028	002	Почуй голос благань моїх, коли я волаю до Тебе, коли я піднімаю руки свої до Святая Святих Храму Твого.
019	PSA	028	003	Не став мене на один рівень із нечестивими, з тими, що роблять беззаконня, що про мир говорять із ближніми своїми, та в серцях у них зло.
019	PSA	028	004	Віддай їм за їхніми вчинками, за мірою зла у їхніх справах. Так, як вчинили руки їхні, віддай їм, поверни їм те, що вони заслужили.
019	PSA	028	005	За те, що не задумуються вони над звершеннями Господа й над діянням рук Його, Він їх зруйнує й не відбудує знов.
019	PSA	028	006	Благословенний Господь, бо почув Він голос моїх благань.
019	PSA	028	007	Господь – твердиня моя й щит мій; на Нього покладалося моє серце. Він допоміг мені, і серце моє зраділо, тож піснею своєю я прославлю Його.
019	PSA	028	008	Господь – сила Свого народу, Він – рятівна твердиня для Свого помазанця.
019	PSA	028	009	Врятуй народ Твій і благослови Свій спадок; Будь їхнім Пастирем і веди їх повік!
019	PSA	029	001	Псалом Давидів. Віддайте Господеві, о сини Божі, віддайте Господеві славу й могутність!
019	PSA	029	002	Віддайте імені Господа славу, вклоніться Господеві в Його величному святилищі.
019	PSA	029	003	Голос Господа – над водами; Бог слави гримить, Господь – над водами могутніми.
019	PSA	029	004	Голос Господа сильний; Голос Господа величний.
019	PSA	029	005	Голос Господа ламає кедри, Господь ламає кедри Лівану.
019	PSA	029	006	Він змушує їх танцювати, як телят, а [гори] Ліван та Сиріон – немов молодого дикого бика.
019	PSA	029	007	Голос Господа викрешує язики полум’я.
019	PSA	029	008	Голос Господа змушує тремтіти пустелю, Господь потрясає пустелю Кадеш.
019	PSA	029	009	Голос Господа гне дуби й оголює ліси, а в Храмі Його всі вигукують: «Слава!»
019	PSA	029	010	Господь сидів над [водами] потопу; Господь як Цар сидітиме навіки!
019	PSA	029	011	Господь дає міць Своєму народові; Господь благословляє народ Свій миром.
019	PSA	030	001	Псалом. Пісня Давидова на посвячення дому. Величатиму Тебе, Господи, бо Ти витягнув мене [із безодні] й не дав ворогам моїм порадіти над моїм [падінням].
019	PSA	030	002	Господи, Боже мій, я волав до Тебе, і Ти зцілив мене.
019	PSA	030	003	Господи, Ти вивів мою душу із царства мертвих, зберіг моє життя, щоб я не зійшов у провалля.
019	PSA	030	004	Співайте Господеві, вірні Йому, славте пам’ять Його святині.
019	PSA	030	005	Адже гнів Його триває лише мить, тоді як прихильність Його – на [все] життя. Звечора й усю ніч може тривати плач, але на ранок – вигуки радості.
019	PSA	030	006	У добробуті [перебуваючи], сказав я: «Не захитаюся повіки».
019	PSA	030	007	Господи, через Твою прихильність [до мене] Ти зробив гору мою [непохитною] твердинею. Та як тільки сховав Ти Своє обличчя, я збентежився.
019	PSA	030	008	До Тебе, Господи, я кличу, і Володаря мого благаю.
019	PSA	030	009	Яка користь від того, що кров моя [проллється], що зійду я до ями погибелі? Хіба славитиме Тебе порох [мерця]? Чи звіщатиме він Твою істину?
019	PSA	030	010	Почуй, Господи, і помилуй мене! Господи, будь мені помічником!
019	PSA	030	011	Ти ридання моє перетворив на [веселий] хоровод, зняв із мене лахміття й підперезав мене радістю,
019	PSA	030	012	щоб слава Тобі звучала й не змовкала. Господи, Боже мій, повіки славитиму Тебе!
019	PSA	031	001	Керівнику хору. Псалом Давидів. На Тебе, я Господи, покладаю надію, [тож] нехай не посоромлюся повіки! Врятуй мене у Своїй праведності!
019	PSA	031	002	Схили до мене вухо Твоє, поспіши визволити мене, будь для мене скелею пристановища, домом твердині, щоб врятувати мене.
019	PSA	031	003	Бо Ти моя скеля й твердиня моя; заради імені Твого веди мене й керуй мною.
019	PSA	031	004	Витягни мене з тенет, які вони для мене таємно розставили, адже ти моє пристановище.
019	PSA	031	005	У руки Твої я ввіряю дух мій; визволи мене, Господи, Боже істини.
019	PSA	031	006	Ненавиджу тих, що шанують марних ідолів; я ж надію покладаю на Господа.
019	PSA	031	007	Веселитимусь і радітиму Твоєму милосердю, бо Ти побачив моє пригнічення, дізнався про скорботи мого серця
019	PSA	031	008	й не віддав мене в руки ворога мого на поталу, але поставив мої ноги на просторому місці.
019	PSA	031	009	Помилуй мене, Господи, бо тісно мені, згасли від смутку мої очі, моя душа й нутро моє.
019	PSA	031	010	Бо життя моє згасає в журбі, і роки мої – у зітханнях. Моя сила спіткнулася через гріхи мої, і кістки мої виснажилися.
019	PSA	031	011	Через усіх супротивників моїх став я ганьбою для своїх сусідів і страхом для тих, хто [добре] знав мене; хто бачить мене на вулиці – тікає від мене.
019	PSA	031	012	Забутий я в серцях [їхніх], немов померлий; став я немов розбитий глек.
019	PSA	031	013	Бо чую я наклепи від багатьох, жах навколо. Змовляються вони разом проти мене, задумують життя моє забрати.
019	PSA	031	014	Але я на Тебе надію покладаю, Господи! Кажу я: «Ти мій Бог!»
019	PSA	031	015	У Твоїй руці час мого [життя]; визволи мене від руки ворогів моїх і від тих, хто мене переслідує.
019	PSA	031	016	Нехай засяє обличчя Твоє над рабом Твоїм, врятуй мене в милості Твоїй.
019	PSA	031	017	Господи, нехай не буде мені соромно, що я до Тебе кличу. Нехай соромно стане нечестивим, нехай замовкнуть вони в царстві смерті.
019	PSA	031	018	Нехай оніміють вуста брехливі, що проти праведника говорять зухвало, пихато й з презирством.
019	PSA	031	019	Які ж великі Твої блага, котрі приховав Ти для тих, хто боїться Тебе, які Ти здійснюєш на очах синів людських для тих, хто надію покладає на Тебе!
019	PSA	031	020	Ти вкриваєш їх покровом Свого обличчя від [підступних] змов людських, ховаєш їх у наметі [Своєму] від лайливих язиків.
019	PSA	031	021	Благословенний Господь, Що з’явив мені дивовижну Свою милість, коли я був в оточеному [ворогами] місті.
019	PSA	031	022	Я ж сказав у тривозі моїй: «Я вигнаний геть від очей Твоїх!» Але Ти почув голос благань моїх, коли я волав до Тебе.
019	PSA	031	023	Любіть Господа, усі вірні Його! Оберігає Господь відданих [Йому] та відплачує сповна гордим.
019	PSA	031	024	Будьте мужніми й зміцніться серцем, усі, хто на Господа сподівається.
019	PSA	032	001	Псалом Давидів. Повчання. Блаженний той, чиї беззаконня прощені, чиї гріхи покриті!
019	PSA	032	002	Блаженна та людина, якій Господь не залічить її гріха, у дусі якої немає підступності!
019	PSA	032	003	Поки я мовчав, виснажилися мої кості через моє щоденне стогнання.
019	PSA	032	004	Бо вдень і вночі тяжіла наді мною рука Твоя; волога [життєдайна] в мені перетворилася на літню посуху. (Села)
019	PSA	032	005	Та визнав я свій гріх перед Тобою й не приховав моєї провини. Я сказав: «Визнаю перед Господом мої беззаконня», і Ти простив провину мого гріха. (Села)
019	PSA	032	006	Тому помолиться Тобі кожен вірний у той час, коли можна знайти [Тебе], і навіть потік могутніх вод до нього не підступить.
019	PSA	032	007	Ти – потаємний притулок для мене; Ти стерегтимеш мене від лиха, оточиш мене вигуками радості визволення. (Села)
019	PSA	032	008	«Я тебе наставлятиму й спрямовувати тебе буду на шлях, яким належить тобі йти. Я буду давати поради, Моє око [наглядає] за тобою».
019	PSA	032	009	Тож не будьте як кінь чи мул, що не мають розуміння, чий норов треба стримувати вудилом і вуздечкою, бо інакше не наблизяться вони до тебе.
019	PSA	032	010	Багато скорбот у нечестивого, а того, хто надію на Господа покладає, оточує [Його] милість.
019	PSA	032	011	Радійте в Господі й веселіться, праведні! Голосно співайте, усі щирі серцем!
019	PSA	033	001	Веселіться, праведні, у Господі! Справедливим личить хвалити [Його].
019	PSA	033	002	Славте Господа під [звуки] арфи, співайте для Нього під ліру десятиструнну!
019	PSA	033	003	Співайте Йому нову пісню, грайте майстерно, зі звуком сурми!
019	PSA	033	004	Бо Слово Господа справедливе і всі Його дії гідні довіри.
019	PSA	033	005	Він любить праведність і справедливість; земля повна милості Господньої.
019	PSA	033	006	Словом Господа створені небеса, і духом вуст Його – усе воїнство їхнє.
019	PSA	033	007	Він збирає грудами води моря, кладе безодні [океану] в сховища.
019	PSA	033	008	Нехай боїться Господа вся земля; нехай тремтять перед Ним усі мешканці всесвіту.
019	PSA	033	009	Бо Він сказав – і стало, Він заповів – і з’явилося.
019	PSA	033	010	Господь руйнує намір народів, знищує задуми племен.
019	PSA	033	011	А намір Господа стоятиме повіки, задуми Його серця – з роду в рід.
019	PSA	033	012	Блаженний народ, чиїм Богом є Господь, народ, який Він обрав Собі у спадок.
019	PSA	033	013	Господь поглядає з небес, бачить усіх синів людських.
019	PSA	033	014	Із місця Свого перебування приглядається пильно до всіх, хто живе на землі, –
019	PSA	033	015	Творець усіх сердець їхніх із розумінням вникає в усі їхні дії.
019	PSA	033	016	Царя не врятує численне військо, воїна не визволить велика сила.
019	PSA	033	017	Кінь ненадійний для порятунку: великою силою своєю він не врятує.
019	PSA	033	018	Ось очі Господні звернені на тих, хто боїться Його, хто на милість Його сподівається,
019	PSA	033	019	щоб від смерті врятувати їх і живити під час голоду.
019	PSA	033	020	Душа наша в надії чекає на Господа, Він – наша допомога і щит.
019	PSA	033	021	Ним радіє наше серце, бо на святе Його ім’я ми покладаємось.
019	PSA	033	022	Нехай милість Твоя, Господи, буде над нами, як ми на Тебе й сподіваємося.
019	PSA	034	001	[Псалом] Давидів, коли він вдавав із себе божевільного перед Авімелехом, був вигнаний від нього й пішов. Благословлятиму Господа повсякчасно, хвала Йому завжди в моїх устах.
019	PSA	034	002	Душа моя хвалитиметься Господом; нехай почують смиренні й зрадіють.
019	PSA	034	003	Величайте Господа зі мною; звеличуймо разом ім’я Його!
019	PSA	034	004	Я шукав Господа, і Він відповів мені й від усіх жахів моїх визволив мене.
019	PSA	034	005	Хто погляд свій звертав на Нього, ті засяяли [від радості], обличчя їхні не вкриються ганьбою.
019	PSA	034	006	Цей пригноблений кликав, і Господь почув і від усіх скорбот врятував його.
019	PSA	034	007	Ангел Господній стає табором довкола тих, хто боїться Його, і визволяє їх.
019	PSA	034	008	Скоштуйте й побачте, що добрий Господь! Блаженний той, хто надію на Нього покладає!
019	PSA	034	009	Бійтеся Господа, святі Його, адже немає нестатку ні в чому у тих, хто боїться Його.
019	PSA	034	010	Молоді леви терплять нестачу й голодують, а ті, хто Господа шукає, у жодному добрі нестатку не відчувають.
019	PSA	034	011	Приходьте, нащадки, послухайте мене, я навчу вас боятися Господа.
019	PSA	034	012	Той, хто бажає насолоджуватися життям, хто хотів би бачити добро в [усі] дні,
019	PSA	034	013	стримуй язик свій від зла й вуста свої від того, щоб говорити підступне.
019	PSA	034	014	Ухиляйся від зла й чини добро, шукай миру й прагни його.
019	PSA	034	015	Очі Господа – на праведних, і вуха Його до зойку їхнього [прихилені].
019	PSA	034	016	Обличчя Господа – проти тих, хто чинить зло, щоб викорінити з землі пам’ять про них.
019	PSA	034	017	Кличуть [праведні], і Господь чує й від усіх скорбот їх визволяє.
019	PSA	034	018	Близький Господь до [людей] зі зламаним серцем, і тих, у кого дух розбитий, Він рятує.
019	PSA	034	019	Багато лих у праведного, та від усіх них врятує його Господь.
019	PSA	034	020	Береже Він усі кістки його, жодна з них не буде зламана.
019	PSA	034	021	Зло приведе до смерті нечестивого, і ті, хто ненавидить праведника, будуть засуджені.
019	PSA	034	022	Визволяє Господь душі слуг Своїх, і не буде засуджений жоден із тих, хто надію на Нього покладає.
019	PSA	035	001	Псалом Давидів. Господи, втруться в суперечку з тими, хто зі мною сперечається, почни воювати з тими, хто воює проти мене!
019	PSA	035	002	Візьми щит і обладунки й повстань мені на допомогу!
019	PSA	035	003	Махни списом і загороди дорогу тим, хто переслідує мене. Скажи душі моїй: «Я – порятунок твій!»
019	PSA	035	004	Нехай посоромлені й принижені будуть ті, хто прагне згубити мою душу. Нехай розвернуться назад і вкриються ганьбою, хто зло проти мене задумує.
019	PSA	035	005	Нехай будуть вони як полова перед вітром, коли ангел Господній гнатиме їх.
019	PSA	035	006	Нехай шлях їхній буде темний і слизький, коли ангел Господній переслідуватиме їх.
019	PSA	035	007	За те, що приховали для мене тенета без причини й безпідставно викопали яму для душі моєї.
019	PSA	035	008	Нехай погибель прийде на нього несподівано, й у тенетах, що він для мене таємно розставив, заплутається сам і впаде в них собі на погибель.
019	PSA	035	009	А моя душа веселитись буде в Господі, піднесеться від радості через Твоє спасіння.
019	PSA	035	010	Усі кістки мої нехай скажуть: «Господи, хто подібний до Тебе? Ти визволяєш приниженого від того, хто сильніший від нього, приниженого й бідного – від того, хто грабує його».
019	PSA	035	011	Повстали проти мене жорстокі свідки, розпитують мене про те, чого я не знаю.
019	PSA	035	012	Віддячують мені злом за добро, [тяжкою] втратою моїй душі.
019	PSA	035	013	Та коли вони хворіли, я вдягався в лахміття, постом виснажував мою душу, та молитва моя поверталася в нутро моє [без відповіді].
019	PSA	035	014	Я ходив, наче за другом чи братом моїм [сумуючи], наче матір оплакуючи, схилившись понуро.
019	PSA	035	015	А коли я спіткнувся, вони зраділи, і збиралися проти мене негідники, котрих я не знав, терзали мене безупинно.
019	PSA	035	016	Безбожними глузуваннями насміхалися, скреготіли на мене своїми зубами.
019	PSA	035	017	Володарю, доки Ти дивитимешся на це? Відведи мою душу від їхніх згубних вчинків, від цих левів самотню мою!
019	PSA	035	018	Я прославлю Тебе в зібранні великому, посеред велелюддя хвалитиму Тебе.
019	PSA	035	019	Нехай же не зловтішаються наді мною вороги мої неправедно, що даремно ненавидять мене. Нехай не підморгують очима [зловтішно] ті, хто ненавидить мене даремно.
019	PSA	035	020	Бо не про мир вони говорять, але на мирних мешканців землі задумують підступне.
019	PSA	035	021	Роззявляють на мене свої пащі, кажучи: «Ага! Ага! Побачили цю [біду] наші очі!»
019	PSA	035	022	[Але ж і] Ти, Господи, побачив це, не мовчи! Владико, не віддаляйся від мене!
019	PSA	035	023	Пробудися і встань на мій суд, [втруться] в мою суперечку, Боже мій, Володарю мій!
019	PSA	035	024	Суди мене за правдою Твоєю, Господи, Боже мій; і нехай не зловтішаються вони наді мною.
019	PSA	035	025	Нехай не говорять вони в серцях своїх: «Ага, сталося, як ми хотіли!» Нехай не промовляють: «Ми проковтнули його!»
019	PSA	035	026	Нехай посоромляться й ганьбою вкриються всі, хто радіє моєму лихові. Нехай одягнуться у сором і безчестя ті, хто величається наді мною.
019	PSA	035	027	Нехай же веселяться й радіють ті, кому до вподоби моя правда; нехай завжди промовляють вони: «Хай звеличиться Господь, Що бажає миру слузі Своєму!»
019	PSA	035	028	Тоді язик мій проголошуватиме Твою правду, цілий день хвалитиме Тебе!
019	PSA	036	001	Керівнику хору. Псалом слуги Господнього, Давида. Промовляє беззаконня до нечестивця в глибинах його серця, немає страху Божого перед його очима.
019	PSA	036	002	Адже він так сам себе улещує в очах своїх, що не може знайти гріха в собі, щоб його зненавидіти.
019	PSA	036	003	Слова вуст його – беззаконня й підступ; він неспроможний мислити розсудливо й робити добро.
019	PSA	036	004	Він задумує беззаконня [навіть] на своєму ложі, стає на недобрий шлях, не цурається зла.
019	PSA	036	005	Господи, Твоя милість [сягає] небес, Твоя вірність – аж до хмар.
019	PSA	036	006	Праведність Твоя – немов могутні гори, Твій [справедливий] суд – велика безодня. Людей і тварин Ти бережеш, Господи.
019	PSA	036	007	Яка дорогоцінна милість Твоя, Боже! Тому сини людські в тіні Твоїх крил спочивають безпечно.
019	PSA	036	008	Насичуються вони від достатку [благ] Твого дому, і потоком насолод Своїх Ти їх напуваєш.
019	PSA	036	009	Адже в Тебе джерело життя, у світлі Твоєму ми бачимо світло.
019	PSA	036	010	Продовж Свою милість для тих, хто Тебе знає, і праведність Свою – для щирих серцем.
019	PSA	036	011	Нехай не наступить на мене нога зухвалого, нехай не вижене мене рука нечестивого.
019	PSA	036	012	[Поглянь-но:] ось там упали ті, що чинять беззаконня, вони повалені й встати не можуть!
019	PSA	037	001	Псалом Давидів. Не роздратовуйся через злих [людей], не заздри тим, хто чинить беззаконно;
019	PSA	037	002	адже вони, немов трава, скоро засохнуть, і, як зелена поросль, зів’януть.
019	PSA	037	003	Покладай надію на Господа й роби добро, мешкай на землі й оберігай вірність.
019	PSA	037	004	Насолоджуйся Господом, і Він дасть тобі те, чого прагне твоє серце.
019	PSA	037	005	Розкрий перед Господом шлях, [задуманий] тобою, довірся Йому, і Він [усе] здійснить;
019	PSA	037	006	Він виведе твою правду, як світло [дня], і справедливість твою – як сяйво [сонця] опівдні.
019	PSA	037	007	У безмовній тиші будь перед Господом і на Нього сподівайся. Не роздратовуйся, коли дорога [нечестивого] успішна, коли він здійснює свої підступні задуми.
019	PSA	037	008	Вгамуй гнів і полиши роздратування, не дратуйся, бо це [призводить] лише до лиха.
019	PSA	037	009	Адже злодії будуть викорінені, а ті, хто надію покладає на Господа, вспадкують землю.
019	PSA	037	010	Ще трохи, і не стане нечестивого, придивишся до місця, де він був, а його там немає.
019	PSA	037	011	А смиренні вспадкують землю і будуть насолоджуватись величним спокоєм.
019	PSA	037	012	Задумує нечестивий лихе на праведного й скрегоче на нього своїми зубами,
019	PSA	037	013	та Володар посміється з нього, адже Він бачить, що наближається день його [покарання].
019	PSA	037	014	Мечі із піхов дістають нечестиві й натягують свої луки, щоб на землю повалити пригніченого й бідняка, щоб згубити тих, чиї дороги справедливі.
019	PSA	037	015	Та мечі їхні у їхні ж серця увійдуть, і луки їхні зламаються.
019	PSA	037	016	Невеликий статок праведника кращий, ніж багатство численних нечестивців,
019	PSA	037	017	бо рамена нечестивих зламаються, а праведних підтримає Господь.
019	PSA	037	018	Знає Господь дні невинних, і спадщина їхня буде повіки.
019	PSA	037	019	Не будуть вони вкриті ганьбою в час біди і в дні голоду ситими будуть.
019	PSA	037	020	Але нечестиві загинуть, і вороги Господа, як краса пасовищ, зникнуть, розвіються, мов дим.
019	PSA	037	021	Позичає нечестивий, та не повертає боргу, а праведний милує і дає.
019	PSA	037	022	Тому благословенні Господом успадкують землю, а прокляті Ним викорінені будуть.
019	PSA	037	023	Господь утверджує кроки [праведного] мужа, і його шлях Йому до вподоби.
019	PSA	037	024	Якщо той спіткнеться, то не впаде, бо Господь підтримує його за руку.
019	PSA	037	025	Я був юнаком і вже постарів, та не бачив, щоб праведний був покинутий і щоб нащадки його просили хліба.
019	PSA	037	026	Щодня він виявляє милосердя й позичає [іншим], тому нащадки його будуть благословенні.
019	PSA	037	027	Ухиляйся від зла й роби добро – і житимеш повік.
019	PSA	037	028	Бо Господь любить справедливий суд і вірних Йому не покине. Вони будуть збережені навіки, а нащадки нечестивих будуть викорінені.
019	PSA	037	029	Праведні вспадкують землю й мешкатимуть на ній повіки.
019	PSA	037	030	Вуста праведного промовляють мудрість, і язик його говорить справедливе.
019	PSA	037	031	Закон його Бога у нього в серці, [тому] не похитнуться його кроки.
019	PSA	037	032	Нечестивий підстерігає праведного й шукає [можливості] його вбити.
019	PSA	037	033	Та Господь не залишить його в руках [зловмисника] й не дасть звинуватити його на суді.
019	PSA	037	034	Надійся на Господа й тримайся Його дороги, тоді Він звеличить тебе, щоб ти вспадкував землю, і побачиш ти, як будуть викорінені нечестиві.
019	PSA	037	035	Я бачив жорстокого нечестивця, що буяв, немов міцно укорінене дерево з пишним листям.
019	PSA	037	036	Та минув він, і ось тепер немає його; шукав я його, та не знайшов.
019	PSA	037	037	Тримайся того, як поводиться невинний, і дивися на праведного, адже майбуття належить людині мирній.
019	PSA	037	038	А всі беззаконні будуть знищені, майбуття нечестивих буде викорінене геть.
019	PSA	037	039	Порятунок праведних – від Господа, Він твердиня їхня в час скорботи.
019	PSA	037	040	Допоможе їм Господь і визволить їх, визволить їх від нечестивих і врятує, бо на Нього вони покладають надію.
019	PSA	038	001	Псалом Давидів. На спомин. Господи, не докоряй мені у гніві Твоєму й не картай мене у люті Твоїй.
019	PSA	038	002	Бо стріли Твої пронизали мене й рука Твоя мене тяжко вдарила.
019	PSA	038	003	Немає [жодного] цілого місця на моєму тілі через пересердя Твоє, немає здоров’я в кістках моїх через гріх мій.
019	PSA	038	004	Бо беззаконня мої накрили мою голову, немов важкий тягар, тяжіють наді мною.
019	PSA	038	005	Смердять, ятріють мої рани через божевілля моє.
019	PSA	038	006	Похилений і занадто пригнічений, цілий день ходжу я понуро.
019	PSA	038	007	Бо стегна мої повні палючого болю, і немає цілого місця на тілі у мене.
019	PSA	038	008	Я заціпенілий і вкрай розбитий духом, волаю через стогони мого серця.
019	PSA	038	009	Володарю, усі бажання мої перед Тобою, і зітхання мої від Тебе не приховані.
019	PSA	038	010	Серце моє тріпотить, сила моя полишила мене, і світла в очах моїх не стало.
019	PSA	038	011	Мої друзі й приятелі уникають мене через мої побої, і близькі мої стали поодаль.
019	PSA	038	012	Розставляють пастки ті, хто шукає душі моєї; про загибель мою розмовляють ті, хто бажає мені зла; цілий день міркують про підступи.
019	PSA	038	013	А я, наче глухий, не чую, як німий, не відкриваю вуст.
019	PSA	038	014	Я став ніби той, що не чує і в чиїх вустах немає виправдання.
019	PSA	038	015	Та на Тебе, Господи, сподіваюся; Ти відповіси мені, мій Володарю, мій Боже!
019	PSA	038	016	Бо казав я [Тобі]: «Нехай же вони не зловтішаються з мене; коли похитнулася нога моя, нехай не величаються наді мною».
019	PSA	038	017	Бо я стою хитаючись, і скорбота моя завжди переді мною.
019	PSA	038	018	Адже я визнаю беззаконня моє, сумую через мій гріх.
019	PSA	038	019	А вороги мої живі та могутні, численними стали ті, хто ненавидить мене даремно.
019	PSA	038	020	Вони віддячують мені злом за добро, ворогують проти мене за те, що я прагну добра.
019	PSA	038	021	Не покинь мене, Господи, Боже мій, не віддаляйся від мене!
019	PSA	038	022	Поспіши мені на допомогу, Володарю мій, Спасителю мій!
019	PSA	039	001	Керівнику хору Єдутуну. Псалом Давидів. Я сказав: «Я стежитиму за своїми [життєвими] дорогами, від гріха утримуватиму язик свій, вустам моїм поставлю перепону, поки нечестивий переді мною».
019	PSA	039	002	Я онімів, затих, мовчав навіть про добре, та біль мій [внутрішній] лише роз’ятрився,
019	PSA	039	003	серце моє запалало зсередини. Коли я роздумував, загорівся вогонь, [тоді] я промовив язиком своїм:
019	PSA	039	004	«Дай мені знати, Господи, [час] мого кінця і яка кількість моїх днів? Хотів би я знати, наскільки швидкоплинне життя моє.
019	PSA	039	005	Ось Ти дав мені днів лише на ширину долоні, і тривалість мого життя – як ніщо перед Тобою. Справді, кожна людина, що існує, – лише пара. (Села)
019	PSA	039	006	Так, людина снує в сутінках, марно клопочеться, накопичує, та не знає, хто забере все це.
019	PSA	039	007	Тож на що мені тепер надіятися, мій Володарю? Лише на Тебе моє сподівання.
019	PSA	039	008	Визволи мене від усіх беззаконь моїх, не віддавай мене на глузування нерозумним.
019	PSA	039	009	Я онімів, не відкриваю вуст моїх, бо Ти зробив так.
019	PSA	039	010	Відведи від мене удар Твій; від стусанів Твоїх я гину.
019	PSA	039	011	Докорами за беззаконня Ти караєш людину й нищиш її красу, як міль. Справді, кожна людина – марнота. (Села)
019	PSA	039	012	Почуй молитву мою, Господи, і прислухайся до зойку мого; не мовчи щодо сліз моїх, адже я лише приходько в Тебе, [тимчасовий] поселенець, як і всі прабатьки мої.
019	PSA	039	013	Відведи Свій [суворий] погляд від мене, щоб я трохи порадів, перш ніж я піду й мене не стане».
019	PSA	040	001	Керівнику хору. Псалом Давидів. Непохитно я надіявся на Господа, і Він прихилився до мене й почув моє волання.
019	PSA	040	002	Він підняв мене зі згубної ями, із багнистої трясовини. Він поставив мої ноги на скелі, непохитними зробив мої стопи.
019	PSA	040	003	І вклав Він в уста мої нову пісню – хвалу нашому Богові. Багато хто побачить це й наповниться страхом, і на Господа покладатися буде.
019	PSA	040	004	Блаженний той, хто поклав свою надію на Господа й хто не звертається до пихатих і схильних до брехні.
019	PSA	040	005	Численні чудеса, які Ти, Господи, Боже мій, здійснив, і задуми Твої щодо нас! Немає того, хто став би нарівні з Тобою! Я сповіщав би та розповідав [про них], [та] настільки численні вони, що не переповісти.
019	PSA	040	006	Не забажав Ти ані жертви, ані дару, та вуха мої зробив чуйними. Ні цілопалення, ні жертви за гріх Ти не вимагав.
019	PSA	040	007	Тоді сказав я: «Ось я прийшов, у сувої книги написано про мене.
019	PSA	040	008	Я бажаю виконати Твою волю, мій Боже, і Закон Твій у нутрі моєму».
019	PSA	040	009	Я звіщав правду у великому зібранні; вуст своїх я не стуляв – Ти, Господи, знаєш.
019	PSA	040	010	Праведність Твою я не приховував у моєму серці, говорив про вірність Твою й спасіння Твоє. Не затаїв я милості й істини Твоєї перед великим зібранням.
019	PSA	040	011	Ти ж, Господи, не стримуй Свого милосердя від мене, Твоя милість та істина нехай завжди мене оберігають.
019	PSA	040	012	Бо оточили мене біди – немає їм ліку! Настигли мене беззаконня мої, так що не можу я бачити. Вони стали численнішими за волосся на моїй голові; серце моє завмерло.
019	PSA	040	013	Нехай бажанням [Твоїм], Господи, буде визволити мене! Господи, поспіши мені на допомогу!
019	PSA	040	014	Нехай посоромляться й ганьбою вкриються ті, хто шукає душі моєї, щоб забрати її. Нехай відсахнуться назад і спіткнуться ті, хто бажає мені зла.
019	PSA	040	015	Нехай вжахнуться через свій сором ті, що говорять мені: «Ага! Ага!»
019	PSA	040	016	Нехай же веселяться й радіють Тобою всі, хто шукає Тебе. Нехай ті, хто любить спасіння Твоє, говорять безупинно: «Звеличився Господь!»
019	PSA	040	017	Я ж принижений та бідний, нехай Владика думає про мене. Ти – Допомога моя і Визволитель мій; Боже мій, не зволікай!
019	PSA	041	001	Керівнику хору. Псалом Давидів. Блаженний той, хто дбає про слабкого: у день лиха Господь його врятує.
019	PSA	041	002	Господь берегтиме його й додасть йому життєвих сил, нагородить його щастям на землі й не віддасть його на поталу ворогам.
019	PSA	041	003	Господь підтримає його на ложі [під час] недуги, відновить його повністю після хвороби.
019	PSA	041	004	Я сказав: «Господи, помилуй мене, зціли мою душу, бо я згрішив перед Тобою».
019	PSA	041	005	Вороги мої злісно говорять про мене: «Коли ж він нарешті помре й ім’я його загине?»
019	PSA	041	006	А коли хто приходить побачитись зі мною, то промовляє нікчемні [слова], у серці своєму збирає [чутки] про беззаконня, а потім виходить і поширює скрізь.
019	PSA	041	007	Шепочуться разом проти мене всі, хто ненавидить мене, думають про мене зле:
019	PSA	041	008	«Кара за віроломство спіткала його; він зліг [через хворобу] й більше не встане».
019	PSA	041	009	Навіть близький друг мій, якому я довіряв, той, хто їв мій хліб, підняв на мене свою п’яту.
019	PSA	041	010	Ти ж, Господи, помилуй мене; підніми мене, і я віддячу їм!
019	PSA	041	011	Через це я дізнаюся, що Ти прихильний до мене, коли не вигукне переможно мій ворог наді мною.
019	PSA	041	012	Адже Ти підтримаєш мене заради невинності моєї й поставиш мене перед обличчям Твоїм навіки.
019	PSA	041	013	Благословенний Господь, Бог Ізраїлю, споконвіку й навіки!
019	PSA	042	001	Керівнику хору. Повчання синів Кореєвих. Як олень лине до потоків води, так душа моя лине до Тебе, Боже.
019	PSA	042	002	Душа моя спрагла Бога, живого Бога. Коли ж прийду я й постану перед Богом?
019	PSA	042	003	Сльози мої були для мене хлібом вдень і вночі, коли говорили мені щодня: «Де твій Бог?»
019	PSA	042	004	Ось про що я згадую, і виливається [від туги] душа моя: коли проходив я у велелюдній ході, підступаючи до дому Божого із вигуками радості й слави серед святкового натовпу.
019	PSA	042	005	Чому ти сумуєш, душе моя, і чому журишся в мені? Сподівайся на Бога, адже я ще прославлятиму Його – мого Спасителя!
019	PSA	042	006	Боже мій, за Тобою сумує душа моя, тому я згадую про Тебе із землі Йордану, із висот Хермону, з гори Міцар.
019	PSA	042	007	Безодня до безодні кличе шумом Твоїх водоспадів; усі Твої буруни та хвилі пройшли наді мною.
019	PSA	042	008	Удень заповість Господь Своїй милості [прийти до мене], а вночі у мене [лине] Йому пісня, молитва Богові мого життя.
019	PSA	042	009	Скажу-но я Богові, скелі моїй: «Чому Ти забув мене? Чому я ходжу понуро, пригнічений ворогом?»
019	PSA	042	010	У кістках моїх – виснаження; глузують з мене мої супротивники, щодня промовляючи до мене: «Де твій Бог?»
019	PSA	042	011	Чому ти сумуєш, душе моя, і чому журишся в мені? Сподівайся на Бога, адже я ще прославлятиму Його – Спасителя мого й Бога мого.
019	PSA	043	001	Суди мене, Боже, і вступися за мене в суперечці моїй із невірним народом, від людини підступної й беззаконної визволи мене.
019	PSA	043	002	Адже Ти – Бог, твердиня моя. Чому Ти відкинув мене? Чому я ходжу понуро, пригнічений ворогом?
019	PSA	043	003	Пошли Твоє світло й істину – нехай вони керують мною, нехай приведуть мене на гору святині Твоєї, до місця, де Ти мешкаєш.
019	PSA	043	004	Тоді я підійду до жертовника Божого, до Бога, Який [дарує] мені радість і втіху. І я прославлю Тебе [грою] на арфі, о Боже, Боже мій!
019	PSA	043	005	Чому ти сумуєш, душе моя, і чому журишся в мені? Сподівайся на Бога, адже я ще прославлятиму Його – Спасителя мого й Бога мого.
019	PSA	044	001	Керівнику хору. Повчання синів Корея. Боже, ми чули своїми вухами, батьки наші розповідали нам про величні діяння, що вчинив Ти у давні дні.
019	PSA	044	002	Ти вигнав Своєю рукою народи, а предків наших насадив [на цій землі], Ти вразив племена і вислав їх геть.
019	PSA	044	003	Адже не мечем своїм [батьки наші] взяли у спадок землю і не їхня міцна рука принесла їм перемогу, а Твоя правиця, Твоя міць і світло Твого обличчя, бо Ти вподобав їх.
019	PSA	044	004	Ти – Цар мій, Боже. Накажи дати перемогу Якову!
019	PSA	044	005	З Тобою ми здолаємо в битві супротивників наших, в ім’я Твоє потопчемо тих, хто повстав проти нас.
019	PSA	044	006	Бо не на лук свій я покладаю надію і не меч мій дарує мені перемогу.
019	PSA	044	007	Але Ти рятуєш нас від супротивників наших і ненависників наших вкриваєш ганьбою.
019	PSA	044	008	Богом ми хвалимось цілий день і Твоє ім’я прославлятимемо повік. (Села)
019	PSA	044	009	Тепер же Ти покинув і посоромив нас, і більше не виходиш разом із воїнствами нашими [на битву].
019	PSA	044	010	Ти змусив нас втікати назад від супротивника, і ненависники наші грабують нас.
019	PSA	044	011	Ти віддав нас, як овець, на поїдання і розсіяв нас серед народів.
019	PSA	044	012	Ти продав народ Твій за безцінь, не отримавши від його продажу жодного зиску.
019	PSA	044	013	Ти вкрив нас ганьбою перед сусідами нашими, глузуванням і знущанням перед усіма, хто оточує нас.
019	PSA	044	014	Приказкою [глузливою] Ти зробив нас серед народів, племена хитають [насмішливо] головами в наш бік.
019	PSA	044	015	Щодня безчестя моє переді мною, і сором вкриває моє обличчя
019	PSA	044	016	через те, що голос лихослова й глузія [я чую], через ворога й месника.
019	PSA	044	017	Усе це лихо спіткало нас, хоча ми не забули Тебе й не зрадили Завіту Твого.
019	PSA	044	018	Серця наші не відступили назад, і наші стопи не збочили з Твоєї стежки.
019	PSA	044	019	Але Ти вразив нас у [пустельному] місці, де мешкають шакали, і вкрив нас тінню смерті.
019	PSA	044	020	Якби ми забули ім’я Бога нашого й простягнули долоні наші до чужого бога,
019	PSA	044	021	хіба Бог не виявив би цього? Адже Він знає приховані глибини серця.
019	PSA	044	022	Однак заради Тебе нас убивають щодня, вважають нас за овець, призначених на заколення.
019	PSA	044	023	Прокинься! Чому Ти спиш, Владико? Пробудись! Не покидай нас навіки.
019	PSA	044	024	Чому Ти ховаєш Своє обличчя, забуваючи про приниження й гніт наш?
019	PSA	044	025	Адже до пороху земного зведена душа наша, до землі прилинуло нутро наше.
019	PSA	044	026	Повстань, будь нам допомогою! Визволи нас заради милості Твоєї.
019	PSA	045	001	Керівнику хору. На мотив «Лілея». Повчання синів Корея. Пісня кохання. Зворушилося моє серце від слова прекрасного, я виконаю свій твір для царя. Язик мій – тростина вправного писця.
019	PSA	045	002	Ти став найгарнішим серед усіх синів людських, благодать вилилась на вуста твої, тому Бог благословив тебе навіки.
019	PSA	045	003	Підпережи, о могутній, свої стегна мечем, славою твоєю й величчю!
019	PSA	045	004	І в такому величному вбранні своєму переможно мчися верхи заради істини, смирення й правди. Нехай правиця твоя звершить грізні вчинки.
019	PSA	045	005	Твої стріли нагострені – нехай впадуть під твої ноги народи, [нехай вразять вони] серця ворогів царя.
019	PSA	045	006	Престол Твій, Боже, – повік-віків, жезл справедливості – жезл Твого Царства.
019	PSA	045	007	Ти полюбив правду й зненавидів беззаконня; тому помазав Тебе Бог, Твій Бог, олією радощів більше, ніж Твоїх друзів.
019	PSA	045	008	Миром, алое й корицею пашіють усі твої шати; із палаців, прикрашених слоновою кісткою, струни арф тебе радують.
019	PSA	045	009	Серед [придворних] шляхетних жінок твоїх – доньки царів. Стоїть цариця по твоїй правиці – уся в щирому золоті з Офіру.
019	PSA	045	010	Послухай-но, донько, обміркуй і [ось до чого] прихили твоє вухо: забудь народ твій і дім твого батька,
019	PSA	045	011	і тоді цар зажадає твоєї краси, адже він – твій володар, тож вклонися йому.
019	PSA	045	012	Тоді донька Тиру[прийде] з дарами й багатії з народу твого шукатимуть прихильності твоєї.
019	PSA	045	013	Уся слава доньки царя – усередині [покоїв], її одяг гаптований золотом.
019	PSA	045	014	У вишиваних шатах ведуть її до царя; весільних подруг підводять до тебе услід за нею, [о царю].
019	PSA	045	015	Ведуть їх із радістю й веселощами, вони входять до палацу царя.
019	PSA	045	016	Замість предків твоїх, [о царю], будуть сини твої; Ти поставив їх князями по всій землі.
019	PSA	045	017	Я зроблю так, що ім’я твоє пам’ятатимуть із роду в рід, тому народи прославлятимуть тебе повік-віків.
019	PSA	046	001	Керівнику хору. Синів Кореєвих пісня. На мотив аламот. Бог – пристановище наше й міць, допомога в скорботах, що завжди знаходиться [поруч].
019	PSA	046	002	Тому ми не злякаємось, хоч би навіть земля здригнулася й гори ринули в морську безодню,
019	PSA	046	003	так що заревли б і запінилися води [від їхнього падіння], і скелі б затремтіли від [того] збурення води. (Села)
019	PSA	046	004	Річкові потоки радують місто Боже, святилище, де мешкає Всевишній.
019	PSA	046	005	Бог посеред нього – воно не захитається; Бог допоможе йому ще вдосвіта.
019	PSA	046	006	Збентежилися народи, похитнулися царства, подав Він Свій голос – тане земля.
019	PSA	046	007	Господь Воїнств із нами; Твердиня наша – Бог Якова. (Села)
019	PSA	046	008	Підіть-но, погляньте на діяння Господа, які спустошення здійснив Він на землі,
019	PSA	046	009	припиняючи війни аж до краю землі. Він ламає лук і розщеплює [древко] списа, колісниці спалює вогнем.
019	PSA	046	010	«Вгамуйтеся й пізнайте, що Я – Бог; Я буду звеличений серед народів, звеличений на землі».
019	PSA	046	011	Господь Воїнств із нами, Твердиня наша – Бог Якова. (Села)
019	PSA	047	001	Керівнику хору. Псалом синів Кореєвих. Усі народи, плескайте в долоні, вигуки радості нехай лунають [на славу] Богові.
019	PSA	047	002	Бо Господь Всевишній грізний, Він Цар великий над усією землею!
019	PSA	047	003	Він підкорив нам народи й племена [кинув] під наші ноги.
019	PSA	047	004	Він обрав для нас спадок – гордість Якова, якого полюбив. (Села)
019	PSA	047	005	Бог піднявся під радісні вигуки, Господь піднісся під голос сурми.
019	PSA	047	006	Співайте Богові, співайте! Співайте Цареві нашому, співайте!
019	PSA	047	007	Бо Цар усієї землі – Бог, співайте псалом із розумінням.
019	PSA	047	008	Бог царює над народами, Бог сидить на Своєму святому престолі.
019	PSA	047	009	Шляхетні з народів зібралися разом із народом Бога Авраамового, адже Богу належать захисники землі – Він високо піднесений [над ними].
019	PSA	048	001	Пісня. Псалом синів Кореєвих. Великий Господь і прославлений вельми у місті нашого Бога, на Своїй святій горі.
019	PSA	048	002	Краса невимовна, радість усієї землі – гора Сіон на північних околицях, місто великого Царя.
019	PSA	048	003	Бог перебуває в її палацах, Він знаний як твердиня.
019	PSA	048	004	Ось царі зібралися, пішли разом [проти нас]
019	PSA	048	005	та, побачивши таку [святість], здивувалися, збентежилися, пустилися навтіки.
019	PSA	048	006	Трепет охопив їх там, мука, як у породіллі.
019	PSA	048	007	Східним вітром розбив Ти кораблі Таршишу.
019	PSA	048	008	Про що ми чули раніше, те й побачили у місті Господа Воїнств, місті Бога нашого: Бог утверджує його навіки. (Села)
019	PSA	048	009	Ми роздумували, Боже, про милість Твою всередині Твого Храму.
019	PSA	048	010	Як ім’я Твоє, Боже, так і хвала Твоя – до самого краю землі! Твоя правиця сповнена правди.
019	PSA	048	011	Радіє гора Сіон, веселяться доньки Юдеї через Твоє правосуддя.
019	PSA	048	012	Обійдіть навколо Сіон, порахуйте його вежі.
019	PSA	048	013	уважно розгляньте його укріплення, пройдіть між палацами, щоб [потім] ви розповіли наступному поколінню.
019	PSA	048	014	Адже це – Бог, наш Бог на віки вічні! Він вестиме нас аж до смерті.
019	PSA	049	001	Керівнику хору. Синів Кореєвих псалом. Послухайте це, усі народи, зважте, усі мешканці плинного світу,
019	PSA	049	002	сини Адамові, сини людські, – як багаті, так і бідні.
019	PSA	049	003	Вуста мої промовлять мудрість, і роздуми мого серця – [глибоке] розуміння.
019	PSA	049	004	Схилю своє вухо до притчі, відкрию під [звуки] арфи мою загадку:
019	PSA	049	005	Чого мені боятися в дні лиха, коли беззаконня лукавих оточить мене –
019	PSA	049	006	тих, хто на власні статки покладає надію й багатством своїм вихваляється?
019	PSA	049	007	Але ж брата ніхто не зможе викупити, ніхто не дасть Богові [належного] викупу за нього.
019	PSA	049	008	Бо занадто дорогим [був би] викуп за його душу, тому повік не досягти того,
019	PSA	049	009	щоб хтось жив вічно й не побачив безодні смерті.
019	PSA	049	010	Адже кожен бачить, що мудрі помирають, і поряд із ними дурень і невіглас гине, залишаючи іншим свої статки.
019	PSA	049	011	Могили стали для них вічним домом, помешканнями їхніми з роду в рід. А вони називали своїми іменами землі!
019	PSA	049	012	Але ж людина не [завжди] перебуватиме в пошані, подібна вона до тварин, що гинуть.
019	PSA	049	013	Так, [життєві] дороги їхні – невігластво! Однак їхні наступники схвалюють те, що в них на вустах.
019	PSA	049	014	Немов вівці, вони приготовані для царства смерті; смерть пастиме їх, а на ранок праведники пануватимуть над ними. Їхня міць виснажиться, безодня смерті – омріяне житло для них.
019	PSA	049	015	Але Бог викупить душу мою з-під [влади] царства мертвих, коли прийме мене [до Себе]. (Села)
019	PSA	049	016	Не переймайся, коли хтось багатіє, коли посилюється слава дому його.
019	PSA	049	017	Адже в час смерті нічого не візьме він із собою, слава його не зійде вслід за ним [до царства мертвих].
019	PSA	049	018	Навіть якщо за життя він вважав себе благословенним, – адже хвалять тебе люди, коли ти добре собі робиш, –
019	PSA	049	019	однак піде він до роду своїх предків, так що повік світла не побачить.
019	PSA	049	020	Людина в пошані, але нерозумна, подібна до тварин, що гинуть.
019	PSA	050	001	Псалом Асафів. Бог богів – Господь! Він промовляє, закликає землю від сходу сонця аж до заходу.
019	PSA	050	002	Із Сіону, досконалої краси, Бог з’явився в сяйві.
019	PSA	050	003	Іде наш Бог і не мовчить; вогонь перед Ним пожирає й навколо Нього сильно вирує.
019	PSA	050	004	Він закликає небеса вгорі і землю на суд зі Своїм народом:
019	PSA	050	005	«Зберіть-но до Мене Моїх вірних, хто уклав Завіт зі Мною при жертві».
019	PSA	050	006	І небеса сповіщатимуть правду Його, адже Суддя – Сам Бог! (Села)
019	PSA	050	007	«Слухай, народе Мій, Я говоритиму; Ізраїлю, Я свідчити буду проти тебе: Я – Бог, твій Бог.
019	PSA	050	008	Не за жертвоприношення твої Я докорятиму тобі – твої цілопалення завжди переді Мною.
019	PSA	050	009	Я не прийму вола із твого дому, ані козлів із твоїх кошар.
019	PSA	050	010	Адже всі тварини в лісі – Мої, і худоба на тисячі пагорбів.
019	PSA	050	011	Я знаю кожного птаха в горах, і все, що рухається на полях, – зі Мною.
019	PSA	050	012	Якби Я був голодний, то не сказав би тобі про це, адже Мені належить всесвіт і все, що його наповнює.
019	PSA	050	013	Хіба Я їм м’ясо биків чи п’ю кров козлів?
019	PSA	050	014	Принеси Богові в жертву подяку й виконай перед Всевишнім твої обітниці.
019	PSA	050	015	Поклич Мене в день скорботи – Я визволю тебе, а ти Мене прославиш».
019	PSA	050	016	Нечестивому ж говорить Бог: «Як ти смієш Мої постанови сповіщати і Завіт Мій в устах своїх носити?
019	PSA	050	017	Ти ж ненавидиш настанови й кидаєш Слова Мої позад себе?
019	PSA	050	018	Коли ти бачиш крадія, заводиш із ним приязні стосунки; і від перелюбників маєш свою частку.
019	PSA	050	019	Вуста твої вживаєш для зла, і язик твій плете підступні каверзи.
019	PSA	050	020	Сидиш [на суді], намовляєш на брата твого, проти сина своєї матері свідчиш ганебне.
019	PSA	050	021	Ти чинив це, а Я мовчав, [тому] уявив ти [собі], що Я такий, як ти. Я покараю тебе й виставлю [звинувачення] перед очима твоїми.
019	PSA	050	022	Зрозумійте ж це ті, хто забуває Бога, щоб Я не розтерзав [вас], і не буде кому врятувати.
019	PSA	050	023	Той, хто приносить у жертву подяку, шанує Мене; і тому, хто торує дорогу [правди], покажу Я спасіння Боже».
019	PSA	051	001	Керівнику хору. Псалом Давидів, коли приходив до нього пророк Натан, після того, як Давид учинив перелюб із Вірсавією. Помилуй мене, Боже, заради милості Твоєї, заради великого милосердя Твого загладь мої беззаконня.
019	PSA	051	002	Обмий мене від переступу мого й від гріха мого мене очисти,
019	PSA	051	003	адже я усвідомлюю беззаконня своє, і гріх мій завжди переді мною.
019	PSA	051	004	Проти Тебе Самого згрішив я і зло вчинив у Твоїх очах. Тому Ти справедливо виконуєш Свій вирок, бездоганно здійснюєш Твій суд.
019	PSA	051	005	Ось у беззаконні я народжений, і мати моя зачала мене в гріху.
019	PSA	051	006	Ось істину Ти вподобав у надрах внутрішнього світу і мудрість сповіщаєш мені утаємничено.
019	PSA	051	007	Очисти мене гісопом від гріха – і буду чистий; ретельно обмий мене – і буду біліший від снігу.
019	PSA	051	008	Дай мені почути [звуки] веселощів і радості, нехай зрадіють кістки, вражені Тобою.
019	PSA	051	009	Відверни обличчя Своє від гріхів моїх і загладь усі мої беззаконня.
019	PSA	051	010	Створи в мені серце чисте, Боже, і дух непохитний обнови всередині мене.
019	PSA	051	011	Не відштовхни мене від обличчя Свого й не забирай від мене Твого Святого Духа.
019	PSA	051	012	Поверни мені радість Твого спасіння і Духом Твоїм турботливим підтримай мене.
019	PSA	051	013	Тоді беззаконних я навчатиму шляхів Твоїх і грішники навернуться до Тебе.
019	PSA	051	014	Зніми з мене [тягар вини] кровопролиття, Боже, Боже мого спасіння, тоді язик мій радісно прославлятиме Твою праведність.
019	PSA	051	015	Володарю, відкрий вуста мої, і вони сповіщатимуть Тобі хвалу.
019	PSA	051	016	Бо жертвоприношення Тобі не до вподоби – я приніс би його, цілопалення Ти не бажаєш.
019	PSA	051	017	Жертва Богові – дух зламаний; серцем зламаним і розбитим Ти не знехтуєш, Боже.
019	PSA	051	018	Ощаслив Сіон прихильністю Твоєю, збудуй стіни Єрусалима.
019	PSA	051	019	Тоді приємними Тобі будуть жертви правди, цілопалення та жертвоприношення, тоді покладуть на жертовник Твій волів.
019	PSA	052	001	Керівнику хору. Повчання Давидове, коли прийшов Доеґ-едомітянин до Саула й повідомив йому: «Давид у домі Ахімелеха». Чому ти хизуєшся злодійством, сильний? Милість Божа [зі мною] цілий день!
019	PSA	052	002	Язик твій задумує загибель, він [у тебе] – немов нагострене лезо, підступнику!
019	PSA	052	003	Ти полюбив зло більше, ніж добро, брехню – сильніше, ніж правду говорити. (Села)
019	PSA	052	004	Ти любиш усілякі згубні слова, о, підступний язику!
019	PSA	052	005	Але Бог уразить тебе навіки; вирве тебе й викине із шатра, і коріння твоє – із землі живих. (Села)
019	PSA	052	006	Тоді побачать це праведні й сповняться страхом, і сміятимуться над ним:
019	PSA	052	007	«Ось муж, що не Бога зробив своєю твердинею, а покладався на безліч свого багатства, зміцнював себе згубною пристрастю своєю!»
019	PSA	052	008	А я, немов ряснолиста маслина в домі Божому, на милість Божу сподіватимусь повік-віків.
019	PSA	052	009	Прославлятиму Тебе вічно перед Твоїми вірними за те, що Ти зробив, і надію покладатиму на ім’я Твоє, бо воно добре.
019	PSA	053	001	Керівнику хору. На мотив махалат. Повчання Давидове. Промовив безумний у своєму серці: «Немає Бога». Розбестились вони, вчинили огидні беззаконня, немає [нікого], хто б чинив добро.
019	PSA	053	002	Бог із небес поглядає на синів людських, щоб побачити, чи є [серед них] розумний, що шукає Бога.
019	PSA	053	003	Усі як один збочили [з дороги], зіпсувалися; немає того, хто робив би добро, жодного немає.
019	PSA	053	004	Невже не схаменуться всі ті, хто чинить беззаконня, хто пожирає народ мій, немов хліб, хто Бога не кличе?
019	PSA	053	005	Там охопить їх страх, де немає чого боятися, Бо розкидає Бог кістки тих, хто оточив тебе; ти вкриєш їх ганьбою, адже Бог відцурався від них.
019	PSA	053	006	О, хто дав би із Сіону порятунок Ізраїлеві! Коли Бог поверне з полону народ Свій, веселитиметься Яків, радітиме Ізраїль!
019	PSA	054	001	Керівнику хору. На струнних інструментах. Повчання Давидове, коли прийшли зіф’яни й сказали Саулові: «Хіба не у нас ховається Давид?» Боже, врятуй мене іменем Твоїм і могутністю Своєю вступися на суді за мене!
019	PSA	054	002	Боже, почуй мою молитву, прислухайся до слів уст моїх.
019	PSA	054	003	Бо чужинці повстали проти мене й жорстокі серцем шукають душі моєї – ті, хто Бога не уявляє перед собою. (Села)
019	PSA	054	004	Ось Бог мені допомагає; Володар Вишній серед тих, хто підтримує мою душу.
019	PSA	054	005	Він віддячить за зло моїм супротивникам, знищить їх заради вірності Своєї.
019	PSA	054	006	Із доброї волі принесу я Тобі жертву, прославлю ім’я Твоє, Господи, бо добре воно.
019	PSA	054	007	Адже від усіх скорбот Ти врятував мене, і око моє [переможно] дивилося на моїх ворогів.
019	PSA	055	001	Керівнику хору. На струнних інструментах. Повчання Давидове. Прислухайся, Боже, до моєї молитви, не ховайся від мого благання;
019	PSA	055	002	прислухайся до мене і дай мені відповідь! Я блукаю в тяжких думках своїх і зітхаю
019	PSA	055	003	від голосу ворога, від утисків нечестивого. Бо вони наводять на мене беззаконня й гнівно ворогують зі мною.
019	PSA	055	004	Серце моє тремтить у моєму нутрі, жахи смерті напали на мене.
019	PSA	055	005	Страх і трепет увійшли в мене, і тремтіння охопило мене.
019	PSA	055	006	Сказав я: «Хто б дав мені крила голубині! Я полетів би й віднайшов спокій,
019	PSA	055	007	полинув би вдалечінь, спочив би в пустелі. (Села)
019	PSA	055	008	Поспішив би знайти собі прихисток від рвучкого вітру й бурі».
019	PSA	055	009	Збентеж їх, Владико, розділи їм язики, бо бачу я насильство й заколот у місті.
019	PSA	055	010	Удень та вночі вони обходять його на стінах, беззаконня й утиск всередині нього.
019	PSA	055	011	Погибель серед міста, його гноблення й підступ не покидають вулиць.
019	PSA	055	012	Адже не ворог ганьбить мене, – я перетерпів би це, – не ненависник мій величається наді мною, – я сховався б від нього.
019	PSA	055	013	Але ти, кого я вважав одним цілим із собою, приятель мій, щирий друг мій,
019	PSA	055	014	з ким разом ми насолоджувалися щирим спілкуванням, у дім Божий ми ходили однодушно.
019	PSA	055	015	Нехай же смерть спіткає їх, нехай вони зійдуть живими до царства мертвих, бо зло в їхніх помешканнях та в нутрощах їхніх.
019	PSA	055	016	Я ж до Бога кличу, і Господь врятує мене.
019	PSA	055	017	Увечері, вранці й опівдні я бідкаюся й бентежуся, і Він чує мій голос.
019	PSA	055	018	Він мирно визволить мою душу від битви проти мене, бо численні ті, хто [повстав] на мене.
019	PSA	055	019	Бог почує та упокорить їх, Той, Хто справіку сидить [на престолі]. (Села) Бо вони не змінюються й Бога не бояться.
019	PSA	055	020	Підняв [товариш мій] руки свої на близьких друзів, знехтував своїм заповітом.
019	PSA	055	021	Вуста його слизькі, немов масло, але війна в його серці; слова його ніжніші за олію, але вони – оголені мечі.
019	PSA	055	022	Переклади свій тягар на Господа – і Він підтримає тебе; Він ніколи не дасть праведникові похитнутися.
019	PSA	055	023	Але Ти, Боже, скинеш їх до прірви загибелі. Люди кровожерні й підступні не дотягнуть навіть до половини своїх днів. А я на Тебе покладаюся.
019	PSA	056	001	Керівнику хору. На мотив «Голубка в далекій діброві». Міхтам Давидів, коли филистимляни схопили його в Ґаті. Помилуй мене, Боже, бо цькує мене людина, цілий день, нападаючи, тисне на мене.
019	PSA	056	002	Цькують мене супротивники цілий день: багато-бо тих, хто гордовито воює проти мене.
019	PSA	056	003	У день страху я на Тебе покладаю надію.
019	PSA	056	004	Я сподіваюся на Бога, Чиє слово прославляю, на Бога тільки й не боюся: що зробить мені тілесна [істота]?
019	PSA	056	005	Цілий день мої слова перекручують, усі їхні думки щодо мене – лише зло.
019	PSA	056	006	Вони сперечаються, спостерігають, стежать за моїми кроками, чатують на мою душу.
019	PSA	056	007	Не дай же їм уникнути кари за беззаконня; у гніві, Боже, кинь долілиць народи.
019	PSA	056	008	О, якби полічив Ти мої поневіряння! Збери мої сльози в посудину, – хіба ж вони не у Твоїй книзі?
019	PSA	056	009	Тоді вороги мої обернуться назад, коли я покличу Тебе. Через це дізнаюсь я, що Бог зі мною.
019	PSA	056	010	На Бога, Чиє слово я прославляю, на Господа, Чиє слово я славлю,
019	PSA	056	011	на Бога покладаюсь я, тому не боятимуся: що зробить мені людина?
019	PSA	056	012	На мені, Боже, обітниці, що дав я Тобі, – я виконаю [обіцяні] Тобі жертви подяки.
019	PSA	056	013	Бо Ти визволив мою душу від смерті, не дав спіткнутися нозі моїй, щоб я ходив перед Богом у світлі життя.
019	PSA	057	001	Керівнику хору. На мотив «Не згуби». Міхтам Давидів, коли він втік від Саула в печеру. Помилуй мене, Боже, помилуй мене! Бо в Тобі лише знаходить притулок душа моя і в тіні Твоїх крил сховається, поки лихо мине.
019	PSA	057	002	Я кличу до Бога Всевишнього, до Бога, Який віддячує за мене [ворогам моїм].
019	PSA	057	003	Він пошле з небес і врятує мене, посоромить того, хто прагне мене схопити; (Села) пошле Бог милість Свою й істину.
019	PSA	057	004	Душа моя – посеред левів; лежу я серед тих, що дихають полум’ям, серед синів людських, чиї зуби – списи й стріли, а язики їхні – гострий меч.
019	PSA	057	005	Піднімися понад небесами, Боже; над усією землею – слава Твоя.
019	PSA	057	006	Вони розкинули тенета стопам моїм; понурилася душа моя. Викопали переді мною яму – самі упали в неї! (Села)
019	PSA	057	007	Серце моє непохитне, Боже, непохитне серце моє! Співати буду й грати!
019	PSA	057	008	Прокинься, славо моя! Прокинься, ліро й арфо! Розбуджу-но я зорю досвітню!
019	PSA	057	009	Прославлю Тебе серед народів, Владико, співатиму Тобі поміж племенами.
019	PSA	057	010	Бо велика аж до небес милість Твоя і аж до хмар – істина Твоя.
019	PSA	057	011	Піднімися понад небесами, Боже; над усією землею – слава Твоя.
019	PSA	058	001	Керівнику хору. На мотив «Не згуби». Міхтам Давидів. Чи справді ви, можновладці, говорите правду? Чи справедливо судите синів людських?
019	PSA	058	002	Авжеж! У серці чините беззаконня, на землі руки ваші наважуються на насильство.
019	PSA	058	003	Відступники нечестиві вже від утроби матері, блукають ще від лона материнського, брехню промовляючи.
019	PSA	058	004	Їхня отрута подібна до отрути зміїної, до [отрути] глухої рогатої змії, що затуляє свої вуха,
019	PSA	058	005	щоб не чути голосу шептунів, які вміло складають свої заклинання.
019	PSA	058	006	Боже, розтрощи зуби в їхніх устах; вирви ікла у левів молодих, Господи!
019	PSA	058	007	Нехай зникнуть, як вода, що розтікається. Коли натягуватимуть лука, нехай стріли їхні будуть надломлені.
019	PSA	058	008	Нехай будуть немов слимак, що спливає слизом [у спеку]; як викидень у жінки, що сонця не бачив.
019	PSA	058	009	Перш ніж казани ваші відчують [розпалений] хмиз, – чи зелений ще, чи сухий вже, – нехай вихор рознесе його!
019	PSA	058	010	Радітиме праведник, коли побачить помсту на них, коли обмиє стопи свої у крові нечестивого.
019	PSA	058	011	Тоді скаже людина: «Справді, є плід у праведника! Справді, є Бог, Що судить на землі!»
019	PSA	059	001	Керівнику хору. На мотив «Не згуби». Міхтам Давидів, коли Саул послав людей стерегти його дім, щоб убити його. Визволи мене від ворогів Моїх, Боже мій, захисти мене від тих, хто підноситься проти мене.
019	PSA	059	002	Від тих, що чинять беззаконня, визволи мене і від людей кровожерних врятуй мене.
019	PSA	059	003	Ось вони чатують на душу мою, сильні змовляються проти мене не за беззаконня моє чи гріх, Господи.
019	PSA	059	004	Немає беззаконня в мене, але збігаються вони й готуються [до нападу]. Піднімися назустріч мені й поглянь.
019	PSA	059	005	Ти, Господи, Боже Воїнств, Боже Ізраїлю, пробудися, щоб покарати всі народи; не помилуй жодного з нечестивих зрадників! (Села)
019	PSA	059	006	Вони повертаються в сутінках вечірніх, виють, немов пси, обступають місто звідусіль.
019	PSA	059	007	Ось вивергають вони ганьбу, в устах у них – мечі! На їхніх язиках [приказка]: «Хто чує?»
019	PSA	059	008	Але Ти, Господи, посмієшся з них, поглузуєш з усіх народів.
019	PSA	059	009	Сило моя, Тебе я пильную очікуючи, адже Ти, Боже, твердиня моя.
019	PSA	059	010	Бог, Що милує мене, піде поперед мене [переможно]; Бог покаже мені [падіння] супротивників моїх.
019	PSA	059	011	Не вбивай їх, щоб не забув мій народ; розкидай їх силою Своєю і кинь їх долілиць, щите наш, Владико!
019	PSA	059	012	Гріх вуст їхніх – це слова, що губи їхні [промовили]. Нехай впіймані вони будуть гординею своєю за прокляття й кривду, що вони розповсюджують.
019	PSA	059	013	Знищ їх у гніві, знищ, щоб не було їх! Тоді відомо стане аж до країв землі, що Бог володарює серед Якова. (Села)
019	PSA	059	014	А вони повертаються в сутінках вечірніх, виють, немов пси, обступають місто звідусіль. (Села)
019	PSA	059	015	Вони вештаються в пошуках їжі, та, не наситившись, ночують.
019	PSA	059	016	А я буду співати про міць Твою і вранці радісно про милість Твою виспівувати. Адже Ти був для мене прихистком, притулком у день моєї скорботи.
019	PSA	059	017	Сило моя, Тобі я співатиму, адже Ти, Боже, твердиня моя, Бог, Який милує мене.
019	PSA	060	001	Керівнику хору. На мотив «Лілея свідчення». Міхтам Давидів. Для повчання. Коли він виходив на війну проти Арам-Нагараїма й Арам-Цови, і коли Йоав повернувся і вразив дванадцять тисяч едомітів у Соляній долині. Боже, Ти відкинув нас і зламав; Ти прогнівався на нас – повернися ж до нас знову!
019	PSA	060	002	Ти змусив землю тремтіти, вкрив її тріщинами; зціли її розломи, бо вона здригається.
019	PSA	060	003	Ти дав народові Своєму зазнати важких [часів]. Ти напоїв нас вином, від якого нас хитає.
019	PSA	060	004	Ти дав знамено тим, хто боїться Тебе, щоб вони, згуртувавшись навколо нього, стали недосяжними для [ворожого] лука. (Села)
019	PSA	060	005	Щоб улюблені Твої були визволені, врятуй нас правицею Своєю і дай нам відповідь.
019	PSA	060	006	Бог промовив у Своєму святилищі: «Урочисто святкуватиму перемогу, Я розділю Сихем і розміряю долину Суккот.
019	PSA	060	007	Мені належить Ґілеад, і Манассія – Мій, Єфрем – міць Моєї голови, Юда – Мій законодавець.
019	PSA	060	008	Моав – Моя чаша для омовіння, на Едом Я кину Свою сандалію, гукай радісно до Мене, о земле филистимлян!»
019	PSA	060	009	Хто введе мене в місто укріплене? Хто доведе мене до Едома?
019	PSA	060	010	Хіба не Ти, Боже, Котрий відкинув нас і не виходиш, Боже, з воїнствами нашими?
019	PSA	060	011	Подай нам допомогу [в боротьбі] з ворогом, адже марний порятунок людський.
019	PSA	060	012	У Бозі ми виявимо силу, і Він розтопче наших ворогів.
019	PSA	061	001	Керівнику хору. На струнних інструментах. Псалом Давидів. Почуй, Боже, моє волання, зваж на мою молитву!
019	PSA	061	002	Від краю землі я кличу до Тебе в немочі мого серця. Підніми мене на скелю, що вища від мене.
019	PSA	061	003	Адже Ти – пристановище для мене, міцна вежа від [нападів] ворога.
019	PSA	061	004	Нехай би мешкав я в шатрі Твоєму вічно, спочивав би під покровом крил Твоїх безпечно. (Села)
019	PSA	061	005	Адже Ти, Боже, почув мої обітниці, дав мені спадщину тих, хто боїться Твого імені.
019	PSA	061	006	Додай цареві днів життя, продовж роки його в майбутніх поколіннях.
019	PSA	061	007	Нехай він перебуває вічно перед Богом, накажи милості й істині оберігати його.
019	PSA	061	008	Тоді я співатиму імені Твоєму повік, виконуючи мої обітниці щодня.
019	PSA	062	001	Керівнику хору, Єдутуну. Псалом Давидів. Лише в Бозі спокій моєї душі, від Нього моє спасіння.
019	PSA	062	002	Тільки Він – моя скеля і мій порятунок, твердиня моя – не захитаюся дуже.
019	PSA	062	003	Доки ви будете нападати на людину, усі разом добивати її, як похилену стіну, немов розхитану огорожу?
019	PSA	062	004	Радяться лише про те, щоб скинути її з високого місця, задоволення знаходять у брехні. Устами своїми благословляють, а в серці проклинають. (Села)
019	PSA	062	005	Лише в Бозі заспокоюйся, душе моя; бо [лише] на Нього надія моя.
019	PSA	062	006	Тільки Він – моя скеля і мій порятунок, твердиня моя – не захитаюся.
019	PSA	062	007	У Бозі спасіння моє і слава моя; Він – могутня скеля моя, пристановище моє в Бозі.
019	PSA	062	008	Народе, покладайся на Нього повсякчас, серця ваші виливайте перед Ним; Бог – пристановище наше. (Села)
019	PSA	062	009	Сини людські – лише марнота, сини мужів – омана; якщо покласти їх на ваги, усі разом вони легші від пари.
019	PSA	062	010	Не покладайтеся на гноблення [інших] і не хизуйтеся грабунком. Коли сила зростає, не прикладайте до неї серця.
019	PSA	062	011	Один раз Бог промовив, двічі я почув це: у Бога могутність,
019	PSA	062	012	у Тебе, Володарю, милість. Адже Ти віддячуєш кожному за його вчинки.
019	PSA	063	001	Псалом Давидів, коли він був у пустелі Юдейській. Боже, Ти – мій Бог, Тебе я пристрасно шукаю. Душа моя спрагла Тебе, тіло моє тужить за Тобою у землі висохлій і виснаженій, де немає води.
019	PSA	063	002	Так я споглядав Тебе у святилищі, щоб побачити могутність Твою і славу.
019	PSA	063	003	Бо милість Твоя краща від [самого] життя, [тому] вуста мої хвалитимуть Тебе.
019	PSA	063	004	Я благословлятиму Тебе, поки житиму, в ім’я Твоє піднесу мої руки.
019	PSA	063	005	Неначе лоєм і олією, насичується душа моя, і вуста мої радісно прославляють Тебе,
019	PSA	063	006	коли я згадую Тебе на моєму ложі, у нічні години роздумую про Тебе.
019	PSA	063	007	Бо Ти був мені допомогою, і в тіні Твоїх крил я радітиму.
019	PSA	063	008	Прилинула до Тебе душа моя, правиця ж Твоя підтримує мене.
019	PSA	063	009	А ті, хто прагне загибелі для душі моєї, нехай зійдуть у глибини землі.
019	PSA	063	010	Нехай віддані мечу, вони стануть здобиччю лисиць.
019	PSA	063	011	Цар же нехай радіє Богом, нехай прославляють Його всі, хто Ним присягає, та замовкнуть вуста тих, хто промовляє неправду.
019	PSA	064	001	Керівнику хору. Псалом Давидів. Боже, почуй мій голос, коли я скаржуся; убережи мою душу від погроз ворога.
019	PSA	064	002	Сховай мене від таємних задумів злочинців, від збурення тих, хто чинить беззаконня.
019	PSA	064	003	Вони нагострили язики свої, немов мечі, націлили свої стріли – гіркі слова,
019	PSA	064	004	щоб стріляти зі своїх засідок у невинного. Вони стріляють зненацька й не бояться.
019	PSA	064	005	Підбадьорюють себе у справі лихій, радяться, як таємно розставити тенета, і кажуть: «Хто їх побачить?»
019	PSA	064	006	Ретельно обдумують свої [майбутні] беззаконня: «Ми склали змову досконало!» Справді, глибока внутрішність людини та її серце!
019	PSA	064	007	Але Бог випустить у них стрілу зненацька – вони будуть уражені.
019	PSA	064	008	Він зробить так, що вони спіткнуться через язик свій [і впадуть]; відсахнуться від них усі, хто їх побачить.
019	PSA	064	009	Тоді страх охопить усіх людей, і будуть сповіщати про діяння Бога й про справи Його роздумувати.
019	PSA	064	010	Нехай праведник радіє в Господі й покладає на Нього надію. Тоді прославлені будуть усі щирі серцем.
019	PSA	065	001	Керівнику хору. Псалом Давидів. Пісня. Тобі, Боже, належить тиха хвала на Сіоні, і перед Тобою будуть виконані обітниці.
019	PSA	065	002	Ти чуєш молитву; усе живе приходить до Тебе.
019	PSA	065	003	Здолали мене справи беззаконні, [але] Ти очистиш нас від переступів наших.
019	PSA	065	004	Блаженний той, кого Ти обираєш і наближуєш, щоб він мешкав у Твоїх дворах! Ми наситимося благами Твого дому, святого Твого Храму.
019	PSA	065	005	Ти справедливо відповідаєш нам [діяннями], що страх наводять, Боже, Рятівнику наш, надіє всіх країв землі й далеких морів!
019	PSA	065	006	Ти, підперезаний могутністю, утверджуєш гори Своєю силою.
019	PSA	065	007	Ти втихомирюєш шум морів, шум їхніх хвиль і рик племен.
019	PSA	065	008	І злякаються мешканці країв землі через знаменні діяння Твої. Вихід ранку й захід вечора Ти вигуками радості наповнюєш.
019	PSA	065	009	Ти турбуєшся про землю й напуваєш її, збагачуєш її щедро. Потік Божий повний води – Ти готуєш людям зерно, бо так влаштував Ти землю.
019	PSA	065	010	Ти зволожуєш її ріллю, рівняєш її борозни, розм’якшуєш рясними дощами, благословляєш її збіжжя.
019	PSA	065	011	Ти увінчуєш рік добротою Своєю, і стежки Твої крапають жиром.
019	PSA	065	012	Крапають вологою пустельні пасовища, і радістю оперізуються пагорби.
019	PSA	065	013	Луги вдяглися отарами худоби, і долини вкрилися зерном. [Усі] радісно вигукують і співають!
019	PSA	066	001	Керівнику хору. Пісня. Псалом. Радісно вигукни Богові, уся земле!
019	PSA	066	002	Співайте славу імені Його, хвалу Йому гідно віддайте.
019	PSA	066	003	Скажіть Богові: «Які грізні діяння Твої! Заради великої могутності Твоєї плазують перед Тобою вороги Твої.
019	PSA	066	004	Уся земля вклоняється Тобі й співає Тобі, співає [славу] імені Твоєму». (Села)
019	PSA	066	005	Прийдіть, погляньте на звершення Бога – Його справи викликають страх у синів людських.
019	PSA	066	006	Він перетворив море на суходіл, через річку перейшли вони ногами, там ми раділи в Ньому.
019	PSA	066	007	Він панує в могутності Своїй вічно, Його очі стежать пильно за народами – нехай не підносяться бунтівники! (Села)
019	PSA	066	008	Благословляйте, народи, Бога нашого й звіщайте голосно хвалу Йому.
019	PSA	066	009	Він зберіг серед живих душу нашу й не дав ногам нашим похитнутися.
019	PSA	066	010	Ти випробував нас, Боже, переплавив нас, як переплавляють срібло.
019	PSA	066	011	Ти завів нас у сіть, поклав тягар на наші стегна.
019	PSA	066	012	Дозволив вершникам проїхати по головам нашим. Ми пройшли крізь вогонь і воду, але Ти вивів нас на благодатне місце.
019	PSA	066	013	Увійду я до дому Твого із цілопаленнями, виконаю для Тебе всі мої обітниці,
019	PSA	066	014	що їх висловили вуста мої і промовив язик мій у скорботі.
019	PSA	066	015	Цілопалення жирних овець піднесу Тобі разом із димом [від спалення] баранів; я принесу Тобі [в жертву] биків і козлів. (Села)
019	PSA	066	016	Прийдіть, послухайте, усі, хто боїться Бога, і я сповіщу вам, що Він зробив для душі моєї.
019	PSA	066	017	До Нього я кликав моїми вустами, і хвала піднесена на язиці у мене.
019	PSA	066	018	Якби я бачив беззаконня у своєму серці, то не почув би мене Володар.
019	PSA	066	019	Але Бог почув, зважив на голос моєї молитви!
019	PSA	066	020	Благословенний Бог, Що не відхилив моєї молитви й [не забрав] від мене милості Своєї!
019	PSA	067	001	Керівнику хору. На струнних інструментах. Псалом. Пісня. Боже, змилуйся над нами й благослови нас; нехай засяє над нами Твоє обличчя, (Села)
019	PSA	067	002	щоб на землі пізнали Твої дороги, і в усіх народах – Твоє спасіння.
019	PSA	067	003	Нехай прославлять Тебе народи, Боже, нехай прославлять Тебе усі народи!
019	PSA	067	004	Нехай радіють і радісно вигукують племена, бо Ти судиш народи справедливо й керуєш племенами на землі. (Села)
019	PSA	067	005	Нехай прославлять Тебе народи, Боже, нехай прославлять Тебе усі народи!
019	PSA	067	006	Земля принесла свій врожай; нехай благословить нас Бог, наш Бог!
019	PSA	067	007	Нехай благословить нас Бог, і боятимуться Його всі краї землі.
019	PSA	068	001	Керівнику хору. Псалом Давидів. Пісня. Нехай устане Бог, нехай розсіються вороги Його; нехай втікають від Його обличчя ненависники Його!
019	PSA	068	002	Як розвіюється дим, так Ти їх розсій! Як тане віск від вогню, так нехай згинуть нечестивці від обличчя Божого.
019	PSA	068	003	А праведники нехай радіють, нехай веселяться перед Богом і тішаться в радості.
019	PSA	068	004	Співайте Богові, грайте, підносьте ім’я Того, (Села) Хто на хмарах, як на колісниці, їде, Чиє ім’я – Господь; радійте перед обличчям Його!
019	PSA	068	005	Батько сиріт і Суддя вдів – Бог у Своїй Святій оселі.
019	PSA	068	006	Бог поселяє самотніх у дім, звільняє в’язнів на благодатні простори, а непокірні мешкають на виснаженій землі.
019	PSA	068	007	Боже, коли Ти йшов перед народом, коли Ти крокував дикою пустелею, (Села)
019	PSA	068	008	земля здригалася, навіть небеса розпливалися перед обличчям Бога; перед Тим, Хто на Синаї, перед обличчям Бога Ізраїлю.
019	PSA	068	009	Рясним дощем Ти зрошував, Боже, Свій спадок – [землю Твою]. А коли вона виснажувалася, Ти підтримував її.
019	PSA	068	010	Твій люд поселився на ній; за добротою Твоєю, Боже, Ти підтримував пригнобленого.
019	PSA	068	011	Володар промовив слово – сила-силенна благовісників передають його:
019	PSA	068	012	«Царі з військами зазнають поразки й втікають, а жінка, що мешкає вдома, ділить здобич війни.
019	PSA	068	013	Навіть якщо ви затишно спочиваєте вдома, [ви будете як] та голубка, чиї крила вкриті сріблом, а пір’я її – переливним золотом».
019	PSA	068	014	Коли Всемогутній розсіяв царів на обраній Ним землі, це було як сніг, що випадає на гору Цальмон.
019	PSA	068	015	Гора Божа – гора Башан; гора кількох вершин – гора Башан!
019	PSA	068	016	Чому ви заздрісно поглядаєте, гори з кількома вершинами, на гору, яку вподобав Бог, щоб перебувати на ній? Господь буде перебувати там повіки!
019	PSA	068	017	Колісниць Божих – десятки тисяч, тисячі тисяч. Володар прийшов від Синаю у Своє святилище.
019	PSA	068	018	Ти піднявся на висоту, полонив бранців, прийняв дари від людей, навіть від непокірних, щоб вони могли мешкати [там], Господи Боже.
019	PSA	068	019	Благословенний Володар! Він щоденно носить тягарі наші; Він – Бог, Який рятує нас. (Села)
019	PSA	068	020	Бог для нас – Бог спасіння, і в Господа Володаря – визволення від смерті.
019	PSA	068	021	Так, Бог вразить голову ворогів Своїх, волохату маківку того, хто вперто ходить у своїх гріхах.
019	PSA	068	022	Сказав Володар: «Із Башану поверну тебе, витягну з безодні морської,
019	PSA	068	023	щоб ти занурив ногу твою у кров ворогів і язики твоїх псів почастувалися [нею]».
019	PSA	068	024	Побачили вони ходу Твою, Боже, – як іде Бог мій, Цар мій у Святилищі.
019	PSA	068	025	Попереду співаки йдуть, позаду – ті, хто грає на струнах, посередині – дівчата дзвенять на бубнах.
019	PSA	068	026	Благословіть Бога на зборах, [благословіть]Господа, нащадки Ізраїля.
019	PSA	068	027	Там їх веде наймолодший Веніамін, [потім] князі Юди гуртом великим, [а також] князі Зевулонові й Нефалимові [йдуть].
019	PSA	068	028	Наказав Бог Твій зміцнити тебе. Дай, Боже, сили, як Ти робив це для нас [раніше].
019	PSA	068	029	Заради Храму Твого в Єрусалимі царі принесуть Тобі дари.
019	PSA	068	030	Пригрози тому звірові в очереті, отому зібранню найсильніших телят народів, які забруднюють себе заради шматків срібла; розсій народи, що бажають війни.
019	PSA	068	031	Прийдуть вельможні з Єгипту, Куш простягне свої руки до Бога.
019	PSA	068	032	Царства землі, співайте Богові! Грайте [на славу] Володареві нашому, (Села)
019	PSA	068	033	Який їде на колісниці в небесах споконвічних: ось Він подасть Свій могутній голос.
019	PSA	068	034	Визнайте, що сила у Бога, над Ізраїлем – Його велич, і могутність Його – на хмарах.
019	PSA	068	035	Страшний Бог у святилищі Своєму, Бог Ізраїлю, Який дає силу й міць народові. Благословенний Бог!
019	PSA	069	001	Керівнику хору. На мотив «Лілея». Псалом Давидів. Врятуй мене, Боже, бо води дійшли аж до шиї!
019	PSA	069	002	Я загруз у глибокій трясовині й не маю опори; увійшов у глибокі води, вируючий потік накрив мене.
019	PSA	069	003	Я виснажився від крику, моє горло палає. Очі мої вичерпалися [від сліз], виглядаючи мого Бога.
019	PSA	069	004	Ненависників моїх стало більше, ніж волосся на моїй голові. Численними стали вороги мої, що хочуть знищити мене безпідставно: те, чого я не забирав у них, усе ж мушу повернути.
019	PSA	069	005	Боже, ти знаєш мою нерозсудливість, і провина моя не прихована від Тебе.
019	PSA	069	006	Нехай же не будуть через мене засоромлені ті, хто на Тебе, Владико, Господи воїнств, покладає надію. Нехай не будуть принижені через мене ті, хто шукає Тебе, Боже Ізраїля!
019	PSA	069	007	Адже заради Тебе я несу ганьбу, і безчестя вкрило моє обличчя.
019	PSA	069	008	Вигнанцем став я для братів моїх і чужинцем для синів моєї матері;
019	PSA	069	009	бо ревність до Дому Твого з’їдає мене, і образи тих, хто ганьбить Тебе, впали на мене.
019	PSA	069	010	Коли душа моя плакала постячись, то на ганьбу мені це обернулося.
019	PSA	069	011	Коли вдягав на себе лахміття, я став для них приказкою [глузливою].
019	PSA	069	012	Пересуджують мене ті, хто сидить біля воріт, і наспівують про мене ті, що п’ють міцний напій.
019	PSA	069	013	А я молюся до Тебе, Господи, у сприятливий час. Боже, за великою милістю Своєю дай мені відповідь, заради вірності [обіцяному] Тобою спасінню.
019	PSA	069	014	Визволи мене з багнюки – нехай я не загрузну, але врятуюся від ненависників моїх і від водних глибин!
019	PSA	069	015	Нехай не накриє мене бурхливий водний потік, і не поглине мене трясовина, і провалля не зімкне наді мною своєї пащі.
019	PSA	069	016	Дай мені відповідь, Господи, бо добра милість Твоя; повернися до мене з усією щедрістю милосердя Твого.
019	PSA	069	017	Не ховай обличчя Свого від раба Твого, бо тісно мені. Поспіши відповісти мені!
019	PSA	069	018	Наблизься до душі моєї, визволи її; відкупи її заради ворогів моїх.
019	PSA	069	019	Ти знаєш, наскільки вкритий я ганьбою, соромом і безчестям – перед Тобою всі супротивники мої.
019	PSA	069	020	Ганьба розбила моє серце, і я розчавлений. Мав надію уникнути [гніту], та не вдається, сподівався на втіху, та не знайшов її.
019	PSA	069	021	Але дали мені замість втішної їжі жовч; і під час спраги моєї напоїли мене оцтом.
019	PSA	069	022	Нехай трапеза їхня стане для них пасткою, а їхній добробут – тенетами.
019	PSA	069	023	Нехай потемніють їхні очі, щоб не бачили, а їхні стегна завжди тремтять.
019	PSA	069	024	Вилий на них Свій гнів, і лють обличчя Твого нехай впаде на них.
019	PSA	069	025	Нехай будуть спустошені поселення їхні; у шатрах їхніх нехай не буде мешканця.
019	PSA	069	026	Адже вони переслідують тих, кого Ти вразив, і про муки поранених Тобою розповідають.
019	PSA	069	027	Додай же [і цей] гріх до їхніх гріхів, і нехай не увійдуть вони до праведності Твоєї.
019	PSA	069	028	Нехай вони викреслені будуть із книги життя і не будуть записані разом із праведниками.
019	PSA	069	029	Я ж пригнічений і сповнений болю – нехай Твій порятунок, Боже, підніме мене!
019	PSA	069	030	Я прославлю ім’я Бога піснею і величатиму Його подякою.
019	PSA	069	031	Це буде приємніше Господеві, ніж віл, ніж молодий бичок із рогами й роздвоєними копитами.
019	PSA	069	032	Побачать пригнічені й зрадіють – ви, що Бога шукаєте, нехай серця ваші оживуть!
019	PSA	069	033	Бо прислухається до бідних Господь і в’язнів Своїх не цурається.
019	PSA	069	034	Нехай прославляють Його небеса і земля, моря і все, що роїться в них,
019	PSA	069	035	бо врятує Бог Сіон і збудує міста Юди. І поселяться там, і вспадкують їх,
019	PSA	069	036	нащадки рабів Його вспадкують їх, і ті, хто любить ім’я Його, мешкатимуть у них.
019	PSA	070	001	Керівнику хору. Псалом Давидів. На спомин. Боже, визволи мене! Господи, поспіши мені на допомогу!
019	PSA	070	002	Нехай посоромляться й ганьбою вкриються ті, хто шукає душі моєї. Нехай відсахнуться назад і спіткнуться ті, хто бажає мені зла.
019	PSA	070	003	Нехай назад обернуться через свій сором ті, що говорять мені: «Ага! Ага!»
019	PSA	070	004	Нехай же веселяться й радіють Тобою всі, хто шукає Тебе. Нехай ті, хто любить спасіння Твоє, говорять безупинно: «Звеличився Бог!»
019	PSA	070	005	Я ж принижений та бідний. Боже, поспіши до мене! Допомога моя і Визволитель мій – Ти; Господи, не зволікай!
019	PSA	071	001	У Тебе, Господи, я шукаю захисту, тож нехай не посоромлюся повіки!
019	PSA	071	002	У Своїй праведності визволи мене і врятуй; схили до мене вухо Твоє і спаси мене.
019	PSA	071	003	Будь для мене скелею для оселі [моєї], куди я завжди міг би прийти. Дай наказ врятувати мене, бо Ти моя скеля й твердиня моя.
019	PSA	071	004	Боже мій, визволи мене від руки нечестивого, від долоні беззаконного й кривдника.
019	PSA	071	005	Бо Ти – надія моя, Владико Господи, сподівання моє від [часів] юності моєї.
019	PSA	071	006	На Тобі я утверджувався від самого народження; Ти витягнув мене з утроби матері моєї; Тобі – хвала моя безупинно!
019	PSA	071	007	Я став ніби знаком для багатьох, але Ти – тверде пристановище моє.
019	PSA	071	008	Нехай вуста мої наповняться хвалою Тобі, цілий день [оспівуючи] красу Твою величну.
019	PSA	071	009	Не залиши мене в час старості; не покинь мене, коли сила моя виснажиться.
019	PSA	071	010	Бо подейкують про мене вороги мої, і ті, хто душу мою підстерігає, радяться разом між собою,
019	PSA	071	011	кажучи: «Бог покинув його. Переслідуйте й схопіть його, бо немає [в нього] рятівника!»
019	PSA	071	012	Боже, не віддаляйся від мене! Боже мій, поспіши мені на допомогу!
019	PSA	071	013	Нехай посоромлені будуть і загинуть супротивники душі моєї; нехай зодягнуться в ганьбу й безчестя ті, хто прагне вчинити мені зло.
019	PSA	071	014	А я завжди сподіватимуся і все більше й більше хвалу Тобі примножувати буду.
019	PSA	071	015	Вуста мої проголошуватимуть Твою праведність [і] спасіння Твоє цілий день, бо не знаю, як [їх] полічити!
019	PSA	071	016	Я увійду в роздуми про могутність Владики Господа, буду нагадувати [всім] про праведність Твою, що лише Тобі належить!
019	PSA	071	017	Боже, Ти вчив мене від [часів] юності моєї, і донині сповіщаю я чудеса Твої.
019	PSA	071	018	Тож і до старості й сивини, Боже, не покидай мене, аж поки не звіщу про силу правиці Твоєї поколінню цьому й усім прийдешнім – про могутність Твою.
019	PSA	071	019	А праведність Твоя, Боже, до висот сягає; те, що вчинив Ти, – величне! Боже, хто подібний до Тебе?
019	PSA	071	020	Хоча Ти показав мені чимало тяжких скорбот, та знову Ти повертав мене до життя і з безодень землі знов виводив мене.
019	PSA	071	021	Ти примножував велич мою й огортав мене втіхою Своєю.
019	PSA	071	022	Тож і я прославлю Тебе струнами ліри за вірність Твою, Боже мій; співатиму Тобі під [звуки] арфи, Святий Ізраїлів!
019	PSA	071	023	Радісно вигукують уста мої, коли я співаю для Тебе, і душа моя, яку Ти визволив,
019	PSA	071	024	також і язик мій цілий день промовлятиме правду Твою, бо посоромлені й ганьбою вкриті ті, хто прагнув вчинити мені зло.
019	PSA	072	001	Про Соломона. Боже, даруй Твоє правосуддя цареві і праведність Твою – синові царя.
019	PSA	072	002	Нехай судить він народ Твій справедливо й страдників Твоїх – чесно.
019	PSA	072	003	Нехай гори принесуть народові мир, а пагорби – праведність.
019	PSA	072	004	Нехай судить він пригнічених народу, врятує дітей бідняків і вразить гнобителя.
019	PSA	072	005	Будуть боятися Тебе, аж поки сонце і місяць існують, із роду в рід.
019	PSA	072	006	Нехай зійде він як дощ на покіс, як рясний дощ, що зрошує землю.
019	PSA	072	007	У дні його нехай процвітає праведник і мир великий не припиняється, аж поки місяць не згасне.
019	PSA	072	008	Він пануватиме від моря й до моря і від ріки аж до країв землі.
019	PSA	072	009	Схилять перед ним коліна мешканці пустель, і вороги його лизатимуть пил.
019	PSA	072	010	Царі Таршишу й віддалених берегів платитимуть йому данину, царі Шеви і Севи піднесуть дари [на знак покори].
019	PSA	072	011	І вклоняться йому всі царі, усі народи служитимуть йому.
019	PSA	072	012	Бо врятує він бідного, коли той волатиме, і пригніченого, у якого немає помічника.
019	PSA	072	013	Він милість виявить убогому й бідняку і врятує душі злидарів.
019	PSA	072	014	Викупить душі їхні з-під влади насильства, адже кров їхня буде дорогоцінна в очах його.
019	PSA	072	015	Нехай він живе [довго], і нехай дано йому буде золото Шеви. Нехай моляться за нього завжди, нехай цілий день благословляють його!
019	PSA	072	016	Нехай пшениці буде вдосталь на землі; на вершинах пагорбів нехай коливається колосся, немов на Лівані, і люд рясніє в містах, немов трава на землі.
019	PSA	072	017	Нехай ім’я його перебуває вічно, аж поки існує сонце. Через нього благословенними будуть усі народи; вони вважатимуть його тим, що щастя приносить.
019	PSA	072	018	Благословенний Господь, Бог Ізраїля, Який один лиш творить чудеса!
019	PSA	072	019	Благословенне ім’я слави Його повік, і вся земля наповниться Його славою!
019	PSA	072	020	Завершилися молитви Давида, сина Єссеєвого.
019	PSA	073	001	Псалом Асафів. Який же добрий Бог до Ізраїля, до чистих серцем!
019	PSA	073	002	А в мене ледь не похитнулися мої ноги, мало не втратили опору мої стопи,
019	PSA	073	003	коли я позаздрив нерозумним, побачивши добробут нечестивих!
019	PSA	073	004	Адже немає в них страждань до самої смерті й тіла їхні пашіють здоров’ям.
019	PSA	073	005	Вони вільні від тягарів людських, і труднощі людські не торкаються їх.
019	PSA	073	006	Тому пиха вкрила їм шию намистом, насильство вдягає їх неначе шати.
019	PSA	073	007	Вирячилися від жиру їхні очі – збулися [в них] розбещені задуми серця.
019	PSA	073	008	Глузують і говорять злісно, розмовляють зухвало про пригнічення.
019	PSA	073	009	На небеса зазіхають вуста їхні, і язик їхній по землі походжає.
019	PSA	073	010	Тому туди ж народ Його звертається, п’ють собі жадібно воду повною мірою.
019	PSA	073	011	Вони говорять: «Як дізнається Бог? Хіба є знання у Всевишнього?
019	PSA	073	012	Ось вони нечестиві, але завжди безтурботні й примножують статки!»
019	PSA	073	013	Так чи не дарма я тримав у чистоті моє серце й обмивав у невинності мої руки?
019	PSA	073	014	Я був уражений картанням цілий день і докорами сумління – щоранку.
019	PSA	073	015	Якби сказав я сам собі: «Буду міркувати, як вони!», то цим я зрадив би рід синів Твоїх.
019	PSA	073	016	І роздумував я, щоб пізнати це, але воно було тяжким в очах моїх.
019	PSA	073	017	Аж поки не увійшов я до святилища Божого й не зрозумів, яким буде їхній кінець.
019	PSA	073	018	Так, Ти ставиш їх на стежках слизьких і [потім] штовхаєш їх до загибелі.
019	PSA	073	019	Як несподівано вони перетворилися на руїну, зникли, згинули від жаху!
019	PSA	073	020	Як сновидіння [зникає] після пробудження, так і Ти, Владико, повставши, їхні мрії обернеш на сором.
019	PSA	073	021	Коли ж серце моє гарячилося й нутрощі мої терзалися,
019	PSA	073	022	тоді я був невігласом і нерозумним, мов худоба, перед Тобою.
019	PSA	073	023	Та я завжди з Тобою: Ти тримаєш мою правицю у [Своїй] руці.
019	PSA	073	024	Ти ведеш мене Своєю порадою, а потім приймеш мене у славу.
019	PSA	073	025	Хто є в мене на небі, [крім Тебе]? Коли Ти зі мною, нічого на землі не хочу!
019	PSA	073	026	Виснажилося моє тіло й моє серце, та скеля серця мого й доля моя навіки – Бог!
019	PSA	073	027	Ось ті, хто далекий від Тебе, загинуть; Ти знищиш усіх, хто блукає [вдалині] від Тебе.
019	PSA	073	028	А щодо мене, то добре мені наближатися до Бога; у Володаря Господа мій притулок, щоб я міг звіщати Його діяння.
019	PSA	074	001	Повчання Асафа. Боже, чому Ти покинув [нас] навіки? Чому гнів Твій палає на овець Твого пасовища?
019	PSA	074	002	Згадай громаду Свою, яку придбав Ти віддавна, викупив як плем’я Свого спадку, гору Сіон, на якій Ти оселився.
019	PSA	074	003	Спрямуй кроки Твої до вікових руїн – усе зруйнував ворог у святилищі!
019	PSA	074	004	Супротивники Твої ревли посеред місць зборів Твого [народу], поставили знамена свої як знаки [свого панування].
019	PSA	074	005	Поводилися ніби лісоруб, що замахнувся сокирою на гущавину лісу.
019	PSA	074	006	Та й тепер стесують разом різьблення [Храму] сокирами й топірцями.
019	PSA	074	007	Вогню віддали святилище Твоє, збезчестили, із землею зрівняли помешкання імені Твого.
019	PSA	074	008	Промовили в серцях своїх: «Знищимо їх дотла!» Вони спалили усі місця зборів Божих на землі.
019	PSA	074	009	Ми не бачимо ознак Божих, немає більше пророка, і немає з нами того, хто знав би, доки так буде.
019	PSA	074	010	Доки, Боже, глумитиметься супротивник? Невже вічно глузуватиме ворог з імені Твого?
019	PSA	074	011	Чому Ти стримуєш руку Свою, правицю Свою? Витягни її із пахви, вразь [їх]!
019	PSA	074	012	Боже, Царю мій споконвічний, що здійснюєш спасіння посеред землі!
019	PSA	074	013	Ти розділив море міццю Своєю, розтрощив голови морським чудовиськам.
019	PSA	074	014	Ти розбив голову Левіятана, віддав [його] на поживу народові пустелі.
019	PSA	074	015	Ти висікав джерело і потік, Ти висушував ріки, завжди повноводні.
019	PSA	074	016	Тобі належить і день, і ніч; Ти встановив світило [небесне] й сонце;
019	PSA	074	017	Ти визначив усі межі землі, Ти створив літо й зиму.
019	PSA	074	018	Згадай, як ганьбив ворог [Тебе], Господи, і народ безумний зневажав Твоє ім’я.
019	PSA	074	019	Не віддавай звірам душі голубки Своєї, про життя страдників Твоїх не забувай навіки.
019	PSA	074	020	Поглянь на Завіт [Свій], бо наповнилися темні кутки землі осередками насильства.
019	PSA	074	021	Нехай пригнічений не повертається посоромленим, пригноблений і бідний нехай прославлять ім’я Твоє.
019	PSA	074	022	Повстань, Боже, втруться в судову суперечку Свою; згадай, як ганьбить Тебе нерозумний цілий день.
019	PSA	074	023	Не забувай крику супротивників Своїх, лементу, що його здіймають безупинно бунтівники проти Тебе.
019	PSA	075	001	Керівнику хору. На мотив «Не згуби». Псалом Асафа. Пісня. Славимо Тебе, Боже, славимо, бо близьке ім’я Твоє; [люди] проголошують чудеса Твої.
019	PSA	075	002	Бо Ти сказав: «Я оберу певний час і справедливо судитиму.
019	PSA	075	003	Тане земля й мешканці її – Я утверджу її стовпи». (Села)
019	PSA	075	004	Сказав Я зухвалим: «Не бундючтеся!» – і нечестивим: «Не підносьте рога!»
019	PSA	075	005	Не підносьте високо роги ваші, не говоріть [зухвало], твердо [поставивши] шию.
019	PSA	075	006	Бо не зі сходу, не із заходу й не з пустелі [приходить] піднесення.
019	PSA	075	007	Адже Бог – Суддя: одного принижує, іншого підносить.
019	PSA	075	008	Бо чаша в руці Господа – пінисте вино, повна суміші вона, і Він виливає з неї; навіть гущу її висмокчуть і вип’ють усі нечестивці землі.
019	PSA	075	009	А я звіщатиму [це] повіки, співатиму Богові Якова:
019	PSA	075	010	«Усі роги нечестивих повідрубую, а роги праведних піднесуться».
019	PSA	076	001	Керівнику хору. На струнних інструментах. Псалом Асафа. Пісня. Відомий в Юдеї Бог, в Ізраїлі величне ім’я Його.
019	PSA	076	002	Був у Салемі намет Його, і помешкання Його – на Сіоні.
019	PSA	076	003	Там зламав Він полум’яні стріли лука, щит і меч, і війну [припинив]. (Села)
019	PSA	076	004	Ти осяяний величчю більше, ніж [ті] гори, [що] здобичі [повні].
019	PSA	076	005	Міцні серцем стали здобиччю, заснули сном своїм [останнім]; Сильні мужі не можуть поворухнути своїми руками.
019	PSA	076	006	Від грізних докорів Твоїх, Боже Якова, застигли колісниця і кінь.
019	PSA	076	007	Ти – грізний, хто встоїть перед обличчям Твоїм у час гніву Твого?
019	PSA	076	008	З небес Ти проголосив суд – земля злякалась і затихла,
019	PSA	076	009	коли повстав Бог, щоб судити, щоб врятувати всіх пригнічених землі. (Села)
019	PSA	076	010	Адже навіть гнів людський [обернеться] на славу Тобі, а рештою гніву Ти [переможно] оперезаєш Себе.
019	PSA	076	011	Давайте обітниці Господеві, Богові вашому, і виконуйте їх; усі, хто навколо Нього, нехай принесуть дар Грізному.
019	PSA	076	012	Він приборкує дух вождів, страшний Він для царів землі.
019	PSA	077	001	Керівнику хору, Єдутуну. Псалом Асафів. Голосом своїм я волатиму до Бога, голосом моїм – до Бога, і Він прислухається до мене.
019	PSA	077	002	У день скорботи моєї я шукав Володаря; [цілу] ніч моя рука була простягнута й не затерпла. Моя душа відмовлялася від втіхи.
019	PSA	077	003	Згадаю про Бога – і охопить мене трепет; пороздумую – і знемагає дух мій. (Села)
019	PSA	077	004	Ти тримав розплющеними повіки очей моїх; я вражений і не можу говорити.
019	PSA	077	005	Подумав я про дні давноминулі, про роки давні.
019	PSA	077	006	Згадую наспіви мої вночі, із серцем своїм веду розмову, і дух мій дошукується:
019	PSA	077	007	Невже навіки покинув [нас] Володар і більше не буде прихильним?
019	PSA	077	008	Невже назавжди зникла Його милість, припинилося Його слово на [всі] наступні покоління?
019	PSA	077	009	Хіба забув Бог, як милувати, чи замкнув у гніві милосердя Своє? (Села)
019	PSA	077	010	Тоді сказав я: «Що гнітить мене, так це те, що Всевишній змінив [дію] правиці Своєї щодо нас».
019	PSA	077	011	Згадаю я про діяння Господа; нагадаю-но собі про чудеса стародавні.
019	PSA	077	012	Споглядатиму всі справи Твої і про звершення Твої роздумувати буду.
019	PSA	077	013	Боже, у святості шлях Твій! Який бог настільки великий, як [наш] Бог?
019	PSA	077	014	Ти – Бог, Який творить чудеса; Ти з’явив могутність Свою серед народів.
019	PSA	077	015	Ти визволив рукою Своєю народ Твій, синів Якова і Йосифа. (Села)
019	PSA	077	016	Побачили Тебе води, Боже, побачили Тебе води й затремтіли, здригнулися безодні.
019	PSA	077	017	Потоками лилася вода із темних хмар, свій голос подали хмарини, і стріли Твої розліталися.
019	PSA	077	018	Гуркіт Твого грому на небокраї, спалахи блискавок освітлювали всесвіт, земля тремтіла й здригалася.
019	PSA	077	019	Шлях Твій [пролягав] через море, і стежки Твої – через води великі, та слідів Твоїх не було видно.
019	PSA	077	020	Ти вів, немов отару, народ Свій рукою Мойсея і Аарона.
019	PSA	078	001	Повчання Асафові. Послухай-но, народе мій, настанову мою, схиліть вуха свої до слів моїх вуст!
019	PSA	078	002	Відкрию в притчі вуста мої, промовлю загадки прадавніх часів,
019	PSA	078	003	які ми чули й пізнали і які розповідали нам предки наші.
019	PSA	078	004	Не будемо приховувати їх від синів наших, розкажемо наступному поколінню про хвалу Господа й могутність Його, про чудеса, які Він здійснив.
019	PSA	078	005	Він засвідчив одкровення [Своє] Якову й встановив в Ізраїлі Закон [Свій], який заповідав предкам нашим, щоб вони навчили нащадків своїх,
019	PSA	078	006	щоб знало наступне покоління, щоб діти, що народитися мають, сповістили свого часу й своїм нащадкам.
019	PSA	078	007	Тоді вони сподівання своє покладуть на Бога, і не забуватимуть діянь Божих, і будуть дотримуватися Його заповідей.
019	PSA	078	008	Вони не будуть подібні до своїх предків, покоління впертого й бунтівного, роду, чиє серце непевне і чий дух невірний Богові.
019	PSA	078	009	Сини Єфремові, [хоча] й озброєні стрільці з лука, назад повернулися у день битви.
019	PSA	078	010	Не дотримувалися вони Завіту Божого й відмовилися ходити в Законі Божому.
019	PSA	078	011	Вони забули про Його звершення й чудеса, що Він їм показав.
019	PSA	078	012	Перед предками їхніми здійснив Він чудо в землі Єгипту, в околицях Цоану.
019	PSA	078	013	Він розділив навпіл море й провів їх через нього, і поставив води грудами.
019	PSA	078	014	Вів їх хмарою вдень, і цілу ніч – світлом вогню.
019	PSA	078	015	Він розсікав скелі в пустелі й напував їх, немов із великої безодні.
019	PSA	078	016	Із скелі вивів потоки, і потекли рікою води.
019	PSA	078	017	Але вони продовжували грішити проти Нього, бунтувати проти Всевишнього на висохлій землі.
019	PSA	078	018	Випробовували Бога в серцях своїх, вимагаючи їжу за своїми примхами.
019	PSA	078	019	Вони говорили [зухвало] проти Бога, кажучи: «Чи не міг би Бог накрити стіл у пустелі?
019	PSA	078	020	Ось Він вдарив скелю, і потекли води, хлинули потоки. Хіба ж не може Він дати хліба чи приготувати м’яса народові Своєму?»
019	PSA	078	021	Тому, коли почув це Господь, то розгнівався: вогонь загорівся проти Якова, і гнів [Його] спалахнув на Ізраїля,
019	PSA	078	022	бо не повірили вони Богові й не покладали надії на Його спасіння.
019	PSA	078	023	Тож наказав Він хмарам вгорі, і відчинив ворота небес,
019	PSA	078	024	і дощем пролив на них манну, щоб їли, і дав їм зерно небесне.
019	PSA	078	025	Хліб могутніх їла людина, Він послав їм їжі вдосталь.
019	PSA	078	026	Він здійняв східний вітер у небесах і навів Своєю могутністю вітер південний.
019	PSA	078	027	Дощем пролив Він на них м’ясо, немов пил, і, неначе пісок морський, – птахів крилатих,
019	PSA	078	028	яких розкидав Він серед табору, навколо помешкань їхніх.
019	PSA	078	029	Вони їли й добре наситилися – Він задовольнив бажання їхнє.
019	PSA	078	030	Та ще не встигли вони вгамувати своєї примхи, ще їжа була в них на вустах,
019	PSA	078	031	як гнів Божий піднявся проти них, і вигубив найбільш пишних із них, і повалив додолу юнаків Ізраїля.
019	PSA	078	032	Та попри все це вони далі грішили й не вірили чудесам Його.
019	PSA	078	033	Тому Він загубив дні їхні в марноті й роки їхні – у смутку.
019	PSA	078	034	Коли Він вбивав їх, тоді вони шукали Його, і наверталися, і прагнули Бога.
019	PSA	078	035	І згадували, що Бог – їхня скеля і що Бог Всевишній – їхній Визволитель.
019	PSA	078	036	Тоді промовляли Йому лестощі устами своїми і язиками своїми неправду перед Ним говорили;
019	PSA	078	037	та серцями своїми не були вони з Ним щирі й не берегли вірності Його Завітові.
019	PSA	078	038	Та Він, милостивий, прощав гріх і не знищував їх. Багато разів відвертав гнів Свій і не будив усієї Своєї люті.
019	PSA	078	039	Він пам’ятав, що вони – тіло, вітер, що йде й не повертається.
019	PSA	078	040	Скільки разів вони бунтували проти Нього в пустелі, засмучували Його в дикій землі!
019	PSA	078	041	Знову й знову випробовували Бога й засмучували Святого Ізраїлевого.
019	PSA	078	042	Не пам’ятали ні [діянь] руки Його, ні того дня, коли Він визволив їх від ворога,
019	PSA	078	043	коли ознаки Свої показав у Єгипті й чудеса Свої в околицях Цоану.
019	PSA	078	044	Він перетворив їхні ріки на кров, і з потоків своїх вони пити не могли.
019	PSA	078	045	Він послав на них рої комах, які пожирали їх, і жаб, що губили їх.
019	PSA	078	046	Він віддав врожай їхній гусені й збіжжя їхнє – сарані.
019	PSA	078	047	Побив виноградники їхні градом і шовковиці – кригою.
019	PSA	078	048	Він віддав на поталу градові їхню худобу й отари їхні – блискавкам.
019	PSA	078	049	Він послав на них полум’я Свого гніву, лють, обурення й біду – посольство злих ангелів.
019	PSA	078	050	Вирівняв стежку для гніву Свого; не утримав їхніх душ від смерті, але віддав життя їхнє на поталу моровиці.
019	PSA	078	051	І вразив усіх первістків у Єгипті – перші плоди сили чоловічої в шатрах Хамових.
019	PSA	078	052	Немов овець отару, Він вивів народ Свій, і, неначе стадо, провадив їх у пустелі.
019	PSA	078	053	Вів їх у безпеці, так що вони не боялися, а ворогів їхніх вкрило море.
019	PSA	078	054	І привів їх до границь святині Своєї, до тієї гори, яку здобула Його правиця.
019	PSA	078	055	Прогнав перед ними народи, і простягнув мотузку землемірну, щоб спадок їхній переділити, і в наметах їхніх поселив племена Ізраїлеві.
019	PSA	078	056	Але вони випробовували Бога Всевишнього, бунтували проти Нього й не дотримувалися Його одкровень.
019	PSA	078	057	І відступали, і зраджували, як і батьки їхні; викручувалися, як [висковзує з рук] кривий лук.
019	PSA	078	058	Гнівили Його [в капищах] на своїх пагорбах та ідолами своїми будили Його ревнощі.
019	PSA	078	059	Почув Бог, і запалав гнівом, і геть відцурався Ізраїля.
019	PSA	078	060	Покинув Оселю Свою в Шило – шатро, в якому Він мешкав серед людей.
019	PSA	078	061	І віддав Він могутність Свою у полон і красу Свою – у руки ворога.
019	PSA	078	062	Віддав Він народ Свій мечу на поталу й гнівом запалав на спадщину Свою.
019	PSA	078	063	Юнаків їхніх пожер вогонь, а їхнім дівчатам весільних пісень не співали.
019	PSA	078	064	Священники його попадали від меча, а вдови його не плакали.
019	PSA	078	065	Тоді прокинувся Володар, немов від сну, неначе воїн, що витверезився від вина.
019	PSA	078	066	І вразив ворогів його ззаду, вкрив їх вічною ганьбою.
019	PSA	078	067	Тоді відцурався Він шатра Йосифового й не обрав племені Єфремового.
019	PSA	078	068	Але вибрав Він плем’я Юди, гору Сіон, яку полюбив.
019	PSA	078	069	Він збудував, немов висоти [небес], святилище Своє, і, як землю, заклав основи його навіки.
019	PSA	078	070	І обрав Свого слугу Давида, узявши його від кошар овечих,
019	PSA	078	071	привів його від овечок дійних, щоб пасти Якова, народ Свій, Ізраїля, Свій спадок.
019	PSA	078	072	І він пас їх у невинності свого серця і вів їх розумно руками своїми.
019	PSA	079	001	Псалом Асафів. Боже, чужі народи увійшли у Твій спадок, спаплюжили Храм святині Твоєї, перетворили Єрусалим на руїни.
019	PSA	079	002	Віддали трупи рабів Твоїх на поживу птахам небесним, тіла вірних Твоїх – звірам земним.
019	PSA	079	003	Вони пролили кров їхню, як воду, навколо Єрусалима, немає кому поховати [їх].
019	PSA	079	004	Ми стали ганьбою у сусідів наших, глузуванням і наругою у тих, хто нас оточує.
019	PSA	079	005	Доки, Господи, гнів Твій триватиме – вічно? [Доки] палатиме ревність Твоя, немов вогонь?
019	PSA	079	006	Вилий лють Свою на народи, які Тебе не знають, і на царства, що імені Твого не кличуть,
019	PSA	079	007	бо пожерли вони Якова й спустошили його обійстя.
019	PSA	079	008	Не згадуй нам гріхів наших попередників; нехай милосердя Твоє поспішить нам назустріч, бо ми геть знесилені.
019	PSA	079	009	Допоможи нам, Боже спасіння нашого, заради слави імені Твого. Визволи нас і прости нам гріхи наші заради імені Твого.
019	PSA	079	010	Чому мали б народи говорити: «Де Бог їхній?» Нехай же відомою стане серед народів помста за пролиту кров рабів Твоїх і нехай очі наші [побачать це].
019	PSA	079	011	Нехай стогін в’язня дійде до обличчя Твого; могутністю руки Твоєї збережи [життя] приреченим на смерть.
019	PSA	079	012	Віддяч усемеро в саме нутро сусідам нашим за наругу їхню, якою вони ганьбили Тебе, Владико.
019	PSA	079	013	А ми, народ Твій, вівці Твого пасовища, будемо прославляти Тебе вічно, з роду в рід сповіщати будемо хвалу Твою.
019	PSA	080	001	Керівнику хору. На мотив «Лілея». Свідчення. Псалом Асафів. Почуй нас, о Пастирю Ізраїля! Ти, Що ведеш Йосифа, немов отару овець, Котрий сидиш на престолі між херувимами, з’яви Себе
019	PSA	080	002	перед Єфремом, Веніаміном і Манассією! Пробуди могутність Свою й прийди, щоб врятувати нас!
019	PSA	080	003	Боже, віднови нас, засяй обличчям Твоїм, і ми будемо врятовані!
019	PSA	080	004	Господи, Боже Воїнств, доки таїтимеш гнів на молитви народу Свого?
019	PSA	080	005	Ти нагодував нас хлібом скорботним, напоїв нас сльозами сповна,
019	PSA	080	006	зробив нас причиною суперечки між сусідами нашими, і глузують з нас вороги наші.
019	PSA	080	007	Боже Воїнств, віднови нас, засяй обличчям Твоїм, і ми будемо врятовані!
019	PSA	080	008	Ти приніс з Єгипту виноградну галузку, прогнав народи, а її насадив.
019	PSA	080	009	Ти очистив місце для неї – вона пустила своє коріння й наповнила землю.
019	PSA	080	010	Гори вкрилися її тінню, і кедри могутні – її гілками.
019	PSA	080	011	Розкинула свої пагони аж до моря і аж до ріки [Євфрат] – своє молоде галуззя.
019	PSA	080	012	Навіщо ж зруйнував Ти її огорожу, так що плоди її зривають усі перехожі?
019	PSA	080	013	Підриває її вепр лісовий, і все, що рухається на полях, об’їдає її.
019	PSA	080	014	Боже Воїнств, повернися до нас, поглянь із небес, на нас подивися! Збережи цю виноградну лозу,
019	PSA	080	015	це коріння, яке насадила Твоя правиця, галуззя, яке Ти зміцнив для Себе.
019	PSA	080	016	Вогнем обпалена, обсічена [лоза], від докорів Твоїх гине [люд Твій].
019	PSA	080	017	Нехай рука Твоя буде над мужем правиці Твоєї, над сином людським, якого Ти зміцнив для Себе.
019	PSA	080	018	Тоді ми не відступимо від Тебе; оживи нас, і будемо кликати ім’я Твоє.
019	PSA	080	019	Господи, Боже Воїнств, віднови нас! Нехай засяє над нами обличчя Твоє, і ми будемо врятовані!
019	PSA	081	001	Керівнику хору. У стилі ґіттіт. Псалом Асафів. Радісно співайте Богові, твердині нашій, вигукніть переможно Богові Якова!
019	PSA	081	002	Заспівайте пісню, вдарте у бубон, заграйте на арфі милозвучній і лірі.
019	PSA	081	003	Сурміть у ріг на свято нового місяця і в повний місяць, у день святкування нашого.
019	PSA	081	004	Бо це постанова для Ізраїля, правило від Бога Якова.
019	PSA	081	005	Він встановив це як одкровення для Йосифа, коли Він проходив по землі Єгипетській. Я чув мову, якої не знав:
019	PSA	081	006	«Я зняв ярмо з його плеч, його руки звільнилися від коша.
019	PSA	081	007	У скорботі ти покликав [Мене], і Я визволив тебе; відповідав тобі з-під покрову грозової хмари; випробовував тебе при водах Мериви. (Села)
019	PSA	081	008	Слухай, народе Мій, Я буду свідчити тобі. О Ізраїлю, якби ти послухався Мене!
019	PSA	081	009	Нехай не буде в тебе чужого бога, і не вклоняйся богові чужоземному.
019	PSA	081	010	Я – Господь, Бог твій, Який вивів тебе із землі Єгипетської. Розкрий свої вуста, і Я наповню їх.
019	PSA	081	011	Але народ Мій не слухався Мого голосу, Ізраїль не вподобав Мене.
019	PSA	081	012	Тому полишив Я їх владі впертості власних сердець – нехай ходять за своїми задумами.
019	PSA	081	013	О, якби народ Мій слухався Мене, Ізраїль ходив би Моїми дорогами!
019	PSA	081	014	Ще трохи, і Я підкорив би ворогів їхніх і на супротивників їхніх простягнув би руку Мою.
019	PSA	081	015	Ті, хто Господа ненавидить, плазували б перед Ним, і час [їхньої кари] тривав би вічно.
019	PSA	081	016	Я годував би Ізраїля найкращою пшеницею й насичував би тебе медом зі скелі».
019	PSA	082	001	Псалом Асафів. Бог стоїть у божественному зібранні, судить серед богів:
019	PSA	082	002	«Доки ви будете судити беззаконно й догоджати нечестивим? (Села)
019	PSA	082	003	Судіть [чесно] бідняка й сироту, виправдайте приниженого й злидаря.
019	PSA	082	004	Визволяйте вбогого й бідного, рятуйте [їх] від руки нечестивих.
019	PSA	082	005	Не знають, не розуміють [судді], вони ходять у темряві. Здригаються всі основи землі.
019	PSA	082	006	Я сказав: „Ви – боги, усі ви – сини Всевишнього“,
019	PSA	082	007	але ви помрете, як люди, попадаєте, як будь-хто інший із князів».
019	PSA	082	008	Повстань, Боже, суди землю, адже Ти приймеш у спадок усі народи!
019	PSA	083	001	Пісня. Псалом Асафів. Боже, не залишайся в тиші, не мовчи й не заспокоюйся, о Боже!
019	PSA	083	002	Адже вороги Твої гомонять і ненависники Твої підняли голови.
019	PSA	083	003	Складають змову проти Твого народу й радяться проти тих, кого Ти бережеш.
019	PSA	083	004	Сказали вони: «Ходімо, знищимо їх з-поміж народів, і не згадається більше ім’я Ізраїля».
019	PSA	083	005	Змовилися одностайно, уклали проти Тебе угоду –
019	PSA	083	006	шатри Едомові й ізмаїльтяни, Моав і аґаряни,
019	PSA	083	007	Ґевал, Аммон і Амалик, Филистея із жителями Тира.
019	PSA	083	008	Навіть Ассирія приєдналася до них, ставши сильним плечем для синів Лотових. (Села)
019	PSA	083	009	Зроби з ними так, як із Мідіаном, як із Сісерою й Явіном при потоці Кішон,
019	PSA	083	010	що були знищені в Ен-Дорі й стали гноєм землі.
019	PSA	083	011	Учини з вельможами їхніми, як з Оревом і Зевом, і з князями їхніми, як із Зевахом і Цальманом,
019	PSA	083	012	що говорили: «Візьмемо собі у спадок угіддя Божі».
019	PSA	083	013	Боже мій, нехай будуть вони, як курява, як полова на вітрі.
019	PSA	083	014	Як вогонь пожирає ліс і як полум’я обпікає гори,
019	PSA	083	015	так Ти пожени їх Своєю бурею й вихором Своїм збентеж їх.
019	PSA	083	016	Вкрий їхні обличчя безчестям, і нехай шукають вони ім’я Твоє, Господи!
019	PSA	083	017	Нехай вони посоромляться й збентежаться навіки, нехай вкриються ганьбою й загинуть.
019	PSA	083	018	Нехай пізнають, що Ти, Чиє ім’я – Господь, лише Ти один Всевишній над усією землею.
019	PSA	084	001	Керівнику хору. На мотив ґіттіт. Псалом синів Кореєвих. Які любі оселі Твої, Господи Воїнств!
019	PSA	084	002	Душа моя охоплена прагненням і тужить за дворам Господа, серце моє і тіло волають до Бога живого.
019	PSA	084	003	Навіть пташка знаходить собі домівку й ластівка – гніздо собі, щоби покласти пташенят своїх біля жертовників Твоїх, Господи Воїнств, Царю мій і Боже мій.
019	PSA	084	004	Блаженні ті, що живуть у домі Твоєму – вони безупинно прославлятимуть Тебе. (Села)
019	PSA	084	005	Блаженна людина, чия міць у Тобі, у чиєму серці стежки [спрямовані до храму].
019	PSA	084	006	Проходячи долиною плачу, вони джерела води в ній відкривають, і ранній дощ вкриває її благословеннями.
019	PSA	084	007	Зростають їхні сили, з’являються вони перед Богом на Сіоні.
019	PSA	084	008	Господи, Боже Воїнств, почуй мою молитву, прислухайся, Боже Яковів! (Села)
019	PSA	084	009	Щите наш, Боже, подивися, поглянь на обличчя Твого помазанця.
019	PSA	084	010	Адже [один] день у Твоїх дворах кращий від тисячі [днів] деінде. Я вибрав би перебувати біля порогу дому Бога мого, аніж мешкати в наметах нечестивців.
019	PSA	084	011	Бо сонце і щит – Господь Бог! Він нагороджує милістю й славою Своєю; не позбавить Він добра тих, хто ходить у невинності.
019	PSA	084	012	Господи Воїнств! Блаженна людина, що на Тебе покладає надію!
019	PSA	085	001	Керівнику хору. Псалом синів Кореєвих. Ти вподобав землю Свою, Господи, повернув із полону Якова.
019	PSA	085	002	Ти простив беззаконня народу Твого, покрив усі гріхи його. (Села)
019	PSA	085	003	Ти забрав [від нас] увесь Свій гнів, відвернув усю лють обличчя Твого.
019	PSA	085	004	Віднови нас, Боже спасіння нашого, і припини Свій гнів на нас.
019	PSA	085	005	Невже Ти гніватимешся на нас вічно, продовжуватимеш гнів Свій із роду в рід?
019	PSA	085	006	Невже не оживиш нас знову, щоб народ Твій радів Тобою?
019	PSA	085	007	З’яви нам, Господи, милість Свою і даруй нам Твоє спасіння.
019	PSA	085	008	Послухаю-но, що скаже Бог, Господь, адже Він скаже: «Мир!» народові Своєму й вірним Своїм. Лише б вони знову не повернулися до безглуздя!
019	PSA	085	009	Справді, близьке спасіння Його до тих, хто Його боїться, щоб слава [Його] замешкала в землі нашій.
019	PSA	085	010	Милість та істина зустрінуться, правда і мир поцілуються.
019	PSA	085	011	Істина проросте із землі, і правда з небес поглядатиме,
019	PSA	085	012	і дасть Господь добро, і земля наша принесе врожай.
019	PSA	085	013	Правда піде перед Ним, поставить на дорогу свої кроки.
019	PSA	086	001	Молитва Давидова. Прихили, Господи, вухо Своє, дай мені відповідь, бо я пригнічений і бідний.
019	PSA	086	002	Збережи душу мою, адже я вірний Тобі. Врятуй раба Твого, який довіряє Тобі, Ти – Бог мій;
019	PSA	086	003	помилуй мене, Владико, бо до Тебе я кличу цілий день.
019	PSA	086	004	Даруй радість душі раба Свого, бо до Тебе, Владико, підношу душу мою.
019	PSA	086	005	Адже Ти, Владико, добрий і прощаєш, щедрий на милість для всіх, хто кличе до Тебе.
019	PSA	086	006	Зваж, Господи, на мою молитву, прислухайся до голосу мого благання.
019	PSA	086	007	У день скорботи своєї я кличу до Тебе, адже Ти мені відповідаєш.
019	PSA	086	008	Немає подібного до Тебе серед богів, Владико, немає діянь таких, як Твої.
019	PSA	086	009	Усі народи, створені Тобою, прийдуть і поклоняться перед Тобою, Володарю, і прославлять ім’я Твоє.
019	PSA	086	010	Бо Ти великий і твориш чудеса; Ти – Бог, тільки Ти!
019	PSA	086	011	Покажи мені, Господи, дорогу Твою, і я ходитиму в істині Твоїй. Зроби моє серце цілісним, щоб я боявся імені Твого.
019	PSA	086	012	Прославлю Тебе, Владико, Боже мій, усім своїм серцем; прославлятиму ім’я Твоє вічно.
019	PSA	086	013	Бо велика милість Твоя до мене; Ти визволив душу мою від глибин царства смерті.
019	PSA	086	014	Боже, зухвальці повстали на мене, зборище гнобителів шукає душі моєї, не уявляють вони Тебе перед собою.
019	PSA	086	015	Але Ти, Володарю, Бог милостивий і милосердний, довготерпеливий і багатий на милість та істину.
019	PSA	086	016	Обернися до мене й помилуй мене; дай Свою міць рабу Твоєму й врятуй сина раби Твоєї.
019	PSA	086	017	Дай мені знак, що Ти добрий до мене; тоді побачать це ті, хто ненавидить мене, і посоромляться, бо Ти, Господи, допоміг мені й втішив мене.
019	PSA	087	001	Псалом синів Кореєвих. Пісня.
019	PSA	087	002	Основи його – на горах святих. Господь любить ворота Сіону більше від усіх осель Якова.
019	PSA	087	003	Славне говорять про тебе, місто Боже! (Села)
019	PSA	087	004	Я нагадаю тим, хто знає мене, про Раав і Вавилон, ось Филистея і Тир із Кушем [казатимуть]: «Цей народився там».
019	PSA	087	005	І про Сіон скажуть: «Такий-то й такий-то народився в ньому, і Сам Всевишній утвердить це [місто]».
019	PSA	087	006	Господь запише при переписі народів: «Цей народився там». (Села)
019	PSA	087	007	Співаючи й пританцьовуючи, скажуть: «Усі мої джерела в тобі, [Сіоне]!»
019	PSA	088	001	Пісня. Псалом синів Кореєвих. Керівнику хору. На мотив махалат лаанот. Повчання Гемана-езрахітянина. Господи, Боже мого спасіння, вдень я волаю до Тебе, вночі – я перед Тобою.
019	PSA	088	002	Нехай молитва моя дійде до Твого обличчя, схили Твоє вухо до крику мого.
019	PSA	088	003	Бо душа моя наситилася стражданнями й життя моє наблизилося до царства смерті.
019	PSA	088	004	Мене зараховано до тих, хто спускається до прірви; я став як муж, що не має сили.
019	PSA	088	005	Я покинутий між мертвими, немов ті убиті, що лежать у могилі, про яких Ти більше не згадуєш і які відкинуті від руки Твоєї.
019	PSA	088	006	Ти поклав мене в глибоку прірву, у темні закутки безодні.
019	PSA	088	007	Твій гнів тяжіє наді мною, і усіма могутніми хвилями Твоїми Ти пригнітив мене. (Села)
019	PSA	088	008	Ти віддалив від мене моїх знайомих, зробив мене огидою для них. Мене замкнуто, і я не можу вийти;
019	PSA	088	009	очі мої виснажилися від гніту. Я кликав до Тебе, Господи, щодня, простягав до Тебе свої долоні.
019	PSA	088	010	Хіба Ти твориш чудеса для померлих? Чи духи померлих встануть, щоб славити Тебе?
019	PSA	088	011	Чи буде звіщатися в могилі милість Твоя і вірність Твоя – в безодні Погибелі?
019	PSA	088	012	Хіба серед мороку звіщають чудеса Твої і праведність Твою – у землі забуття?
019	PSA	088	013	Я ж, Господи, волаю до Тебе, із самого ранку моя молитва йде Тобі назустріч.
019	PSA	088	014	Чому, Господи, Ти цураєшся душі моєї, ховаєш обличчя Твоє від мене?
019	PSA	088	015	Від юності своєї я пригнічений і виснажений, знесилився, несучи тягар жахів Твоїх.
019	PSA	088	016	Твоя лють пройшла наді мною, жахи Твої знесилили мене.
019	PSA	088	017	Вони, як вода, оточують мене цілий день, разом облягають мене.
019	PSA	088	018	Ти віддалив від мене приятеля й друга, темні закутки [стали] моїми знайомими.
019	PSA	089	001	Роздуми Етана-езрахітянина. Про милість Господа повіки співатиму, з роду в рід звіщатиму Його вірність.
019	PSA	089	002	Кажу-бо я: навіки поставлена милість, на небесах утверджена Твоя вірність.
019	PSA	089	003	«Уклав Я Завіт Свій з обраним Моїм, поклявся Я Давидові, рабу Своєму:
019	PSA	089	004	навіки утверджу насіння Твоє, із роду в рід [непохитно] поставлю престол твій». (Села)
019	PSA	089	005	І небеса прославлять чудеса Твої, Господи, Твою вірність – на зібранні святих.
019	PSA	089	006	Бо хто на хмарах може стати в один ряд із Господом? Хто серед синів Божих міг би бути подібним до Господа?
019	PSA	089	007	Бог трепетно вшанований на великій раді святих і грізний серед усіх, хто Його оточує.
019	PSA	089	008	Господи, Боже Воїнств, хто такий могутній, як Ти? Вірність Твоя – навколо Тебе.
019	PSA	089	009	Ти пануєш над розбурханим морем; коли здіймаються хвилі його, Ти втихомирюєш їх.
019	PSA	089	010	Ти вразив Раава, немов убитого в бою; Своїм раменом міцним Ти розсіяв ворогів Своїх.
019	PSA	089	011	Твої небеса і земля Твоя; Ти заснував всесвіт і все, що наповнює його.
019	PSA	089	012	Ти створив північ і південь; гори Тавор і Хермон веселяться іменем Твоїм.
019	PSA	089	013	Рамено Твоє могутнє, рука Твоя міцна, піднесена правиця Твоя.
019	PSA	089	014	Правда й справедливість – основа Твого престолу, милість та істина йдуть перед Твоїм обличчям.
019	PSA	089	015	Блаженний народ, що знає звук сурми – у світлі Твого обличчя, Господи, вони ходять.
019	PSA	089	016	Іменем Твоїм веселяться цілий день і праведністю Твоєю підносяться.
019	PSA	089	017	Бо окраса їхньої міці – Ти, і завдяки прихильності Твоїй наш ріг піднесеться.
019	PSA	089	018	Адже від Господа – щит наш, і від Святого Ізраїлевого – цар наш.
019	PSA	089	019	Колись промовляв Ти у видінні вірним Своїм, кажучи: «Я подав допомогу воїну, підніс обраного з народу.
019	PSA	089	020	Я знайшов Давида, раба Мого, олією святою помазав його.
019	PSA	089	021	Рука Моя підтримає його, рамено Моє зміцнить його.
019	PSA	089	022	Не здолає його ворог, і син беззаконня не буде його гнітити.
019	PSA	089	023	Пошматую перед ним усіх ворогів його й розіб’ю ненависників його.
019	PSA	089	024	Вірність і милість Моя з ним, і в ім’я Моє піднесеться ріг його.
019	PSA	089	025	Покладу його руку на море, а його правицю – на ріки.
019	PSA	089	026	Він буде кликати Мене: „Ти – мій Батько, мій Бог і скеля мого спасіння!“
019	PSA	089	027	Я зроблю його первістком, вищим від усіх царів землі.
019	PSA	089	028	Повіки берегтиму милість Мою до нього, і Завіт Мій з ним буде непорушним.
019	PSA	089	029	Продовжу насіння його навіки, і престол його – як дні неба.
019	PSA	089	030	Якщо ж залишать нащадки його Закон Мій і не будуть ходити за Моїми законами правосуддя,
019	PSA	089	031	якщо статутами Моїми знехтують і заповідей Моїх дотримуватися не будуть,
019	PSA	089	032	то Я жезлом покараю беззаконня їхні й ударами – їхні гріхи.
019	PSA	089	033	Але милості Моєї не відійму від нього й не зраджу вірності Моєї.
019	PSA	089	034	Не збезчещу Завіт Мій і того, що вийшло із вуст Моїх, не зміню.
019	PSA	089	035	Одного разу заприсягнув Я святістю Моєю, як же [тепер] скажу Я неправду Давидові?
019	PSA	089	036	Насіння його повік перебуватиме, і престол його, як сонце, переді Мною,
019	PSA	089	037	як той місяць – свідок вірний на хмарах – навіки утверджений». (Села)
019	PSA	089	038	Але Ти знехтував, відкинув, розгнівався на Свого помазанця.
019	PSA	089	039	Ти зневажив Завіт із рабом Своїм, кинув на землю вінець його.
019	PSA	089	040	Ти зруйнував усі огорожі його, перетворив фортеці його на руїну.
019	PSA	089	041	Грабують його всі, хто проходить дорогою; він став ганьбою для сусідів своїх.
019	PSA	089	042	Ти підніс правицю супротивників його, порадував усіх його ворогів.
019	PSA	089	043	Ти повернув назад вістря його меча й не підтримав його на війні.
019	PSA	089	044	Ти поклав край його величі й престол його кинув на землю.
019	PSA	089	045	Ти скоротив дні юності його, вкрив його соромом. (Села)
019	PSA	089	046	Доки, Господи, ховатися будеш? Чи назавжди? [Доки] палатиме, як вогонь, гнів Твій?
019	PSA	089	047	Згадай, яке швидкоплинне життя моє! Для якого марного [життя] Ти створив усіх синів людських!
019	PSA	089	048	Чи може хто жити й не побачити смерті? Чи може хто врятувати душу свою від царства мертвих? (Села)
019	PSA	089	049	Де ж милість Твоя, яку раніше Ти з’являв, Володарю, про яку присягався Давидові вірністю Своєю?
019	PSA	089	050	Згадай, Володарю, ганьбу рабів Твоїх, яку я терплю в нутрі моєму від численних народів,
019	PSA	089	051	як безчестять вороги Твої, Господи, як неславлять сліди помазанця Твого.
019	PSA	089	052	Благословенний Господь повіки!
019	PSA	090	001	Молитва Мойсея, чоловіка Божого. Владико, Ти був пристановищем нашим з роду в рід.
019	PSA	090	002	Перш ніж народилися гори й Ти утворив землю і всесвіт, від віку й до віку Ти – Бог.
019	PSA	090	003	Ти повертаєш людину назад у порох і кажеш: «Поверніться назад, сини людські!»
019	PSA	090	004	Адже тисяча років в очах Твоїх, немов день вчорашній, що минає, як сторожа вночі.
019	PSA	090	005	Потоком Ти несеш людей, немов сон минули вони; як трава, що вранці сходить,
019	PSA	090	006	вранці цвіте й рясніє, а ввечері в’яне й засихає.
019	PSA	090	007	Ми щезаємо у гніві Твоєму, і через лють Твою ми збентежені.
019	PSA	090	008	Ти поклав наші беззаконня перед Собою, наші приховані [гріхи вивів] на світло Твого обличчя.
019	PSA	090	009	Бо всі дні наші проходять у люті Твоїй; роки наші згасають, немов стогін.
019	PSA	090	010	Днів наших – сімдесят років, а якщо є сила, то вісімдесят років, і найкраще в них [забирає] праця й смуток; вони минають швидко, і ми відлітаємо.
019	PSA	090	011	Хто знає силу гніву Твого? Страх перед Тобою, [настільки великий], як і лють Твоя.
019	PSA	090	012	Навчи нас так лічити дні наші, щоб ми набули мудре серце.
019	PSA	090	013	Повернися ж, Господи, доки так буде? Змилуйся над рабами Твоїми!
019	PSA	090	014	Насичуй нас милістю Твоєю вранці, тоді ми веселитися й радіти будемо по всі дні наші.
019	PSA	090	015	Дай нам порадіти за ті дні, коли Ти упокорював нас, за ті роки, коли ми бачили лихо.
019	PSA	090	016	Нехай з’явиться Твоє діло рабам Твоїм, і велич Твоя – синам їхнім.
019	PSA	090	017	І нехай перебуватиме прихильність Володаря, Бога нашого, на нас. Справу рук наших утверди для нас, справу рук наших зміцни нам.
019	PSA	091	001	Той, хто живе під покровом Всевишнього, у тіні Всемогутнього спочиватиме.
019	PSA	091	002	Скажу Господеві: «Пристановище моє й твердиня моя – Бог мій, на Нього я надію покладаю».
019	PSA	091	003	Адже Він визволить тебе від тенет людолова [й] від згубної моровиці.
019	PSA	091	004	[Мов птах], вкриє тебе Своїм пір’ям, і під крилами Його спочиватимеш безпечно. Щит великий і обладунок – істина Його.
019	PSA	091	005	Не будеш боятися жаху нічного, ані стріли, що вдень летить,
019	PSA	091	006	ані моровиці, що в пітьмі ходить, ані пошесті, що спустошує опівдні.
019	PSA	091	007	Впаде поруч із тобою тисяча [ворогів], і десять тисяч – праворуч від тебе, але до тебе вони не наблизяться.
019	PSA	091	008	Тільки очима своїми будеш дивитися й побачиш покарання нечестивих.
019	PSA	091	009	Оскільки ти Господа – притулок мій, Всевишнього – зробив пристановищем своїм,
019	PSA	091	010	не спіткає тебе лихо й хвороба не наблизиться до твого шатра.
019	PSA	091	011	Бо Він ангелам Своїм про тебе накаже, щоб оберігали тебе на всіх твоїх дорогах.
019	PSA	091	012	Вони понесуть тебе на своїх долонях, щоб не спіткнулася нога твоя об камінь.
019	PSA	091	013	На лева й на кобру наступиш, розтопчеш молодого лева й змію.
019	PSA	091	014	«За те, що він полюбив Мене, врятую його, піднесу його, бо він пізнав ім’я Моє.
019	PSA	091	015	Коли він покличе Мене, Я відповім йому, у біді з ним буду, визволю його й прославлю.
019	PSA	091	016	Довголіттям насичу його й з’явлю йому Моє спасіння».
019	PSA	092	001	Псалом. Пісня на день суботній. Як добре славити Господа й співати імені Твоєму, Всевишній,
019	PSA	092	002	звіщати вранці милість Твою і вірність Твою вночі
019	PSA	092	003	на лірі десятиструнній і на арфі мелодійній!
019	PSA	092	004	Бо Ти порадував мене, Господи, діянням Своїм, я веселюся справами рук Твоїх.
019	PSA	092	005	Які величні діяння Твої, Господи, і які глибокі задуми Твої!
019	PSA	092	006	Невіглас не знає, і нерозумний не збагне цього.
019	PSA	092	007	Хоча нечестиві розростаються, як трава, і розквітають усі, хто чинить беззаконня, це лише, щоб зникнути навіки.
019	PSA	092	008	Ти ж, Господи, навіки піднесений.
019	PSA	092	009	Бо справді, вороги Твої, Господи, справді, вороги Твої загинуть, розсіються усі, хто чинить беззаконня.
019	PSA	092	010	А Ти підніс мій ріг, як ріг тура, – я намащений свіжою олією.
019	PSA	092	011	Око моє бачить [падіння] ворогів моїх, про злочинців, що проти мене повстали, чують мої вуха.
019	PSA	092	012	Праведник цвіте, мов пальма, височить неначе кедр на Лівані.
019	PSA	092	013	Посаджені в домі Господньому, вони цвістимуть у дворах Бога нашого.
019	PSA	092	014	Навіть у старості принесуть плоди, будуть соковитими та свіжими,
019	PSA	092	015	щоб звіщати, що справедливий Господь, скеля моя, і немає у Ньому кривди.
019	PSA	093	001	Господь царює. Зодягнений Він у велич, Господь зодягнений [і] підперезаний силою. Тому твердо стоїть всесвіт, не захитається.
019	PSA	093	002	Престол Твій утверджений спрадавна, Ти – споконвіку.
019	PSA	093	003	Піднесли ріки, Господи, піднесли ріки Свій голос, підносять ріки хвилі свої.
019	PSA	093	004	Та могутніший, ніж шум вод великих, [ніж] могутні хвилі морські, – Господь могутній на висотах [небес].
019	PSA	093	005	Одкровення Твої, безсумнівно, надійні; дому Твоєму, Господи, личить святість на довгії дні.
019	PSA	094	001	О Боже помсти, Господи, Боже помсти, з’яви Себе!
019	PSA	094	002	Піднімися, Судде землі, віддай гордим по заслугам!
019	PSA	094	003	Аж доки нечестиві, Господи, доки нечестиві торжествувати будуть?
019	PSA	094	004	Вивергають, промовляють вони пиху, нахваляються всі, хто чинить гріх.
019	PSA	094	005	Народ Твій, Господи, вони вражають ударами й пригнічують Твій спадок.
019	PSA	094	006	Вдову й приходька вбивають, сироту гублять
019	PSA	094	007	кажучи: «Не бачить Господь, і не вникає [в це] Бог Якова».
019	PSA	094	008	Схаменіться, невігласи серед народу! Коли ви станете розумнішими, безумці?
019	PSA	094	009	Той, Хто насадив вухо, хіба не почує? Чи Той, Хто око створив, не побачить?
019	PSA	094	010	Той, Хто народи карає, хіба не докорить? Той, Хто сам людині дає знання?
019	PSA	094	011	Господь знає думки людини, що вони – марнота.
019	PSA	094	012	Блаженний муж, якого Ти наставляєш, Господи, і Законом Твоїм навчаєш його,
019	PSA	094	013	щоб заспокоїти його у дні лиха, поки буде викопана яма нечестивому!
019	PSA	094	014	Адже не покине Господь народу Свого й спадку Свого не полишить.
019	PSA	094	015	Суд знову стане справедливим, і підуть услід за ним усі, праведні серцем.
019	PSA	094	016	Хто стане за мене проти злодіїв? Хто стоятиме за мене проти тих, що чинять гріх?
019	PSA	094	017	Якби Господь не був допомогою моєю, то оселилася б душа моя в [країні] мовчання.
019	PSA	094	018	Коли сказав я: «Хитається нога моя», милість Твоя, Господи, підтримала мене.
019	PSA	094	019	Коли тривожні думки множаться в нутрі моєму, Твоя втіха збадьорює мою душу.
019	PSA	094	020	Хіба може мати щось спільне з Тобою престол загибелі, що діє всупереч постанові [Закону]?
019	PSA	094	021	Натовпом тиснуть вони на душу праведника, і кров невинну засуджують [на страту].
019	PSA	094	022	Але Господь став моєю твердинею, і Бог мій – скеля мого притулку.
019	PSA	094	023	Він поверне проти них їхні власні гріхи і їхніми ж злодійствами знищить їх; знищить їх Господь, Бог наш.
019	PSA	095	001	Прийдіть, заспіваємо радісно Господу, вигукнемо піднесено скелі спасіння нашого.
019	PSA	095	002	Прийдемо перед обличчя Його з подякою, піснями прославимо Його.
019	PSA	095	003	Адже Господь – Бог великий і Цар могутніший від усіх богів.
019	PSA	095	004	У руці Його глибини землі, і вершини гір належать Йому;
019	PSA	095	005	море – Його, Він створив його, і суходіл Його руки утворили.
019	PSA	095	006	Прийдіть, поклонімося, впадемо долілиць, схилимо коліна перед Господом, Творцем нашим,
019	PSA	095	007	бо Він – наш Бог, а ми – народ Його пасовища, вівці, про яких Він піклується. Сьогодні, коли ви почуєте Його голос,
019	PSA	095	008	не зачерствійте серцями вашими, як у Мериві, як було того дня у Массі в пустелі,
019	PSA	095	009	де спокушали Мене предки ваші, випробовували Мене, хоча й бачили Моє діяння.
019	PSA	095	010	Сорок років дратував Мене цей рід, тоді сказав Я: «Вони народ, що блукає серцем, не знають шляхів Моїх.
019	PSA	095	011	Тому присягнув Я у гніві Моєму: не увійдуть вони до Мого спокою!»
019	PSA	096	001	Співайте Господеві нову пісню; співай Господеві, уся земле!
019	PSA	096	002	Співайте Господеві, благословляйте ім’я Його, звіщайте день у день Його спасіння!
019	PSA	096	003	Розповідайте серед народів про славу Його, серед усіх племен – про чудеса Його.
019	PSA	096	004	Господь великий і вельми прославлений; Він грізніший за усіх богів.
019	PSA	096	005	Адже всі боги народів – [лише] ідоли, а Господь створив небеса.
019	PSA	096	006	Слава й велич перед обличчям Його, сила й краса у Його святилищі.
019	PSA	096	007	Віддайте Господеві, сім’ї народів, віддайте Господеві славу й силу.
019	PSA	096	008	Віддайте Господеві славу, [належну] Його імені. Несіть дар і йдіть у двори Його.
019	PSA	096	009	Вклоніться Господеві у величі святині. Тремти перед обличчям Його, уся земле!
019	PSA	096	010	Скажіть серед народів: «Господь царює!» Тому всесвіт утверджений непохитно; Він судитиме народи справедливо.
019	PSA	096	011	Нехай радіють небеса й веселиться земля; нехай гуркотить море і [все], що наповнює його.
019	PSA	096	012	Нехай радіє поле і все, що в ньому; нехай вигукують піднесено усі дерева лісові
019	PSA	096	013	перед обличчям Господа, бо Він іде, іде судити землю. Він судитиме всесвіт справедливо і народи – за Своєю істиною.
019	PSA	097	001	Господь царює! Нехай веселиться земля, радіють численні острови!
019	PSA	097	002	Хмара й імла навколо Нього; справедливість і правосуддя – основа Його престолу.
019	PSA	097	003	Вогонь іде перед Ним і спалює навкруги ворогів Його.
019	PSA	097	004	Блискавки Його освітлюють всесвіт, земля бачить і тремтить.
019	PSA	097	005	Гори тануть, немов віск, перед обличчям Господа, перед обличчям Володаря всієї землі.
019	PSA	097	006	Небеса сповіщають Його правду, усі народи бачать Його славу.
019	PSA	097	007	Нехай соромом вкриються всі, хто служить ідолам, хто хвалиться нікчемними божками. Вклоніться Йому, усі боги!
019	PSA	097	008	Почув це Сіон і зрадів, звеселилися доньки Юди через суди Твої, Господи.
019	PSA	097	009	Адже Ти, Господи, Всевишній над усією землею, піднесений високо над усіма богами.
019	PSA	097	010	Ті, хто Господа любить, ненавидьте зло! Він береже душі Своїх вірних, визволяє їх від руки нечестивих.
019	PSA	097	011	Світло посіяне у праведника, і радість – у щирих серцем.
019	PSA	097	012	Радійте, праведні, у Господі, і славте пам’ять Його святині!
019	PSA	098	001	Псалом. Співайте Господеві нову пісню, бо Він здійснив чудеса; перемогу принесла Йому правиця Його і рамено Його святе.
019	PSA	098	002	Звістив Господь спасіння Своє, відкрив перед очима народів праведність Свою.
019	PSA	098	003	Згадав Він милість Свою й вірність Свою дому Ізраїля. Усі краї землі побачили спасіння Бога нашого.
019	PSA	098	004	Вигукни радісно Господеві, уся земле! Кричи від радості, веселися й співай!
019	PSA	098	005	Грайте Господеві на арфі, на арфі зі звуками співу!
019	PSA	098	006	Під звуки труб і сурми вигукуйте радісно перед Царем, Господом!
019	PSA	098	007	Нехай гуркотить море і все, що його наповнює, всесвіт і все, що мешкає в ньому.
019	PSA	098	008	Нехай ріки плещуть у долоні, нехай гори веселяться разом
019	PSA	098	009	перед обличчям Господа, бо Він іде судити землю. Він судитиме всесвіт праведно й народи – справедливо.
019	PSA	099	001	Господь царює – нехай тремтять народи! Він сидить на херувимах – нехай здригнеться земля!
019	PSA	099	002	Господь великий на Сіоні, Він піднесений над усіма народами.
019	PSA	099	003	Нехай прославлять вони ім’я Твоє велике й грізне: воно святе!
019	PSA	099	004	Могутнє правління Царя любить правосуддя. Ти утвердив справедливість, здійснив суд і правду у Якова.
019	PSA	099	005	Піднесено славте Господа, Бога нашого, і вклоняйтеся біля підніжжя Його: Він святий!
019	PSA	099	006	Мойсей і Аарон серед священників Його, і Самуїл серед тих, хто кличе Його ім’я; кликали вони до Господа, і Він відповідав їм.
019	PSA	099	007	У хмарному стовпі говорив до них; вони ж дотримувалися Його одкровень і постанов, які Він дав їм.
019	PSA	099	008	Господи, Боже наш, Ти відповідав їм! Ти був для них Богом, Який прощає, але й карав їх за провини їхні.
019	PSA	099	009	Піднесено славте Господа, Бога нашого, і вклоняйтеся на горі Його святій, бо святий Господь, Бог наш.
019	PSA	100	001	Псалом хвали. Вигукни радісно Господеві, уся земле!
019	PSA	100	002	Служіть Господеві з радістю, прийдіть перед обличчя Його зі співом піднесеним.
019	PSA	100	003	Пізнайте, що Господь є Бог, Він створив нас, і ми Йому належимо; ми – Його народ і вівці Його пасовища.
019	PSA	100	004	Увійдіть у ворота Його з подякою, у двори Його – із хвалою; славте Його й благословляйте ім’я Його.
019	PSA	100	005	Адже добрий Господь, милість Його навіки, із роду в рід вірність Його.
019	PSA	101	001	Псалом Давидів. Про милість і справедливість заспіваю; Тобі, Господи, я співатиму.
019	PSA	101	002	Я уважно стежитиму за дорогою невинною. Коли Ти прийдеш до мене? Ходитиму в невинності мого серця серед дому свого.
019	PSA	101	003	Не покладу перед очима своїми нічого підступного. Я ненавиджу вчинки невірних, вони не пристануть до мене.
019	PSA	101	004	Зіпсоване серце віддалене буде від мене; я не знатиму зла.
019	PSA	101	005	Того, хто таємно зводить наклепи на ближнього свого, я знищу; зарозуміло піднятих очей і гордого серця не терпітиму.
019	PSA	101	006	Очі мої – на вірних землі, щоб мешкали вони зі мною; Той, хто ходить невинним шляхом, мені служитиме.
019	PSA	101	007	Віроломний не житиме в домі моєму, і той, хто говорить неправду, не встоїть перед моїми очима.
019	PSA	101	008	Щоранку знищуватиму всіх нечестивців землі, щоб викорінити із міста Господнього всіх, хто чинить гріх.
019	PSA	102	001	Молитва страдника, коли він знемагає й виливає перед Господом свій жаль. Господи, почуй мою молитву, і нехай дійде до Тебе мій зойк.
019	PSA	102	002	Не ховай від мене Твого обличчя у день, коли мені тісно, нахили до мене вухо Твоє. Того дня, коли я кличу, дай мені відповідь негайно.
019	PSA	102	003	Бо дні мої щезли, мов дим, і кості мої обгоріли, наче купа золи.
019	PSA	102	004	Немов витоптана трава, висохло серце моє, так що я забуваю їсти свій хліб.
019	PSA	102	005	Від голосу мого зітхання прилипли кості мої до тіла.
019	PSA	102	006	Я уподібнився до сича в пустелі, став немов пугач на руїнах.
019	PSA	102	007	Не сплю, став наче птах, що самотньо [сидить] на даху.
019	PSA	102	008	Щодня вороги мої ганьблять мене, неславлять мене, промовляють ім’я моє, як прокляття.
019	PSA	102	009	Я їм попіл замість хліба й питво моє зі сльозами змішую
019	PSA	102	010	через гнів Твій і лють, бо Ти підняв мене й кинув додолу.
019	PSA	102	011	Дні мої – немов нахилена тінь, я сохну, наче трава.
019	PSA	102	012	А Ти, Господи, житимеш повіки, і пам’ять про Тебе – із роду в рід.
019	PSA	102	013	Ти встанеш, змилуєшся над Сіоном, бо настав час помилувати його, бо прийшла пора.
019	PSA	102	014	Адже слуги Твої уподобали [навіть] каміння його, і милим став для них його пил.
019	PSA	102	015	Тоді будуть боятися народи імені Господа, і всі царі землі – слави Твоєї.
019	PSA	102	016	Бо відбудує Господь Сіон, з’явиться Він у славі Своїй.
019	PSA	102	017	Зглянеться на молитву нужденних і не знехтує благаннями їхніми.
019	PSA	102	018	Нехай записано це буде для прийдешнього покоління, і народ майбутнього прославлятиме Господа.
019	PSA	102	019	Бо Він поглянув із висот святині Своєї, Господь із небес подивився на землю,
019	PSA	102	020	щоб почути стогони в’язня й звільнити приречених на смерть,
019	PSA	102	021	щоб сповістити на Сіоні ім’я Господа й хвалу Його – в Єрусалимі,
019	PSA	102	022	коли зберуться народи й царства разом, щоб служити Господеві.
019	PSA	102	023	Він виснажив силу мою в дорозі, скоротив мої дні.
019	PSA	102	024	Я сказав: «Боже мій, не забирай мене в середині днів моїх, Той, Чиї роки – із роду в рід.
019	PSA	102	025	На початку Ти заклав основи землі, і небеса – діяння рук Твоїх.
019	PSA	102	026	Вони згинуть, а Ти існуватимеш завжди; усі вони, як одяг, зносяться, і Ти поміняєш їх, немов [старі] шати, і вони зміняться.
019	PSA	102	027	Але Ти – Той самий, і роки Твої нескінченні.
019	PSA	102	028	Сини рабів Твоїх житимуть, і нащадки їхні міцно стоятимуть перед Твоїм обличчям».
019	PSA	103	001	[Псалом] Давида. Благослови, душе моя, Господа, і все нутро моє [прослав] святе ім’я Його!
019	PSA	103	002	Благослови, душе моя, Господа, і не забувай усіх добрих діянь Його!
019	PSA	103	003	Він прощає всі беззаконня твої, зцілює всі твої хвороби,
019	PSA	103	004	визволяє від безодні смерті життя твоє; Хто вінчає тебе милістю й щедротами,
019	PSA	103	005	задовольняє бажання твої добром – [тоді] оновлюється, немов орел, юність твоя.
019	PSA	103	006	Господь творить справедливість і правосуддя всім пригніченим.
019	PSA	103	007	Він показав шляхи Свої Мойсею і діяння Свої – синам Ізраїлевим.
019	PSA	103	008	Милостивий і милосердний Господь, довготерпеливий і щедрий на доброту.
019	PSA	103	009	Він не буде постійно вести судову суперечку й [гнів] триматиме не вічно.
019	PSA	103	010	Не за нашими гріхами Він вчинив нам і віддячив нам не так, як ми заслужили нашими переступами.
019	PSA	103	011	Адже як високо небо над землею, так звеличилася милість Його над тими, хто Його боїться.
019	PSA	103	012	Як далеко схід від заходу, так віддалив Він від нас наші беззаконня.
019	PSA	103	013	Як милує батько синів, так милує Господь тих, хто боїться Його.
019	PSA	103	014	Бо Він знає нашу сутність, пам’ятає, що ми – порох.
019	PSA	103	015	Дні людини – немов трава; як цвіт польовий, так цвіте вона.
019	PSA	103	016	Як тільки вітер пронесеться над ним, не стане його, і більше не впізнає його місце, [де він ріс].
019	PSA	103	017	А милість Господа споконвіку й навіки над тими, хто боїться Його, і праведність Його – на синах синів,
019	PSA	103	018	що бережуть Його Завіт і пам’ятають настанови Його, щоб їх виконувати.
019	PSA	103	019	Господь на небесах утвердив престол Свій, і Царство Його панує над усім.
019	PSA	103	020	Благословіть Господа, ангели Його, могутні силою, що виконують сказане Ним, слухаючись голосу Його слова!
019	PSA	103	021	Благословіть Господа, усі воїнства Його, слуги Його, що виконують Його волю!
019	PSA	103	022	Прославте Господа, усі діяння Його, на всіх місцях Його панування! Благослови, душе моя, Господа!
019	PSA	104	001	Благослови, душе моя, Господа! Господи, Боже мій, Ти звеличився, зодягнувся у славу й велич.
019	PSA	104	002	Він огортається світлом, немов шатами; розстилає небеса, як покривало;
019	PSA	104	003	закладає на водах основи Своїх вишніх світлиць. Він робить хмари Своєю колісницею, крокує на крилах вітру.
019	PSA	104	004	Він робить Своїми посланцями вітри, Своїми слугами – полум’я вогню.
019	PSA	104	005	Він заклав землю на її основах, тому не похитнеться вона повік-віків!
019	PSA	104	006	Ти вкрив її безоднею, мов одягом, на горах стояли води,
019	PSA	104	007	[та] від грізного крику Твого побігли вони, від голосу грому Твого пустилися навтіки.
019	PSA	104	008	Піднялися були в гори вони та спустилися в долини, до місця, яке Ти влаштував для них.
019	PSA	104	009	Ти поклав межу, яку вони не перейдуть, не вкриють вони знову землі.
019	PSA	104	010	Ти посилаєш води джерела в річища, між горами течуть вони,
019	PSA	104	011	напувають усіх звірів польових; [там] втамовують свою спрагу дикі віслюки.
019	PSA	104	012	При [водах] тих живуть птахи небесні, з-поміж гілля подають голос.
019	PSA	104	013	Він напуває гори з вишніх світлиць Своїх. Від плоду діянь Твоїх насичується земля.
019	PSA	104	014	Ти вирощуєш траву для худоби й збіжжя для потреб людини, щоб вивести їжу із землі,
019	PSA	104	015	і вино, що серце людське веселить, щоб сяяло обличчя від олії і хлібом зміцнилося серце людини.
019	PSA	104	016	Насичуються дерева Господні, кедри ліванські, які Він насадив.
019	PSA	104	017	Там птахи в’ють гнізда, домівка лелеки – на кипарисах.
019	PSA	104	018	Високі гори диким козлам належать, скелі – притулок даманів.
019	PSA	104	019	Він створив місяць, щоб час визначати; сонце знає, коли йому заходити.
019	PSA	104	020	Ти наводиш темряву, і настає ніч, коли рухаються всі звірі лісові.
019	PSA	104	021	Молоді леви ричать за здобиччю, просячи собі у Бога їжу.
019	PSA	104	022	Сходить сонце – вони збираються разом і лягають у своє лігво.
019	PSA	104	023	Людина виходить на свою працю й на роботу свою аж до вечора.
019	PSA	104	024	Які численні діяння Твої, Господи! Усе Ти мудро створив; земля наповнена створіннями Твоїми.
019	PSA	104	025	Ось море велике й просторе, там живина кишить без ліку, живі істоти – малі й великі.
019	PSA	104	026	Там ходять кораблі, там цей Левіятан, якого Ти створив, щоб бавився він у морі.
019	PSA	104	027	Усі вони очікують від Тебе, що Ти даси їм їжу своєчасно.
019	PSA	104	028	Ти даєш їм – вони приймають, відкриваєш руку Твою – насичуються благом.
019	PSA	104	029	Сховаєш обличчя Своє – вони бентежаться. Забираєш дух їхній – гинуть і повертаються в порох [земний].
019	PSA	104	030	Пошлеш духа Свого – вони створюються, і Ти оновлюєш обличчя землі.
019	PSA	104	031	Нехай буде слава Господня навіки, нехай радіє Господь діянням Своїм!
019	PSA	104	032	Він погляне на землю, і вона затремтить; торкнеться до гір, і вони задимлять.
019	PSA	104	033	Я співатиму Господеві[усе] життя моє; співатиму Богові моєму, поки існую.
019	PSA	104	034	Нехай буде приємним Йому мій роздум: я радітиму в Господі.
019	PSA	104	035	Нехай згинуть грішники із землі й нечестивих більше не буде. Благослови, душе моя, Господа! Алілуя!
019	PSA	105	001	Славте Господа, кличте ім’я Його; серед народів звіщайте діяння Його!
019	PSA	105	002	Співайте Йому, грайте для Нього, звіщайте всі чудеса Його,
019	PSA	105	003	хваліться іменем Його святим! Нехай веселиться серце тих, хто шукає Господа!
019	PSA	105	004	Прагніть Господа й сили Його, шукайте обличчя Його завжди.
019	PSA	105	005	Пам’ятайте про чудеса Його, які Він здійснив, про знамення та суди Його.
019	PSA	105	006	О нащадки Авраама, слуги Його, сини Якова, Його обранці!
019	PSA	105	007	Він – Господь, Бог наш; суди Його справедливі по всій землі.
019	PSA	105	008	Він вічно пам’ятає Завіт Свій, слово, яке Він заповів для тисяч поколінь, –
019	PSA	105	009	[Завіт], який Він уклав з Авраамом, і присягу Його Ісааку.
019	PSA	105	010	Він встановив його статутом для Якова, як Завіт вічний для Ізраїля,
019	PSA	105	011	кажучи: «Тобі віддам Я землю Ханаану як долю вашого спадку».
019	PSA	105	012	Коли вони були людом нечисленним, незначним, і мешкали як приходьки на ній,
019	PSA	105	013	то мандрували вони від народу до народу, від одного царства до іншого племені.
019	PSA	105	014	Він не дозволяв нікому їх гнобити й докоряв за них царям:
019	PSA	105	015	«Не чіпайте помазанців Моїх і пророкам Моїм не робіть зла».
019	PSA	105	016	Він накликав голод на землю, зламав стебло хлібне.
019	PSA	105	017	Послав перед ними чоловіка – у рабство був проданий Йосиф.
019	PSA	105	018	Його ноги стисли кайданами, на шию йому наклали залізо,
019	PSA	105	019	до того часу, поки не здійснилося сказане Господом, поки слово Господа не очистило його.
019	PSA	105	020	Послав цар [слуг своїх] і розв’язав його; правитель народів звільнив його.
019	PSA	105	021	Він поставив його володарем над домом своїм і правителем над усім своїм майном,
019	PSA	105	022	щоб він князів його міг стримувати на свій розсуд і старійшин його повчав.
019	PSA	105	023	Тоді прийшов Ізраїль до Єгипту, оселився Яків у землі Хамовій.
019	PSA	105	024	І дуже розмножив [Бог] народ Свій і зробив його сильнішим від супротивників його,
019	PSA	105	025	чиї серця Він налаштував, щоб ненавиділи Його народ, щоб лукавили вони з Його рабами.
019	PSA	105	026	Він послав Мойсея, слугу Свого, і Аарона, якого обрав Собі.
019	PSA	105	027	Вони з’явили знамення Його серед них і чудеса – у землі Хамовій.
019	PSA	105	028	Він послав морок, і стало темно, і вони не посміли суперечити Його слову.
019	PSA	105	029	Він перетворив води їхні на кров і умертвив рибу в них.
019	PSA	105	030	Закишіла земля їхня жабами, навіть у покоях царів їхніх [були вони].
019	PSA	105	031	Він сказав, і прийшли рої мух, комарі були на всіх теренах їхніх.
019	PSA	105	032	Він дав їм замість дощу град, палючий вогонь – на землю їхню;
019	PSA	105	033	він побив у них виноград та смоковницю, зламав дерева в їхньому краї.
019	PSA	105	034	Сказав Він, і прийшла сарана і гусінь – немає їм ліку!
019	PSA	105	035	І з’їли вони всю траву в землі їхній, пожерли плоди їхніх ґрунтів.
019	PSA	105	036	Тоді вразив Він усіх первістків у землі їхній – першоплоди сили чоловічої.
019	PSA	105	037	І вивів Він ізраїльтян зі сріблом і золотом, не було серед племен їхніх того, хто спотикався.
019	PSA	105	038	Зрадів Єгипет, коли вони вийшли, бо страх напав на нього через них.
019	PSA	105	039	Розгорнув [Бог] хмару, як покривало, [вдень], і вогонь, щоб світити вночі.
019	PSA	105	040	Просив [народ], і послав їм [Господь] перепілок і хлібом небесним наситив їх.
019	PSA	105	041	Відкрив Він скелю – і полилися води, потекли рікою в сухій землі.
019	PSA	105	042	Бо згадав Він слово Своє святе, [що дав] Авраамові, слузі Своєму.
019	PSA	105	043	І вивів Він народ Свій у радості, обраних Своїх – із вигуком переможним.
019	PSA	105	044	Він дав їм землі народів, і вспадкували здобутки праці їхньої,
019	PSA	105	045	щоб вони дотримувалися Його постанов і берегли закони Його. Алілуя!
019	PSA	106	001	Алілуя! Славте Господа, бо Він добрий, бо навіки Його милосердя!
019	PSA	106	002	Хто може виразити словами могутність Господа й сповістити всю хвалу Його?
019	PSA	106	003	Блаженні ті, хто стереже правосуддя, хто справедливо діє повсякчасно!
019	PSA	106	004	Згадай мене, Господи, заради прихильності до Свого народу, з’яви Себе мені в порятунку Твоєму,
019	PSA	106	005	щоб [міг я] побачити добробут обраних Тобою, радіти радістю за народ Твій, похвалитися разом зі спадком Твоїм.
019	PSA	106	006	Згрішили ми, як і предки наші, вчинили беззаконно, діяли нечестиво.
019	PSA	106	007	Батьки наші в Єгипті не збагнули Його чудес, не пам’ятали величі милості Твоєї, але збунтувалися біля моря, моря Червоного.
019	PSA	106	008	Та Він все ж врятував їх заради Свого імені, щоб виявити Свою могутність.
019	PSA	106	009	Пригрозив Він морю Червоному, і висохло воно, і провів Він їх через безодні морські, як по пустелі.
019	PSA	106	010	І врятував їх від руки ненависника, визволив від руки ворога.
019	PSA	106	011	Покрили води супротивників їхніх – жоден з них не лишився [живим].
019	PSA	106	012	Тоді повірили вони словам Його й заспівали Йому хвалу.
019	PSA	106	013	Та швидко забули Його діяння, не чекали на пораду від Нього.
019	PSA	106	014	Запалали пристрастю в пустелі й випробовували Бога в дикій землі.
019	PSA	106	015	Тоді Він задовольнив прохання їхнє, але послав виснаження їхнім душам.
019	PSA	106	016	Та вони позаздрили Мойсею у стані й Аарону, святому Господа.
019	PSA	106	017	Відкрилася земля, і поглинула Датана, і накрила все зборище Авірама.
019	PSA	106	018	Запалав вогонь серед їхнього зборища, полум’я пожерло нечестивих.
019	PSA	106	019	Вони зробили теля на Хориві й вклонилися істукану, вилитому з металу,
019	PSA	106	020	проміняли Славу свою на зображення бика, що їсть траву.
019	PSA	106	021	Забули Бога, Рятівника свого, Що звершив великі діяння в Єгипті,
019	PSA	106	022	чудеса в землі Хамовій, дії страшні на морі Червоному.
019	PSA	106	023	Він наказав би знищити їх, якби Мойсей, обранець Його, не став перед Ним у проломі, щоб відвернути гнів Його, аби Він не погубив [їх].
019	PSA	106	024	І знехтували вони Землею Бажаною, не повірили Його слову,
019	PSA	106	025	і ремствували в шатрах своїх, і не слухали голосу Господа.
019	PSA	106	026	Тоді Він простягнув руку Свою на них, щоб повалити їх в пустелі,
019	PSA	106	027	і розкидати нащадків їхніх поміж народами, і розсіяти їх по [чужих] землях.
019	PSA	106	028	Вони пристали до Ваал-Пеора і їли жертви мертвим [богам].
019	PSA	106	029	І гнівили [Бога] вчинками своїми, тоді спалахнула серед них моровиця.
019	PSA	106	030	Постав Пінхас і вчинив суд, і моровиця припинилася.
019	PSA	106	031	Це зараховано було йому в праведність з роду в рід, навіки.
019	PSA	106	032	І розлютили Його при водах Мериви, і Мойсей зазнав через них лиха,
019	PSA	106	033	бо засмутили вони його дух, і він говорив нерозсудливо своїми вустами.
019	PSA	106	034	Вони не знищили народів, про які сказав їм Господь,
019	PSA	106	035	але змішалися з народами й навчилися [діяти] за їхніми вчинками;
019	PSA	106	036	служили ідолам їхнім, які стали для них пасткою.
019	PSA	106	037	Приносили синів своїх і доньок у жертву бісам
019	PSA	106	038	і проливали невинну кров, кров своїх синів і доньок, яких вони приносили в жертву ідолам ханаанським, і осквернилася земля кров’ю.
019	PSA	106	039	Вони стали нечистими через свої діяння, розпусно поводилися у своїх вчинках.
019	PSA	106	040	Тоді спалахнула лють Господа на народ Його, гидким став Йому спадок Його.
019	PSA	106	041	І віддав Він їх у руки народів, і ненависники їхні панували над ними.
019	PSA	106	042	Вороги гнобили їх, і вони підкорилися під їхню руку.
019	PSA	106	043	Він багато разів визволяв їх, але вони бунтували у своїх задумах і занурилися у гріхи свої.
019	PSA	106	044	Але Він зглянувся на скорботу їхню, коли почув їхнє волання,
019	PSA	106	045	і згадав про Завіт Свій з ними, і змилувався через велике Своє милосердя.
019	PSA	106	046	І викликав співчуття до них у тих, хто тримав їх у полоні.
019	PSA	106	047	Врятуй нас, Господи, Боже наш, і збери нас з-поміж народів, щоб прославити Твоє святе ім’я, піднесено співати Тобі хвалу.
019	PSA	106	048	Благословенний Господь, Бог Ізраїлю, споконвіку й повіки! І нехай скаже увесь народ: «Амінь!» Алілуя!
019	PSA	107	001	Славте Господа, бо Він добрий, бо милість Його навіки!
019	PSA	107	002	Нехай скажуть це викуплені Господом, ті, кого Він визволив від руки ворога
019	PSA	107	003	й зібрав із різних земель – зі сходу, заходу, з півночі й від моря.
019	PSA	107	004	Вони блукали в пустелі, дорогою в дикій землі, не знаходили [там] ні міста, ні поселення.
019	PSA	107	005	Були голодні й спраглі, виснажилися в них душі їхні.
019	PSA	107	006	Тоді заволали вони до Господа у своїй скорботі, і Він врятував їх від їхніх страждань.
019	PSA	107	007	І повів їх шляхом прямим, щоб привести у місто, де будуть вони мешкати.
019	PSA	107	008	Нехай славлять Господа за милість Його й чудеса Його для синів людських,
019	PSA	107	009	бо задовольнив Він душу спраглу й душу голодну наситив добром.
019	PSA	107	010	Вони сиділи в темряві й тіні смерті, закуті гнітом і залізом,
019	PSA	107	011	за те, що повстали проти слів Бога й знехтували порадою Всевишнього.
019	PSA	107	012	Він упокорив серця їхні працею тяжкою, вони спіткнулися, і ніхто не допомагав.
019	PSA	107	013	Тоді заволали вони до Господа у своїй скорботі, і Він врятував їх від їхніх страждань.
019	PSA	107	014	І вивів їх із темряви й тіні смерті, і розірвав їхні кайдани.
019	PSA	107	015	Нехай славлять Господа за милість Його й чудеса Його для синів людських,
019	PSA	107	016	бо зламав Він двері бронзові й розбив засуви залізні.
019	PSA	107	017	Нерозумні, через шлях беззаконь і гріхів своїх вони були пригнічені.
019	PSA	107	018	Будь-яка їжа стала гидкою душам їхнім, і підступили вони до воріт смерті.
019	PSA	107	019	Тоді заволали вони до Господа у своїй скорботі, і Він врятував їх від їхніх страждань.
019	PSA	107	020	Послав Своє слово й зцілив їх, і визволив їх від погибелі.
019	PSA	107	021	Нехай дякують Господеві за милість Його й чудеса Його для синів людських,
019	PSA	107	022	і нехай приносять жертви подяки й сповіщають про діяння Його з вигуками радості.
019	PSA	107	023	Ті, хто виходить у море на кораблях, промишляють у великих водах,
019	PSA	107	024	бачили діяння Господа й чудеса Його в глибині.
019	PSA	107	025	Він сказав – і піднявся вітер штормовий, здійняв високо хвилі.
019	PSA	107	026	Вони підняли [кораблі] до небес і скинули в безодню – душа моряків розтала через те лихо.
019	PSA	107	027	Кружляють, хитаються вони, немов п’яні, і вся мудрість їхня щезла.
019	PSA	107	028	Тоді заволали до Господа у своїй скорботі, і Він визволив їх від їхніх страждань.
019	PSA	107	029	Він перетворив вітер штормовий на тишу, і замовкли морські хвилі.
019	PSA	107	030	Тоді [моряки] зраділи, що стихли [хвилі], і Він привів їх до бажаної пристані.
019	PSA	107	031	Нехай славлять Господа за милість Його й чудеса Його для синів людських.
019	PSA	107	032	Нехай величають Його в зібранні народу й на засіданні старійшин нехай прославляють Його.
019	PSA	107	033	Він перетворює ріки на пустелю й джерела води – на спраглу землю,
019	PSA	107	034	землю родючу – на солончак за злі вчинки тих, хто живе на ній.
019	PSA	107	035	Він перетворює пустелю на болотистий став і землю висохлу – на джерела води.
019	PSA	107	036	І поселяє там голодних, і вони будують місто для мешкання,
019	PSA	107	037	засівають поля й насаджують виноградники, що приносять рясний врожай.
019	PSA	107	038	Він благословляє їх, і вони розмножуються вельми, і худоба в них не убуває.
019	PSA	107	039	Та коли зменшуються числом і поникають вони через утиск, лихо й журбу,
019	PSA	107	040	Він виливає презирство на шляхетних [мужів], і блукають вони в пустелі, де немає дороги.
019	PSA	107	041	А бідного Він підіймає із приниження і родину його робить численною, як отара овець.
019	PSA	107	042	Побачать це праведники й зрадіють, а кожен беззаконник стулить свої вуста.
019	PSA	107	043	Хто мудрий, нехай збереже ці [слова] й зрозуміє милість Господа.
019	PSA	108	001	Пісня. Псалом Давидів. Серце моє непохитне, Боже; я співатиму й гратиму [Тобі] мою славу.
019	PSA	108	002	Прокинься, ліро й арфо! Розбуджу-но я зорю досвітню!
019	PSA	108	003	Я прославлю Тебе серед народів, Господи, співатиму Тобі поміж племенами.
019	PSA	108	004	Бо велика понад небеса милість Твоя і аж до хмар – істина Твоя.
019	PSA	108	005	Піднімися понад небесами, Боже; над усією землею – слава Твоя.
019	PSA	108	006	Щоб улюблені Твої були визволені, врятуй нас правицею Своєю і дай нам відповідь.
019	PSA	108	007	Бог промовив у Своєму святилищі: «Урочисто святкуватиму перемогу, Я розділю Сихем і розміряю долину Суккот.
019	PSA	108	008	Мені належить Ґілеад, і Манассія – Мій, Єфрем – міць Моєї голови, Юда – Мій законодавець.
019	PSA	108	009	Моав – Моя чаша для омовіння, на Едом Я кину Свою сандалію, гукай радісно до Мене, о земле филистимлян!»
019	PSA	108	010	Хто введе мене в місто укріплене? Хто доведе мене до Едома?
019	PSA	108	011	Хіба не Ти, Боже, Котрий відкинув нас і не виходиш, Боже, з воїнствами нашими?
019	PSA	108	012	Подай нам допомогу [в боротьбі] з ворогом, адже марний порятунок людський.
019	PSA	108	013	У Бозі ми виявимо силу, і Він розтопче наших ворогів.
019	PSA	109	001	Керівнику хору. Псалом Давидів. Боже моєї хвали, не мовчи,
019	PSA	109	002	адже нечестиві й підступні люди відкрили на мене вуста свої, говорять зі мною брехливим язиком.
019	PSA	109	003	Оточили мене словами ненависті й даремно воюють зі мною.
019	PSA	109	004	За любов мою ворогують зі мною, а я [заглиблюся] в молитву.
019	PSA	109	005	Вони віддячують мені злом за добро й ненавистю – за мою любов.
019	PSA	109	006	Постав над ним нечестивця, і обвинувач нехай стане по його правиці.
019	PSA	109	007	Коли постане він перед судом, нехай виявиться винним і молитва його нехай вважається гріхом.
019	PSA	109	008	Нехай дні його будуть нечисленними, нехай інший займе його становище.
019	PSA	109	009	Нехай діти його стануть сиротами, а дружина його – вдовою.
019	PSA	109	010	Нехай нащадки його тиняються й жебрають, нехай просять на руїнах своїх [домівок].
019	PSA	109	011	Нехай захопить лихвар усе, що є в нього, і чужі пограбують плоди його праці.
019	PSA	109	012	Нехай не буде нікого, хто виявив би йому співчуття, і над сиротами його нехай ніхто не змилується.
019	PSA	109	013	Нехай будуть викорінені його нащадки й зітреться ім’я його в наступному поколінні.
019	PSA	109	014	Нехай згадаються перед Господом беззаконня його предків і гріх матері його не буде стертий.
019	PSA	109	015	Нехай [гріхи його] будуть завжди перед Господом і нехай викорінена буде з землі пам’ять його
019	PSA	109	016	за те, що він не пам’ятав виявляти [іншим] милість, але переслідував пригніченого, бідного й зламаного серцем, щоб умертвити його.
019	PSA	109	017	Він любив прокляття – воно прийде до нього; йому не подобалося благословення – воно від нього віддалиться.
019	PSA	109	018	Оскільки він вдягався в прокляття, мов у шати, воно просякло, як вода, в його нутро, і, немов олія, – у його кістки.
019	PSA	109	019	Нехай стане воно для нього одягом, у який він огортається, і поясом, яким він завжди підперізується.
019	PSA	109	020	Така відплата від Господа тому, хто ворогує проти мене, і тим, хто зле говорить на душу мою.
019	PSA	109	021	Ти ж, Господи, Володарю, вступися за мене заради імені Твого; через доброту милосердя Твого визволи мене.
019	PSA	109	022	Адже я пригнічений і бідний і серце моє зранене в нутрі моєму.
019	PSA	109	023	Я сную, немов похилена тінь, як сарану, струшують мене.
019	PSA	109	024	Мої коліна ослабли від посту, і тіло моє геть виснажилося без олії.
019	PSA	109	025	Я став посміховищем для них: ті, що бачать мене, похитують [глузливо] головами своїми.
019	PSA	109	026	Допоможи мені, Господи, Боже мій, врятуй мене за милістю Твоєю.
019	PSA	109	027	Нехай же знають, що це рука Твоя, що це Ти зробив, Господи.
019	PSA	109	028	Нехай вони проклинають, а Ти благослови; вони повстануть, але посоромляться, а слуга Твій радітиме.
019	PSA	109	029	Нехай вдягнуться в безчестя ті, хто проти мене ворогує, і огорнуться ганьбою, немов шатами.
019	PSA	109	030	Я буду славити вустами моїми Господа завзято й серед велелюддя хвалитиму Його.
019	PSA	109	031	Бо Він стоїть по правиці від бідняка, щоб врятувати його від тих, хто судить його душу.
019	PSA	110	001	Псалом Давидів. Промовив Господь Володареві моєму: «Сядь праворуч від Мене, доки Я не покладу ворогів Твоїх, як підніжок для Твоїх ніг».
019	PSA	110	002	Жезл сили Твоєї простягне Господь із Сіону – пануй серед ворогів Твоїх!
019	PSA	110	003	Народ Твій готовий у день з’явлення сили Твоєї, він [вишикувався] у величний святий стрій. Із надр досвітньої зорі, немов вранішня роса, народження Твоє.
019	PSA	110	004	Поклявся Господь і не відмовиться: «Ти – священник навіки за чином Мельхіседека».
019	PSA	110	005	Володар по правиці від Тебе, Він вразить царів у день гніву Свого.
019	PSA	110	006	Судитиме Він народи, вкриє [землю] трупами, вразить голову [ворога] на широкому полі.
019	PSA	110	007	Питиме із потоку при дорозі, тому підніме голову.
019	PSA	111	001	Алілуя! Я Господа славити буду всім серцем на раді справедливих і в зібранні.
019	PSA	111	002	Діяння Господа величні, бажані для всіх, хто вподобав їх.
019	PSA	111	003	Слава й велич – діяння Його, і правда Його перебуватиме повіки.
019	PSA	111	004	Пам’ятними зробив Він чудеса Свої; милостивий і милосердний Господь.
019	PSA	111	005	Їжу дає Він тим, хто боїться Його, пам’ятає вічно Завіт Свій.
019	PSA	111	006	Силу діянь Своїх з’явив Він народові Своєму, віддавши їм спадщину народів.
019	PSA	111	007	Діяння рук Його – істина й справедливість, усі настанови Його варті довіри.
019	PSA	111	008	Вони утверджені на віки вічні, засновані на істині й справедливості.
019	PSA	111	009	Він послав визволення Своєму народові, уклав навіки Свій Завіт. Святе й грізне ім’я Його.
019	PSA	111	010	Початок мудрості – страх Господній. Добре розуміння мають усі, хто виконує Його настанови. Хвала Йому перебуватиме повіки!
019	PSA	112	001	Алілуя! Блаженний той, хто Господа боїться і в заповідях Його має велике задоволення!
019	PSA	112	002	Будуть сильними на землі нащадки його; покоління справедливих благословиться.
019	PSA	112	003	Достаток і багатство в домі його, і праведність його повік перебуватиме.
019	PSA	112	004	Сяє в темряві світло для справедливих: милостиве, милосердне й праведне воно.
019	PSA	112	005	Добре тому, хто милує й позичає, хто справи свої веде правосудно!
019	PSA	112	006	Бо він не похитнеться повіки; праведник буде у вічній пам’яті.
019	PSA	112	007	Не злякається лихої чутки, серце його непохитне, упевнене в Господі.
019	PSA	112	008	Утверджене його серце, не злякається, аж поки не побачить [падіння] ворогів своїх.
019	PSA	112	009	Він щедро роздав бідним, його праведність стоятиме повіки, ріг його піднесеться у славі.
019	PSA	112	010	Нечестивий побачить [це] й розгнівається, заскрегоче зубами своїми й розтане. Бажання нечестивців загине.
019	PSA	113	001	Алілуя! Хваліть, раби Господні, хваліть ім’я Господа!
019	PSA	113	002	Нехай буде ім’я Господнє благословенне віднині й повіки!
019	PSA	113	003	Від сходу сонця й до його заходу прославлене ім’я Господа!
019	PSA	113	004	Господь піднісся високо над усіма народами, вище небес Його слава.
019	PSA	113	005	Хто подібний до Господа, Бога нашого, Який, мешкаючи на висотах,
019	PSA	113	006	схиляється подивитися на небеса і землю?
019	PSA	113	007	Він піднімає із пилу вбогого, із купи сміття підносить бідняка,
019	PSA	113	008	щоб посадити [його] зі шляхетними, зі шляхетними його народу.
019	PSA	113	009	Він неплідну жінку вселяє в дім радісною матір’ю дітей. Алілуя!
019	PSA	114	001	Коли Ізраїль виходив з Єгипту, Яків від народу чужоземного,
019	PSA	114	002	тоді Юда став Його святинею, Ізраїль – Його володінням.
019	PSA	114	003	Море побачило [це] й кинулося навтіки, Йордан повернувся назад.
019	PSA	114	004	Гори скакали, немов барани, пагорби – наче ягнята.
019	PSA	114	005	Що з тобою, море, що ти втікаєш, і з тобою, Йордане, що ти назад повертаєшся?
019	PSA	114	006	Що це ви, гори, скакаєте, як барани, і ви, пагорби, – немов ягнята?
019	PSA	114	007	Тремти, земле, перед Володарем, перед Богом Якова,
019	PSA	114	008	Який перетворює скелю на водойму, кремінь – на джерело води.
019	PSA	115	001	Не нам, Господи, не нам, але імені Твоєму дай славу за милість і вірність Твою.
019	PSA	115	002	Чому б народи говорили: «Де ж це Бог їхній?»
019	PSA	115	003	А Бог наш на небесах, Він чинить усе, що Йому до вподоби.
019	PSA	115	004	Ідоли їхні – срібло й золото, витвір рук людських.
019	PSA	115	005	У них є вуста, але вони не говорять; у них є очі, але вони не бачать;
019	PSA	115	006	у них є вуха, але не чують; вони мають ніздрі, але не відчувають запаху;
019	PSA	115	007	у них є руки, але не відчувають дотику; вони мають ноги, але не ходять; не видають звуків своєю гортанню.
019	PSA	115	008	Подібними до них нехай стануть ті, хто їх робить, усі, хто на них надію покладає!
019	PSA	115	009	Ізраїлю, покладай надію на Господа – Він для них допомога й щит!
019	PSA	115	010	Доме Ааронів, покладай надію на Господа – Він для них допомога й щит!
019	PSA	115	011	Ті, хто Господа боїться, покладайте надію на Господа – Він для них допомога й щит!
019	PSA	115	012	Господь пам’ятає нас і благословить: благословить дім Ізраїлів, благословить дім Ааронів,
019	PSA	115	013	благословить тих, хто боїться Господа, малих і великих.
019	PSA	115	014	Нехай Господь примножить вам [добро], вам і нащадкам вашим!
019	PSA	115	015	Благословенні ви у Господа, Творця неба і землі.
019	PSA	115	016	Небеса – Господеві належить небо, а землю Він дав синам людським.
019	PSA	115	017	Не мертві хвалитимуть Господа і не всі, хто сходить у [країну] мовчання,
019	PSA	115	018	але ми благословлятимемо Господа віднині й повіки. Алілуя!
019	PSA	116	001	Люблю я Господа, бо Він чує мій голос, мої благання.
019	PSA	116	002	Через те, що прихилив Він вухо Своє до мене, я буду кликати до Нього [всі] дні мої.
019	PSA	116	003	Облягли мене кайдани смерті, муки царства мертвих спіткали мене, знайшов я скорботу й страждання.
019	PSA	116	004	Тоді я кликав ім’я Господа: «Господи, благаю, врятуй мою душу!»
019	PSA	116	005	Милостивий Господь і праведний, милосердний Бог наш.
019	PSA	116	006	Господь береже недосвідчених: я знемігся, та Він врятує мене.
019	PSA	116	007	Повернися, душе моя, до свого спокою, адже Господь віддячив тобі добром.
019	PSA	116	008	Бо Ти визволив душу мою від смерті, очі мої – від сліз, ногу мою – від спотикання.
019	PSA	116	009	Я буду ходити перед обличчям Господа на землі живих.
019	PSA	116	010	Я вірив [Богові], коли говорив: «Я дуже пригнічений».
019	PSA	116	011	Сказав я у розпачі: «Кожна людина говорить неправду!»
019	PSA	116	012	Чим я віддячу Господеві за всі Його добродійства для мене?
019	PSA	116	013	Піднесу келих спасіння й покличу ім’я Господнє.
019	PSA	116	014	Виконаю усі свої обітниці Господеві перед усім народом Його.
019	PSA	116	015	Цінна в очах Господніх смерть Його вірних.
019	PSA	116	016	Благаю, Господи, я ж раб Твій, я раб Твій і син служниці Твоєї; Ти розв’язав мої пута!
019	PSA	116	017	Тобі принесу я жертву подяки й покличу ім’я Господа.
019	PSA	116	018	Виконаю усі свої обітниці Господеві перед усім народом Його,
019	PSA	116	019	у дворах дому Господнього, посеред тебе, Єрусалиме! Алілуя!
019	PSA	117	001	Славте Господа, усі народи! Хваліть Його, усі племена!
019	PSA	117	002	Бо велика милість Його над нами й істина Господня – навіки. Алілуя!
019	PSA	118	001	Славте Господа, бо Він добрий, бо навіки Його милосердя.
019	PSA	118	002	Нехай скаже Ізраїль: «Бо навіки Його милосердя!»
019	PSA	118	003	Нехай скаже дім Ааронів: «Бо навіки Його милосердя!»
019	PSA	118	004	Нехай скажуть ті, що бояться Господа: «Бо навіки Його милосердя!»
019	PSA	118	005	Із тісноти покликав я Господа – Господь відповів мені, [вивів мене] на просторе місце.
019	PSA	118	006	Господь зі мною – не боятимуся! Що зробить мені людина?
019	PSA	118	007	Господь зі мною, щоб допомагати мені – буду дивитися [переможно] на моїх ненависників.
019	PSA	118	008	Краще захисту шукати в Господа, ніж надіятися на людину.
019	PSA	118	009	Краще захисту шукати в Господа, ніж надіятися на шляхетних [мужів].
019	PSA	118	010	Усі народи оточили мене, та іменем Господнім я знищив їх.
019	PSA	118	011	Оточили мене, обступили з усіх боків, та іменем Господнім я знищив їх.
019	PSA	118	012	Оточили мене, як бджоли, та згасли, немов вогонь у терені: іменем Господнім я знищив їх.
019	PSA	118	013	Ти штовхнув мене, [вороже], так сильно, щоб я впав, та Господь допоміг мені.
019	PSA	118	014	Сила моя і пісня моя – Господь; Він став моїм спасінням.
019	PSA	118	015	Голос радості й перемоги в наметах праведників: правиця Господня діє могутньо!
019	PSA	118	016	Правиця Господня піднята вгору, правиця Господня діє могутньо!
019	PSA	118	017	Не помру, але буду жити й розповідати про діяння Господа.
019	PSA	118	018	Господь покарав мене тяжко, та не віддав мене на смерть.
019	PSA	118	019	Відчиніть мені брами правди, я увійду до них, прославлю Господа.
019	PSA	118	020	Це брама Господня, у яку входять праведні.
019	PSA	118	021	Прославлю Тебе, бо Ти відповів мені й став моїм спасінням.
019	PSA	118	022	Камінь, який відкинули будівничі, став наріжним каменем!
019	PSA	118	023	Від Господа це було, як дивно це в очах наших!
019	PSA	118	024	Цей день створив Господь: веселімося й радіймо сьогодні!
019	PSA	118	025	О Господи, врятуй же, о Господи, даруй нам успіх!
019	PSA	118	026	Благословенний Той, Хто йде в ім’я Господа! Благословляємо вас із дому Господнього!
019	PSA	118	027	Бог – це Господь, і Він осяяв нас. В’яжіть мотузками жертву святкову, ведіть до рогів жертовника.
019	PSA	118	028	Ти – мій Бог, і я прославлю Тебе. Боже мій, я величатиму Тебе.
019	PSA	118	029	Славте Господа, бо Він добрий, бо навіки Його милосердя.
019	PSA	119	001	Блаженні ті, чия дорога невинна, хто ходить [по ній] за Законом Господнім.
019	PSA	119	002	Блаженні ті, що дотримуються одкровень Його, усім серцем шукають Його.
019	PSA	119	003	Вони не чинять беззаконня, ходять Його шляхами.
019	PSA	119	004	Ти заповів настанов Твоїх триматися твердо.
019	PSA	119	005	О, якби утверджувалися дороги мої в дотриманні постанов Твоїх!
019	PSA	119	006	Тоді не посоромився б я, дивлячись на всі Твої заповіді.
019	PSA	119	007	Буду славити Тебе в щирості серця, навчаючись законів правосуддя Твого.
019	PSA	119	008	Постанов Твоїх я дотримуватися буду, не покидай же мене назавжди.
019	PSA	119	009	Як зможе юнак тримати стежку свою в чистоті? Дотримуючись Твого слова.
019	PSA	119	010	Усім серцем моїм шукаю Тебе, не дай мені ухилитися від заповідей Твоїх.
019	PSA	119	011	У серці моєму сховав я сказане Тобою, щоб не згрішив я проти Тебе.
019	PSA	119	012	Благословенний Ти, Господи! Навчи мене постанов Твоїх.
019	PSA	119	013	Вустами моїми я звіщаю усі закони правосуддя із уст Твоїх.
019	PSA	119	014	На шляху одкровень Твоїх радію я, ніби великими статками.
019	PSA	119	015	Про настанови Твої я роздумую й стежки Твої споглядаю.
019	PSA	119	016	Я підбадьорююся постановами Твоїми, не забуваю Твого слова.
019	PSA	119	017	Віддяч добром слузі Своєму, я житиму й буду дотримуватися слова Твого.
019	PSA	119	018	Відкрий мої очі, і я побачу чудеса Закону Твого.
019	PSA	119	019	Приходьком живу я на землі, не приховуй від мене заповідей Твоїх.
019	PSA	119	020	Зомліла душа моя, прагнучи повсякчасно Твоїх законів правосуддя.
019	PSA	119	021	Ти звинуватив проклятих зухвальців, що від заповідей Твоїх ухиляються.
019	PSA	119	022	Зніми з мене ганьбу й сором, адже одкровень Твоїх я дотримуюся.
019	PSA	119	023	Хоча князі сидять і змовляються проти мене, та слуга Твій роздумує над постановами Твоїми.
019	PSA	119	024	Одкровення ж Твої – мої радощі, порадники мої.
019	PSA	119	025	Прилинула до пороху душа моя, оживи мене згідно зі словом Твоїм.
019	PSA	119	026	Я розповів [Тобі] про дороги свої, і Ти відповів мені; навчи мене постанов Своїх.
019	PSA	119	027	Дай мені зрозуміти шлях настанов Твоїх, і я роздумувати буду над чудесами Твоїми.
019	PSA	119	028	Розпливлася від смутку душа моя, зміцни мене згідно зі словом Твоїм.
019	PSA	119	029	Дорогу неправди віддали від мене і Законом Твоїм як милістю мене обдаруй.
019	PSA	119	030	Я обрав дорогу істини, закони правосуддя поставив [перед собою].
019	PSA	119	031	Я прилинув до одкровень Твоїх, Господи, не дай мені осоромитися.
019	PSA	119	032	Побіжу я дорогою заповідей Твоїх, коли ти розуміння моє розшириш.
019	PSA	119	033	Навчи мене, Господи, шляху постанов Твоїх, і я буду дотримуватися його до кінця.
019	PSA	119	034	Дай мені розуміння, і я дотримуватися Закону Твого буду й виконуватиму його всім серцем.
019	PSA	119	035	Поведи мене стежкою заповідей Твоїх, адже на ній я знаходжу задоволення.
019	PSA	119	036	Прихили серце моє до Твоїх одкровень, а не до корисливості.
019	PSA	119	037	Відведи очі мої, щоб не бачили марноти; оживляй мене на шляху Твоєму.
019	PSA	119	038	Виконай усе сказане Тобою рабові Своєму, який боїться Тебе.
019	PSA	119	039	Відверни від мене ганьбу, якої я жахаюся, адже закони правосуддя Твого добрі.
019	PSA	119	040	О, як я прагну настанов Твоїх! Оживляй мене праведністю Своєю.
019	PSA	119	041	Нехай прийде до мене, Господи, милість Твоя, спасіння Твоє згідно зі словом Твоїм.
019	PSA	119	042	Тоді відповім я тому, хто словом ганьбить мене, адже я слову Твоєму довіряю.
019	PSA	119	043	Ніколи не забирай слова істини від моїх вуст, бо на суди Твої [справедливі] я сподіваюся.
019	PSA	119	044	Я буду дотримуватися Закону Твого завжди, повік-віків,
019	PSA	119	045	і ходитиму вільно, бо настанов Твоїх я шукаю.
019	PSA	119	046	І говоритиму я про одкровення Твої перед царями, і не буду осоромлений;
019	PSA	119	047	і радітиму Твоїм заповідям, які я полюбив.
019	PSA	119	048	Тоді простягну долоні свої до заповідей Твоїх, які я полюбив, і роздумувати буду про постанови Твої.
019	PSA	119	049	Згадай слово [Своє] до слуги Твого, на яке Ти заповів мені сподіватися.
019	PSA	119	050	Це – втіха у скорботі моїй, що слово Твоє оживляє мене.
019	PSA	119	051	Зухвальці надмірно насміхаються з мене, та від Закону Твого я не ухиляюся.
019	PSA	119	052	Згадую Твої одвічні закони правосуддя, Господи, і втішаюся я.
019	PSA	119	053	Жах охоплює мене через нечестивців, що Закон Твій полишають.
019	PSA	119	054	Співом стали для мене постанови Твої в домі, де я мешкаю.
019	PSA	119	055	Я згадую вночі ім’я Твоє, Господи, і дотримуюся Закону Твого.
019	PSA	119	056	Моїм він став, бо настанов Твоїх я дотримуюся.
019	PSA	119	057	Господи, – сказав я, – доля моя – дотримуватися Твоїх слів.
019	PSA	119	058	Шукав я прихильності обличчя Твого усім серцем: помилуй мене згідно зі словом Твоїм.
019	PSA	119	059	Я обдумував дороги свої й повертав ноги мої до одкровень Твоїх,
019	PSA	119	060	поспішав і не зволікав виконувати заповіді Твої.
019	PSA	119	061	Кайдани нечестивців облягли мене, та не забув я Закону Твого.
019	PSA	119	062	Опівночі вставав я славити Тебе за справедливі суди Твої.
019	PSA	119	063	Я спільник усім, хто боїться Тебе й хто дотримується настанов Твоїх.
019	PSA	119	064	Милістю Твоєю, Господи, наповнена земля; навчи мене постанов Твоїх.
019	PSA	119	065	Добре вчинив Ти зі слугою Своїм згідно зі словом Твоїм, Господи.
019	PSA	119	066	Доброго розуміння й пізнання навчи мене, адже я повірив заповідям Твоїм.
019	PSA	119	067	Перш ніж я зазнав страждання мого, я блукав, але тепер слова Твого дотримуюся.
019	PSA	119	068	Добрий Ти і чиниш добро, [тож] навчи мене постанов Своїх.
019	PSA	119	069	Плетуть зухвальці на мене неправду, я ж усім серцем триматимусь настанов Твоїх.
019	PSA	119	070	Нечулим, немов лій, стало їхнє серце, я ж Законом Твоїм себе підбадьорюю.
019	PSA	119	071	Добре мені, що постраждав я, щоб навчитися постанов Твоїх.
019	PSA	119	072	Ліпший для мене Закон Твій, аніж тисячі [зливків] золота й срібла.
019	PSA	119	073	Руки Твої створили й утвердили мене; дай мені розуміння, і я навчуся заповідей Твоїх.
019	PSA	119	074	Побачать мене ті, хто боїться Тебе, і зрадіють, бо на слово Твоє я сподіваюся.
019	PSA	119	075	Я знаю, Господи, що справедливі суди Твої, і через вірність Свою Ти дав мені зазнати страждання.
019	PSA	119	076	Нехай милість Твоя стане втіхою моєю, згідно зі словом Твоїм, [даним] слузі Твоєму.
019	PSA	119	077	Нехай прийде до мене милосердя Твоє, і я оживу, адже Закон Твій – втіха моя.
019	PSA	119	078	Нехай же посоромляться зухвальці за те, що безвинно пригнічують мене; а я роздумувати буду над настановами Твоїми.
019	PSA	119	079	Нехай навернуться до мене ті, хто боїться Тебе й знає одкровення Твої.
019	PSA	119	080	Нехай серце моє буде невинним щодо постанов Твоїх, щоб я не осоромився.
019	PSA	119	081	Знемагає душа моя від туги за спасінням Твоїм, але я на слово Твоє сподіваюся.
019	PSA	119	082	Тануть очі мої, на слово Твоє [чекаючи] й кажучи: «Коли Ти втішиш мене?»
019	PSA	119	083	Бо я став, немов міх у диму, та постанов Твоїх я не забуваю.
019	PSA	119	084	Скільки днів [відведено] слузі Твоєму? Коли ж Ти вчиниш суд над переслідувачами моїми?
019	PSA	119	085	Зухвальці викопали мені ями всупереч Закону Твоєму.
019	PSA	119	086	Усі заповіді Твої – істина. Мене неправедно переслідують, допоможи мені.
019	PSA	119	087	Мало не згубили мене на землі, та настанов Твоїх я не залишив.
019	PSA	119	088	За милістю Своєю оживи мене, і я буду дотримуватися одкровення вуст Твоїх.
019	PSA	119	089	Навіки, Господи, слово Твоє утверджене на небесах;
019	PSA	119	090	з роду в рід – вірність Твоя. Ти утвердив землю, і вона стоїть;
019	PSA	119	091	за Твоїми законами правосуддя все стоїть донині, бо все Тобі служить.
019	PSA	119	092	Якби Закон Твій не був моєю втіхою, то я загинув би в скорботі своїй.
019	PSA	119	093	Я повіки не забуду настанов Твоїх, адже ними Ти оживляєш мене.
019	PSA	119	094	Я – Твій, врятуй же мене, адже прагну я настанов Твоїх.
019	PSA	119	095	Нечестиві очікують, щоб погубити мене, та я роздумую над одкровеннями Твоїми.
019	PSA	119	096	Я бачив межу всілякої досконалості, та заповідь Твоя безмежно широка!
019	PSA	119	097	Як люблю я Закон Твій! Роздумую над ним цілий день.
019	PSA	119	098	Заповіддю Своєю Ти зробив мене мудрішим від ворогів моїх, бо вона навіки зі мною.
019	PSA	119	099	Я став розумнішим від усіх вчителів моїх, бо одкровення Твої – мої роздуми.
019	PSA	119	100	Я розумію більше, ніж старці, бо настанови Твої дотримую.
019	PSA	119	101	Від усілякої лихої стежки утримую ноги мої, щоб виконувати Твоє слово.
019	PSA	119	102	Від Твоїх законів правосуддя не відступаю, адже Ти навчаєш мене.
019	PSA	119	103	Які солодкі для мого піднебіння слова Твої! Вони солодші, ніж мед, для вуст моїх.
019	PSA	119	104	Від настанов Твоїх я набираюсь розуміння, тому ненавиджу всяку стежку неправди.
019	PSA	119	105	Слово Твоє – світильник для ноги моєї і світло для стежки моєї.
019	PSA	119	106	Присягнув я виконувати справедливі закони правосуддя Твого і виконаю це.
019	PSA	119	107	Постраждав я занадто, Господи, оживи мене згідно зі словом Твоїм.
019	PSA	119	108	Добровільні жертви вуст моїх нехай приємними будуть Тобі, Господи, і навчи мене Твоїх законів правосуддя.
019	PSA	119	109	Душа моя завжди в моїй руці, та Закону Твого я не забуваю.
019	PSA	119	110	Нечестиві розставили тенета для мене, але від настанов Твоїх я не ухиляюся.
019	PSA	119	111	Я прийняв, як вічний спадок, одкровення Твої, адже вони – радість мого серця.
019	PSA	119	112	Нахилив я серце своє до того, щоб дотримувати постанови Твої повіки, до кінця.
019	PSA	119	113	Ненавиджу двоєдушних людей, а Закон Твій люблю.
019	PSA	119	114	Ти – сховище моє й щит; на слово Твоє сподіваюся.
019	PSA	119	115	Відступіться від мене, злодії, і я буду дотримуватися заповідей Бога мого.
019	PSA	119	116	Підтримай мене згідно зі словом Твоїм, і я житиму; і не дай мені осоромитися в надії моїй.
019	PSA	119	117	Підтримай мене, і я буду врятований, і постанови Твої завжди споглядатиму.
019	PSA	119	118	Ти відкидаєш усіх, хто ухиляється від постанов Твоїх, бо хитрощі їхні – неправда.
019	PSA	119	119	Немов золу, відкинеш Ти усіх нечестивців землі; тому я полюбив одкровення Твої.
019	PSA	119	120	Тремтить від страху перед Тобою тіло моє, і судів Твоїх я боюся.
019	PSA	119	121	Я чинив правосудно й справедливо, – не залишай же мене [на поталу] моїм гнобителям.
019	PSA	119	122	Заступися за слугу Свого на добро, не дай зухвалим пригнічувати мене.
019	PSA	119	123	Очі мої тануть, чекаючи на Твій порятунок і на слова Твоєї правди.
019	PSA	119	124	Вчини з рабом Своїм за милістю Твоєю й навчи мене постанов Своїх.
019	PSA	119	125	Я – слуга Твій, настав мене, і я пізнаю одкровення Твої.
019	PSA	119	126	Час діяти, Господи: Законом Твоїм знехтували.
019	PSA	119	127	Тому полюбив я заповіді Твої більше від золота, щирого золота;
019	PSA	119	128	тому всі настанови Твої визнаю справедливими, а всіляку стежку неправди ненавиджу.
019	PSA	119	129	Дивовижні одкровення Твої, тому душа моя береже їх.
019	PSA	119	130	Розкриття Твоїх слів просвітлює, напоумлює простих.
019	PSA	119	131	Уста свої розкриваю й прагну, бо жадаю заповідей Твоїх.
019	PSA	119	132	Обернися до мене й змилуйся, як [зазвичай поводишся] Ти справедливо з тими, хто любить ім’я Твоє.
019	PSA	119	133	Зміцни мої стопи словом Твоїм і не дай жодному беззаконню оволодіти мною.
019	PSA	119	134	Визволи мене від гноблення людського, і я дотримуватися буду настанов Твоїх.
019	PSA	119	135	Обличчям Своїм осяй слугу Твого й навчи мене постанов Твоїх.
019	PSA	119	136	Потоками водними течуть мої очі, бо не дотримуються Закону Твого.
019	PSA	119	137	Праведний Ти, Господи, і справедливі суди Твої.
019	PSA	119	138	Одкровення, заповідані Тобою, досконало справедливі й істинні.
019	PSA	119	139	Знесилився я через ревність мою, бо забули мої супротивники слова Твої.
019	PSA	119	140	Слово Твоє випробуване досконало, і слуга Твій любить його.
019	PSA	119	141	Я нікчемний і зганьблений, [але] настанов Твоїх не забуваю.
019	PSA	119	142	Правда Твоя – правда вічна, і Закон Твій – істина.
019	PSA	119	143	Тіснота й скорбота спіткали мене, [але] заповіді Твої – втіха моя.
019	PSA	119	144	Правда одкровень Твоїх вічна, напоум мене, і я житиму.
019	PSA	119	145	Я кличу всім серцем – дай мені відповідь, Господи, і я буду дотримуватися постанов Твоїх.
019	PSA	119	146	Я кличу Тебе, врятуй мене, і я буду дотримуватись одкровень Твоїх.
019	PSA	119	147	Перед ранковими сутінками волаю я, на слово Твоє сподіваюся.
019	PSA	119	148	Випереджають очі мої ранкову сторожу, щоб роздумувати над словом Твоїм.
019	PSA	119	149	Почуй мій голос заради милості Твоєї, Господи, відповідно до [справедливого] суду Твого оживи мене.
019	PSA	119	150	Наблизилися до мене зловмисники, [та] від Закону Твого віддалилися.
019	PSA	119	151	Ти ж близько, Господи, і всі заповіді Твої – істина.
019	PSA	119	152	Здавна знаю я про одкровення Твої, що Ти їх встановив навіки.
019	PSA	119	153	Поглянь на приниження моє й визволи мене, адже Закону Твого не забуваю я.
019	PSA	119	154	Вступися в судову тяганину мою й визволи мене, оживи мене згідно зі словом Твоїм.
019	PSA	119	155	Далеке від нечестивців спасіння, бо не шукають постанов Твоїх.
019	PSA	119	156	Щедроти Твої численні, Господи, оживи мене відповідно до [справедливого] суду Твого.
019	PSA	119	157	Численні переслідувачі й супротивники мої, але від одкровень Твоїх я не ухиляюся.
019	PSA	119	158	Дивлюся на відступників з огидою, бо слова Твого вони не дотримують.
019	PSA	119	159	Подивися, як люблю я Твої настанови, Господи, заради милості Твоєї оживи мене.
019	PSA	119	160	Сутність слів Твоїх – істина, вічні справедливі закони правосуддя Твого.
019	PSA	119	161	Князі переслідують мене безвинно, але серце моє боїться Твого слова.
019	PSA	119	162	Радію я слову Твоєму, наче спіткав здобич велику.
019	PSA	119	163	Я ненавиджу неправду, бриджуся нею, Закон же Твій люблю.
019	PSA	119	164	Сім разів на день прославляю Тебе за справедливі суди Твої.
019	PSA	119	165	Великий мир у тих, хто любить Закон Твій, немає в них спотикання.
019	PSA	119	166	Очікую спасіння Твого, Господи, і виконую заповіді Твої.
019	PSA	119	167	Душа моя береже одкровення Твої і любить їх дуже.
019	PSA	119	168	Я дотримуюсь настанов і одкровень Твоїх, бо всі дороги мої перед Тобою.
019	PSA	119	169	Нехай наблизиться волання моє до обличчя Твого, Господи, дай мені розуміння, що відповідає слову Твоєму.
019	PSA	119	170	Нехай прийде благання моє перед обличчя Твоє, визволи мене за словом Твоїм.
019	PSA	119	171	Переливатимуться вуста мої хвалою, коли Ти навчиш мене постанов Своїх.
019	PSA	119	172	Проголошуватиме язик мій слово Твоє, бо всі заповіді Твої – справедливі.
019	PSA	119	173	Нехай рука Твоя буде мені допомогою, адже я обрав Твої настанови.
019	PSA	119	174	Я прагну спасіння Твого, Господи, і Закон Твій – втіха моя.
019	PSA	119	175	Нехай живе душа моя й прославляє Тебе і нехай допоможуть мені Твої закони правосуддя.
019	PSA	119	176	Заблукав я, немов вівця загублена. Шукай слугу Свого, адже заповідей Твоїх я не забув.
019	PSA	120	001	Пісня сходження. У скорботі своїй я кликав до Господа, і Він відповів мені.
019	PSA	120	002	Господи, визволи душу мою від уст неправдивих і язика віроломного.
019	PSA	120	003	Що тобі може дати і що ще додати віроломний язик?
019	PSA	120	004	[Лише] гострі стріли воїна з розжареним вугіллям дроку!
019	PSA	120	005	Горе мені, бо живу в Мешеху й мешкаю серед шатрів Кедару!
019	PSA	120	006	Достатньо вже мешкала душа моя з тими, хто ненавидить мир.
019	PSA	120	007	Я – за мир, але тільки заговорю – вони [стають] на війну.
019	PSA	121	001	Пісня сходження. Зводжу очі свої на гори – звідки ж прийде мені допомога?
019	PSA	121	002	Допомога моя від Господа, Творця небес і землі.
019	PSA	121	003	Він не дасть захитатися нозі твоїй, не задрімає Той, Хто береже тебе.
019	PSA	121	004	Так, не задрімає й не засне Той, Хто стереже Ізраїля.
019	PSA	121	005	Господь – сторож твій; Господь – тінь твоя по правиці твоїй.
019	PSA	121	006	Сонце не вразить тебе вдень, ані місяць – вночі.
019	PSA	121	007	Господь оберігатиме тебе від усякого зла; Господь стерегтиме душу твою.
019	PSA	121	008	Господь оберігатиме тебе, коли ти будеш виходити й входити, віднині й навіки.
019	PSA	122	001	Пісня сходження Давидова. Зрадів я, коли мені сказали: «Ходімо до дому Господнього!»
019	PSA	122	002	Наші ноги стоять у воротах твоїх, Єрусалиме.
019	PSA	122	003	Єрусалиме, що збудований щільно як місто, з’єднане в одне ціле,
019	PSA	122	004	куди піднімаються племена, Господні племена, згідно з одкровенням, [даним] Ізраїлю, щоб прославляти там ім’я Господа.
019	PSA	122	005	Бо там стоять престоли судні, престоли дому Давидового.
019	PSA	122	006	Просіть миру для Єрусалима: «Нехай у добробуті живуть ті, хто любить тебе!
019	PSA	122	007	Нехай мир буде в укріпленнях твоїх і добробут – у палацах твоїх!»
019	PSA	122	008	Заради братів моїх і друзів скажу я: «Мир тобі!»
019	PSA	122	009	Заради дому Господа, Бога нашого, я щиро бажатиму тобі добра, [Єрусалиме]!
019	PSA	123	001	Пісня сходження. До Тебе підношу я очі свої, о, Той, Хто мешкає на небесах!
019	PSA	123	002	Ось, як очі рабів – на руку їхніх володарів, як очі служниці – на руку її пані, так очі наші [звернені] до Господа, Бога нашого, доки Він не помилує нас.
019	PSA	123	003	Помилуй нас, Господи, бо досить наситилися ми безчестям,
019	PSA	123	004	досить наситилася душа наша глузуванням пихатих, презирством від гордих.
019	PSA	124	001	Пісня сходження Давидова. Якби не був із нами Господь, – нехай скаже Ізраїль, –
019	PSA	124	002	якби не був із нами Господь, коли повстали проти нас люди,
019	PSA	124	003	то вони живцем поглинули б нас, коли на нас спалахнув їхній гнів.
019	PSA	124	004	Тоді води потопили б нас, потік пройшов би над нашою душею;
019	PSA	124	005	тоді пронеслися б над нашою душею води бурхливі.
019	PSA	124	006	Благословенний Господь, Який не дав нас на здобич ненависникам нашим!
019	PSA	124	007	Душа наша, мов птах, що звільнився з сильця ловців: тенета розірвалися, а ми визволені!
019	PSA	124	008	Допомога наша – в імені Господа, Творця небес і землі.
019	PSA	125	001	Пісня сходження. Ті, хто надію покладає на Господа, – немов гора Сіон, яка не захитається, [але] повік перебуває.
019	PSA	125	002	Як гори навколо Єрусалима, так Господь навколо Свого народу віднині й повіки.
019	PSA	125	003	Не спочине жезл нечестивих над долею праведних, щоб не простягнули праведні руки свої до беззаконня.
019	PSA	125	004	Господи, будь добрим до добрих і справедливих у серцях своїх!
019	PSA	125	005	А тих, хто блукає манівцями своїми, нехай полишить Господь ходити разом із тим, хто чинить беззаконня. Мир над Ізраїлем!
019	PSA	126	001	Пісня сходження. Коли повертав Господь полон Сіону, ми були ніби уві сні.
019	PSA	126	002	Тоді наповнилися вуста наші сміхом і язик наш – вигуками радості. Тоді говорили серед народів: «Великі діяння звершив Господь для них!»
019	PSA	126	003	«Великі діяння звершив Господь для нас!» – раділи ми.
019	PSA	126	004	Поверни ж, Господи, наших бранців, як потоки в Неґеві.
019	PSA	126	005	Ті, що зі сльозами сіють, з радісними піснями будуть жати.
019	PSA	126	006	Хто ходить і плачучи несе торбину з насінням, неодмінно повернеться з радісним співом, несучи свої снопи.
019	PSA	127	001	Пісня сходження Соломонова. Якщо Господь не будує дому, марно працюють над ним будівничі. Якщо Господь не стереже міста, марно пильнує охорона.
019	PSA	127	002	Марно ви вдосвіта встаєте, допізна сидите [і] їсте хліб скорботний, тоді як Він дає сон Своєму улюбленцеві.
019	PSA	127	003	Ось спадщина Господня – діти, нагорода [від Нього] – плід утроби.
019	PSA	127	004	Як стріли в руці воїна, так сини юності.
019	PSA	127	005	Блаженний той, хто наповнив ними свій сагайдак. Не осоромляться вони, коли говоритимуть із ворогами біля воріт [міста].
019	PSA	128	001	Пісня сходження. Блаженний той, хто боїться Господа, хто ходить Його шляхами.
019	PSA	128	002	Ти їстимеш плоди праці рук своїх; блаженний ти і добре тобі!
019	PSA	128	003	Дружина твоя – немов плодовита лоза в покоях твого дому, діти твої – як віття олив навколо твого столу.
019	PSA	128	004	Ось так благословенний буде муж, що боїться Господа.
019	PSA	128	005	Нехай благословить тебе Господь із Сіону, щоб ти міг бачити процвітання Єрусалима в усі дні життя свого
019	PSA	128	006	і щоб побачив ти синів своїх синів. Мир над Ізраїлем!
019	PSA	129	001	Пісня сходження. Досить пригнічували мене ще з юності, – нехай скаже Ізраїль, –
019	PSA	129	002	досить пригнічували мене ще з юності, та не здолали мене!
019	PSA	129	003	На спині моїй орали орачі, протягнули свої довгі борозни.
019	PSA	129	004	Господь праведний: Він розсік пута нечестивців.
019	PSA	129	005	Нехай осоромляться й назад відсахнуться всі, хто ненавидить Сіон.
019	PSA	129	006	Нехай стануть вони, як трава на даху, що засихає, перш ніж виросте,
019	PSA	129	007	якою жнець не наповнить долоні своєї, і той, хто снопи в’яже, не візьме її оберемком.
019	PSA	129	008	І не скажуть перехожі: «Благословення Господнього вам! Благословляємо вас іменем Господа!»
019	PSA	130	001	Пісня сходження. Із глибин кличу я до Тебе, Господи.
019	PSA	130	002	Володарю, почуй же мій голос, нехай схиляться вуха Твої до голосу благання мого!
019	PSA	130	003	Якщо беззаконня Ти, Господи, пильнуватимеш, хто ж встояти зможе, Владико?
019	PSA	130	004	Але в Тебе прощення, щоб мали страх [перед Тобою].
019	PSA	130	005	Я покладаю надію на Господа, надію має душа моя, і на слово Його сподіваюся.
019	PSA	130	006	Душа моя на Владику чекає більше, ніж сторожа ранку, так, більше, ніж сторожа ранку!
019	PSA	130	007	Нехай Ізраїль сподівається на Господа, адже в Господа милість і велике визволення – у Нього.
019	PSA	130	008	І Він визволить Ізраїля від усіх його беззаконь.
019	PSA	131	001	Пісня сходження Давидова. Господи, не гордилося серце моє, і не підносилися очі мої, не втручався я у великі й недосяжні для мене дива.
019	PSA	131	002	Хіба не втихомирював і не заспокоював я душі своєї, немов немовля, від грудей матері відлучене? Як відлучене від грудей немовля – душа моя в мені.
019	PSA	131	003	Нехай Ізраїль сподівається на Господа віднині й повіки!
019	PSA	132	001	Пісня сходження. Згадай, Господи, Давида й усі смирення його,
019	PSA	132	002	коли він присягнув Господеві, дав обітницю Могутньому [Богові] Якова:
019	PSA	132	003	«Не увійду в шатро свого дому, не ляжу на постіль мого ложа,
019	PSA	132	004	не дам сну очам моїм і повікам моїм дрімання,
019	PSA	132	005	аж поки не знайду місця для Господа, помешкання для Могутнього Якового [Бога]».
019	PSA	132	006	Ось ми чули про нього в Ефраті, знайшли його на полях Яара.
019	PSA	132	007	Підійдімо ж до Його помешкання, вклонімося біля Його підніжжя.
019	PSA	132	008	Повстань, Господи, [прийди] до місця Свого спокою, Ти й ковчег могутності Твоєї.
019	PSA	132	009	Священники Твої нехай зодягнуться правдою і вірні Твої нехай радісно співають.
019	PSA	132	010	Заради Давида, слуги Свого, не відвертай обличчя від Твого помазанця.
019	PSA	132	011	Істинно присягався Господь Давидові, не зречеться Він цього: «[Нащадка] від плоду утроби твоєї посаджу на свій престол.
019	PSA	132	012	Якщо дотримуватися будуть сини твої Завіту Мого й одкровень Моїх, яких Я навчу їх, то й сини їхні повік-віків на престолі твоїм сидітимуть».
019	PSA	132	013	Адже обрав Господь Сіон, уподобав мешкати на ньому:
019	PSA	132	014	«Це місце спочинку Мого на віки вічні, тут мешкати буду, бо Я вподобав його.
019	PSA	132	015	Щедро благословлю його їжею, бідняків його насичу хлібом.
019	PSA	132	016	Священників його зодягну спасінням, а вірні його будуть радісно співати.
019	PSA	132	017	Там Я дам розростися рогові Давидовому, встановлю світильника Моєму помазанцеві.
019	PSA	132	018	Ворогів його зодягну соромом, а на ньому сяятиме вінок його».
019	PSA	133	001	Пісня сходження Давидова. Як же добре і як приємно жити братам разом!
019	PSA	133	002	Це як олія дорогоцінна на голові, що стікає на бороду, бороду Ааронову, на краї шат його стікає.
019	PSA	133	003	Це як роса на Хермоні, що сходить на гори Сіонські, бо там заповів Господь благословення – життя навіки!
019	PSA	134	001	Пісня сходження. Благословіть Господа, усі слуги Господні, що стоять вночі у домі Господньому.
019	PSA	134	002	Здійміть руки ваші до святилища й благословіть Господа.
019	PSA	134	003	Нехай благословить тебе Господь із Сіону, Творець небес і землі.
019	PSA	135	001	Алілуя! Хваліть ім’я Господа! Хваліть, слуги Господні,
019	PSA	135	002	що стоять у домі Господньому, у дворах дому Бога нашого!
019	PSA	135	003	Хваліть Господа, бо добрий Господь; співайте імені Його, бо це приємно,
019	PSA	135	004	адже Господь вибрав Собі Якова, Ізраїля – як власність для Себе.
019	PSA	135	005	Бо пізнав я, що великий Господь і Володар наш [вищий] від усіх богів.
019	PSA	135	006	Усе, що бажає Господь, Він робить на небесах і на землі, у морях і в усіх безоднях океану.
019	PSA	135	007	Піднімає хмари від краю землі, творить блискавки з дощем, виводить вітер зі Своїх сховищ.
019	PSA	135	008	Він вразив первістків Єгипту, від людини до худоби.
019	PSA	135	009	Послав знамення й чудеса посеред тебе, о Єгипте, на фараона й на всіх його слуг.
019	PSA	135	010	Він вразив численні народи й убив могутніх царів:
019	PSA	135	011	Сіхона, царя аморейського, Оґа, царя Башану, і всі царства Ханаану,
019	PSA	135	012	і віддав землі їхні у спадок, у спадок народові Своєму, Ізраїлеві.
019	PSA	135	013	Господи, ім’я Твоє – навіки; Господи, пам’ять про Тебе – з роду в рід.
019	PSA	135	014	Адже судитиме Господь народ Свій і змилується над рабами Своїми.
019	PSA	135	015	Ідоли народів – [лише] срібло й золото, витвір рук людських.
019	PSA	135	016	Є в них вуста, але вони не говорять; у них є очі, але вони не бачать;
019	PSA	135	017	у них є вуха, але вони не чують, і немає дихання в устах їхніх.
019	PSA	135	018	Подібними до них нехай стануть ті, хто їх робить, усі, хто на них надію покладає.
019	PSA	135	019	Доме Ізраїлів, благослови Господа! Доме Ааронів, благослови Господа!
019	PSA	135	020	Доме Левіїв, благослови Господа! Ті, хто Господа боїться, благословіть Господа!
019	PSA	135	021	Благословенний із Сіону Господь, Який мешкає в Єрусалимі! Алілуя!
019	PSA	136	001	Славте Господа, бо Він добрий, бо навіки Його милість.
019	PSA	136	002	Славте Бога над богами, бо навіки Його милість.
019	PSA	136	003	Славте Владику над владиками, бо навіки Його милість.
019	PSA	136	004	Того, Хто лише один здійснює чудеса великі, бо навіки Його милість;
019	PSA	136	005	Того, Хто створив небеса розумно, бо навіки Його милість;
019	PSA	136	006	Того, Хто розкинув землю над водами, бо навіки Його милість;
019	PSA	136	007	Того, Хто створив світила великі, бо навіки Його милість;
019	PSA	136	008	сонце, щоб панувати над днем, бо навіки Його милість;
019	PSA	136	009	місяць і зорі, щоб керувати ніччю, бо навіки Його милість.
019	PSA	136	010	Він вразив Єгипет через його первістків, бо навіки Його милість;
019	PSA	136	011	і вивів Ізраїля з-поміж них, бо навіки Його милість;
019	PSA	136	012	рукою сильною й плечем простягнутим, бо навіки Його милість.
019	PSA	136	013	Того, Хто Море Червоне розділив навпіл, бо навіки Його милість;
019	PSA	136	014	і провів Ізраїля посеред нього, бо навіки Його милість;
019	PSA	136	015	але жбурнув фараона й військо його в Море Червоне, бо навіки Його милість.
019	PSA	136	016	Він провів народ Свій через пустелю, бо навіки Його милість.
019	PSA	136	017	Він вразив великих царів, бо навіки Його милість;
019	PSA	136	018	убив могутніх царів, бо навіки Його милість;
019	PSA	136	019	Сіхона, царя аморейського, бо навіки Його милість;
019	PSA	136	020	й Оґа, царя Башану, бо навіки Його милість;
019	PSA	136	021	і віддав їхню землю у спадок, бо навіки Його милість;
019	PSA	136	022	у спадок Ізраїлеві, слузі Своєму, бо навіки Його милість.
019	PSA	136	023	Того, Хто згадав нас у приниженні нашому, бо навіки Його милість;
019	PSA	136	024	і визволив нас від супротивників наших, бо навіки Його милість;
019	PSA	136	025	Того, Хто дає їжу всьому живому, бо навіки Його милість.
019	PSA	136	026	Славте Бога небес, бо навіки Його милість.
019	PSA	137	001	Біля річок Вавилона, там сиділи ми й плакали, згадуючи Сіон.
019	PSA	137	002	На вербах посеред міста ми повісили наші арфи,
019	PSA	137	003	бо там поневолювачі наші просили від нас слів пісні й гнобителі наші [вимагали від нас] радості: «Заспівайте нам одну з пісень Сіону!»
019	PSA	137	004	Як можемо ми пісню Господню на землі чужій співати?
019	PSA	137	005	Якщо я забуду тебе, Єрусалиме, нехай забуде правиця моя [рухи свої].
019	PSA	137	006	Нехай прилипне язик мій до піднебіння, якщо я не пам’ятатиму тебе, якщо я не піднесу Єрусалима як найвищу радість мою.
019	PSA	137	007	Нагадай, Господи, синам Едомовим день [захоплення] Єрусалима, коли вони говорили: «Руйнуйте, руйнуйте його до самих підвалин!»
019	PSA	137	008	Донько Вавилона, приречена на спустошення, блаженний той, хто віддасть тобі за те, що ти накоїла нам!
019	PSA	137	009	Блаженний той, хто схопить і розіб’є об скелю твоїх немовлят!
019	PSA	138	001	Псалом Давидів. Буду славити Тебе всім серцем своїм, співатиму Тобі перед богами.
019	PSA	138	002	Поклонюся перед Храмом святині Твоєї і прославлю ім’я Твоє за милість Твою й істину, бо звеличив Ти понад усе ім’я Твоє й Слово Твоє.
019	PSA	138	003	Того дня, коли я кликав Тебе, Ти відповів мені, розбудив у душі моїй силу.
019	PSA	138	004	Прославлять Тебе, Господи, усі царі земні, коли почують слова вуст Твоїх,
019	PSA	138	005	і будуть оспівувати дороги Господні, бо велика слава Господа.
019	PSA	138	006	Хоч високо Господь, але бачить смиренного й гордого впізнає здалека.
019	PSA	138	007	Навіть якщо я йтиму серед скорботи, Ти оживиш мене, простягнеш руку Твою проти гніву ворогів моїх, і врятує мене правиця Твоя.
019	PSA	138	008	Господь здійснить правосуддя для мене. Милість Твоя, Господи, повіки: не полишай того, що зробили руки Твої.
019	PSA	139	001	Керівнику хору. Псалом Давидів. Господи, Ти дослідив мене й знаєш.
019	PSA	139	002	Сідаю я чи встаю – Ти знаєш; Ти розумієш думки мої здалека.
019	PSA	139	003	Ти спостерігаєш за мандрівкою моєю й відпочинком, і всі шляхи мої Тобі досконало відомі.
019	PSA	139	004	Ще немає слова на язиці у мене, а Ти, Господи, уже знаєш його досконало.
019	PSA	139	005	Ти оточив мене ззаду й спереду і поклав долоню Свою на мене.
019	PSA	139	006	Дивне для мене знання [Твоє], піднесене, не можу його осягнути.
019	PSA	139	007	Куди піти я можу від Духа Твого? Куди втечу від обличчя Твого?
019	PSA	139	008	Якщо зійду на небеса – Ти там; чи в царстві смерті влаштую собі ложе – і там Ти!
019	PSA	139	009	Чи піднесусь на крилах досвітньої зорі, чи поселюся на краю моря –
019	PSA	139	010	навіть там рука Твоя поведе мене, триматиме мене правиця Твоя.
019	PSA	139	011	А якщо скажу: «Напевно, темрява сховає мене і ніччю стане світло навколо мене»,
019	PSA	139	012	то навіть темрява не буде темною для Тебе, і ніч буде сяяти, немов день: темрява як світло [для Тебе].
019	PSA	139	013	Адже Ти створив нутрощі мої, зіткав мене в утробі моєї матері.
019	PSA	139	014	Буду славити Тебе за те, що дивовижно й чудово створений я. Дивні діяння Твої, і душа моя добре це знає!
019	PSA	139	015	Не були приховані від Тебе мої кості, коли я був створений у таємниці, витканий у глибинах землі.
019	PSA	139	016	Твої очі бачили мій зародок, і в книзі Твоїй були записані всі дні, призначені для мене, коли жодного з них ще не було.
019	PSA	139	017	Які ж дорогі для мене думки Твої, Боже! Яка ж величезна кількість їх!
019	PSA	139	018	Почну лічити їх – вони численніші, ніж пісок. Коли прокидаюся, я все ще з Тобою.
019	PSA	139	019	О Боже, якби Ти знищив нечестивого! Віддаліться від мене, кровожерні!
019	PSA	139	020	Вони говорять про Тебе з лукавством, супротивники Твої підносяться марно.
019	PSA	139	021	Як же не зненавидіти мені тих, хто ненавидить Тебе, Господи? Як не обридитися мені тими, хто повстає проти Тебе?
019	PSA	139	022	Ненавиджу їх повною ненавистю, вони стали мені ворогами.
019	PSA	139	023	Досліди мене, Боже, і пізнай моє серце; випробуй мене і пізнай тривожні думки мої.
019	PSA	139	024	І подивися, чи не на хибній я дорозі, і поведи мене шляхом вічності.
019	PSA	140	001	Керівнику хору. Псалом Давидів. Врятуй мене, Господи, від людини злої, оберігай мене від насильників,
019	PSA	140	002	які зло задумують у серці, щодня збурюють війни.
019	PSA	140	003	Гострять язики свої, наче змії; отрута аспидова на губах у них. (Села)
019	PSA	140	004	Оберігай мене, Господи, від рук нечестивця, врятуй мене від насильників, що задумали похитнути мої стопи.
019	PSA	140	005	Горді приховали пастку й мотузки для мене, розтягнули сіті вздовж стежки, розставили мені тенета.
019	PSA	140	006	Я сказав Господеві: «Ти – мій Бог! Почуй, Господи, голос мого благання!
019	PSA	140	007	Господи, Владико, сило спасіння мого, Ти прикрив голову мою в день битви.
019	PSA	140	008	Не дай, Господи, нечестивому того, що він бажає, не дай здійснитися його задуму, [бо] він загордиться». (Села)
019	PSA	140	009	Голови тих, хто оточив мене, нехай накриє лихо їхніх вуст.
019	PSA	140	010	Нехай впаде на них розжарене вугілля, нехай будуть вкинуті у вогонь, у провалля бездонне, щоб не встали більше.
019	PSA	140	011	Людина зі злим язиком не утвердиться на землі; насильника нехай вполює зло [йому] на погибель.
019	PSA	140	012	Я знаю, що Господь здійснить суд бідному, [вчинить] правосуддя пригнобленому.
019	PSA	140	013	Так, прославлятимуть праведні ім’я Твоє, житимуть справедливі перед обличчям Твоїм!
019	PSA	141	001	Псалом Давидів. Господи, до Тебе кличу, поспіши до мене! Прислухайся до голосу мого, коли я кличу до Тебе.
019	PSA	141	002	Нехай молитва моя постане як кадіння приємне перед обличчям Твоїм і піднесені долоні мої – як жертвоприношення вечірнє.
019	PSA	141	003	Господи, постав варту біля моїх вуст, стережи двері моїх губ.
019	PSA	141	004	Не дай серцю моєму ухилитися в бік зла, щоб чинити нечестиво разом із беззаконними людьми, що коять гріх; і нехай не скуштую я їхніх насолод.
019	PSA	141	005	Нехай картає мене праведник – це милість; нехай докоряє мені – це [приємно], як олія на голову: не відмовиться голова моя від неї. Та все ще молюся я проти злодійства нечестивих:
019	PSA	141	006	Нехай би скинуті були судді їхні з країв скелі, і, може, тоді почули б слова мої, що вони лагідні.
019	PSA	141	007	Як орють землю й розбивають грудки на ній, так розкидані кості наші біля пащі царства смерті.
019	PSA	141	008	Але до Тебе, Господи, Владико, [звернені] мої очі; у Тобі я притулок знайшов, не покинь напризволяще душі моєї.
019	PSA	141	009	Убережи мене від тенет, що розкинуті для мене, і від сітей беззаконників.
019	PSA	141	010	Нехай впадуть нечестиві у свої ж пастки, поки я мину [їх безпечно].
019	PSA	142	001	Роздуми Давидові, коли він був у печері. Молитва. Голосно до Господа волаю, голосно Господа благаю.
019	PSA	142	002	Виливаю перед Ним скаргу мою, розповів Йому про скорботу свою.
019	PSA	142	003	Коли знемагав у мені дух, Ти знав стежину мою. На дорозі, якою я йшов, вони сховали для мене пастку.
019	PSA	142	004	Поглянь, [Господи], праворуч і побач: ніхто не впізнає мене, загинув притулок мій, нікому немає діла до душі моєї.
019	PSA	142	005	До Тебе волаю я, Господи, кажучи: «Ти – пристановище моє, доля моя на землі живих».
019	PSA	142	006	Прислухайся до волання мого, бо знемігся я дуже; визволи мене від моїх переслідувачів, адже вони сильніші за мене.
019	PSA	142	007	Виведи з в’язниці душу мою, щоб прославити мені ім’я Твоє. Зберуться праведні довкола мене, коли Ти мені віддячиш.
019	PSA	143	001	Псалом Давидів. Господи, почуй мою молитву, прислухайся до благань моїх. Заради вірності й праведності Своєї дай мені відповідь.
019	PSA	143	002	Не судися з рабом Своїм, бо ніхто із живих не виправдається перед Тобою.
019	PSA	143	003	Бо ворог переслідує душу мою, втоптав у землю моє життя, змусив мене мешкати в темних закутках, подібно до померлих навіки.
019	PSA	143	004	Знемігся в мені дух мій, скам’яніло в мені серце моє.
019	PSA	143	005	Я згадую дні прадавні, роздумую про всі діяння Твої, споглядаю те, що зробили руки Твої.
019	PSA	143	006	Простягаю руки свої до Тебе; душа моя, як виснажена земля, Тебе прагне. (Села)
019	PSA	143	007	Поспіши відповісти мені, Господи, [бо] знемагає мій дух. Не ховай обличчя Твого від мене, [бо] стану я подібним до тих, хто сходить до прірви.
019	PSA	143	008	Дай мені почути вранці про милість Твою, адже на Тебе я надію покладаю. Покажи мені дорогу, якою мені йти, адже до Тебе я підношу душу мою.
019	PSA	143	009	Визволи мене від ворогів моїх, Господи, бо біля Тебе я шукаю притулок.
019	PSA	143	010	Навчи мене виконувати волю Твою, адже Ти – Бог мій. Дух Твій добрий нехай веде мене по рівній землі.
019	PSA	143	011	Заради імені Твого, Господи, оживи мене; заради праведності Твоєї виведи душу мою зі скорботи.
019	PSA	143	012	За милістю Своєю знищ ворогів моїх і вигуби всіх, хто пригнічує мою душу, адже я слуга Твій.
019	PSA	144	001	Псалом Давидів. Благословенний Господь, скеля моя, Що привчає руки мої до битви й пальці мої – до війни.
019	PSA	144	002	[Він] – милість моя, твердиня моя, пристановище моє й визволитель мій, щит мій, на Нього я надію покладаю; Він підкорює мені народ мій.
019	PSA	144	003	Господи, хто така людина, що Ти знаєш про неї, і син людський, що Ти думаєш про нього?
019	PSA	144	004	Людина – немов подих вітру; дні її – немов тінь, що минає.
019	PSA	144	005	Господи, нахили небеса і зійди, торкнися гір – і вони задимляться.
019	PSA	144	006	Блисни блискавкою й розсій їх, випусти стріли Свої й нажахай їх.
019	PSA	144	007	Простягни руку Твою з висоти, визволи мене й врятуй від великих вод, від рук чужинців,
019	PSA	144	008	що вустами своїми марне промовляють і чия правиця діє неправедно.
019	PSA	144	009	Боже, пісню нову заспіваю Тобі, на лірі десятиструнній Тобі заграю –
019	PSA	144	010	Тому, Хто дає перемогу царям, визволяє Давида, слугу Свого, від лютого меча.
019	PSA	144	011	Визволи мене й врятуй від рук чужинців, що вустами своїми марне промовляють і чия правиця діє неправедно.
019	PSA	144	012	Тоді будуть сини наші немов молоді пагони, що розрослися, а наші доньки – наче різьблені колони майстерно збудованого палацу;
019	PSA	144	013	комори будуть повні різноманітним збіжжям; дрібної худоби нашої [будуть] тисячі, десятки тисяч на пасовищах наших;
019	PSA	144	014	бики наші будуть витривалими; не буде ні пролому [в стіні], ні виходу [в полон], ані зойку на вулицях наших.
019	PSA	144	015	Блаженний народ, що так йому ведеться; блаженний народ, чий Бог – Господь!
019	PSA	145	001	Хвала Давидова. Величатиму Тебе, Боже мій, Царю, і благословлятиму ім’я Твоє повік-віків
019	PSA	145	002	Щодня благословлятиму Тебе й хвалитиму ім’я Твоє повік-віків.
019	PSA	145	003	Великий Господь і вельми прославлений, і велич Його – неосяжна.
019	PSA	145	004	Покоління поколінню хвалитиме діяння Твої і про могутність Твою звіщатиме.
019	PSA	145	005	Про дивну славу величі Твоєї й про чудові діяння Твої я роздумувати буду.
019	PSA	145	006	Коли говоритимуть про силу грізних діянь Твоїх, і я звіщатиму про велич Твою.
019	PSA	145	007	На згадку про велику доброту Твою будуть промовляти й про праведність Твою радісно співатимуть.
019	PSA	145	008	Милостивий і милосердний Господь, довготерпеливий і багатий милістю.
019	PSA	145	009	Добрий Господь до всіх, і милосердя Його над усіма Його творіннями.
019	PSA	145	010	Прославлять Тебе, Господи, усі творіння Твої, і вірні Твої благословлятимуть Тебе.
019	PSA	145	011	Про славу Царства Твого розповідатимуть і про могутність Твою промовлятимуть,
019	PSA	145	012	щоб звістити синам людським про могутність Твою і про славу величі Царства Твого.
019	PSA	145	013	Царство Твоє – царство на всі віки, і панування Твоє – на всі покоління. Вірний Господь словам Своїм і праведний в усіх Своїх діяннях.
019	PSA	145	014	Господь підтримує усіх, хто падає, і випростовує всіх зігнутих.
019	PSA	145	015	Очі всіх на Тебе звернені з надією, і Ти даєш їм їжу своєчасно.
019	PSA	145	016	Відкриваєш руку Свою й зичливо насичуєш усе живе.
019	PSA	145	017	Праведний Господь в усіх Своїх дорогах і милостивий в усіх Своїх діяннях.
019	PSA	145	018	Близький Господь до всіх, хто кличе Його, до всіх, хто кличе Його істинно.
019	PSA	145	019	Бажання тих, хто боїться Його, Він здійснює, благання їхні чує і дає їм порятунок.
019	PSA	145	020	Оберігає Господь усіх, хто любить Його, а всіх нечестивих знищить.
019	PSA	145	021	Хвалу Господеві проголосять уста мої, і благословлятиме усе живе Його святе ім’я повік-віків!
019	PSA	146	001	Алілуя! Хвали, душе моя, Господа!
019	PSA	146	002	Буду Господа хвалити все життя моє, співатиму Богові моєму, поки живу.
019	PSA	146	003	Не покладайте надії на [мужів] шляхетних, на людину, у якій немає порятунку.
019	PSA	146	004	Дух її виходить, і вона повертається в землю, – у той же день зникають усі її задуми.
019	PSA	146	005	Блаженний той, чия допомога – Бог Яковів, хто надію покладає на Господа, Бога свого,
019	PSA	146	006	Того, Хто створив небеса, землю, море й усе, що наповнює його, Хто вічно береже вірність Свою;
019	PSA	146	007	Того, Хто правосуддя чинить для пригнічених, дає хліб голодним. Господь звільняє в’язнів,
019	PSA	146	008	Господь відкриває очі сліпим, Господь випростовує зігнутих, Господь любить праведних.
019	PSA	146	009	Господь оберігає приходьків, сироту й вдову підтримує, а дорогу нечестивих викривлює.
019	PSA	146	010	Буде царювати Господь повіки, Бог твій, Сіоне, – з роду в рід. Алілуя!
019	PSA	147	001	Алілуя! Як добре співати Богові нашому, яка ж приємна належна Йому хвала!
019	PSA	147	002	Господь відбудовує Єрусалим, збирає вигнанців Ізраїля;
019	PSA	147	003	зцілює розбитих серцем і перев’язує їхні рани;
019	PSA	147	004	обчислює кількість зірок і кожну називає поіменно.
019	PSA	147	005	Великий Володар наш і вельми сильний, розум Його безмірний.
019	PSA	147	006	Господь підтримує пригноблених, а нечестивих принижує аж до землі.
019	PSA	147	007	Віддайте Господеві подяку, співайте Богові нашому на арфі.
019	PSA	147	008	Він небеса вкриває хмарами, готуючи дощ для землі, Хто на горах вирощує траву,
019	PSA	147	009	дає худобі їжу й пташенятам ворона, коли вони кричать.
019	PSA	147	010	Не міць коня Йому до вподоби, не силу стегон людських Він уподобав;
019	PSA	147	011	Господь уподобав тих, хто боїться Його, хто на милість Його сподівається.
019	PSA	147	012	Хвали, Єрусалиме, Господа; прославляй Бога твого, Сіоне!
019	PSA	147	013	Бо Він зміцнив засуви воріт твоїх, благословив синів твоїх посеред тебе.
019	PSA	147	014	Він встановлює мир на твоїх кордонах, насичує тебе відбірною пшеницею.
019	PSA	147	015	Він посилає наказ Свій землі, швидко біжить Його Слово.
019	PSA	147	016	Він дає сніг, немов вовну, розпорошує паморозь, наче попіл,
019	PSA	147	017	кидає кригу Свою, ніби дрібні камінці; хто може встояти перед Його морозом?
019	PSA	147	018	Він пошле слово Своє, і [все] розтане, подує вітром Своїм – потечуть води.
019	PSA	147	019	Він звіщає слово Своє Якову, постанови й закони правосуддя – Ізраїлеві.
019	PSA	147	020	Він не зробив такого жодному іншому народові, і правосуддя законів вони не знають. Алілуя!
019	PSA	148	001	Алілуя! Хваліть Господа з небес, прославляйте Його на висотах.
019	PSA	148	002	Хваліть Його, усі ангели Його, прославляйте Його, усі воїнства Його.
019	PSA	148	003	Хваліть Його, сонце і місяць, прославляйте Його, усі ясні зорі.
019	PSA	148	004	Хваліть Його, небеса небес, і води, що над небесами.
019	PSA	148	005	Хваліть ім’я Господа, бо Він наказав – і вони були створені.
019	PSA	148	006	Він утвердив їх на віки вічні – дав постанову, що не буде скасована.
019	PSA	148	007	Хваліть Господа з землі, морські чудовиська й усі безодні [океану],
019	PSA	148	008	вогонь і град, сніг і туман, вітер бурхливий, що виконує Його слово,
019	PSA	148	009	гори й усі пагорби, дерева плодоносні й усі кедри,
019	PSA	148	010	звірі й уся худоба, живина плазуюча й птахи крилаті,
019	PSA	148	011	царі земні й усі племена, князі й усі судді землі,
019	PSA	148	012	юнаки й дівчата, старі з юними –
019	PSA	148	013	хваліть ім’я Господа, бо лише Його ім’я піднесене й велич Його – над землею й небесами!
019	PSA	148	014	Він підняв ріг народу Свого, прославив вірних Своїх – синів Ізраїлевих, народу, що близький Йому. Алілуя!
019	PSA	149	001	Алілуя! Співайте Господеві нову пісню, хвалу Йому віддайте у зібранні вірних.
019	PSA	149	002	Нехай радіє Ізраїль своїм Творцем, сини Сіона нехай веселяться Царем своїм.
019	PSA	149	003	Хваліть ім’я Його в хороводі, співайте Йому з арфою й бубном,
019	PSA	149	004	бо вподобав Господь народ Свій, прикрашає смиренних спасінням.
019	PSA	149	005	Нехай вірні веселяться у славі, радіють на своїх ложах.
019	PSA	149	006	Богові хвала піднесена на вустах у них і меч обосічний у їхній руці,
019	PSA	149	007	щоб вчинити помсту народам, [здійснити] покарання над племенами,
019	PSA	149	008	щоб зв’язати царів їхніх кайданами й вельмож їхніх – залізними ланцюгами,
019	PSA	149	009	щоб звершити над ними записаний вирок. Така честь належить усім вірним Йому. Алілуя!
019	PSA	150	001	Алілуя! Хваліть Бога у святині Його, хваліть Його на Його могутній тверді небес.
019	PSA	150	002	Хваліть Його за могутні діяння Його, хваліть Його за безмірну велич Його.
019	PSA	150	003	Хваліть Його зі звуком сурми, хваліть Його на лірі й арфі.
019	PSA	150	004	Хваліть Його з бубном і хороводом, хваліть Його струнами й сопілкою.
019	PSA	150	005	Хваліть Його на звучних цимбалах, хваліть Його на дзвінких цимбалах.
019	PSA	150	006	Усе, що дихає, нехай хвалить Господа! Алілуя!
#
# BOOK	040	MAT	Matthew	Від Матвія
040	MAT	001	001	Книга родоводу Ісуса Христа, сина Давида, сина Авраама:
040	MAT	001	002	Авраам був батьком Ісаака, Ісаак був батьком Якова, Яків був батьком Юди та його братів,
040	MAT	001	003	Юда був батьком Фареса та Зари від Тамари, Фарес був батьком Есрома, Есром був батьком Арама,
040	MAT	001	004	Арам був батьком Аммінадава, Аммінадав був батьком Наасона, Наасон був батьком Салмона,
040	MAT	001	005	Салмон був батьком Воаза від Рахав, Воаз був батьком Овіда від Рут, Овід був батьком Єссея,
040	MAT	001	006	Єссей був батьком Царя Давида. Давид був батьком Соломона від Урієвої [вдови],
040	MAT	001	007	Соломон був батьком Ровоама, Ровоам був батьком Авії, Авія був батьком Аси,
040	MAT	001	008	Аса був батьком Йосафата, Йосафат був батьком Йорама, Йорам був батьком Осії,
040	MAT	001	009	Осія був батьком Йотама, Йотам був батьком Ахаза, Ахаз був батьком Езекії,
040	MAT	001	010	Езекія був батьком Манасії, Манасія був батьком Амоса, Амос був батьком Йосії,
040	MAT	001	011	Йосія був батьком Єхонії та його братів під час переселення у Вавилон.
040	MAT	001	012	Після переселення у Вавилон Єхонія був батьком Салатиїла, Салатиїл був батьком Зоровавеля,
040	MAT	001	013	Зоровавель був батьком Авіюда, Авіюд був батьком Еліакима, Еліаким був батьком Азора,
040	MAT	001	014	Азор був батьком Садока, Садок був батьком Ахіма, Ахім був батьком Еліюда,
040	MAT	001	015	Еліюд був батьком Елеазара, Елеазар був батьком Маттана, Маттан був батьком Якова,
040	MAT	001	016	Яків був батьком Йосифа, чоловіка Марії, від якої народився Ісус, названий Христом.
040	MAT	001	017	Отже, від Авраама до Давида всього було чотирнадцять поколінь, від Давида до переселення у Вавилон – чотирнадцять поколінь і від переселення у Вавилон до Христа – чотирнадцять поколінь.
040	MAT	001	018	Народження Ісуса Христа відбулося так: Марія, Його мати, була заручена з Йосифом. Перед їхнім одруженням виявилося, що вона вагітна від Святого Духа.
040	MAT	001	019	Але Йосиф, її чоловік, був праведним і, не бажаючи зганьбити Марію, вирішив таємно відпустити її.
040	MAT	001	020	Коли ж він про це думав, з’явився йому уві сні ангел Господній та сказав: «Йосифе, сину Давида, не бійся взяти Марію, дружину свою, бо зачате в ній – від Духа Святого.
040	MAT	001	021	Вона народить Сина, і ти назвеш Його Ісус, бо Він спасатиме народ Свій від його гріхів».
040	MAT	001	022	Усе це сталося, щоби сповнилось сказане Господом через пророка:
040	MAT	001	023	«Ось діва завагітніє й народить Сина, і дадуть Йому ім’я Еммануїл», що перекладається «З нами Бог».
040	MAT	001	024	Прокинувшись від сну, Йосиф зробив так, як звелів йому ангел Господній, і взяв Марію за дружину.
040	MAT	001	025	Але не знав її, поки вона не народила Сина свого первонародженого, і він дав Йому ім’я Ісус.
040	MAT	002	001	Коли за днів царя Ірода у Віфлеємі юдейському народився Ісус, до Єрусалима прийшли мудреці зі Сходу
040	MAT	002	002	й спитали: «Де Цар юдеїв, Який народився? Бо ми бачили Його зірку на Сході й прийшли поклонитися Йому».
040	MAT	002	003	Почувши про це, Цар Ірод занепокоївся, а з ним і весь Єрусалим.
040	MAT	002	004	Він покликав усіх первосвященників і книжників народу та запитав їх, де мав народитися Христос.
040	MAT	002	005	Вони відповіли йому: «У Віфлеємі в Юдеї, бо ось як написано пророком:
040	MAT	002	006	„І ти, Віфлеєме, земле Юдина, нічим не менший серед володінь Юдиних, бо з тебе вийде Володар, Який буде пасти народ Мій, Ізраїль“».
040	MAT	002	007	Тоді Ірод таємно покликав мудреців та довідався в них про час, коли з’явилася зірка.
040	MAT	002	008	І, надіславши їх до Віфлеєма, сказав: «Ідіть та добре розвідайте про Дитя, а коли знайдете, то сповістіть мене, щоб я також прийшов та поклонився Йому».
040	MAT	002	009	Вислухавши царя, вони пішли. І ось зірка, яку бачили на сході, ішла перед ними, доки не зупинилася над місцем, де було Дитя.
040	MAT	002	010	Побачивши зірку, вони дуже зраділи.
040	MAT	002	011	Коли увійшли в дім, побачили Дитя з Марією, Його матір’ю, і, впавши ниць, вони поклонилися Йому; потім відкрили свої скарбниці й піднесли Йому дари: золото, ладан та смирну.
040	MAT	002	012	І, отримавши застереження уві сні, щоб не верталися до Ірода, вони повернулися іншою дорогою до своєї країни.
040	MAT	002	013	Коли ж вони пішли, ангел Господній з’явився уві сні Йосифові й сказав: «Встань, візьми Дитя та Його матір і втікай до Єгипту. Залишайся там, доки я не скажу, бо Ірод шукатиме Дитя, щоб убити Його».
040	MAT	002	014	Йосиф піднявся вночі, узяв Дитя та Його матір і пішов до Єгипту.
040	MAT	002	015	Він залишався там до смерті Ірода, щоб збулося сказане Господом через пророка: «З Єгипту Я покликав Мого Сина».
040	MAT	002	016	Коли Ірод побачив, що мудреці його обманули, то дуже розлютився й наказав повбивати у Віфлеємі та всіх його околицях усіх хлопчиків віком від двох років і менше, згідно з часом, про який дізнався від мудреців.
040	MAT	002	017	Тоді збулося сказане через пророка Єремію:
040	MAT	002	018	«Голос чути в Рамі, плач та ридання велике. Рахіль плаче за своїми дітьми і не хоче втішитись, бо їх немає».
040	MAT	002	019	Після смерті Ірода ангел Господній з’явився Йосифові уві сні в Єгипті
040	MAT	002	020	та сказав: «Встань, візьми Дитя та Його матір та йди в землю Ізраїльську, бо вмерли ті, що бажали забрати життя Дитини».
040	MAT	002	021	Тоді він встав, узяв Дитя та Його матір і прийшов до землі Ізраїльської.
040	MAT	002	022	Але, почувши, що в Юдеї царює Архелай замість свого батька Ірода, [Йосиф] побоявся йти туди і, попереджений уві сні, пішов у землю Галілейську.
040	MAT	002	023	Прибувши туди, оселився в місті, яке називалося Назарет, аби збулося сказане через пророків, що Він буде названий Назарянином.
040	MAT	003	001	У ті дні прийшов Іван Хреститель і проповідував у пустелі Юдеї.
040	MAT	003	002	Він казав: «Покайтеся, бо наблизилось Царство Небесне!»
040	MAT	003	003	Він той, про кого було сказано через пророка Ісаю: «Голос кличе в пустелі: „Приготуйте дорогу Господеві, вирівняйте шляхи для Нього!“»
040	MAT	003	004	Іван же мав одяг із верблюжої шерсті й шкіряний пояс довкола стегон. Його їжею була сарана та дикий мед.
040	MAT	003	005	Тоді приходили до нього [мешканці] Єрусалима, усієї Юдеї та всієї околиці Йордану
040	MAT	003	006	й були охрещені Іваном у річці Йордані, визнаючи свої гріхи.
040	MAT	003	007	Але побачивши багатьох фарисеїв та садукеїв, які приходили охреститися, він сказав їм: «Роде гадючий! Хто порадив вам тікати від гніву, що наближається?
040	MAT	003	008	Чиніть же плоди, достойні покаяння,
040	MAT	003	009	і не думайте говорити в собі: „Наш батько – Авраам!“ Бо кажу вам: Бог може з цього каміння створити дітей для Авраама!
040	MAT	003	010	Уже й сокира лежить біля коріння дерев! Кожне дерево, яке не приносить доброго плоду, зрубають та вкидають у вогонь.
040	MAT	003	011	Я хрещу вас водою на покаяння, але після мене йде Сильніший за мене, Якому я не достойний нести сандалії. Він буде хрестити вас Духом Святим та вогнем.
040	MAT	003	012	У Його руці лопата, і Він ретельно очистить Свій тік і збере Свою пшеницю до житниці, а полову спалить у невгасимому вогні».
040	MAT	003	013	Тоді прийшов Ісус із Галілеї до Йордану, щоб Іван охрестив Його.
040	MAT	003	014	Іван же стримував Його, кажучи: ―Це мені треба хреститися в Тебе, а Ти йдеш до мене?
040	MAT	003	015	Ісус відповів йому: ―Облиш тепер так, бо нам належить виконати всю праведність. Тоді [Іван] дозволив Йому [охреститися].
040	MAT	003	016	Тільки-но Ісус був охрещений, Він одразу вийшов із води, і ось небеса розкрилися Йому, і Він побачив Духа Божого, Який сходив на Нього, як голуб.
040	MAT	003	017	І голос із неба промовив: «Це Син Мій улюблений, Якого Я вподобав!»
040	MAT	004	001	Тоді Дух повів Ісуса в пустелю, щоб диявол спокушав Його.
040	MAT	004	002	Там постив сорок днів та сорок ночей, і зрештою Він зголоднів.
040	MAT	004	003	Тоді спокусник, підійшовши, промовив до Нього: ―Якщо Ти Син Божий, скажи, щоб ці камені стали хлібами.
040	MAT	004	004	[Ісус] же у відповідь сказав: ―Написано: «Не одним тільки хлібом буде жити людина, але кожним словом, яке виходить з уст Божих».
040	MAT	004	005	Тоді диявол узяв Його до святого міста й, поставивши на покрівлю Храму,
040	MAT	004	006	сказав Йому: ―Якщо ти Син Божий, кинься вниз, бо написано: «Ангелам Своїм Він віддасть наказ про Тебе, і на своїх долонях вони понесуть Тебе, щоб не спіткнулася нога Твоя об камінь».
040	MAT	004	007	Ісус відповів йому: ―Також написано: «Не спокушай Господа, Бога твого!»
040	MAT	004	008	Знову диявол узяв Ісуса, повів на дуже високу гору й показав Йому всі царства світу та їхню славу.
040	MAT	004	009	І сказав Йому: ―Усе це Тобі віддам, якщо впадеш ніц та поклонишся мені.
040	MAT	004	010	Тоді Ісус відповів йому: ―Відійди, сатано! Бо написано: «Господу Богу твоєму поклоняйся і Йому єдиному служи».
040	MAT	004	011	Тоді диявол залишив Ісуса, і ось прийшли ангели та служили Йому.
040	MAT	004	012	Почувши, що Івана ув’язнено, [Ісус] повернувся до Галілеї.
040	MAT	004	013	І, залишивши Назарет, пішов жити до Капернаума біля моря в околицях Завулона та Нафталі,
040	MAT	004	014	щоб виповнилося те, що сказано через пророка Ісаю:
040	MAT	004	015	«Земля Завулона й земля Нафталі, дорогою до моря та за Йорданом, Галілея язичників.
040	MAT	004	016	Народ, який сидів у темряві, побачив велике світло, і над тими, хто сидить у країні смертної тіні, засіяло світло».
040	MAT	004	017	Відтоді Ісус почав проповідувати та казати: «Покайтеся, бо наблизилось Царство Небесне!»
040	MAT	004	018	Коли [Ісус] проходив біля Галілейського моря, то побачив двох братів: Симона, якого звали Петром, та Андрія, його брата, які закидали сіті в море, оскільки були рибалками.
040	MAT	004	019	Він сказав їм: «Ідіть за Мною, і Я зроблю вас ловцями людей».
040	MAT	004	020	Вони ж відразу залишили сіті та пішли за Ним.
040	MAT	004	021	Потім пішов далі й побачив двох інших братів: Якова, сина Зеведеєва, та Івана, його брата. Вони сиділи в човні разом зі своїм батьком Зеведеєм та лагодили сіті. [Ісус] покликав і їх.
040	MAT	004	022	Вони відразу залишили човен та свого батька й пішли за Ісусом.
040	MAT	004	023	[Ісус] ходив по всій Галілеї, навчаючи в їхніх синагогах та проповідуючи Добру Звістку Царства [Небесного]. Він зцілював усі хвороби та недуги в народі.
040	MAT	004	024	Звістка про Ісуса розійшлася по всій Сирії. До Нього приводили всіх хворих і тих, що страждали на різні недуги, а також біснуватих, епілептиків та паралізованих, і Він зціляв їх.
040	MAT	004	025	Великі натовпи з Галілеї, Десятимістя, Єрусалима, Юдеї та з-за Йордану йшли за Ним.
040	MAT	005	001	Побачивши натовп, [Ісус] зійшов на гору; коли Він сів там, Його учні підійшли до Нього.
040	MAT	005	002	Тоді Він відкрив Свої уста й навчав їх, кажучи:
040	MAT	005	003	«Блаженні бідні духом, бо їхнє Царство Небесне.
040	MAT	005	004	Блаженні ті, що плачуть, бо вони будуть втішені.
040	MAT	005	005	Блаженні смиренні, бо вони успадкують землю.
040	MAT	005	006	Блаженні голодні та спраглі праведності, бо вони наситяться.
040	MAT	005	007	Блаженні милостиві, бо вони отримають милість.
040	MAT	005	008	Блаженні чисті серцем, бо вони побачать Бога.
040	MAT	005	009	Блаженні миротворці, бо вони будуть названі синами Божими.
040	MAT	005	010	Блаженні переслідувані за праведність, бо їхнє Царство Небесне.
040	MAT	005	011	Блаженні ви, коли ображатимуть та переслідуватимуть вас, і казатимуть проти вас усяку брехню та зло через Мене.
040	MAT	005	012	Радійте та веселіться, бо велика ваша нагорода на небі. Так само переслідували пророків, котрі були до вас.
040	MAT	005	013	Ви – сіль землі. Але якщо сіль втратить солоність, то чим повернути її смак? Вона вже не придатна ні до чого, хіба що викинути її на вулицю, щоб її топтали люди.
040	MAT	005	014	Ви – світло світу. Не можна сховати міста, яке стоїть на горі.
040	MAT	005	015	Ніхто не запалює світильник, щоб поставити його під посудину, але [ставить] на поставець, і він світить усім у домі.
040	MAT	005	016	Нехай ваше світло так світить перед людьми, щоб вони бачили ваші добрі діла та прославляли вашого Небесного Отця.
040	MAT	005	017	Не думайте, що Я прийшов знищити Закон або Пророків. Я прийшов не знищити, але сповнити.
040	MAT	005	018	Бо істинно кажу вам: доки не мине небо та земля, ні одна йота й ні одна риска Закону не мине – усе здійсниться.
040	MAT	005	019	Якщо хтось порушить одну з цих найменших заповідей та навчатиме так людей, той буде названий найменшим у Царстві Небесному, а хто буде виконувати [заповіді] та навчатиме так [людей,] той буде названий великим у Царстві Небесному.
040	MAT	005	020	Бо кажу вам: якщо ваша праведність не перевершить [праведності] книжників та фарисеїв, то ніяк не увійдете до Царства Небесного.
040	MAT	005	021	Ви чули, що було сказано людям у давнину: „Не вбивай!“Якщо хтось вб’є, підлягає суду.
040	MAT	005	022	Але Я кажу вам: кожен, хто гнівається на свого брата, підлягає суду. І кожен, хто скаже своєму братові: „Нікчема!“ – підлягає суду Синедріона. А той, хто скаже: „Дурень!“ – підлягає вогню Геєни.
040	MAT	005	023	Тому якщо навіть приносиш свій дар до жертовника й там згадаєш, що твій брат має щось проти тебе,
040	MAT	005	024	залиши свій дар там, перед жертовником, та йди спочатку примирися зі своїм братом, а потім прийди та принеси свій дар.
040	MAT	005	025	Примирися швидко зі своїм супротивником, поки ти з ним у дорозі, щоби противник не віддав тебе судді, а суддя – помічнику, і той не кинув тебе до в’язниці.
040	MAT	005	026	Істинно кажу тобі: не вийдеш звідти, поки не заплатиш усе до останнього кодранта.
040	MAT	005	027	Ви чули, що було сказано: „Не чини перелюбу!“.
040	MAT	005	028	Але Я кажу вам: кожен, хто дивиться на жінку з пожадливістю, уже вчинив перелюб у своєму серці.
040	MAT	005	029	Якщо твоє праве око спокушає тебе, вирви його та викинь від себе. Бо краще для тебе втратити одну з частин твого тіла, аніж щоб усе тіло було кинуте в Геєну.
040	MAT	005	030	І якщо твоя права рука спокушає тебе, відрубай її та викинь від себе. Бо краще втратити одну з частин твого тіла, аніж щоб усе тіло йшло до Геєни.
040	MAT	005	031	Було сказано: „Хто розлучається зі своєю дружиною, нехай дасть їй лист про розлучення“.
040	MAT	005	032	Але Я кажу вам: кожен, хто розлучається зі своєю дружиною, – за винятком статевої розпусти, – той штовхає її до перелюбу. І той, хто одружується з розлученою, чинить перелюб.
040	MAT	005	033	Ви чули також, що було сказано людям у давнину: „Не клянись неправдиво, а виконуй перед Господом свої обітниці“.
040	MAT	005	034	Але Я кажу вам: не кляніться взагалі, ні небом, бо воно є Божим престолом,
040	MAT	005	035	ні землею, бо вона є підніжжям Його ніг, ні Єрусалимом, бо це місто великого Царя.
040	MAT	005	036	Не кляніться й своєю головою, бо не можете жодної волосини зробити білою або чорною.
040	MAT	005	037	Слово ж ваше нехай буде: так – так, ні – ні. А все, що більше за це, – від лукавого.
040	MAT	005	038	Ви чули, що було сказано: „Око за око і зуб за зуб“.
040	MAT	005	039	Але Я кажу вам: не противтеся злу. Якщо хтось вдарить тебе по правій щоці, підстав і другу.
040	MAT	005	040	І тому, хто судиться з тобою, щоб забрати сорочку, віддай і свій верхній одяг.
040	MAT	005	041	І коли хтось примусить тебе йти [з ним] милю, ти йди з ним дві.
040	MAT	005	042	Тому, хто просить у тебе, дай, і від того, хто бажає позичити в тебе, не відвертайся.
040	MAT	005	043	Ви чули, що було сказано: „Люби ближнього свого та ненавидь свого ворога“.
040	MAT	005	044	Але Я кажу вам: любіть ворогів ваших, благословляйте тих, хто вас проклинає, робіть добро тим, хто ненавидить вас, і моліться за тих, хто кривдить та переслідує вас,
040	MAT	005	045	щоб ви були синами вашого Небесного Отця. Адже Він наказує Своєму сонцю сходити над злими й над добрими та посилає дощ на праведних і на неправедних.
040	MAT	005	046	Якщо ви любите тільки тих, хто любить вас, яку нагороду маєте? Хіба митники не так само роблять?
040	MAT	005	047	І якщо ви вітаєте тільки ваших братів, що незвичайного робите? Хіба так не роблять і язичники?
040	MAT	005	048	Отже, будьте досконалі, як і Отець ваш Небесний є досконалим.
040	MAT	006	001	Стережіться: не чиніть вашої праведностіперед людьми, щоб вони вас бачили. Бо не будете мати жодної винагороди від вашого Небесного Отця.
040	MAT	006	002	Отже, коли даєш милостиню, не сурми перед собою, як це роблять лицеміри в синагогах та на вулицях, щоб їх прославляли люди. Істинно кажу вам: вони вже отримують свою винагороду.
040	MAT	006	003	Коли ж ти даєш милостиню, нехай твоя ліва рука не знає, що робить права,
040	MAT	006	004	щоб твоя милостиня була таємна. Тоді твій Отець, Який бачить таємне, віддасть тобі явно.
040	MAT	006	005	Коли молитесь, не будьте як лицеміри, які люблять стояти й молитися в синагогах та на перехрестях вулиць, щоб їх бачили люди. Істинно кажу вам: вони вже отримують свою винагороду.
040	MAT	006	006	Ти ж, коли молишся, увійди у свою кімнату та, зачинивши двері, помолися твоєму Отцю таємно. Тоді твій Отець, Який бачить таємне, віддасть тобі явно.
040	MAT	006	007	Коли молитесь, не говоріть багато, як язичники, які думають, що завдяки своїй багатослівності будуть вислухані.
040	MAT	006	008	Тож не будьте схожими на них, бо Отець ваш знає, які ви маєте потреби, перш ніж ви попросите в Нього.
040	MAT	006	009	Тому моліться так: „Отче наш, Що на небесах, нехай святиться ім’я Твоє!
040	MAT	006	010	Нехай прийде Царство Твоє! Нехай буде воля Твоя, як на небі, так і на землі!
040	MAT	006	011	Хліб наш щоденний дай нам сьогодні.
040	MAT	006	012	І прости нам провини наші, як і ми прощаємо винуватцям нашим.
040	MAT	006	013	І не введи нас у спокусу, але визволи нас від лукавого. Бо Твоє є Царство, і сила, і слава навіки. Амінь!“
040	MAT	006	014	Якщо будете прощати людям їхні провини, то й Отець ваш Небесний простить вам.
040	MAT	006	015	Якщо ж ви не будете прощати людям, й Отець Небесний не простить провин ваших.
040	MAT	006	016	Коли ви постите, не будьте, як лицеміри, які сумують та виснажують свої обличчя, щоб показати людям, що вони постять. Істинно кажу вам: вони вже отримують свою винагороду.
040	MAT	006	017	Ти ж, коли постиш, намасти свою голову та вмий своє обличчя,
040	MAT	006	018	щоб твій піст показувати не людям, а лише Отцеві, Який бачить таємне. І твій Отець, Який бачить таємне, віддасть тобі.
040	MAT	006	019	Не збирайте собі скарбів на землі, де міль та іржа нищать їх і де злодії підкопують та крадуть їх.
040	MAT	006	020	Натомість збирайте собі скарби на небі, де ані міль, ані іржа не нищать їх і де злодії не підкопують і не крадуть їх.
040	MAT	006	021	Бо де скарб твій, там буде й твоє серце.
040	MAT	006	022	Світлом для тіла є око. Тому якщо твоє око буде здорове, то все твоє тіло буде наповнене світлом.
040	MAT	006	023	Але якщо твоє око буде лихе, то й все тіло буде в темряві. Отже, якщо світло, яке в тобі, – це темрява, то наскільки ж велика [ця] темрява!
040	MAT	006	024	Ніхто не може служити двом господарям, бо одного ненавидітиме, а другого любитиме, або одним буде нехтувати, а іншому буде відданим. Не можете служити Богові та багатству.
040	MAT	006	025	Тому Я кажу вам: не турбуйтеся про життя ваше – що будете їсти чи що будете пити, ні про тіло ваше – що будете вдягати. Хіба життя не більше за їжу, а тіло – за одяг?
040	MAT	006	026	Подивіться на птахів небесних: вони не сіють, не жнуть і не збирають у сховище, і все ж ваш Небесний Отець їх годує. Наскільки ж ви цінніші за них?
040	MAT	006	027	І хто з вас, турбуючись, може додати до свого зросту хоч один лікоть?
040	MAT	006	028	Чому турбуєтеся про одяг? Подивіться на польові лілії, як вони ростуть: не працюють і не прядуть.
040	MAT	006	029	Та Я кажу вам: навіть Соломон у всій своїй величі не одягався так, як будь-яка з них.
040	MAT	006	030	Якщо ж Бог польову траву, котра сьогодні є, а завтра буде кинута у вогонь, так одягає, хіба не краще Він одягне вас, маловіри?
040	MAT	006	031	Не турбуйтеся кажучи: „Що ми будемо їсти?“, або: „Що ми будемо пити?“, чи: „У що зодягнемось?“
040	MAT	006	032	Бо все це язичники шукають, але ваш Небесний Отець знає, що потребуєте цього.
040	MAT	006	033	Шукайте найперше Царства Божого й праведності Його, а все це додасться вам.
040	MAT	006	034	Не турбуйтеся про завтрашній день, бо завтрашній день турбуватиметься про себе сам. Вистачає дневі своєї турботи.
040	MAT	007	001	Не судіть, щоб і вас не судили.
040	MAT	007	002	Бо яким судом судите, таким і вас судитимуть. І якою мірою міряєте ви, такою і вам виміряють.
040	MAT	007	003	Чому ж ти дивишся на скалку в оці твого брата, а колоди у своєму оці не помічаєш?
040	MAT	007	004	Або як скажеш братові своєму: „Дозволь вийняти скалку з твого ока“, коли он колода у твоєму оці.
040	MAT	007	005	Лицеміре, витягни спочатку колоду зі свого ока, а тоді побачиш, як вийняти скалку з ока твого брата.
040	MAT	007	006	Не давайте святого псам і не кидайте перлин ваших перед свинями, щоб вони не потоптали їх ногами своїми й, обернувшись, не розірвали вас.
040	MAT	007	007	Просіть – і буде дано вам, шукайте – і знайдете, стукайте – і відчинять вам.
040	MAT	007	008	Бо кожен, хто просить, отримує, і хто шукає, знаходить, і тому, хто стукає, відчинять.
040	MAT	007	009	Чи є між вами людина, яка, коли її син просить хліба, подасть йому камінь?
040	MAT	007	010	І коли попросить риби, чи подасть йому гадюку?
040	MAT	007	011	Отже, якщо ви, будучи злими, вмієте давати добрі дари вашим дітям, то наскільки більше ваш Отець Небесний дасть добра тим, хто просить у Нього?
040	MAT	007	012	Отже, усе, чого бажаєте, щоб вам робили люди, так само й ви робіть їм, бо в цьому Закон та Пророки.
040	MAT	007	013	Входіть через вузькі ворота, бо широкі ті ворота й широка та дорога, які ведуть до загибелі, і багато є тих, хто входить ними.
040	MAT	007	014	Але вузькі ті ворота й вузька та дорога, які ведуть до життя, і мало тих, хто знаходить їх.
040	MAT	007	015	Стережіться лжепророків, які приходять до вас в овечих шкурах, а всередині вони – хижі вовки.
040	MAT	007	016	За їхніми плодами впізнаєте їх. Хіба збирають виноград із терну чи смокву з будяків?
040	MAT	007	017	Так, усяке добре дерево приносить добрий плід, а всяке погане дерево приносить поганий плід.
040	MAT	007	018	Не може добре дерево приносити поганий плід ані погане дерево приносити добрий плід.
040	MAT	007	019	Кожне дерево, яке не приносить доброго плоду, зрубують і кидають у вогонь.
040	MAT	007	020	Отже, за їхніми плодами впізнаєте їх.
040	MAT	007	021	Не кожен, хто говорить Мені: „Господи! Господи!“, увійде до Царства Небесного, а лише той, хто виконує волю Мого Небесного Отця.
040	MAT	007	022	Багато хто буде казати Мені того дня: „Господи! Господи! Чи не Твоїм ім’ям ми пророкували? Чи не Твоїм ім’ям виганяли демонів? І чи не Твоїм ім’ям робили багато чудес?“
040	MAT	007	023	Тоді скажу їм: „Я ніколи не знав вас! Відійдіть від Мене ви, що чините беззаконня!“
040	MAT	007	024	Кожен, хто чує ці Мої слова й виконує їх, схожий на чоловіка розумного, який збудував свій дім на камені.
040	MAT	007	025	Коли пішов дощ, ринули ріки, здійнялися вітри й вдарили в дім той, він не впав, бо мав основу на камені.
040	MAT	007	026	А кожен, хто чує ці Мої слова й не виконує їх, схожий на чоловіка нерозумного, який збудував свій дім на піску.
040	MAT	007	027	Коли пішов дощ, ринули ріки, здійнялися вітри й вдарили в дім той, він впав, і його падіння було велике».
040	MAT	007	028	Коли Ісус закінчив [промовляти] ці слова, люди дивувалися Його вченню,
040	MAT	007	029	бо Він навчав їх як Той, Хто має владу, а не як їхні книжники.
040	MAT	008	001	Коли [Ісус] зійшов з гори, багато людей пішло за Ним.
040	MAT	008	002	І ось один прокажений прийшов, поклонився Йому й промовив: ―Господи, якщо хочеш, Ти можеш мене очистити.
040	MAT	008	003	[Ісус] простягнув руку, доторкнувся до нього й промовив: ―Хочу, будь чистим! І вмить [чоловік] очистився від прокази.
040	MAT	008	004	Ісус сказав йому: ―Дивись, нікому не кажи про це, але йди, покажи себе священникові та принеси дар, який наказав Мойсей, їм на свідчення.
040	MAT	008	005	Коли ж [Ісус] увійшов до Капернаума, прийшов до Нього сотник, який просив Його,
040	MAT	008	006	кажучи: ―Господи, мій слуга лежить вдома паралізований і тяжко страждає.
040	MAT	008	007	[Ісус] сказав йому: ―Я прийду та зцілю його.
040	MAT	008	008	Але сотник відповів: ―Господи, я не достойний, щоб Ти увійшов під мій дах, але скажи лише слово, і одужає мій слуга.
040	MAT	008	009	Бо і я людина підвладна й маю під своєю владою воїнів. Кажу одному: «Іди!» – і він іде, а іншому: «Прийди!» – і він приходить, і рабу моєму: «Зроби це!» – і він робить.
040	MAT	008	010	Почувши це, Ісус здивувався та промовив тим, що йшли за Ним: ―Істинно кажу вам: ні в кого в Ізраїлі Я не знайшов такої великої віри.
040	MAT	008	011	Кажу ж вам: багато хто прийде зі сходу та заходу і сядуть за стіл разом з Авраамом, Ісааком та Яковом у Царстві Небесному.
040	MAT	008	012	А сини Царства будуть викинуті геть у темряву, де буде плач та скрегіт зубів.
040	MAT	008	013	А сотникові Ісус сказав: ―Іди! Нехай станеться за твоєю вірою! І тієї ж миті його слуга одужав.
040	MAT	008	014	Прийшовши в дім Петра, Ісус побачив, що його теща лежить у гарячці.
040	MAT	008	015	Він доторкнувся до її руки – і гарячка залишила жінку. Вона встала та почала прислуговувати Йому.
040	MAT	008	016	Коли ж настав вечір, привели до Нього багатьох біснуватих. Він словом виганяв духів та зцілив усіх хворих на різні недуги,
040	MAT	008	017	щоб сповнились слова, сказані через пророка Ісаю: «Він узяв на Себе наші хвороби і поніс наші недуги».
040	MAT	008	018	Побачивши навколо Себе багато народу, Ісус наказав [учням] відплисти на другий бік [моря].
040	MAT	008	019	Тоді підійшов до Нього один книжник і сказав: ―Учителю, я піду за Тобою, куди б Ти не пішов!
040	MAT	008	020	Ісус відповів йому: ―Лисиці мають нори, птахи небесні – гнізда, а Син Людський не має, де голову прихилити.
040	MAT	008	021	А інший з Його учнів сказав: ―Господи, дозволь мені спочатку піти та поховати мого батька!
040	MAT	008	022	Але Ісус відповів: ―Іди за Мною й залиши мертвим ховати своїх мерців.
040	MAT	008	023	Потім [Ісус] зайшов у човен, за Ним увійшли і Його учні.
040	MAT	008	024	І ось здійнялась на морі велика буря, так що хвилі заливали човен, а Він спав.
040	MAT	008	025	[Учні] підійшли й розбудили Його, кажучи: ―Господи, спаси нас, бо ми гинемо!
040	MAT	008	026	Він сказав їм: ―Чому ви злякалися, маловіри? Тоді, піднявшись, наказав вітрам та морю, і настала велика тиша.
040	MAT	008	027	Люди дивувалися кажучи: ―Хто ж Він такий, що вітри та море підкоряються Йому?
040	MAT	008	028	Коли [Ісус] прийшов на другий берег [моря], у землю Гадаринську, Його зустріли двоє біснуватих, що вийшли з гробниць. Вони були дуже люті, так що ніхто не міг пройти тією дорогою.
040	MAT	008	029	І ось вони закричали: ―Що Тобі до нас, Сину Божий? Ти прийшов сюди, щоб мучити нас завчасно?
040	MAT	008	030	Неподалік від них паслося велике стадо свиней.
040	MAT	008	031	Демони просили Ісуса, кажучи: ―Якщо виганяєш нас, то надішли нас у це стадо свиней.
040	MAT	008	032	Він сказав їм: ―Ідіть! Тоді, вийшовши, вони увійшли у свиней, і ось стадо кинулося з кручі в море й потонуло у воді.
040	MAT	008	033	Свинопаси побігли й, діставшись до міста, сповістили про все, а також про біснуватих.
040	MAT	008	034	І ось усе місто вийшло Ісусові назустріч і, побачивши Його, благали, щоб Він залишив їхні околиці.
040	MAT	009	001	[Ісус] сів у човен та, перепливши [море], прибув до Свого міста.
040	MAT	009	002	І ось до Нього принесли паралізованого, що лежав на носилках. Побачивши їхню віру, Ісус сказав паралізованому: «Не бійся, сину! Прощаються тобі гріхи твої!»
040	MAT	009	003	Але деякі книжники почали говорити між собою: «Він богохульствує!»
040	MAT	009	004	Тоді Ісус, знаючи їхні думки, сказав: «Чому ви думаєте погано у ваших серцях?
040	MAT	009	005	Що легше сказати: „Прощаються твої гріхи!“ чи „Встань і ходи!“?
040	MAT	009	006	Але щоб ви знали: Син Людський має владу на землі прощати гріхи». Тоді сказав паралізованому: «Встань, візьми свою постіль та йди додому!»
040	MAT	009	007	І, вставши, чоловік пішов додому.
040	MAT	009	008	Побачивши це, натовп злякався й почав прославляти Бога, Який дав людям таку владу.
040	MAT	009	009	Коли Ісус повертався звідти, то побачив чоловіка, на ім’я Матвій, що сидів при збиранні мита, і сказав йому: «Іди за Мною!» Той, вставши, пішов за Ісусом.
040	MAT	009	010	І коли [Ісус] сидів за столом у домі [Матвія], то прийшло багато митників та грішників і їли разом з Ісусом та Його учнями.
040	MAT	009	011	Побачивши це, фарисеї сказали Його учням: ―Чому ваш Учитель їсть разом із митниками й грішниками?
040	MAT	009	012	[Ісус] же, почувши це, відповів: ―Не здорові потребують лікаря, а хворі.
040	MAT	009	013	Ідіть же й навчіться, що значить: «Милосердя хочу, а не жертви». Бо Я прийшов покликати до покаяння не праведних, а грішників.
040	MAT	009	014	Тоді прийшли до Нього Іванові учні й запитали: ―Чому ми та фарисеї багато постимо, а Твої учні не постять?
040	MAT	009	015	Ісус відповів: ―Чи можете друзів нареченого змусити постити, доки наречений з ними? Але настануть дні, коли наречений забереться від них, і тоді поститимуть.
040	MAT	009	016	Ніхто ж не пришиває латки з нової тканини до старої одежі, бо латка з неї збіжиться та відірве з одежі, і діра стає ще більшою.
040	MAT	009	017	Ніхто не наливає молодого вина в старі бурдюки, адже бурдюки розірвуться – і вино виллється, а бурдюки пропадуть. Молоде вино вливають у нові бурдюки – і збережеться й одне, і друге.
040	MAT	009	018	Коли [Ісус] казав їм це, ось прийшов один із керівників [синагоги], вклонився Йому та сказав: «Моя донька тільки що померла, але прийди та поклади на неї Свою руку – і вона оживе».
040	MAT	009	019	Піднявшись, Ісус з учнями пішли за ним.
040	MAT	009	020	І ось одна жінка, яка дванадцять років страждала на кровотечу, підійшовши ззаду, доторкнулася до краю Його одежі,
040	MAT	009	021	бо вона говорила сама собі: «Якщо хоч доторкнуся до Його одежі, то одужаю!».
040	MAT	009	022	Ісус же, повернувшись, побачив її та сказав: «Не бійся, донько! Твоя віра врятувала тебе». І жінка одразу була зцілена.
040	MAT	009	023	Коли Ісус прийшов у дім керівника [синагоги,] то побачив там сопілкарів та засмучених людей.
040	MAT	009	024	Він сказав їм: «Вийдіть, бо дівчинка не померла, а спить». Але вони почали глузувати з Нього.
040	MAT	009	025	Коли ж натовп вивели, [Ісус] зайшов [до кімнати], узяв дівчинку за руку, і вона встала.
040	MAT	009	026	Звістка про це розійшлася по всій тій країні.
040	MAT	009	027	Коли Ісус вийшов звідти, за Ним пішли двоє сліпих, які кричали: ―Змилуйся над нами, Сину Давидів!
040	MAT	009	028	Коли ж Він увійшов у дім, сліпі підійшли до Нього, і Ісус запитав їх: ―Вірите, що Я можу це зробити? ―Так, Господи, – відповіли вони.
040	MAT	009	029	Тоді Він доторкнувся до їхніх очей, кажучи: ―За вірою вашою нехай станеться вам!
040	MAT	009	030	І їхні очі відкрилися. Ісус же суворо застеріг їх, кажучи: ―Дивіться, щоб ніхто не довідався!
040	MAT	009	031	Але вони, вийшовши, розповідали про Нього всюди по тій країні.
040	MAT	009	032	Коли ж вони виходили, то ось привели до Нього німого чоловіка, який був біснуватим.
040	MAT	009	033	Як тільки демон вийшов, [німий] чоловік заговорив; і весь натовп дивувався кажучи: «Ніколи такого не траплялося в Ізраїлі».
040	MAT	009	034	Але фарисеї казали: «Він виганяє демонів [силою] володаря демонів».
040	MAT	009	035	Ісус ходив через усі міста та села й навчав у їхніх синагогах, проповідуючи Добру Звістку Царства [Небесного]. Він зцілював усі хвороби та недуги.
040	MAT	009	036	Побачивши людей, [Ісус] змилосердився над ними, тому що вони були втомлені та безпорадні, як вівці, що не мають пастуха.
040	MAT	009	037	Тоді Він промовив до своїх учнів: «Жнива насправді великі, а робітників мало,
040	MAT	009	038	тож просіть Господа жнив, щоб послав робітників на жнива Свої».
040	MAT	010	001	Покликавши дванадцятьох Своїх учнів, [Ісус] дав їм владу виганяти нечистих духів та зцілювати всі хвороби й усі недуги.
040	MAT	010	002	Ось імена дванадцятьох апостолів: перший – Симон, якого назвав Петром, та Андрій, його брат, Яків, син Зеведеїв, і Іван, його брат,
040	MAT	010	003	Филип і Варфоломій, Фома і митник Матвій, Яків, син Алфеїв, і Тадей,
040	MAT	010	004	Симон Кананит і Юда Іскаріот, який зрадив Ісуса.
040	MAT	010	005	Цих дванадцятьох Ісус надіслав та наказав їм: «На дорогу язичників не йдіть і в міста самарянські не входіть.
040	MAT	010	006	А йдіть краще до загублених овець дому Ізраїля.
040	MAT	010	007	Ідіть та проповідуйте кажучи: „Наблизилось Царство Небесне“.
040	MAT	010	008	Хворих зцілюйте, мертвих воскрешайте, прокажених очищайте, демонів виганяйте. Даром отримали – даром давайте.
040	MAT	010	009	Не беріть ні золота, ні срібла, ні грошей до поясів своїх,
040	MAT	010	010	ні торбини в дорогу, ні двох сорочок, ні взуття, ні палиці, бо робітник достойний своєї їжі.
040	MAT	010	011	А коли увійдете в якесь місто чи село, дізнайтеся, хто в ньому достойний, і залишайтеся в нього, поки не вийдете.
040	MAT	010	012	Зайшовши в дім, привітайте його, кажучи: „Мир цьому дому!“
040	MAT	010	013	І якщо той дім дійсно достойний, мир ваш зійде на нього. Якщо ж недостойний, ваш мир повернеться до вас.
040	MAT	010	014	А якщо хтось не прийме вас і не послухає ваших слів, то, виходячи з того дому або з того міста, обтрусіть пил зі своїх ніг.
040	MAT	010	015	Істинно кажу вам: легше буде землі Содомській і Гоморрській у день суду, ніж тому місту.
040	MAT	010	016	Ось Я посилаю вас, як овець поміж вовків. Тому будьте мудрі, як змії, та невинні, як голуби.
040	MAT	010	017	Стережіться людей, бо вони віддаватимуть вас до судів і у своїх синагогах битимуть вас.
040	MAT	010	018	Поведуть вас до правителів та царів заради Мене, на свідчення їм та язичникам.
040	MAT	010	019	Коли видаватимуть вас, не турбуйтеся, як і що казати, бо дано буде вам у той час, що казати:
040	MAT	010	020	не ви будете говорити, а Дух Отця вашого промовлятиме через вас.
040	MAT	010	021	Брат видасть на смерть брата, а батько – дитину. Повстануть діти проти батьків та вбиватимуть їх.
040	MAT	010	022	І всі будуть ненавидіти вас через ім’я Моє. Але хто витримає до кінця, той буде спасенний.
040	MAT	010	023	Коли ж будуть вас переслідувати у цьому місті, тікайте до іншого. Істинно кажу вам: ви не закінчите [обходити] всі міста Ізраїлю, як прийде Син Людський.
040	MAT	010	024	Учень не вищий за [свого] вчителя, а раб не вищий за свого господаря.
040	MAT	010	025	Достатньо учневі стати, як його вчитель, і рабу стати, як його господар. Якщо господаря дому назвали Вельзевулом, то наскільки більше [називатимуть так] Його домашніх.
040	MAT	010	026	Не бійтеся їх, бо немає нічого захованого, що не відкрилося б, і нічого таємного, що не стало б відомим.
040	MAT	010	027	Те, що Я кажу вам у темряві, говоріть при світлі, і те, що чуєте на вухо, проповідуйте з дахів.
040	MAT	010	028	Не бійтеся тих, хто, вбиваючи тіло, не може вбити душі. Бійтеся більше Того, Хто може і душу, і тіло знищити в Геєні.
040	MAT	010	029	Хіба два горобці не продаються за асарій? Однак жоден із них не впаде на землю без відома Отця вашого.
040	MAT	010	030	У вас же на голові навіть волосся пораховане.
040	MAT	010	031	Отже, не бійтеся: ви набагато цінніші за горобців.
040	MAT	010	032	Кожного, хто визнає Мене перед людьми, і Я визнаю перед Моїм Небесним Отцем.
040	MAT	010	033	Але кожного, хто зречеться Мене перед людьми, зрікусь і Я перед Моїм Небесним Отцем.
040	MAT	010	034	Не думайте, що Я прийшов принести мир на землю. Я прийшов принести не мир, а меч.
040	MAT	010	035	Адже Я прийшов, аби підняти „сина проти його батька, доньку проти її матері, невістку проти її свекрухи,
040	MAT	010	036	і ворогами людини будуть її домашні“.
040	MAT	010	037	Хто любитиме свого батька та матір більше, ніж Мене, той не достойний Мене, і хто любитиме сина або доньку більше, ніж Мене, той не достойний Мене.
040	MAT	010	038	І хто не бере хреста свого й не йде за Мною, той не достойний Мене.
040	MAT	010	039	Хто зберігає життя своє, той втратить його, а хто втратить його заради Мене, знайде його.
040	MAT	010	040	Хто приймає вас, Мене приймає, а хто приймає Мене, приймає Того, Хто надіслав Мене.
040	MAT	010	041	Хто приймає пророка в ім’я пророка, отримає винагороду пророка, і хто приймає праведника в ім’я праведника, отримає винагороду праведника.
040	MAT	010	042	І хто дасть тільки чашу холодної води одному з цих малих в ім’я учня, – істинно кажу вам, – не втратить своєї винагороди».
040	MAT	011	001	Коли Ісус закінчив навчати дванадцятьох Своїх учнів, то пішов звідти навчати та проповідувати в їхніх містах.
040	MAT	011	002	Іван, почувши у в’язниці про діла Христові, надіслав своїх учнів
040	MAT	011	003	спитати Його: ―Ти Той, Хто має прийти, чи нам чекати іншого?
040	MAT	011	004	Ісус у відповідь сказав: ―Ідіть і скажіть Іванові те, що ви бачите й чуєте:
040	MAT	011	005	сліпі прозрівають, каліки ходять, прокажені очищаються, глухі чують, мертві оживають, а бідним проповідується Добра Звістка.
040	MAT	011	006	І блаженний той, хто не спокуситься через Мене.
040	MAT	011	007	Коли ж вони пішли, Ісус почав говорити людям про Івана: «На що ви ходили подивитися в пустелю? На тростину, розхитану вітром?
040	MAT	011	008	На кого ви виходили дивитись? На людину в м’якій одежі? Але ті, що носять м’які одежі, знаходяться в царських палацах.
040	MAT	011	009	То на кого ж ви ходили дивитись? На пророка? Так, Я кажу вам, навіть більше, ніж на пророка.
040	MAT	011	010	Він той, про кого написано: „Ось Я посилаю Мого посланця перед обличчям Твоїм, який приготує дорогу перед Тобою“.
040	MAT	011	011	Істинно кажу вам: серед народжених жінками ще не було більшого за Івана Хрестителя, але найменший у Царстві Небесному більший за нього.
040	MAT	011	012	Від днів Івана Хрестителя й донині Царство Небесне здобувається силою, і хто докладає зусиль, той здобуває його.
040	MAT	011	013	Адже всі Пророки та Закон пророкували до Івана.
040	MAT	011	014	І якщо хочете знати, він – Ілля, який має прийти.
040	MAT	011	015	Хто має вуха, нехай слухає!
040	MAT	011	016	Із ким же Мені порівняти цей рід? Він подібний до дітей, котрі сидять на базарі та, звертаючись до інших,
040	MAT	011	017	кажуть: „Ми грали вам на сопілці, а ви не танцювали. Ми співали вам жалібні пісні, а ви не ридали“.
040	MAT	011	018	Прийшов Іван, який не їсть і не п’є, а вони кажуть: „Має демона!“
040	MAT	011	019	Прийшов Син Людський, Який їсть і п’є, а вони кажуть: „Ось чоловік – ненажера й п’яниця, приятель митників та грішників“. Однак мудрість виправдана її власними ділами».
040	MAT	011	020	Тоді [Ісус] почав докоряти містам, у яких сталося найбільше Його чудес, бо вони не покаялись:
040	MAT	011	021	«Горе тобі, Хоразине! Горе тобі, Віфсаїдо! Бо якби в Тирі та Сидоні сталися ті чудеса, які були у вас, то вони давно би покаялися в мішковині та попелі.
040	MAT	011	022	Проте кажу вам: Тиру та Сидону легше буде в день суду, ніж вам.
040	MAT	011	023	І ти, Капернауме, чи будеш піднесений до неба? Ні, ти до пекла зійдеш! Коли б у Содомі сталися чудеса, які сталися в тебе, він залишився б донині.
040	MAT	011	024	Проте кажу вам: землі Содомській легше буде в день суду, ніж тобі».
040	MAT	011	025	У той час Ісус промовив у відповідь: «Славлю Тебе, Отче, Господи неба і землі, за те, що Ти приховав це від мудрих та розумних і відкрив дітям.
040	MAT	011	026	Так, Отче, бо такою була Твоя добра воля.
040	MAT	011	027	Усе Мені було доручено Моїм Отцем. Ніхто не знає Сина, окрім Отця, і ніхто не знає Отця, окрім Сина й того, кому Син хоче відкрити.
040	MAT	011	028	Прийдіть до Мене всі втомлені та обтяжені, і Я заспокою вас.
040	MAT	011	029	Візьміть на себе Моє ярмо й навчіться від Мене, бо Я лагідний та покірний серцем, і знайдете спокій вашим душам.
040	MAT	011	030	Бо ярмо Моє добре і тягар Мій легкий».
040	MAT	012	001	У той час Ісус проходив у Суботу через засіяні поля пшениці. Його учні зголодніли й почали зривати колосся та їсти.
040	MAT	012	002	Фарисеї ж, побачивши це, сказали Йому: ―Ось Твої учні роблять те, чого не дозволено робити в Суботу!
040	MAT	012	003	Тоді Він сказав їм: ―Ви не читали, що зробив Давид, коли зголоднів він, а також і ті, що були з ним?
040	MAT	012	004	Як увійшов у Дім Божий та з’їв хліби покладання, котрі не дозволено було їсти ані йому, ані тим, хто був із ним, а тільки священникам?
040	MAT	012	005	Або хіба ви не читали в Законі, що в Суботу в Храмі священники порушують Суботу й залишаються невинними?
040	MAT	012	006	Але Я кажу вам: тут щось більше, ніж Храм.
040	MAT	012	007	Якби ви зрозуміли, що означає: «Милосердя хочу, а не жертви», то не засуджували б невинних.
040	MAT	012	008	Бо Син Людський – Господь Суботи.
040	MAT	012	009	Вирушивши далі, Він зайшов у їхню синагогу.
040	MAT	012	010	Там був чоловік із всохлою рукою. І щоб звинуватити Його, вони запитали: ―Чи дозволено зцілювати в Суботу?
040	MAT	012	011	Він же промовив: ―Хто з вас, маючи одну вівцю, якщо вона впаде в Суботу в яму, не візьме й не витягне її?
040	MAT	012	012	Наскільки ж людина цінніша за вівцю! Тому в Суботу дозволено робити добро.
040	MAT	012	013	Тоді сказав чоловікові: ―Простягни свою руку! Той простягнув, і його рука стала здоровою, як і друга.
040	MAT	012	014	Фарисеї ж вийшли та радились проти Нього, як Його вбити.
040	MAT	012	015	Дізнавшись [про це], Ісус пішов звідти. За Ним пішло багато людей, і Він зцілив їх усіх.
040	MAT	012	016	Однак наказав їм, щоб не виявляли Його,
040	MAT	012	017	аби збулося сказане через пророка Ісаю:
040	MAT	012	018	«Ось Слуга Мій, Якого Я обрав, Мій Улюблений, Якого вподобала душа Моя. Я покладу Духа Мого на Нього, і Він звіщатиме суд народам.
040	MAT	012	019	Він не буде ні сперечатися, ні кричати, і ніхто не почує Його голосу на вулицях.
040	MAT	012	020	Надломленої тростини Він не доламає, ґнота світильника, що тліє, не загасить, доки не встановить правосуддя.
040	MAT	012	021	І на Його ім’я покладатимуть надію народи».
040	MAT	012	022	Тоді привели до Нього біснуватого – сліпого та німого. [Ісус] зцілив його, так що німий говорив та бачив.
040	MAT	012	023	Усі люди дивувались та говорили: ―Чи це не Син Давидів?
040	MAT	012	024	Але фарисеї, почувши [це], казали: ―Він виганяє демонів не інакше, як [силою] Вельзевула, володаря демонів.
040	MAT	012	025	[Ісус] же, знаючи їхні думки, відповів: ―Кожне царство, розділене в собі, буде спустошене, і кожне місто чи дім, розділені в собі, не встоять.
040	MAT	012	026	Якщо сатана виганяє сатану, то він розділився в собі самому. Як же тоді встоїть його царство?
040	MAT	012	027	І якщо Я виганяю демонів Вельзевулом, то ким виганяють ваші сини? Тому вони будуть вашими суддями.
040	MAT	012	028	Але якщо Я Духом Божим виганяю демонів, то прийшло до вас Царство Боже.
040	MAT	012	029	Або як може хтось увійти в дім сильного та забрати його майно, якщо спочатку не зв’яже сильного? Лише тоді пограбує його дім.
040	MAT	012	030	Хто не зі Мною, той проти Мене; і хто не збирає зі Мною, той розкидає.
040	MAT	012	031	Тому кажу вам: усякий гріх та богохульство проститься людям, але богохульство проти Духа не проститься.
040	MAT	012	032	І якщо хтось скаже слово проти Сина Людського, йому проститься, але якщо хтось скаже проти Святого Духа, не проститься йому ні в цьому віці, ні в майбутньому.
040	MAT	012	033	Або визнайте дерево добрим і плід його добрим, або визнайте дерево поганим і плід його поганим. Бо дерево пізнається за плодом.
040	MAT	012	034	Роде гадючий, як ви можете казати добре, будучи злими? Адже чим переповнене серце, те говорять вуста.
040	MAT	012	035	Добра людина з доброї скарбниці виносить добро, а погана людина з лихого скарбу виносить зло.
040	MAT	012	036	Кажу вам: за кожне пусте слово, яке скажуть люди, вони відповідатимуть у день суду.
040	MAT	012	037	Бо з твоїх слів будеш виправданий і з твоїх слів будеш засуджений.
040	MAT	012	038	Тоді деякі книжники та фарисеї промовили: ―Учителю, ми хочемо побачити якесь знамення від Тебе.
040	MAT	012	039	[Ісус] у відповідь промовив: ―Рід лукавий та невірний шукає знамення, та не дасться йому знамення, хіба що тільки знамення пророка Йони.
040	MAT	012	040	Адже так, як Йонабув у череві кита три дні та три ночі, так буде й Син Людський у серці землі три дні та три ночі.
040	MAT	012	041	Люди Ніневіївстануть на суд із цим родом і засудять його, бо вони покаялись через проповідь Йони, а ось тут Хтось більший за Йону.
040	MAT	012	042	Цариця Півднявстане на суд із цим родом і засудить його, бо вона прийшла з далекого краю землі послухати Соломонову мудрість, а ось тут Хтось більший за Соломона.
040	MAT	012	043	Коли нечистий дух виходить із людини, то йде в місця безводні шукати відпочинку й, не знаходячи,
040	MAT	012	044	каже: «Повернусь я у дім свій, звідки вийшов». І, повернувшись, знаходить його порожнім, заметеним та прибраним.
040	MAT	012	045	Тоді він іде й бере з собою інших сімох духів, гірших за себе, і входять та живуть там. І для людини останнє стає гіршим за попереднє. Так буде і з цим злим родом.
040	MAT	012	046	Коли [Ісус] ще говорив до народу, прийшли Його мати та брати і, стоячи надворі, бажали говорити з Ним.
040	MAT	012	047	Хтось сказав Йому: ―Ось Твоя мати й Твої брати стоять надворі, бажаючи говорити з Тобою.
040	MAT	012	048	Він же у відповідь сказав тому, хто говорив: ―Хто Моя мати і хто Мої брати?
040	MAT	012	049	І, показавши рукою на Своїх учнів, промовив: ―Ось Моя мати та Мої брати.
040	MAT	012	050	Бо той, хто виконує волю Мого Небесного Отця, є Моїм братом, сестрою і матір’ю.
040	MAT	013	001	Того ж дня Ісус, вийшовши з дому, сидів на березі моря.
040	MAT	013	002	І зібрався біля Нього великий натовп, так що Він зайшов у човен та сів, а всі люди стояли на березі.
040	MAT	013	003	Він багато навчав їх притчами, кажучи: «Ось сіяч вийшов сіяти.
040	MAT	013	004	Коли він сіяв, деякі [зерна] впали біля дороги; птахи, налетівши, повидзьобували їх.
040	MAT	013	005	Інші впали на кам’янистий ґрунт, де не було багато землі, і відразу проросли, бо земля була неглибока.
040	MAT	013	006	Коли ж зійшло сонце, то опалило паростки, вони зів’яли й, не маючи коріння, всохли.
040	MAT	013	007	Ще інші впали поміж терни. Терни виросли та заглушили їх.
040	MAT	013	008	А інші впали в добру землю та дали врожай: одні в сто, інші в шістдесят, треті в тридцять разів більше.
040	MAT	013	009	Хто має вуха, нехай слухає!»
040	MAT	013	010	Підійшовши, учні запитали Його: ―Чому Ти говориш до них притчами?
040	MAT	013	011	Він же у відповідь сказав: ―Бо вам дано пізнати таємниці Царства Небесного, а їм не дано.
040	MAT	013	012	Адже тому, хто має, додасться, і матиме надмірно, а від того, хто не має, і те, що має, забереться.
040	MAT	013	013	Тому до них Я говорю притчами, бо вони, «дивлячись, не бачать, а слухаючи, не чують і не розуміють».
040	MAT	013	014	Щодо них збувається пророцтво Ісаї, що каже: «Ви будете слухати й слухати, але ніколи не зрозумієте; будете дивитись і дивитись, але ніколи не побачите.
040	MAT	013	015	Бо серце цього народу згрубіло, важко стали чути вухами й очі свої заплющили, щоб не побачити очима, не почути вухами, не зрозуміти серцем і не навернутись, щоб Я зцілив їх».
040	MAT	013	016	Блаженні очі, які бачать, і вуха, які чують.
040	MAT	013	017	Істинно кажу вам: багато пророків та праведників бажали побачити те, що ви бачите, і не побачили, та почути те, що ви чуєте, і не почули.
040	MAT	013	018	Отже, послухайте, [що означає] притча про сіяча.
040	MAT	013	019	До кожного, хто слухає Слово про Царство й не розуміє його, приходить лукавий і викрадає посіяне в його серці. Це те, що посіяне біля дороги.
040	MAT	013	020	Посіяне ж на кам’янисту землю – це той, хто, почувши Слово, відразу з радістю приймає його.
040	MAT	013	021	Але він не має коріння в собі, є тимчасовим. Коли настають труднощі або гоніння за Слово, він відразу відпадає.
040	MAT	013	022	Посіяне серед тернів – це ті, що чують Слово, але турботи цього віку й омана багатства придушують Слово, і воно залишається безплідним.
040	MAT	013	023	А посіяне в добру землю – це той, хто чує та розуміє Слово. Він насправді приносить врожай: у сто, у шістдесят або в тридцять разів більший.
040	MAT	013	024	[Ісус] розповів їм іншу притчу: «Царство Небесне подібне до чоловіка, який посіяв добре насіння на своєму полі.
040	MAT	013	025	Але коли чоловік спав, прийшов його ворог, посіяв кукіль серед пшениці та пішов.
040	MAT	013	026	А як зійшло посіяне та показався колос, тоді з’явився й кукіль.
040	MAT	013	027	Тоді прийшли слуги господаря та сказали йому: „Господарю, хіба ми не добре насіння посіяли на полі? Звідки ж узявся кукіль?“
040	MAT	013	028	Він відповів їм: „Це зробив ворог“. Раби запитали його: „Хочеш, щоб ми пішли та випололи його?“
040	MAT	013	029	Він сказав: „Ні, щоб, виполюючи кукіль, не повиривали й пшениці“.
040	MAT	013	030	Залиште, щоб обоє росли разом до жнив. А під час жнив я скажу женцям: „Зберіть спочатку кукіль та пов’яжіть його в снопи, щоб спалити, а пшеницю зберіть до моєї клуні“».
040	MAT	013	031	[Ісус] розповів їм іншу притчу: «Царство Небесне подібне до гірчичного зерна, яке чоловік узяв та посіяв на своєму полі.
040	MAT	013	032	Хоча воно і є найменшим серед усього насіння, але коли виростає, стає більшим за інші рослини й стає деревом, до якого прилітають птахи небесні та гніздяться на його гілках».
040	MAT	013	033	[Ісус] розповів їм ще іншу притчу: «Царство Небесне подібне до закваски, яку жінка взяла та поклала до трьох мір борошна, доки все вкисло».
040	MAT	013	034	Усе це Ісус говорив людям притчами й нічого не говорив їм без притчі,
040	MAT	013	035	щоб збулося сказане через пророка: «Відкрию в притчі вуста Мої, розповім про приховане від початку світу».
040	MAT	013	036	Тоді, відпустивши людей, [Ісус] зайшов у дім. Його учні підійшли до Нього, кажучи: ―Роз’ясни нам притчу про кукіль на полі.
040	MAT	013	037	Він, відповідаючи, сказав: ―Сіяч доброго насіння – це Син Людський.
040	MAT	013	038	Поле – це світ, добре насіння – це сини Царства, а кукіль – це сини лукавого.
040	MAT	013	039	Ворог, який його посіяв, – це диявол. Жнива – це кінець світу, а женці – це ангели.
040	MAT	013	040	Отже, як збирають кукіль та палять його у вогні, так само буде при кінці світу.
040	MAT	013	041	Син Людський надішле своїх ангелів, і вони зберуть з Його Царства всі спокуси та тих, хто робить беззаконня.
040	MAT	013	042	І викинуть їх у вогняну піч, де буде плач та скрегіт зубів.
040	MAT	013	043	Тоді праведники сяятимуть, як сонце, у Царстві Свого Отця. Хто має вуха, нехай слухає!
040	MAT	013	044	Царство Небесне подібне до скарбу, захованого в полі. Чоловік, знайшовши його, знов ховає і на радощах іде, продає все, що має, і купує те поле.
040	MAT	013	045	Ще Царство Небесне подібне до купця, який розшукує гарні перлини.
040	MAT	013	046	Знайшовши одну дорогоцінну перлину, він іде, продає все, що має, і купує її.
040	MAT	013	047	Ще Царство Небесне подібне до невода, закинутого в море, який зібрав багато всякої [риби].
040	MAT	013	048	Коли він наповнився, його витягли на берег і, сівши, відібрали все добре в посуд, а непридатне викинули геть.
040	MAT	013	049	Так буде й при кінці світу: вийдуть ангели, відділять злих з-поміж праведних
040	MAT	013	050	і викинуть їх у вогняну піч, де буде плач та скрегіт зубів.
040	MAT	013	051	Чи зрозуміли ви все це? Вони відповіли: ―Так!
040	MAT	013	052	Він сказав їм: ―Тому кожен книжник, навчений про Царство Небесне, подібний до господаря дому, який виносить зі своєї скарбниці нове й старе.
040	MAT	013	053	Коли Ісус закінчив розповідати ці притчі, то пішов звідти.
040	MAT	013	054	Він прийшов на Свою батьківщину й навчав людей у їхній синагозі, так що вони були здивовані та казали: «Звідки в Нього така мудрість та сила?
040	MAT	013	055	Чи Він не син теслі? Хіба Його мати не зветься Марією, а Його брати – Яків, Йосиф, Симон та Юда?
040	MAT	013	056	Хіба всі Його сестри не серед нас? Звідки в Нього все це?»
040	MAT	013	057	І вони спокушалися через Нього. Ісус же сказав їм: «Не буває пророка без пошани, хіба тільки на своїй батьківщині та у своєму домі».
040	MAT	013	058	І не зробив там багато чудес через їхнє невір’я.
040	MAT	014	001	У той час тетрарх Ірод почув про Ісуса
040	MAT	014	002	та сказав своїм слугам: «Це Іван Хреститель. Він воскрес із мертвих, і тому ці чудеса діються через Нього».
040	MAT	014	003	Бо Ірод, схопивши Івана, зв’язав його та посадив до в’язниці через Іродіаду, дружину Филипа, свого брата,
040	MAT	014	004	тому що Іван казав йому: «Не годиться тобі одружуватися з нею!»
040	MAT	014	005	Ірод бажав би вбити його, але боявся народу, який вважав Івана пророком.
040	MAT	014	006	Коли святкували день народження Ірода, дочка Іродіади станцювала серед [гостей] і сподобалася Іродові.
040	MAT	014	007	За це він клятвою обіцяв дати їй усе, що вона тільки попросить.
040	MAT	014	008	Вона ж, навчена своєю матір’ю, сказала: «Дай мені на блюді голову Івана Хрестителя».
040	MAT	014	009	Цар засмутився, але через клятву й тих, що сиділи з ним за столом, наказав виконати її бажання.
040	MAT	014	010	Він надіслав [людей] до в’язниці відрубати Іванові голову.
040	MAT	014	011	Його голову принесли на блюді та віддали дівчині, а вона віднесла її своїй матері.
040	MAT	014	012	Після того учні Івана прийшли, забрали його тіло та поховали, а потім прийшли та сповістили про це Ісуса.
040	MAT	014	013	Коли Ісус почув це, то сів у човен та відплив звідти в пустинне місце, щоб бути на самоті. Але люди з різних міст, дізнавшись про це, пішли пішки за Ним.
040	MAT	014	014	Вийшовши на берег, [Ісус] побачив багато людей, змилосердився над ними та зцілив їхніх хворих.
040	MAT	014	015	Коли настав вечір, Його учні підійшли й сказали: ―Тут пустинне місце, і година вже пізня, відпусти людей, щоби пішли в села та купили собі їжу.
040	MAT	014	016	Ісус же сказав їм: ―Не треба їм іти, ви дайте їм їсти!
040	MAT	014	017	Вони відповіли Йому: ―Ми тут маємо лише п’ять хлібів та дві рибини.
040	MAT	014	018	Він сказав: ―Принесіть їх Мені!
040	MAT	014	019	[Ісус] наказав людям посідати на траву. Потім узяв п’ять хлібів та дві рибини, подивився на небо, благословив їх і, розломивши, дав хліби учням, а учні [роздали] людям.
040	MAT	014	020	Усі їли та наситилися, і назбирали дванадцять повних кошиків залишків.
040	MAT	014	021	Тих, що їли, було близько п’яти тисяч чоловіків, не рахуючи жінок та дітей.
040	MAT	014	022	Відразу після цього [Ісус] звелів учням сісти в човен та переплисти на другий бік раніше за Нього, поки Він відпустить людей.
040	MAT	014	023	А відпустивши людей, [Ісус] зійшов на гору, щоб помолитися на самоті. Коли настав вечір, Він залишився там один.
040	MAT	014	024	Човен віддалився вже далеко від берега, і через супротивний вітер його почали кидати хвилі.
040	MAT	014	025	О четвертій сторожі ночі[Ісус] пішов до Своїх учнів, ідучи по воді.
040	MAT	014	026	Побачивши, що Він іде по воді, учні жахнулись і з переляку закричали: «Це привид!»
040	MAT	014	027	Але Ісус тієї ж миті заговорив до них: ―Будьте сміливі! Це Я! Не бійтеся!
040	MAT	014	028	Тоді Петро сказав у відповідь: ―Господи, якщо це Ти, накажи, щоб я пішов до Тебе по воді!
040	MAT	014	029	[Ісус] сказав: ―Іди! І, вийшовши з човна, Петро почав іти по воді до Ісуса.
040	MAT	014	030	Але, побачивши сильний вітер, злякався, почав тонути й закричав: ―Господи, спаси мене!
040	MAT	014	031	Ісус, одразу простягнувши руку, схопив його та промовив: ―Маловіре, чому ти засумнівався?
040	MAT	014	032	Коли вони сіли в човен, вітер стих.
040	MAT	014	033	Ті, що були в човні, вклонилися Йому, кажучи: «Ти істинно – Син Божий!»
040	MAT	014	034	Перепливши [море], вони прибули до Генезаретської землі.
040	MAT	014	035	Люди з тієї місцевості впізнали Ісуса та надіслали звістку по всій околиці. До Нього принесли всіх хворих
040	MAT	014	036	і благали Його дозволити лише торкнутися до краю Його одягу, і всі, хто торкнувся, були зцілені.
040	MAT	015	001	Тоді деякі фарисеї та книжники з Єрусалима підійшли до Ісуса й запитали:
040	MAT	015	002	―Чому Твої учні порушують звичай наших батьків? Вони їдять, не помивши своїх рук.
040	MAT	015	003	Він же відповів їм: ―А чому ж ви порушуєте заповідь Божу через ваш звичай?
040	MAT	015	004	Адже Бог сказав: «Шануй батька та матір», а також: «Той, хто зневажає батька або матір, нехай буде покараний смертю!»
040	MAT	015	005	Ви ж говорите, що той, хто скаже батькові або матері: «Те, чим я міг би допомогти тобі, – дар Богові»,
040	MAT	015	006	той [може] не шанувати своїх батьків. Так ви скасували Слово Боже через свій звичай.
040	MAT	015	007	Лицеміри, добре пророкував про вас Ісая, коли казав:
040	MAT	015	008	«Цей народ шанує Мене лише устами, а серце його далеко від Мене.
040	MAT	015	009	Даремно вони поклоняються Мені, навчаючи людей людських заповідей».
040	MAT	015	010	Покликавши народ, [Ісус] промовив до них: «Слухайте та зрозумійте!
040	MAT	015	011	Не те, що входить в уста, оскверняє людину, але те, що виходить з уст, оскверняє людину».
040	MAT	015	012	Тоді учні підійшли до Нього й сказали: ―Чи знаєш, що фарисеї образилися, почувши [ці] слова?
040	MAT	015	013	[Ісус] відповів: ―Кожна рослина, яка не була посаджена Моїм Небесним Отцем, буде викоренена.
040	MAT	015	014	Облиште їх, вони сліпі поводирі сліпців. Якщо сліпий веде сліпого, то обидва впадуть в яму.
040	MAT	015	015	Петро у відповідь сказав: ―Поясни нам цю притчу.
040	MAT	015	016	Тоді [Ісус] запитав: ―Невже ви ще не розумієте?
040	MAT	015	017	Не знаєте, що все, що входить в уста, потрапляє в шлунок і виходить геть?
040	MAT	015	018	А те, що виходить з уст, походить із серця, саме це й оскверняє людину.
040	MAT	015	019	Бо з серця виходять погані думки, вбивства, перелюб, статева розпуста, крадіж, неправдиві свідчення та богохульство.
040	MAT	015	020	Саме це оскверняє людину, а їсти немитими руками не оскверняє людини.
040	MAT	015	021	Вийшовши звідти, Ісус пішов до земель Тира й Сидона.
040	MAT	015	022	І ось прийшла до Нього одна жінка-ханаанеянка з тієї землі. Вона казала благаючи: ―Господи, Сину Давида, змилуйся наді мною! Моя донька одержима злим духом.
040	MAT	015	023	Але [Ісус] нічого не відповів їй. Тоді підійшли Його учні та благали Його, кажучи: ―[Допоможи] їй та відпусти, бо вона йде за нами й кричить.
040	MAT	015	024	У відповідь Він сказав: ―Я посланий лише до загиблих овець народу Ізраїля.
040	MAT	015	025	Вона ж, підійшовши, вклонилася Йому та сказала: ―Господи, допоможи мені!
040	MAT	015	026	Він же відповів: ―Не годиться брати хліб від дітей та кидати щенятам.
040	MAT	015	027	Проте вона сказала: ―Так, Господи, але й щенята їдять крихти, які падають зі столу їхніх господарів.
040	MAT	015	028	Тоді Ісус відповів їй: ―О жінко, твоя віра велика! Нехай станеться, як ти бажаєш. І тієї ж миті її донька була зцілена.
040	MAT	015	029	Відійшовши звідти, Ісус пішов до Галілейського моря, зійшов на гору й сів там.
040	MAT	015	030	І прийшло до Нього багато людей, які мали з собою кривих, сліпих, калік, німих та багатьох інших [хворих]. Вони поклали їх біля Його ніг, і Він зцілив їх.
040	MAT	015	031	Побачивши, що німі розмовляють, криві стають здоровими, каліки ходять і сліпі бачать, люди дивувались та прославляли Бога Ізраїлевого.
040	MAT	015	032	Ісус же покликав Своїх учнів та сказав: ―Жаль Мені цих людей, тому що вже три дні залишаються зі Мною й не мають, що їсти. Я не хочу відпускати їх голодними, щоб не ослабли в дорозі.
040	MAT	015	033	Учні спитали Його: ―Звідки в пустелі нам взяти стільки хліба, щоб нагодувати такий натовп?
040	MAT	015	034	Ісус сказав їм: ―Скільки маєте хлібів? Вони відповіли: ―Сім і декілька малих рибин.
040	MAT	015	035	Він звелів людям сісти на землю.
040	MAT	015	036	Потім узяв сім хлібів та рибу, подякував, розламав та дав учням, а учні [роздали] людям.
040	MAT	015	037	Усі їли та наситились. І зібрали сім повних кошиків залишків.
040	MAT	015	038	Тих, хто їв, було чотири тисячі чоловіків, не рахуючи жінок та дітей.
040	MAT	015	039	Відпустивши людей, [Ісус] сів у човен та відплив до землі Магадана.
040	MAT	016	001	Фарисеї та садукеї прийшли до Ісуса й випробовуючи Його, просили показати їм знамення з неба.
040	MAT	016	002	Він відповів їм: «Коли настає вечір, ви кажете: „Буде ясна погода, бо небо червоне“.
040	MAT	016	003	А вранці [кажете]: „Сьогодні буде негода, бо небо похмуре“. Отже, обличчя неба ви можете розпізнати, а ознаки часу не можете?
040	MAT	016	004	Рід лукавий та невірний шукає знамення, та не дасться йому знамення, хіба що тільки знамення Йони». І, залишивши їх, пішов геть.
040	MAT	016	005	Перепливши на інший берег, учні забули взяти хліб.
040	MAT	016	006	Ісус сказав їм: ―Дивіться та стережіться закваски фарисейської та садукейської.
040	MAT	016	007	Вони ж міркували між собою, кажучи: ―Він каже так, тому що ми не взяли хліба.
040	MAT	016	008	Знаючи про це, Ісус промовив: ―Маловіри, чому ви міркуєте між собою, що не взяли хліба?
040	MAT	016	009	Невже не розумієте? Не пам’ятаєте про п’ять хлібів для п’яти тисяч і скільки кошиків ви зібрали?
040	MAT	016	010	Ані про сім хлібів для чотирьох тисяч і скільки великих кошиків ви зібрали?
040	MAT	016	011	Як ви не розумієте, що не про хліб Я кажу вам? Стережіться ж закваски фарисейської та садукейської.
040	MAT	016	012	Тоді вони зрозуміли, що Він казав їм стерегтися не хлібної закваски, а вчення фарисейського та садукейського.
040	MAT	016	013	Коли Ісус прийшов у землі Кесарії Филипової, то запитав Своїх учнів: ―За кого вважають люди Сина Людського?
040	MAT	016	014	Тоді вони відповіли: ―Одні – за Івана Хрестителя, інші – за Іллю, ще інші – за Єремію або одного з пророків.
040	MAT	016	015	[Ісус] же запитав їх: ―А ви за кого Мене вважаєте?
040	MAT	016	016	Симон Петро відповів: ―Ти – Христос, Син Бога Живого!
040	MAT	016	017	Ісус відповів йому: ―Блаженний ти, Симоне, сину Йони, що не тіло та кров відкрили це тобі, а Отець Мій Небесний.
040	MAT	016	018	Я також кажу тобі: ти – Петро, і на цій скелі Я збудую Мою Церкву, і ворота пекла її не переможуть.
040	MAT	016	019	Я дам тобі ключі Царства Небесного; і те, що зв’яжеш на землі, буде зв’язане на небі, і те, що розв’яжеш на землі, буде розв’язане на небі.
040	MAT	016	020	Тоді наказав учням, щоб нікому не казали, що Він – Христос.
040	MAT	016	021	Відтоді Ісус почав пояснювати Своїм учням, що Йому належить іти до Єрусалима й багато страждати, бути відкинутим старійшинами, первосвященниками та книжниками, бути вбитим, але третього дня воскресне.
040	MAT	016	022	Тоді Петро, відкликавши Ісуса вбік, почав докоряти Йому, кажучи: ―Нехай помилує Тебе Бог, Господи! Хай з Тобою цього ніколи не станеться!
040	MAT	016	023	[Ісус] же, обернувшись до Петра, промовив: ―Відійди від Мене, сатано! Ти спокушаєш Мене, бо думаєш не про Боже, а про людське.
040	MAT	016	024	Тоді Ісус сказав Своїм учням: ―Якщо хтось хоче йти за Мною, нехай зречеться самого себе, візьме свій хрест та слідує за Мною.
040	MAT	016	025	Бо хто хоче спасти своє життя, втратить його, а хто втратить життя заради Мене, той знайде його.
040	MAT	016	026	Яка користь людині, якщо здобуде весь світ, а душу свою втратить? Або що дасть людина в обмін за свою душу?
040	MAT	016	027	Адже Син Людський має прийти в славі Отця Свого разом зі Своїми ангелами й тоді воздасть кожному згідно з його ділами.
040	MAT	016	028	Істинно кажу вам: деякі з присутніх не зазнають смерті, доки не побачать Сина Людського, Який приходить у Царстві Своєму.
040	MAT	017	001	Через шість днів Ісус узяв із Собою Петра, Якова та його брата Івана й вивів їх на високу гору.
040	MAT	017	002	Там Він преобразився перед ними: Його обличчя засяяло, мов сонце, а Його одяг став білим, як світло.
040	MAT	017	003	І ось з’явились їм Мойсей та Ілля, які розмовляли з Ним.
040	MAT	017	004	Петро звернувся до Ісуса й сказав: «Господи, добре нам тут бути! Якщо бажаєш, зробимо тут три намети: один для Тебе, один для Мойсея та один для Іллі».
040	MAT	017	005	Коли він ще говорив, ось ясна хмара накрила їх, і з хмари промовив голос: «Це Син Мій улюблений, у Якому Моє вподобання. Його слухайте!»
040	MAT	017	006	Почувши це, учні впали долілиць, бо дуже злякалися.
040	MAT	017	007	Але Ісус підійшов та, доторкнувшись до них, сказав: ―Встаньте, не бійтеся!
040	MAT	017	008	Підвівши свої очі, вони нікого не побачили, окрім Ісуса.
040	MAT	017	009	Коли вони сходили з гори, Ісус наказав їм: ―Не кажіть нікому про те, що ви бачили, доки Син Людський не воскресне з мертвих.
040	MAT	017	010	Учні запитали Його: ―Чому книжники кажуть, що Ілля має прийти першим?
040	MAT	017	011	Тоді [Ісус] відповів: ―Ілля дійсно приходить для того, щоб відновити все.
040	MAT	017	012	Але кажу вам: Ілля вже прийшов, та не впізнали його й вчинили з ним усе, що схотіли. Так само й Син Людський має постраждати від них.
040	MAT	017	013	Тоді учні зрозуміли, що Він говорив про Івана Хрестителя.
040	MAT	017	014	Коли вони прийшли до людей, підійшов чоловік, упав на коліна [перед Ісусом]
040	MAT	017	015	і промовив: ―Господи, змилуйся над моїм сином, бо він – сновида й тяжко страждає, часто кидається у вогонь або у воду.
040	MAT	017	016	Я приводив його до Твоїх учнів, але вони не змогли його зцілити.
040	MAT	017	017	Ісус же відповів: ―О роде невірний та розбещений, доки буду з вами? Доки терпітиму вас? Приведіть хлопчика сюди до Мене!
040	MAT	017	018	Ісус наказав демону, і той вийшов із хлопчика; тієї ж миті хлопець був зцілений.
040	MAT	017	019	Тоді учні підійшли до Ісуса й наодинці запитали: ―Чому ми не змогли вигнати демона?
040	MAT	017	020	Він відповів: ―Через ваше маловір’я. Істинно кажу вам: якщо ви матимете віру, як гірчичне зерно, і скажете цій горі: «Перейди звідси туди!», – вона перейде. Нічого неможливого для вас не буде.
040	MAT	017	021	Але цей рід [демонів] виганяється лише постом та молитвою.
040	MAT	017	022	Коли ж вони разом зібралися в Галілеї, Ісус сказав їм: «Син Людський буде виданий у руки людські.
040	MAT	017	023	Його вб’ють, але третього дня Він воскресне». Учні дуже засмутилися.
040	MAT	017	024	Коли вони прибули до Капернаума, прийшли до Петра ті, що збирали дводрахмову данину, і запитали: ―Ваш учитель платить дводрахмову данину?
040	MAT	017	025	Він відповів: ―Так! Коли ж Петро зайшов у дім, Ісус випередив його, запитавши: ―Симоне, як ти думаєш, від кого збирають данину або податок земні царі, від своїх синів чи від чужих?
040	MAT	017	026	Симон відповів: ―Від чужих. Тоді Ісус сказав: ―Отже, сини вільні [від податку].
040	MAT	017	027	Але щоб не спокушати їх, іди до моря, закинь вудку й витягни першу рибу, яку впіймаєш. Відкривши їй рота, ти знайдеш статер. Візьми його та віддай їм за Мене й за себе.
040	MAT	018	001	У той час учні прийшли до Ісуса, кажучи: ―Хто найбільший у Царстві Небесному?
040	MAT	018	002	[Ісус] покликав дитину, поставив її посеред них
040	MAT	018	003	і сказав: ―Істинно кажу вам: якщо не навернетесь і не станете, як діти, ніколи не увійдете в Царство Небесне.
040	MAT	018	004	Отже, хто впокориться, як ця дитина, той великий у Царстві Небесному.
040	MAT	018	005	І хто приймає таку дитину в ім’я Моє, Мене приймає.
040	MAT	018	006	Якщо хтось спокусить одного з цих малих, що вірують у Мене, то для нього було б краще, якби йому повісили млинове жорно на шию й втопили у відкритому морі.
040	MAT	018	007	Горе світові від спокус, бо спокуси повинні приходити, але горе тій людині, через яку приходить спокуса.
040	MAT	018	008	Якщо твоя рука або нога спокушає тебе, відріж її та відкинь від себе: краще тобі увійти в життя покаліченим чи кульгавим, ніж, маючи дві руки або дві ноги, бути вкинутим у вогонь вічний.
040	MAT	018	009	І якщо твоє око спокушає тебе, вирви його та відкинь від себе. Краще тобі увійти в життя однооким, ніж, маючи два ока, бути вкинутим у Геєну вогняну.
040	MAT	018	010	Стережіться, щоб ви не зневажали жодного з цих малих, бо кажу вам: їхні ангели на небі завжди бачать обличчя Мого Небесного Отця.
040	MAT	018	011	Адже Син Людський прийшов знайти та спасти загублене.
040	MAT	018	012	Як ви вважаєте, якщо в одного чоловіка буде сто овець і одна з них заблукає, чи не залишить він дев’яносто дев’ять на горах та не піде шукати заблудлу?
040	MAT	018	013	І коли станеться, що знаходить її, істинно кажу вам: радітиме нею більше, ніж дев’яноста дев’ятьма, які не заблукали.
040	MAT	018	014	Так само й ваш Небесний Отець не бажає, щоб загинув хоч один із цих малих.
040	MAT	018	015	Якщо твій брат згрішив проти тебе, іди та докори йому наодинці. Якщо він послухає, то ти повернув собі брата.
040	MAT	018	016	Якщо ж не послухає, візьми з собою ще одного або двох, щоб устами двох або трьох свідків підтвердилось кожне слово.
040	MAT	018	017	Якщо ж він відмовиться слухати, скажи Церкві. Якщо не послухається Церкви, нехай буде для тебе, як язичник і митник.
040	MAT	018	018	Істинно кажу вам: зв’язане вами на землі, буде зв’язане на небі, і все, розв’язане на землі, буде розв’язане на небі.
040	MAT	018	019	Знов істинно кажу вам: якщо двоє з вас на землі погодяться просити про щось, то все їм буде дано Моїм Небесним Отцем.
040	MAT	018	020	Адже там, де двоє або троє з вас зберуться в ім’я Моє, там і Я посеред них.
040	MAT	018	021	Тоді підійшов Петро та спитав Ісуса: ―Господи, як часто прощати брата, який згрішить проти мене? Чи до семи разів?
040	MAT	018	022	Ісус відповів йому: ―Не кажу тобі до семи, а до сімдесяти разів по сім.
040	MAT	018	023	Отже, Царство Небесне схоже на царя, який бажав розрахуватись зі своїми рабами.
040	MAT	018	024	Коли почав розраховуватись, привели до нього одного, який був винен десять тисяч талантів
040	MAT	018	025	Оскільки він не мав, чим заплатити, господар наказав продати його, дружину, дітей та все його майно й заплатити [борг].
040	MAT	018	026	Тоді раб, впавши ниць, благав його, кажучи: «Будь терплячим зі мною, і я все поверну тобі».
040	MAT	018	027	Змилосердившись, господар того раба відпустив його та простив борг.
040	MAT	018	028	Коли той раб вийшов, то зустрів одного зі своїх товаришів, який був винен йому сто динаріїв, схопив його та почав душити кажучи: «Віддай мені все, що винен!»
040	MAT	018	029	Тоді його товариш упав ниць та благав його, кажучи: «Будь терплячим зі мною, і я все поверну тобі».
040	MAT	018	030	Але той не схотів і кинув його до в’язниці, доки не віддасть боргу.
040	MAT	018	031	Побачивши, що сталося, його товариші дуже засмутилися та пішли й сказали про все, що сталося, господареві.
040	MAT	018	032	Тоді, покликавши його, господар сказав йому: «Лукавий рабе! Я простив тобі весь борг, як ти просив мене!
040	MAT	018	033	Хіба не належало тобі змилосердитись над твоїм товаришем, як і я змилосердився над тобою?»
040	MAT	018	034	І, розгнівавшись, господар віддав його катам, поки не віддасть боргу.
040	MAT	018	035	Так зробить і Отець Мій Небесний з вами, якщо кожен із вас не прощатиме свого брата від усього серця.
040	MAT	019	001	Коли Ісус закінчив ці слова, Він вийшов із Галілеї та пішов в околиці Юдеї, що за Йорданом.
040	MAT	019	002	За Ним ішло багато людей, і Він зцілив їх там.
040	MAT	019	003	І підійшли до Нього фарисеї та, випробовуючи Його, запитали: ―Чи дозволено чоловікові розлучатися зі своєю дружиною з будь-якої причини?
040	MAT	019	004	[Ісус] же відповів: ―Хіба ви не читали, що Творець від початку «чоловіком та жінкою їх створив»?
040	MAT	019	005	І додав: «Тому залишить чоловік батька свого й матір свою і прилине до жінки своєї, і будуть двоє одним тілом».
040	MAT	019	006	Тому більше не буде двох, а одне тіло. Отже, те, що Бог з’єднав, людина хай не роз’єднує.
040	MAT	019	007	Вони відповіли: ―Чому тоді Мойсей звелів дати їй лист про розлучення та відпустити?
040	MAT	019	008	Він відповів: ―Мойсей через вашу жорстокість дозволив вам розлучатися з вашими дружинами, але від початку не було так.
040	MAT	019	009	Кажу ж вам: кожен, хто розлучається зі своєю дружиною – за винятком статевої розпусти – і одружується з іншою, чинить перелюб.
040	MAT	019	010	Тоді Його учні сказали: ―Якщо така справа чоловіка та жінки, то краще не одружуватись.
040	MAT	019	011	Він же відповів їм: ―Не всі розуміють це слово, а лише ті, кому це дано.
040	MAT	019	012	Бо є євнухи, які такими народилися, є євнухи, яких оскопили люди, і є євнухи, які оскопили себе самі заради Царства Небесного. Хто може зрозуміти, хай зрозуміє!
040	MAT	019	013	Тоді привели до Нього дітей, щоб Він поклав на них руки та помолився, але учні забороняли їм.
040	MAT	019	014	Ісус же сказав: «Пустіть дітей, не забороняйте їм приходити до Мене, бо таким, як вони, належить Царство Небесне».
040	MAT	019	015	І, поклавши на них руки, Він пішов звідти.
040	MAT	019	016	І ось один [чоловік] підійшов та запитав: ―Учителю, що мені зробити доброго, щоб мати життя вічне?
040	MAT	019	017	[Ісус] відповів йому: ―Чому питаєш Мене про добре? Ніхто не є Добрий, окрім Самого Бога. Але якщо бажаєш увійти в Життя, виконуй заповіді.
040	MAT	019	018	Той запитав: ―Які? Ісус сказав: ―«Не вбивай», «Не чини перелюбу», «Не кради», «Не обманюй»,
040	MAT	019	019	«Шануй батька та матір», «Люби ближнього свого, як самого себе».
040	MAT	019	020	Юнак відповів Йому: ―Усе це я зберіг змалку. Чого ще мені бракує?
040	MAT	019	021	Ісус відповів йому: ―Якщо бажаєш бути досконалим, піди, продай своє майно та роздай бідним, і матимеш скарб на небесах; а тоді приходь та слідуй за Мною.
040	MAT	019	022	Почувши ці слова, молодий чоловік відійшов засмучений, бо мав багато маєтків.
040	MAT	019	023	Ісус же сказав своїм учням: ―Істинно кажу вам: важко багатому ввійти в Царство Небесне.
040	MAT	019	024	І ще кажу вам: легше верблюдові пройти через вушко голки, ніж багатому ввійти в Царство Боже.
040	MAT	019	025	Коли учні почули це, то дуже здивувалися й запитали: ―Хто ж тоді може бути спасенний?
040	MAT	019	026	Подивившись [на них], Ісус відповів їм: ―Для людей це неможливо, але для Бога все можливо.
040	MAT	019	027	Тоді Петро сказав Йому: ―Ось ми залишили все та пішли за Тобою. Що ми будемо за це мати?
040	MAT	019	028	Ісус відповів йому: ―Істинно кажу вам: у новому світі, коли Син Людський сяде на Свій престол слави, то й ви, котрі пішли за Мною, сядете на дванадцятьох престолах, судячи дванадцять племен Ізраїля.
040	MAT	019	029	І кожен, хто залишив дім, братів, сестер, батька, матір, дружину, дітей і поля заради Мого імені, той отримає в сто разів більше і вічне життя у спадок.
040	MAT	019	030	Багато перших будуть останніми, а останні – першими.
040	MAT	020	001	«Царство Небесне подібне до господаря, який рано-вранці вийшов найняти робітників до свого виноградника.
040	MAT	020	002	Погодившись із робітниками по одному динаріюв день, він послав їх до свого виноградника.
040	MAT	020	003	Вийшовши о третій годині, він побачив інших, які стояли на ринку без роботи.
040	MAT	020	004	Він сказав їм: „Ідіть і ви в мій виноградник, і дам вам по справедливості“.
040	MAT	020	005	Вони пішли. Вийшовши о шостій і о дев’ятій годині, зробив так само.
040	MAT	020	006	Коли вийшов об одинадцятій годині, побачив інших і сказав їм: „Чому ви стоїте весь день без роботи?“
040	MAT	020	007	Вони кажуть йому: „Тому що ніхто нас не найняв“. Він говорить: „Ідіть і ви в мій виноградник“.
040	MAT	020	008	Коли настав вечір, господар виноградника каже своєму управителеві: „Поклич робітників і заплати їм. Почни з останніх до перших“.
040	MAT	020	009	Ті, що прийшли об одинадцятій годині, отримали кожен по динарію.
040	MAT	020	010	Ті, що прийшли першими, думали, що отримають більше, але й вони отримали по динарію.
040	MAT	020	011	Отримавши, вони нарікали на господаря,
040	MAT	020	012	кажучи: „Ці останні працювали тільки одну годину, і ти зрівняв їх із нами, що зносили тягар дня та спеку“.
040	MAT	020	013	Він же сказав одному з них: „Друже, я не ображаю тебе, чи не за динарія ти домовлявся зі мною?
040	MAT	020	014	Тож візьми своє і йди. Я ж хочу й цьому останньому дати, як тобі.
040	MAT	020	015	Хіба я не можу зробити того, що хочу, з тим, що моє? Чи твоє око заздрісне через те, що я добрий?“
040	MAT	020	016	Так останні будуть першими, а перші – останніми. Бо багато покликаних, та мало обраних».
040	MAT	020	017	Прямуючи до Єрусалима, Ісус узяв дванадцятьох учнів окремо й дорогою сказав їм:
040	MAT	020	018	«Ось ми йдемо до Єрусалима, і там Син Людський буде виданий первосвященникам і книжникам; вони засудять Його на смерть,
040	MAT	020	019	віддадуть язичникам для знущання, катування та розп’яття, але третього дня Він воскресне».
040	MAT	020	020	Тоді підійшла до Нього мати синів Зеведеєвих разом зі своїми синами. Вклонившись, вона [хотіла] щось попросити в Нього.
040	MAT	020	021	Він запитав її: ―Що бажаєш Мені сказати? Вона сказала: ―Накажи, щоб двоє моїх синів сиділи в Царстві Твоєму: один праворуч, а інший ліворуч від Тебе.
040	MAT	020	022	Ісус у відповідь сказав їм: ―Не знаєте, чого просите. Чи зможете ви пити чашу, яку Я питиму, або хреститися хрещенням, яким Я хрещуся? Вони відповіли: ―Зможемо!
040	MAT	020	023	Він сказав їм: ―Чашу Мою ви будете пити, і хрещенням, яким Я хрещуся, ви будете хрещені. Але щоб сидіти праворуч або ліворуч від Мене – не Мені це вирішувати: ці місця належать тим, кому приготовлені Моїм Отцем.
040	MAT	020	024	Решта десятеро [учнів], почувши про це, обурилися на двох братів.
040	MAT	020	025	Ісус же, покликавши їх, сказав: «Ви знаєте, що керівники народів володіють ними, а сильні світу панують над ними.
040	MAT	020	026	Але серед вас не так має бути: хто хоче стати великим між вами, той має стати вашим слугою.
040	MAT	020	027	І хто хоче бути першим, нехай буде вашим рабом.
040	MAT	020	028	Так само й Син Людський прийшов не для того, щоб Йому служили, але щоб служити й віддати Своє життя як викуп за багатьох».
040	MAT	020	029	Коли вони виходили з Єрихона, багато людей пішло за Ним.
040	MAT	020	030	І ось двоє сліпих, котрі сиділи біля дороги, почувши, що Ісус проходить повз них, почали голосно кричати: ―Змилуйся над нами, Господи, Сину Давидів!
040	MAT	020	031	Натовп докоряв їм, щоб мовчали. Але вони ще голосніше закричали: ―Змилуйся над нами, Господи, Сину Давидів!
040	MAT	020	032	Ісус зупинився, покликав їх та сказав: ―Що хочете, щоб Я зробив для вас?
040	MAT	020	033	Вони відповіли: ―Господи, щоб відкрилися наші очі!
040	MAT	020	034	Ісус, змилосердившись, доторкнувся до їхніх очей – і вони відразу прозріли та пішли за Ним.
040	MAT	021	001	Коли наблизились до Єрусалима й прийшли у Вітфагію, до Оливної гори, Ісус надіслав двох учнів
040	MAT	021	002	та сказав їм: «Ідіть у село, яке перед вами, і відразу знайдете прив’язану ослицю й осля з нею; відв’яжіть їх та приведіть до Мене.
040	MAT	021	003	І якщо хтось спитає вас, скажіть, що Господь потребує їх і відразу ж їх поверне».
040	MAT	021	004	Це сталося, щоб сповнились слова, сказані пророком:
040	MAT	021	005	«Скажіть дочці Сіону: „Ось Цар твій їде до тебе, покірний, верхи на ослиці та осляті, синові під’яремної“».
040	MAT	021	006	Учні пішли й зробили, як наказав їм Ісус.
040	MAT	021	007	Привели ослицю й осля, поклали на них свій одяг, і Він сів верхи.
040	MAT	021	008	Багато людей стелили свій одяг по дорозі, інші ж різали гілки з дерев і також стелили по дорозі.
040	MAT	021	009	Люди, ідучи попереду та позаду Нього, викрикували: «Осанна Синові Давидовому!» «Благословенний Той, Хто йде в ім’я Господа!» «Осанна на Небесах!»
040	MAT	021	010	Коли Він увійшов у Єрусалим, усе місто заворушилося питаючи: «Хто Він такий?»
040	MAT	021	011	Народ же казав: «Це Ісус, пророк із Назарета, що в Галілеї».
040	MAT	021	012	Ісус увійшов у Храм та вигнав усіх тих, хто продавав і купував у Храмі, перевернув столи тих, хто міняв гроші, та місця тих, хто продавав голубів.
040	MAT	021	013	Він казав їм: «Написано: „Дім Мій буде називатися Домом Молитви“, а ви зробили з нього „притулок розбійників!“»
040	MAT	021	014	І приходили до Нього в Храм сліпі та криві, і Він зцілив їх.
040	MAT	021	015	Але первосвященники та книжники, побачивши чудеса, які Він робив, та дітей, які кричали в Храмі: «Осанна Синові Давидовому!» – обурилися
040	MAT	021	016	й сказали Йому: ―Чуєш, що вони говорять? Ісус же відповів їм: ―Так! А хіба ви ніколи не читали: «Із вуст [малих] дітей і немовлят Ти приготував Собі хвалу».
040	MAT	021	017	Залишивши їх, Він вийшов із міста, пішов до Віфанії та заночував там.
040	MAT	021	018	Вранці, повертаючись до міста, [Ісус] зголоднів.
040	MAT	021	019	І, побачивши біля дороги смоковницю, підійшов до неї, але нічого, окрім листя, не знайшов. Тоді промовив до неї: «Нехай же повік не буде плоду від тебе!» І смоковниця відразу всохла.
040	MAT	021	020	Побачивши це, учні здивувалися й запитали: ―Як смоковниця відразу всохла?
040	MAT	021	021	Ісус сказав у відповідь: ―Істинно кажу вам: якщо ви матимете віру й не будете сумніватися, то зробите не тільки те, що сталося зі смоковницею, але навіть якщо скажете цій горі: «Піднесися та кинься в море!» – станеться.
040	MAT	021	022	Усе, про що попросите в молитві з вірою, отримаєте.
040	MAT	021	023	Коли Він увійшов у Храм і навчав, до Нього підійшли первосвященники та старійшини народу й запитали: ―Якою владою Ти це робиш? І хто дав Тобі таку владу?
040	MAT	021	024	У відповідь Ісус сказав їм: ―Запитаю і Я вас про одне, і якщо відповісте Мені, Я скажу вам, якою владою це роблю.
040	MAT	021	025	Звідки було Іванове хрещення? З Неба чи від людей? Вони ж стали міркувати між собою, кажучи: ―Якщо скажемо: «З неба», Він запитає нас: «Чому ж ви не повірили йому?»
040	MAT	021	026	Якщо ж ми скажемо: «Від людей», то боїмося людей, бо всі вважають Івана пророком.
040	MAT	021	027	Тож вони відповіли Ісусові: ―Не знаємо. [Ісус] сказав їм: ―Тоді і Я не скажу, якою владою це роблю.
040	MAT	021	028	«Як ви вважаєте? В одного чоловіка було двоє синів. Він прийшов до першого й сказав: „Сину, іди та попрацюй сьогодні в [моєму] винограднику“.
040	MAT	021	029	Той відповів: „Не хочу!“ Але потім, розкаявшись, пішов.
040	MAT	021	030	Пішовши до другого, сказав так само. Той відповів: „Я [піду,] господарю!“ Але не пішов.
040	MAT	021	031	Хто з цих двох виконав волю батька?» Вони відповіли: ―Перший. [Тоді] Ісус сказав їм: ―Істинно кажу вам: митники та блудниці випереджають вас до Царства Божого.
040	MAT	021	032	Прийшов Іван до вас дорогою праведності, і ви не повірили йому, а митники та блудниці повірили. Ви ж, навіть побачивши це, все одно не розкаялися й не повірили йому.
040	MAT	021	033	Послухайте іншу притчу. Один чоловік-господар посадив виноградник, обвів його огорожею, вкопав у ньому давильню, збудував башту, здав його в оренду виноградарям та вирушив у подорож.
040	MAT	021	034	Коли настав час врожаю, він надіслав своїх рабів до виноградарів отримати свій прибуток.
040	MAT	021	035	Однак виноградарі схопили рабів, одного побили, іншого вбили, а ще іншого закидали камінням.
040	MAT	021	036	Тоді він надіслав інших рабів, більше, ніж раніше, але виноградарі вчинили з ними так само.
040	MAT	021	037	Нарешті надіслав до них свого сина, кажучи: «Мого сина поважатимуть!»
040	MAT	021	038	Але виноградарі, побачивши сина, сказали один одному: «Це спадкоємець, ходімо та вб’ємо його, і спадщина дістанеться нам!»
040	MAT	021	039	Вони схопили його, вивели з виноградника та вбили.
040	MAT	021	040	Коли прийде господар виноградника, що він зробить із цими виноградарями?
040	MAT	021	041	Вони відповіли: ―Тих злодіїв жорстоко покарає, а виноградник віддасть іншим виноградарям, які сплатять його прибуток вчасно.
040	MAT	021	042	Ісус сказав їм: ―Хіба ви ніколи не читали в Писанні: «Камінь, який відкинули будівничі, став наріжним каменем. Господь зробив це, і воно є дивним у наших очах»?
040	MAT	021	043	Тому кажу вам: Царство Боже буде відібране від вас та дане народові, який буде приносити його плоди.
040	MAT	021	044	Хто впаде на цей камінь, буде розбитий, а той, на кого він впаде, буде розчавлений.
040	MAT	021	045	Почувши ці притчі, первосвященники та фарисеї зрозуміли, що Він говорить про них,
040	MAT	021	046	і шукали нагоди схопити [Ісуса], але боялися народу, який вважав Його пророком.
040	MAT	022	001	Ісус у відповідь продовжив говорити притчами:
040	MAT	022	002	―Царство Небесне подібне до Царя, який приготував весілля для свого сина.
040	MAT	022	003	Він надіслав своїх рабів покликати запрошених на весілля, але ті не захотіли прийти.
040	MAT	022	004	Тоді надіслав інших рабів сказати запрошеним: «Ось я приготував обід, моїх волів та вгодовану худобу вже забито, усе готове. Приходьте на весілля!»
040	MAT	022	005	Але вони знехтували й пішли: один – на своє поле, інший – торгувати.
040	MAT	022	006	Інші ж, схопивши його рабів, познущалися над ними та вбили їх.
040	MAT	022	007	Тоді цар обурився та надіслав своє військо, знищив тих убивць і спалив їхнє місто.
040	MAT	022	008	І сказав своїм рабам: «Весілля вже готове, а запрошені виявились недостойними.
040	MAT	022	009	Отже, ідіть на перехрестя доріг та запрошуйте, кого зустрінете, на весілля».
040	MAT	022	010	Ті раби вийшли на дороги та покликали всіх, кого зустріли, – як поганих, так і добрих; і весільна зала наповнилася гостями.
040	MAT	022	011	Але коли цар прийшов подивитися на гостей, то побачив там чоловіка, який не був одягнений у весільний одяг.
040	MAT	022	012	І сказав йому: «Друже, як ти зайшов сюди, не маючи весільного одягу?» Проте той мовчав.
040	MAT	022	013	Тоді Цар сказав слугам: «Зв’яжіть йому руки та ноги й викиньте до зовнішньої тьми. Там буде плач та скрегіт зубів.
040	MAT	022	014	Адже багато покликаних, та мало обраних».
040	MAT	022	015	Тоді фарисеї пішли та радились, як спіймати Ісуса на слові.
040	MAT	022	016	І надіслали до Нього своїх учнів разом з іродіанами, які запитали: ―Учителю, ми знаємо, що Ти праведний і правдиво навчаєш Божого шляху, ні на кого не зважаєш, адже не дивишся на людське обличчя.
040	MAT	022	017	Отже, скажи нам, як Ти вважаєш: чи годиться платити податок Кесареві, чи ні?
040	MAT	022	018	Але Ісус, зрозумівши їхнє лукавство, сказав: ―Чому ви випробовуєте Мене, лицеміри?
040	MAT	022	019	Покажіть Мені монету для податку. Вони принесли Йому динарій.
040	MAT	022	020	Він сказав їм: ―Чиє це зображення та напис?
040	MAT	022	021	Вони відповіли: ―Кесаря! Тоді Він сказав їм: ―Тож віддайте Кесареві – Кесареве, а Богові – Боже!
040	MAT	022	022	Почувши це, вони здивувалися й, залишивши Його, пішли геть.
040	MAT	022	023	Того ж дня прийшли до Нього садукеї, які кажуть, що не існує воскресіння з мертвих, і запитали Його:
040	MAT	022	024	―Учителю, Мойсей сказав: «Якщо хтось помре, не маючи дітей, то нехай його брат одружиться з дружиною померлого та підніме нащадка своєму братові».
040	MAT	022	025	Було ж у нас семеро братів. Перший одружився та помер, і, не маючи дітей, залишив дружину своєму братові.
040	MAT	022	026	Так само другий і третій – аж до сьомого.
040	MAT	022	027	Після всіх померла й жінка.
040	MAT	022	028	Отже, при воскресінні дружиною котрого з семи вона буде? Адже всі мали її [за дружину].
040	MAT	022	029	Ісус у відповідь сказав їм: ―Помиляєтеся, бо не знаєте ані Писання, ані сили Божої.
040	MAT	022	030	При воскресінні не одружуються й не виходять заміж, а є як ангели на небі.
040	MAT	022	031	А щодо воскресіння з мертвих, хіба ви не читали, що сказав вам Бог:
040	MAT	022	032	«Я – Бог Авраама, Бог Ісаака і Бог Якова»? Він є Богом не мертвих, а живих!
040	MAT	022	033	Почувши це, люди були здивовані Його вченням.
040	MAT	022	034	Фарисеї, почувши, що Він змусив садукеїв замовкнути, зібралися разом.
040	MAT	022	035	Один із них, учитель Закону, запитав Його, випробовуючи:
040	MAT	022	036	―Учителю, яка заповідь найбільша в Законі?
040	MAT	022	037	Він відповів йому: ―«Люби Господа Бога свого всім серцем своїм, усією своєю душею і всім своїм розумінням!»
040	MAT	022	038	Це перша та найбільша заповідь.
040	MAT	022	039	А друга подібна до неї: «Люби ближнього свого, як самого себе».
040	MAT	022	040	На ці дві заповіді спираються весь Закон та Пророки.
040	MAT	022	041	Коли зібралися фарисеї, Ісус запитав їх:
040	MAT	022	042	―Що ви думаєте про Христа? Чий Він Син? Вони відповіли: ―Давидів!
040	MAT	022	043	Він сказав: ―Як же тоді Давид у Дусі називає Його Господом, коли каже:
040	MAT	022	044	«Господь сказав Господеві моєму: „Сядь праворуч від Мене, доки Я не покладу ворогів Твоїх, як підніжок для Твоїх ніг“».
040	MAT	022	045	Отже, якщо Давид називає Його Господом, як Він може бути його Сином?
040	MAT	022	046	І ніхто не міг Йому відповісти ані слова. Від того дня ніхто не наважувався запитувати Його.
040	MAT	023	001	Тоді Ісус промовив до народу та до своїх учнів:
040	MAT	023	002	«На місці Мойсея сидять книжники та фарисеї.
040	MAT	023	003	Отже, робіть та слухайтесь усього, що вони вам кажуть, але не робіть їхніх вчинків, адже вони говорять одне, а роблять інше.
040	MAT	023	004	Вони в’яжуть важкі тягарі, які важко нести, і кладуть їх на плечі людей, але самі й пальцем не хочуть їх поворухнути.
040	MAT	023	005	Вони роблять усі свої вчинки, щоб їх бачили люди: розширюють свої філактерії та збільшують китиці,
040	MAT	023	006	люблять почесні місця на бенкетах, перші місця в синагогах,
040	MAT	023	007	привітання на ринках та щоб люди їх кликали: Равві!
040	MAT	023	008	Але ви не називайте себе Равві, бо Один у вас Равві, ви ж усі – брати.
040	MAT	023	009	Не називайте [нікого] на землі своїм Отцем, бо лише Один у вас Отець – Той, Що на Небі.
040	MAT	023	010	Також нікого не називайте Наставником, бо Один у вас Наставник – Христос.
040	MAT	023	011	Найбільший з вас нехай буде вам слугою.
040	MAT	023	012	Бо хто підноситиме себе, той буде принижений, а хто себе принижуватиме, буде піднесений.
040	MAT	023	013	Горе вам, книжники та фарисеї, лицеміри, бо ви зачиняєте Царство Небесне перед людьми: самі не входите й тим, хто бажає ввійти, не дозволяєте.
040	MAT	023	014	Горе вам, книжники та фарисеї, лицеміри, бо ви поїдаєте доми вдів і лицемірно довго молитесь. За це отримаєте ще більшу кару.
040	MAT	023	015	Горе вам, книжники та фарисеї, лицеміри, бо ви подорожуєте морем та суходолом, щоб здобути хоча б одного наверненого; і коли це стається, робите його сином Геєни, вдвічі гіршим за вас.
040	MAT	023	016	Горе вам, сліпі поводирі! Ви кажете: „Якщо хтось клянеться Храмом, то це нічого не значить, а якщо клянеться золотом Храму, то він зв’язаний присягою“.
040	MAT	023	017	Ви безумні та сліпі! Адже що більше: золото чи Храм, який освячує золото?
040	MAT	023	018	І [ще ви кажете]: хто клянеться жертовником, це нічого не значить, а якщо клянеться даром, що на ньому, то він зв’язаний присягою.
040	MAT	023	019	Сліпці! Що більше: дар чи жертовник, який освячує дар?
040	MAT	023	020	Отже, хто клянеться жертовником, клянеться ним і тим, що на ньому.
040	MAT	023	021	І хто клянеться Храмом, клянеться ним і Тим, Хто живе в ньому.
040	MAT	023	022	І хто клянеться небом, клянеться престолом Божим і Тим, Хто сидить на ньому.
040	MAT	023	023	Горе вам, книжники та фарисеї, лицеміри, бо ви даєте десятину з м’яти, кропу та тмину, але знехтували найважливішим у Законі: справедливістю, милістю та вірою. І це належить робити, і тим не нехтувати.
040	MAT	023	024	Сліпі поводирі, що відціджуєте комара, а ковтаєте верблюда.
040	MAT	023	025	Горе вам, книжники та фарисеї, лицеміри, бо ви очищуєте чашу та посуд ззовні, а всередині вони повні здирництва та ненажерливості.
040	MAT	023	026	Сліпий фарисею! Очисти спочатку чашу зсередини, щоб і ззовні вона стала чистою.
040	MAT	023	027	Горе вам, книжники та фарисеї, лицеміри, бо ви – як побілені гроби, які ззовні видаються гарними, а всередині повні кісток мерців та всякої нечистоти.
040	MAT	023	028	Так і ви ззовні видаєтеся праведними людьми, а всередині повні лицемірства та беззаконня.
040	MAT	023	029	Горе вам, книжники та фарисеї, лицеміри, бо ви будуєте гробниці пророкам, прикрашаєте пам’ятники праведникам
040	MAT	023	030	і кажете: „Якби ми жили за днів наших батьків, то не були б спільниками у крові пророків“.
040	MAT	023	031	Цим ви свідчите, що ви є синами тих, що вбивали пророків.
040	MAT	023	032	Сповніть же до кінця приклад ваших батьків.
040	MAT	023	033	Змії, поріддя гадюче! Як ви зможете уникнути суду Геєни?
040	MAT	023	034	Ось тому Я посилаю до вас пророків, мудреців та книжників. Декого з них ви вб’єте та розіпнете, а декого з них ви будете бити у ваших синагогах та гнати з міста до міста.
040	MAT	023	035	І тому впаде на вас уся кров праведників, пролита на землі: від крові праведного Авеля до крові Захарії, сина Варахії, якого ви вбили між Храмом та жертовником.
040	MAT	023	036	Істинно кажу вам: усе це прийде на цей рід.
040	MAT	023	037	О, Єрусалиме, Єрусалиме, що вбиваєш пророків і закидуєш камінням посланих до тебе! Скільки разів Я бажав зібрати твоїх дітей, як квочка збирає своїх курчат під крила, але ви не захотіли!
040	MAT	023	038	Ось ваш дім залишається порожнім.
040	MAT	023	039	Бо кажу вам: віднині не побачите Мене, доки не скажете: „Благословенний Той, Хто йде в ім’я Господа!“»
040	MAT	024	001	Коли Ісус виходив із Храму та віддалявся, Його учні підійшли, щоб показати Йому будівлі Храму.
040	MAT	024	002	Але Він сказав їм: ―Бачите все це? Істинно кажу вам: не залишиться тут каменя на камені, який не був би зруйнований.
040	MAT	024	003	Коли [Ісус] сидів на Оливній горі, Його учні підійшли до Нього й наодинці запитали: ―Скажи нам, коли все це станеться і яка ознака Твого приходу та кінця світу?
040	MAT	024	004	Ісус відповів їм: ―Дивіться, щоб ніхто не ввів вас в оману!
040	MAT	024	005	Бо багато хто прийде в ім’я Моє й казатиме: «Я – Христос!» І багатьох введуть в оману.
040	MAT	024	006	Ви почуєте про війни та чутки про війни. Дивіться, не лякайтеся: це має статися, але це ще не кінець.
040	MAT	024	007	Повстане народ проти народу й царство проти царства. У різних місцях будуть землетруси та голод.
040	MAT	024	008	Але все це – лише початок страждань.
040	MAT	024	009	Тоді видаватимуть вас на муки та вбиватимуть вас, усі народи будуть ненавидіти вас через ім’я Моє.
040	MAT	024	010	Тоді багато хто відступить, будуть зраджувати й ненавидіти одне одного.
040	MAT	024	011	Підніметься багато лжепророків, що багатьох зведуть в оману.
040	MAT	024	012	І через ріст беззаконня любов багатьох згасне.
040	MAT	024	013	А хто витримає до кінця, той буде спасенний.
040	MAT	024	014	Ця Добра Звістка Царства буде проповідуватись у всьому світі на свідчення всім народам. І тоді настане кінець.
040	MAT	024	015	Коли побачите у святому місці гидоту спустошення, провіщену пророком Даниїлом, – хто читає, нехай зрозуміє, –
040	MAT	024	016	тоді ті, що в Юдеї, нехай тікають у гори.
040	MAT	024	017	Той, що буде на даху, хай не сходить взяти щось зі свого дому;
040	MAT	024	018	той, що в полі, хай не вертається взяти свою одежу.
040	MAT	024	019	Горе вагітним і тим, що будуть годувати грудьми в ті дні.
040	MAT	024	020	Моліться, щоб ваша втеча не сталася взимку або в Суботу.
040	MAT	024	021	Бо такого великого страждання не було від початку світу дотепер і ніколи не буде.
040	MAT	024	022	І якби ті дні не були скорочені, то жодна людина не була б врятована, але заради обраних ті дні будуть скорочені.
040	MAT	024	023	Якщо тоді хтось скаже вам: «Ось тут Христос!» або «Ось Він!» – не вірте.
040	MAT	024	024	Бо постануть лжехристи та лжепророки й робитимуть великі знамення та чудеса, щоб ввести в оману, якщо можливо, і обраних.
040	MAT	024	025	Ось Я попередив вас!
040	MAT	024	026	Отже, якщо скажуть вам: «Ось Він у пустелі!» – не виходьте; «Ось Він у таємних кімнатах!» – не вірте.
040	MAT	024	027	Бо як блискавка виходить зі сходу й видно її аж на заході, таким буде й прихід Сина Людського.
040	MAT	024	028	Бо де буде труп, туди зберуться й орли.
040	MAT	024	029	Одразу після тих днів страждання «сонце померкне, і місяць не буде світити; зірки впадуть із неба, і сили небесні захитаються».
040	MAT	024	030	Тоді на небі з’явиться знамення Сина Людського. І заголосять усі народи землі й побачать Сина Людського, Який приходить на хмарах небесних із великою силою та славою.
040	MAT	024	031	Він надішле Своїх ангелів, і вони гучним звуком сурми зберуть Його обраних із чотирьох вітрів, від одного кінця неба до другого.
040	MAT	024	032	Від смоковниці навчіться її притчі: коли гілка стає вже м’якою й пускає листя, ви знаєте, що літо близько.
040	MAT	024	033	Так і ви, коли побачите все це, знайте: прихід близько, [уже] біля дверей.
040	MAT	024	034	Істинно кажу вам: не мине цей рід, поки все це не станеться.
040	MAT	024	035	Небо та земля проминуть, але слова Мої не проминуть.
040	MAT	024	036	А про той день і годину ніхто не знає: ні ангели небесні, ні Син, а тільки Отець.
040	MAT	024	037	Бо як було за днів Ноя, так буде й в годину приходу Сина Людського.
040	MAT	024	038	Як було в ті дні перед потопом: люди їли, пили, одружувались, виходили заміж аж до дня, коли Ной увійшов у ковчег,
040	MAT	024	039	і ніхто не знав, доки не прийшов потоп і не знищив усіх, – таким буде й прихід Сина Людського.
040	MAT	024	040	Тоді двоє будуть працювати в полі: одного буде взято, а іншого залишено.
040	MAT	024	041	Дві жінки будуть молоти на жорнах: одну буде взято, а іншу залишено.
040	MAT	024	042	Отже, пильнуйте, бо не знаєте, якого дня прийде ваш Господь.
040	MAT	024	043	Тож знайте, що якби господар дому знав, о якій сторожі приходить злодій, він пильнував би й не дозволив би вдертися до свого дому.
040	MAT	024	044	Тому і ви будьте готові, бо Син Людський прийде тієї години, про яку й не думаєте.
040	MAT	024	045	Хто вірний та розумний раб, якого господар поставив над іншими своїми слугами, щоб він давав їм їжу вчасно?
040	MAT	024	046	Блаженний той раб, якого господар знайде, що він так робить.
040	MAT	024	047	Істинно кажу вам: він поставить його над усім своїм майном.
040	MAT	024	048	Але якщо той раб, будучи злим, скаже у своєму серці: «Мій господар запізнюється!»
040	MAT	024	049	– і почне бити своїх товаришів, їсти та пити з п’яницями,
040	MAT	024	050	то господар того раба прийде того дня, коли він не сподівається, і о тій годині, якої не знає.
040	MAT	024	051	Він розітне його та призначить йому місце разом із лицемірами; там буде плач та скрегіт зубів.
040	MAT	025	001	Тоді Царство Небесне буде подібне до десяти дів, які взяли свої світильники й вийшли назустріч нареченому.
040	MAT	025	002	П’ять із них були нерозумні, а п’ять – мудрі.
040	MAT	025	003	Нерозумні взяли світильники, але не взяли з собою олії.
040	MAT	025	004	А мудрі разом зі своїми світильниками взяли й олію в глечиках.
040	MAT	025	005	Оскільки наречений запізнювався, усі задрімали й заснули.
040	MAT	025	006	Опівночі пролунав крик: «Ось наречений іде! Виходьте йому назустріч!»
040	MAT	025	007	Тоді всі діви встали та приготували свої світильники.
040	MAT	025	008	Нерозумні сказали мудрим: «Дайте і нам вашої олії, бо наші світильники гаснуть».
040	MAT	025	009	А мудрі у відповідь сказали: «Не можемо, щоб і нам часом не забракло. Ідіть і купіть собі».
040	MAT	025	010	Коли вони пішли купувати, прийшов наречений. Ті, що були готові, увійшли разом із ним на весілля, і ворота зачинилися.
040	MAT	025	011	Потім повернулися й інші діви та сказали: «Господарю! Господарю! Відчини нам!»
040	MAT	025	012	Але він відповів: «Істинно кажу вам: я не знаю вас».
040	MAT	025	013	Отже, пильнуйте, бо не знаєте ні дня, ні години, коли Син Людський прийде!
040	MAT	025	014	Подібно як чоловік, який, вирушивши в подорож, покликав своїх рабів і роздав їм своє майно.
040	MAT	025	015	Одному дав п’ять талантів, другому – два, іншому – один, кожному за його здібностями, і відразу вирушив.
040	MAT	025	016	Той, що отримав п’ять талантів, негайно пішов, вклав їх у діло й заробив ще п’ять.
040	MAT	025	017	Так само й той, що [отримав] два, заробив ще два.
040	MAT	025	018	А той, що отримав один, пішов і закопав у землю срібло свого господаря.
040	MAT	025	019	Коли минуло багато часу, господар тих рабів повернувся, щоб розрахуватися з ними.
040	MAT	025	020	Прийшов той, що отримав п’ять талантів, приніс інші п’ять талантів і сказав: «Господарю, ти мені доручив п’ять талантів, ось я заробив ще п’ять талантів».
040	MAT	025	021	Господар сказав йому: «Добре, хороший та вірний рабе! У малому ти був вірний, над великим тебе поставлю. Увійди в радість твого господаря».
040	MAT	025	022	Прийшов той, що отримав два таланти, і сказав: «Господарю, ти мені доручив два таланти, ось я заробив ще два таланти».
040	MAT	025	023	Господар сказав йому: «Добре, хороший та вірний рабе! У малому ти був вірний, над великим тебе поставлю. Увійди в радість твого господаря».
040	MAT	025	024	Прийшов і той, що отримав один талант, і сказав: «Господарю, я знав, що ти жорстока людина: жнеш там, де не сіяв, і збираєш там, де не розкидав.
040	MAT	025	025	Я побоявся та пішов і сховав у землю твій талант. Ось твоє!»
040	MAT	025	026	Господар сказав йому: «Злий та лукавий рабе! Ти знав, що я жну там, де не сіяв, і збираю там, де не розкидав?»
040	MAT	025	027	Тобі слід було вкласти моє срібло в банк, щоб я, повернувшись, отримав своє з прибутком.
040	MAT	025	028	Заберіть від нього талант і віддайте тому, хто має десять талантів.
040	MAT	025	029	Бо тому, хто має, додасться, і матиме надмірно, а від того, хто не має, і те, що має, забереться.
040	MAT	025	030	А цього негідного раба викиньте в зовнішню темряву, там буде плач та скрегіт зубів.
040	MAT	025	031	Коли ж прийде Син Людський у славі Своїй і всі ангели з Ним, тоді Він сяде на престолі Своєї слави.
040	MAT	025	032	Усі народи зберуться перед Ним, і Він відділить одних від інших, як пастух відділяє овець від кіз.
040	MAT	025	033	І поставить овець праворуч від Себе, а кіз – ліворуч.
040	MAT	025	034	Тоді Цар скаже тим, хто праворуч: «Прийдіть, благословенні Мого Отця, й отримайте Царство, яке було приготовлене вам від початку світу.
040	MAT	025	035	Бо коли Я голодував, ви дали Мені їсти; коли страждав від спраги, ви дали Мені пити; коли був чужинцем, ви прийняли Мене;
040	MAT	025	036	коли був без одягу, ви одягли мене; коли був хворий, ви доглядали Мене; коли був у в’язниці, ви відвідали Мене».
040	MAT	025	037	Тоді праведні у відповідь скажуть Йому: «Господи, коли ми бачили Тебе голодним і нагодували, або спраглим і дали пити?
040	MAT	025	038	Коли ми бачили Тебе чужинцем і прийняли, або без одягу та одягли?
040	MAT	025	039	Коли бачили хворим або у в’язниці й прийшли до Тебе?»
040	MAT	025	040	Цар відповість їм: «Істинно кажу вам: усе, що ви зробили одному з цих найменших Моїх братів, ви зробили Мені».
040	MAT	025	041	Тоді скаже тим, хто ліворуч: «Ідіть від Мене, прокляті, у вогонь вічний, який був приготовлений для диявола та його ангелів.
040	MAT	025	042	Бо коли Я голодував, ви не дали Мені їсти; страждав від спраги, а ви не дали Мені пити;
040	MAT	025	043	коли був чужинцем, ви не прийняли Мене; коли був без одягу, ви не одягли Мене; коли був хворим і у в’язниці, ви не відвідали Мене».
040	MAT	025	044	Тоді вони у відповідь скажуть: «Господи, коли ми бачили Тебе голодним, або спраглим, або чужинцем, або без одягу, або хворим, або у в’язниці й не послужили Тобі?»
040	MAT	025	045	Тоді Він відповість їм: «Істинно кажу вам: якщо ви не зробили це одному з цих найменших, то й Мені не зробили».
040	MAT	025	046	І підуть вони у вічне покарання, а праведні – у життя вічне.
040	MAT	026	001	Коли Ісус закінчив усе це говорити, Він звернувся до Своїх учнів:
040	MAT	026	002	«Ви знаєте, що через два дні Пасха і Сина Людського буде видано на розп’яття».
040	MAT	026	003	Тоді зібралися первосвященники та старійшини народу у дворі первосвященника, на ім’я Каяфа.
040	MAT	026	004	І змовилися підступом схопити та вбити Ісуса.
040	MAT	026	005	Але говорили: «Не у свято, щоб не сталося заворушення в народі».
040	MAT	026	006	Ісус був у Віфанії, у домі Симона прокаженого.
040	MAT	026	007	Коли Він сидів за столом, до Нього підійшла жінка, яка принесла алебастровий глечик із дуже дорогим миром, і вилила його на голову Ісуса.
040	MAT	026	008	Побачивши це, учні обурилися й сказали: ―Навіщо така трата?
040	MAT	026	009	Адже це миро можна було продати дорого та роздати бідним.
040	MAT	026	010	Але Ісус, знаючи це, сказав їм: ―Чому ви докоряєте жінці? Адже вона зробила добре діло для Мене.
040	MAT	026	011	Бідних ви завжди маєте з собою, а Мене не завжди матимете.
040	MAT	026	012	Виливши миро на Моє тіло, вона приготувала Мене до поховання.
040	MAT	026	013	Істинно кажу вам: всюди, де буде проповідуватись ця Добра Звістка у всьому світі, будуть казати й те, що вона зробила, на згадку про неї.
040	MAT	026	014	Тоді один із дванадцятьох, якого звали Юда Іскаріот, пішов до первосвященників
040	MAT	026	015	і сказав: «Що ви дасте мені, якщо я віддам вам Ісуса?» Вони ж заплатили йому тридцять срібних монет.
040	MAT	026	016	Відтоді він шукав слушної нагоди, щоб Його видати.
040	MAT	026	017	У перший день свята Опрісноків учні підійшли та запитали Ісуса: ―Де Ти хочеш, щоб ми приготували Тобі спожити Пасху?
040	MAT	026	018	Він відповів: ―Ідіть у місто до такого-то чоловіка й скажіть йому: «Учитель каже: „Мій час наблизився, у тебе Я буду споживати Пасху з Моїми учнями“».
040	MAT	026	019	Учні зробили, як наказав їм Ісус, та приготували там Пасху.
040	MAT	026	020	Коли ж настав вечір, Він сів до столу разом із дванадцятьма.
040	MAT	026	021	А як вони їли, [Ісус] сказав їм: ―Істинно кажу вам: один із вас зрадить Мене.
040	MAT	026	022	Вони дуже засмутилися й почали запитувати Його, один за одним: ―Це не я, Господи?
040	MAT	026	023	Він сказав у відповідь: ―Той, хто опустить руку разом зі Мною в миску, той Мене зрадить.
040	MAT	026	024	Син Людський, безумовно, іде, як про Нього написано, але горе тому чоловікові, через якого зраджено Сина Людського. Було б краще тому чоловікові не народжуватись.
040	MAT	026	025	Юда, який зрадив Його, спитав: ―Це не я, Равві? [Ісус] відповів йому: ―Ти сказав!
040	MAT	026	026	Коли вони їли, Ісус узяв хліб, благословив його, розламав та дав учням, кажучи: «Візьміть та їжте, це є тіло Моє».
040	MAT	026	027	Потім узяв чашу, подякував і дав її учням, кажучи: «Пийте з неї всі,
040	MAT	026	028	бо це кров Моя, [кров] Нового Завіту, яка проливається за багатьох для прощення гріхів.
040	MAT	026	029	Кажу вам: не питиму більше з цього виноградного плоду до дня, коли питиму з вами нове вино в Царстві Мого Отця».
040	MAT	026	030	І, проспівавши пісні, вони пішли на Оливну гору.
040	MAT	026	031	Тоді Ісус сказав [учням]: ―Усі ви відмовитесь від Мене цієї ночі, бо написано: «Уражу пастиря – і вівці отари розсіються».
040	MAT	026	032	Але після Мого воскресіння Я піду до Галілеї, і там ми зустрінемось.
040	MAT	026	033	Тоді Петро відповів Йому: ―Навіть якщо всі зречуться Тебе, я ніколи не зречусь.
040	MAT	026	034	Ісус сказав йому: ―Істинно кажу тобі: цієї ночі, перед тим, як півень заспіває, ти тричі зречешся Мене.
040	MAT	026	035	Петро ж наполягав: ―Навіть якщо треба буде померти разом із Тобою, усе одно я не зречуся. І всі учні сказали так само.
040	MAT	026	036	Тоді Ісус разом із ними прийшов до місця, яке називається Гефсиманія, і сказав учням: ―Посидьте тут, поки Я піду й помолюся там.
040	MAT	026	037	І, узявши з Собою Петра та обох синів Зеведеєвих, почав сумувати та тривожитись.
040	MAT	026	038	Тоді сказав їм: ―Моя душа страждає смертельно! Залишайтеся тут та пильнуйте зі Мною.
040	MAT	026	039	І, відійшовши трохи далі, Він упав долілиць та молився кажучи: «Отче Мій, якщо можливо, нехай ця чаша обмине Мене. Однак нехай буде не як Я хочу, а як Ти».
040	MAT	026	040	Повернувшись до учнів, знайшов, що вони заснули, та сказав Петрові: ―Ви не могли навіть однієї години пильнувати зі Мною?
040	MAT	026	041	Пильнуйте та моліться, щоб вам не впасти в спокусу. Бо дух бадьорий, а тіло немічне.
040	MAT	026	042	І вдруге Він відійшов та молився кажучи: «Отче Мій, якщо неможливо, щоб ця чаша Мене обминула і щоб Я не пив її, то нехай станеться Твоя воля!»
040	MAT	026	043	Коли Він повернувся до учнів, знову знайшов, що вони сплять, бо їхні очі були обтяжені.
040	MAT	026	044	Залишивши їх утретє, Він ще раз пішов молитися, промовляючи ті ж слова.
040	MAT	026	045	Потім прийшов до учнів і сказав їм: ―Ви все ще спите та відпочиваєте? Ось наблизилась година, і Син Людський віддається в руки грішників.
040	MAT	026	046	Вставайте, ходімо! Ось наближається Мій зрадник.
040	MAT	026	047	Коли Він ще говорив, ось підійшов Юда, один із дванадцятьох, і з ним великий натовп із мечами та киями – від первосвященників та старійшин народу.
040	MAT	026	048	Зрадник дав їм такий знак, кажучи: «Той, Кого я поцілую, це Він, арештовуйте Його!»
040	MAT	026	049	Він одразу підійшов до Ісуса й промовив: ―Вітаю, Равві! – і поцілував Його.
040	MAT	026	050	Ісус сказав йому: ―Друже, [роби те,] для чого ти прийшов! Тоді вони підійшли, наклали на Ісуса руки та заарештували Його.
040	MAT	026	051	І ось один із тих, що були з Ісусом, простягнув руку, вихопив свій меч, ударив раба первосвященника й відрубав йому вухо.
040	MAT	026	052	Тоді Ісус сказав: «Поверни свого меча на його місце! Бо всі, хто береться за меч, від меча загинуть.
040	MAT	026	053	Чи ти думаєш, що Я не можу просити Отця Мого надіслати зараз більше дванадцяти легіонівангелів?
040	MAT	026	054	Але як тоді сповниться Писання, яке каже, що так має статися?»
040	MAT	026	055	У той час Ісус звернувся до натовпу: «Ви вийшли проти Мене, як проти розбійника, з мечами та киями, щоб заарештувати Мене. Щодня Я сидів та навчав у Храмі, і ви не заарештовували Мене.
040	MAT	026	056	Але все це сталося, щоб збулося Писання пророків». Тоді всі учні, залишивши Його, втекли.
040	MAT	026	057	Ті, що схопили Ісуса, привели Його до первосвященника Каяфи, де зібралися книжники та старійшини.
040	MAT	026	058	Петро ж ішов за Ісусом на відстані до двору первосвященника й, зайшовши всередину, сів разом зі слугами, щоб побачити, [чим усе] скінчиться.
040	MAT	026	059	Первосвященники й весь Синедріон шукали неправдивого свідчення проти Ісуса, щоб засудити Його на смерть,
040	MAT	026	060	але не знаходили, хоча прийшло багато лжесвідків. Наостанок прийшли двоє,
040	MAT	026	061	які сказали: ―Він говорив: «Я можу зруйнувати Храм Божий і за три дні відбудувати його».
040	MAT	026	062	Первосвященник, піднявшись, запитав Ісуса: ―Нічого не відповідаєш на те, що вони свідчать проти Тебе?
040	MAT	026	063	Але Ісус мовчав. Первосвященник запитав Його: ―Заклинаю Тебе живим Богом, скажи нам: Ти – Христос, Син Божий?
040	MAT	026	064	Ісус відповів йому: ―Ти сказав це! Навіть більше скажу вам: відтепер побачите Сина Людського, Який сидить праворуч від Всемогутнього й приходить на хмарах небесних!
040	MAT	026	065	Тоді первосвященник розірвав на собі одяг та сказав: ―Він богохульствує! Навіщо нам потрібні свідки? Ось тепер ви чули богохульство!
040	MAT	026	066	Яке ваше рішення? Вони відповіли: ―Він заслуговує на смерть!
040	MAT	026	067	Тоді почали плювати Ісусові в обличчя та бити кулаками, а інші били Його по щоках,
040	MAT	026	068	кажучи: «Пророкуй нам, Христе, хто Тебе вдарив?»
040	MAT	026	069	Петро ж сидів назовні, у дворі. До нього підійшла одна зі служниць і сказала: ―І ти був з Ісусом із Галілеї.
040	MAT	026	070	Але Петро заперечив перед усіма, кажучи: ―Не знаю, про що ти говориш.
040	MAT	026	071	Коли він виходив за ворота, його побачила інша [служниця] й сказала тим, що були там: ―Цей [чоловік] теж був з Ісусом із Назарета.
040	MAT	026	072	Петро знову заперечив, поклявшись, що не знає Цього Чоловіка.
040	MAT	026	073	Згодом підійшли ті, що стояли там, і сказали Петрові: ―Ти й справді один із них, бо й мова твоя викриває тебе.
040	MAT	026	074	Тоді він почав клястися та присягати [кажучи]: ―Не знаю Цього Чоловіка! І одразу заспівав півень.
040	MAT	026	075	Тоді Петро згадав слова, які сказав Ісус: «Перед тим, як заспіває півень, ти тричі зречешся Мене». І, вийшовши геть, він гірко заплакав.
040	MAT	027	001	Рано-вранці всі первосвященники та старійшини народу зібралися, щоб винести Ісусові смертельний вирок.
040	MAT	027	002	Вони зв’язали Ісуса та повели й передали Його Пилатові, наміснику.
040	MAT	027	003	Коли Юда-зрадник побачив, що Ісуса засуджено, він розкаявся й повернув тридцять срібників первосвященникам та старійшинам.
040	MAT	027	004	Він сказав: ―Я згрішив, видавши Невинного Чоловіка. А вони відповіли: ―Що нам до того? Твоє діло.
040	MAT	027	005	Тоді, кинувши срібло в Храмі, він вийшов та пішов і повісився.
040	MAT	027	006	Первосвященники взяли срібло та сказали: «Не годиться ставити ці гроші в Храмову скарбницю, бо вони є платою за кров».
040	MAT	027	007	Порадившись, вони купили поле гончаря для похорону чужинців.
040	MAT	027	008	Тому те поле називається «Полем крові» до сьогоднішнього дня.
040	MAT	027	009	Тоді виповнилось сказане через пророка Єремію: «І взяли тридцять срібників – ціну Оціненого синами Ізраїля,
040	MAT	027	010	і віддали за поле гончаря, як наказав мені Господь».
040	MAT	027	011	Ісус представ перед намісником, і той запитав Його: ―Ти Цар юдеїв? Ісус відповів: ―Ти кажеш це!
040	MAT	027	012	Коли первосвященники та старійшини звинувачували Його, Він нічого не відповідав.
040	MAT	027	013	Тоді Пилат запитав Його: ―Не чуєш, скільки проти Тебе свідчать?
040	MAT	027	014	Але Він не відповідав йому на жодне слово, так що намісник дуже здивувався.
040	MAT	027	015	На кожне свято намісник мав звичай відпускати народові одного з в’язнів, якого вони бажали.
040	MAT	027	016	Був тоді один відомий в’язень, на ім’я Ісус Варавва.
040	MAT	027	017	Коли вони зібралися, Пилат запитав: ―Кого з двох бажаєте, щоб я відпустив вам: Ісуса Варавву чи Ісуса, Який називається Христом?
040	MAT	027	018	Бо він знав, що через заздрощі видали Ісуса.
040	MAT	027	019	Поки Пилат сидів на місці для судді, його дружина надіслала до нього сказати: «Не роби нічого цьому Праведникові, бо сьогодні уві сні я багато страждала через Нього».
040	MAT	027	020	Але первосвященники й старійшини переконали людей, щоб просили відпустити їм Варавву й вбити Ісуса.
040	MAT	027	021	Намісник запитав: ―Кого з цих двох хочете звільнити? Вони відповіли: ―Варавву!
040	MAT	027	022	Тоді Пилат звернувся до них: ―А що мені робити з Ісусом, Який зветься Христом? Вони всі сказали: ―Хай буде розіп’ятий!
040	MAT	027	023	Він спитав: ―Яке ж зло Він скоїв? Але вони ще сильніше закричали: ―Хай буде розіп’ятий!
040	MAT	027	024	Коли Пилат побачив, що нічого не може зробити й що заворушення в народі тільки зростає, він узяв воду та вмив руки перед натовпом, кажучи: ―Я не винний в Його крові! Дивіться самі!
040	MAT	027	025	Увесь народ відповів: ―Нехай Його кров буде на нас і на наших дітях!
040	MAT	027	026	Тоді Пилат відпустив їм Варавву, а Ісуса наказав бичувати та віддав на розп’яття.
040	MAT	027	027	Після цього воїни намісника відвели Ісуса в преторію, де біля Нього зібрали всю когорту.
040	MAT	027	028	Вони роздягли Його й накинули на Нього багряницю.
040	MAT	027	029	Сплели та поклали на голову вінок із тернини, а в праву руку [дали] тростину. І, вклонивши коліна перед Ним, глузували з Нього, кажучи: «Вітаємо Тебе, Царю юдеїв!»
040	MAT	027	030	Потім вони плювали на Нього й, узявши тростину, били нею Ісуса по голові.
040	MAT	027	031	Коли закінчили знущатися, зняли з Ісуса плащ, надягнули на Нього Його одяг і відвели на розп’яття.
040	MAT	027	032	Коли вони виходили, то зустріли чоловіка з Кирени, на ім’я Симон, і змусили його нести хрест Ісуса.
040	MAT	027	033	Коли прийшли на місце, яке називалося Голгофа (що означає «місце Черепа»),
040	MAT	027	034	дали Йому випити вина, змішаного з жовчю. Але, скуштувавши, Він не захотів випити.
040	MAT	027	035	Розіп’явши Ісуса, вони розділили між собою Його одяг, кидаючи жереб.
040	MAT	027	036	А потім сіли там і стерегли Його.
040	MAT	027	037	Над Його головою прибили напис, на якому була Його провина: це ісус, цар юдеїв.
040	MAT	027	038	Тоді ж разом із Ним розіп’яли і двох розбійників: одного – праворуч, а іншого – ліворуч від Нього.
040	MAT	027	039	Ті, що проходили повз, богохульствували проти Нього. Вони хитали головами
040	MAT	027	040	й казали: «Ти ж збирався зруйнувати Храм і відбудувати його за три дні. Спаси Себе Самого. Якщо Ти Син Божий, то зійди з хреста!»
040	MAT	027	041	Первосвященники разом із книжниками та старійшинами також насміхалися з Нього, кажучи:
040	MAT	027	042	«Інших рятував, а Себе не може врятувати! Якщо Він насправді Цар Ізраїля, то нехай зараз зійде з хреста, і ми повіримо в Нього!
040	MAT	027	043	Він покладався на Бога, тож нехай тепер Бог врятує Його, якщо хоче. Адже Він казав: „Я Син Божий!“».
040	MAT	027	044	Розбійники, розіп’яті разом із Ним, також насміхалися з Нього.
040	MAT	027	045	Від шостої години настала темрява по всій землі – аж до дев’ятої години.
040	MAT	027	046	Десь о дев’ятій годині Ісус закричав гучним голосом: «Елі, Елі, лема савахтані?», що означає: «Боже Мій, Боже Мій, чому Ти покинув Мене?»
040	MAT	027	047	Деякі з тих, що там стояли, почувши це, казали: «Він кличе Іллю!»
040	MAT	027	048	Один із них одразу ж побіг, узяв губку, наповнив її кислим вином, настромив на тростину й дав Йому пити.
040	MAT	027	049	А інші казали: «Облиш, побачимо, чи прийде Ілля спасти Його!»
040	MAT	027	050	Але Ісус, знову голосно скрикнувши, віддав духа.
040	MAT	027	051	І ось завіса в Храмі розірвалася надвоє зверху донизу, земля затряслася, і скелі розкололися.
040	MAT	027	052	Гроби відкрилися, і багато тіл померлих святих воскресло.
040	MAT	027	053	І, вийшовши з гробів після воскресіння Ісуса, увійшли до святого міста та явилися багатьом.
040	MAT	027	054	Коли сотник і ті, що з ним стерегли Ісуса, побачили землетрус і те, що сталося, вони дуже злякалися й сказали: «Цей [чоловік] справді був Сином Божим!»
040	MAT	027	055	Там було багато жінок, які стояли поодаль і дивилися. Вони прийшли за Ісусом із Галілеї та служили Йому.
040	MAT	027	056	Серед них були Марія Магдалина, Марія – мати Якова та Йосифа, і мати синів Зеведеєвих.
040	MAT	027	057	Коли настав вечір, прийшов багатий чоловік з Ариматеї, на ім’я Йосиф, який теж був учнем Ісуса.
040	MAT	027	058	Він пішов до Пилата та попросив тіло Ісуса, і тоді Пилат наказав віддати тіло [Йосифові].
040	MAT	027	059	Йосиф узяв тіло Ісуса, обгорнув у чисту льняну тканину
040	MAT	027	060	й поклав до своєї нової гробниці, яку висік у скелі. До входу в гробницю привалив великий камінь.
040	MAT	027	061	А були там Марія Магдалина та друга Марія, які стояли навпроти гробниці.
040	MAT	027	062	Наступного дня, що після дня Приготування, первосвященники та фарисеї зібралися разом у Пилата
040	MAT	027	063	й сказали: ―Володарю, ми пригадали, що Той обманщик, коли ще був живий, казав: «Через три дні Я воскресну!»
040	MAT	027	064	Тож накажи стерегти гробницю до третього дня. Щоб Його учні, прийшовши, не вкрали Його й не сказали народові, що Він воскрес із мертвих. І останній обман буде гірший від першого.
040	MAT	027	065	Тоді Пилат відповів: ―Ви маєте охорону, ідіть та охороняйте, як знаєте.
040	MAT	027	066	Вони пішли, поставили охорону біля гробниці та закріпили камінь печаткою.
040	MAT	028	001	Після Суботи, на світанку першого дня тижня, Марія Магдалина та друга Марія прийшли подивитись на гробницю.
040	MAT	028	002	І ось стався великий землетрус, бо ангел Господній, зійшовши з неба, підійшов, відкотив камінь від гробниці та сів на нього.
040	MAT	028	003	Його вигляд був, як блискавка, а одяг був білий, як сніг.
040	MAT	028	004	Від страху охорона затремтіла перед ним і стала, як мертва.
040	MAT	028	005	Ангел сказав жінкам: «Не бійтеся! Я знаю, що ви шукаєте Ісуса, Який був розіп’ятий.
040	MAT	028	006	Немає Його тут: Він воскрес, як і казав. Підійдіть та подивіться на місце, де Він лежав.
040	MAT	028	007	Ідіть скоріше та скажіть Його учням, що Він воскрес із мертвих. Він іде перед вами в Галілею, там Його побачите. Ось я сказав вам».
040	MAT	028	008	Тоді жінки швидко відійшли від гробниці й зі страхом та великою радістю побігли й розповіли про все Його учням.
040	MAT	028	009	І ось Ісус зустрів їх та сказав: «Радійте!» Вони ж наблизились, обійняли Його ноги та вклонилися Йому.
040	MAT	028	010	Тоді Ісус сказав їм: «Не бійтеся! Ідіть та сповістіть Моїх братів, щоб ішли до Галілеї, там Мене побачать».
040	MAT	028	011	Коли вони ще йшли, деякі охоронці прийшли до міста й сповістили первосвященників про все, що сталося.
040	MAT	028	012	Тоді вони зібралися разом зі старійшинами й вирішили дати воїнам багато грошей,
040	MAT	028	013	сказавши їм: «Кажіть, що Його учні прийшли вночі та вкрали Його, поки ви спали».
040	MAT	028	014	А якщо про це почує намісник, ми його переконаємо та позбавимо вас від неприємностей.
040	MAT	028	015	Вони взяли гроші та вчинили, як були навчені. І ця чутка поширилась серед юдеїв до сьогоднішнього дня.
040	MAT	028	016	А одинадцять учнів пішли до Галілеї, на гору, куди Ісус звелів їм прийти.
040	MAT	028	017	[Там] вони побачили Ісуса й вклонилися Йому, однак дехто з них засумнівався.
040	MAT	028	018	Ісус підійшов до них та промовив: «Мені дана вся влада на небі й на землі.
040	MAT	028	019	Тож ідіть і зробіть учнями всі народи, охрещуючи їх в ім’я Отця, і Сина, і Святого Духа.
040	MAT	028	020	Навчіть їх виконувати все, що Я заповів вам. І ось Я з вами в усі дні аж до кінця світу».
#
# BOOK	041	MAR	Mark	Від Марка
041	MAR	001	001	Початок Доброї Звістки Ісуса Христа, Сина Божого.
041	MAR	001	002	Як написано в пророка Ісаї: «Ось Я посилаю Мого посланця перед обличчям Твоїм, який приготує дорогу перед Тобою.
041	MAR	001	003	Голос кличе в пустелі: „Приготуйте дорогу Господеві, вирівняйте шляхи для Нього!“»
041	MAR	001	004	У пустелі з’явився Іван, який хрестив людей та проповідував хрещення покаяння для прощення гріхів.
041	MAR	001	005	І приходили до нього [люди] з усієї Юдейської землі та всі мешканці Єрусалима й були охрещені Іваном у річці Йордані, визнаючи свої гріхи.
041	MAR	001	006	Іван носив одяг із верблюжої шерсті й шкіряний пояс довкола стегон. Він їв сарану та дикий мед.
041	MAR	001	007	Він проповідував та казав: «Після мене йде Сильніший за мене, Якому я не достойний навіть, схилившись, розв’язати ремінці Його сандалій.
041	MAR	001	008	Я хрещу вас водою, а Він буде хрестити вас Духом Святим».
041	MAR	001	009	У ті дні прийшов Ісус із Назарета, що в Галілеї, та був хрещений Іваном у Йордані.
041	MAR	001	010	Коли [Ісус] виходив із води, то відразу побачив розкриті небеса та Духа, Який сходив на Нього, як голуб.
041	MAR	001	011	І голос із неба пролунав: «Ти Син Мій улюблений, Тебе Я вподобав!»
041	MAR	001	012	І зразу ж Дух повів Ісуса в пустелю.
041	MAR	001	013	Він пробув сорок днів у пустелі, і сатана спокушав Його. Там Він перебував серед диких звірів, і ангели служили Йому.
041	MAR	001	014	Після ув’язнення Івана Ісус прийшов до Галілеї, проповідуючи Добру Звістку Бога.
041	MAR	001	015	Він казав: «Настав час, і наблизилося Царство Боже. Покайтеся та увіруйте в Добру Звістку!»
041	MAR	001	016	Коли Ісус проходив біля Галілейського моря, то побачив Симона та Андрія, брата Симонового, які закидали сіті в море, оскільки були рибалками.
041	MAR	001	017	Ісус сказав їм: «Ідіть за Мною, і Я зроблю вас ловцями людей».
041	MAR	001	018	Вони відразу залишили сіті та пішли за Ним.
041	MAR	001	019	Потім пішов трохи далі й побачив Якова, сина Зеведеєва, та Івана, його брата. Вони були в човні та лагодили сіті.
041	MAR	001	020	Він зараз же покликав їх. Вони залишили свого батька Зеведея з наймитами в човні та пішли за Ісусом.
041	MAR	001	021	Коли прийшли до Капернаума, то відразу в Суботу пішли до синагоги, де Він почав навчати.
041	MAR	001	022	Люди дивувалися Його вченню, бо Він навчав їх як Той, Хто має владу, а не як книжники.
041	MAR	001	023	Саме тоді в синагозі був чоловік, одержимий нечистим духом. Він закричав
041	MAR	001	024	кажучи: ―Що Тобі до нас, Ісусе з Назарета? Ти прийшов знищити нас? Я знаю, Хто Ти – Святий Божий!
041	MAR	001	025	Але Ісус наказав йому: ―Замовкни та вийди з нього!
041	MAR	001	026	Тоді нечистий дух почав трясти чоловіка в конвульсіях і, голосно закричавши, вийшов із нього.
041	MAR	001	027	Усі здивувалися, так що запитували одне одного: «Що це таке? Нове вчення, яке має владу! Він наказує нечистим духам, і вони слухаються Його!»
041	MAR	001	028	Звістка про Ісуса негайно розійшлася всюди, по всій Галілейській околиці.
041	MAR	001	029	Коли вийшли з синагоги, вони з Яковом та Іваном відразу прийшли в дім Симона та Андрія.
041	MAR	001	030	Теща Симона лежала в гарячці, тож зараз же сказали Ісусові про неї.
041	MAR	001	031	Він підійшов, узяв її за руку та підняв, і гарячка залишила жінку, так що вона почала прислуговувати їм.
041	MAR	001	032	Коли ж настав вечір, після заходу сонця, привели до Нього багатьох хворих та біснуватих.
041	MAR	001	033	Усе місто зібралося перед дверима.
041	MAR	001	034	Він зцілив багатьох хворих на різні недуги та з багатьох вигнав демонів. Не дозволяв демонам говорити, бо вони знали, Хто Він.
041	MAR	001	035	Рано-вранці [Ісус] встав ще до світанку, вийшов та пішов у пустинне місце й там молився.
041	MAR	001	036	Симон і ті, що були з ним, пішли шукати Його
041	MAR	001	037	й, знайшовши, сказали Йому: ―Усі шукають Тебе!
041	MAR	001	038	Він відповів їм: ―Ходімо до інших міст, у сусідні села, щоб Я і там проповідував, адже для цього Я прийшов.
041	MAR	001	039	Він пішов та проповідував у їхніх синагогах по всій Галілеї, виганяючи демонів.
041	MAR	001	040	Одного разу до Нього прийшов прокажений, упав на коліна й благав: ―Якщо хочеш, можеш мене очистити.
041	MAR	001	041	[Ісус], змилосердившись, простягнув руку, доторкнувся до нього й промовив: ―Хочу, будь чистим!
041	MAR	001	042	Тієї ж миті проказа залишила його, і він був очищений.
041	MAR	001	043	[Ісус] негайно відіслав його та попередив
041	MAR	001	044	кажучи: ―Дивись, нікому не кажи нічого, але йди, покажи себе священникові та принеси жертву за своє очищення, як наказав Мойсей, їм на свідчення.
041	MAR	001	045	Але той пішов і почав всюди проповідувати та поширювати цю звістку, так що Ісус більше не міг відкрито увійти в місто, а перебував у пустинних місцях, і [люди] приходили до Нього звідусіль.
041	MAR	002	001	Коли через декілька днів [Ісус] знов прийшов до Капернаума, розійшлася чутка, що Він удома.
041	MAR	002	002	Тоді зібралося так багато людей, що не було вже місця навіть біля дверей. Коли [Ісус] проповідував їм Слово,
041	MAR	002	003	прийшли до Нього [якісь люди] із паралізованим, якого несли четверо.
041	MAR	002	004	Побачивши, що не можуть пройти через натовп, вони зійшли на покрівлю й, розібравши її там, де був [Ісус], спустили ліжко, на якому лежав паралізований.
041	MAR	002	005	Побачивши їхню віру, Ісус сказав паралізованому: «Сину, прощаються тобі гріхи!»
041	MAR	002	006	Деякі книжники, які там сиділи, міркували у своїх серцях:
041	MAR	002	007	«Чому Він так говорить? Він богохульствує! Хто може прощати гріхи, окрім одного Бога?»
041	MAR	002	008	Але Ісус, відразу дізнавшись Своїм Духом, про що вони в собі міркують, запитав їх: «Чому ви так роздумуєте у ваших серцях?
041	MAR	002	009	Що легше сказати паралізованому: „Прощаються твої гріхи!“ чи „Встань, візьми своє ліжко й ходи!“?
041	MAR	002	010	Але щоб ви знали: Син Людський має владу на землі прощати гріхи». І сказав паралізованому:
041	MAR	002	011	«Кажу тобі: встань, візьми своє ліжко та йди додому!»
041	MAR	002	012	Той відразу ж встав, узяв своє ліжко та на очах у всіх вийшов. Усі були здивовані та прославляли Бога, кажучи: «Ніколи ми такого ще не бачили!»
041	MAR	002	013	[Ісус] знову пішов до моря. Увесь натовп приходив до Нього, і Він навчав їх.
041	MAR	002	014	Проходячи далі, Він побачив Левія, сина Алфеєвого, який сидів при збиранні мита, і сказав йому: «Іди за Мною!» Той, вставши, пішов за Ісусом.
041	MAR	002	015	І сталося, коли Ісус сидів за столом у домі Левія, то багато митників та грішників їли разом з Ісусом та Його учнями, адже їх було чимало, і вони слідували за Ним.
041	MAR	002	016	Книжники та фарисеї, побачивши, що Він їсть разом із митниками й грішниками, сказали Його учням: ―Чому Він їсть разом із митниками й грішниками?
041	MAR	002	017	Але Ісус, почувши це, відповів їм: ―Не здорові потребують лікаря, а хворі. Я прийшов покликати до покаяння не праведних, а грішників.
041	MAR	002	018	У той час, коли учні Івана та фарисеїв постилися, вони підійшли до Ісуса й запитали Його: ―Чому Іванові учні та учні фарисеїв постять, а Твої учні не постять?
041	MAR	002	019	Ісус відповів: ―Чи можете друзів нареченого змусити постити, доки наречений з ними? Доки наречений з ними, не можуть постити.
041	MAR	002	020	Але настануть дні, коли наречений забереться від них, і тоді, того дня, поститимуть.
041	MAR	002	021	Ніхто не пришиває латки з нової тканини до старої одежі, адже латка з нової тканини збіжиться та відірве зі старої [одежі], і діра стає ще більшою.
041	MAR	002	022	Ніхто не вливає молодого вина в старі бурдюки, бо молоде вино розірве бурдюки – і вино та бурдюки пропадуть. Але молоде вино [вливають] у нові бурдюки.
041	MAR	002	023	Довелося Ісусові в Суботу проходити через засіяні поля. Його учні почали дорогою зривати колосся.
041	MAR	002	024	Фарисеї сказали Йому: ―Дивись! Чому вони в Суботу роблять те, чого не дозволено?
041	MAR	002	025	Він сказав їм: ―Ви ніколи не читали, що зробив Давид, коли був у нужді й зголоднів він, а також і ті, що були з ним?
041	MAR	002	026	Як увійшов у Дім Божий у часи первосвященника Авіатара та з’їв хліби покладання, котрі не дозволено їсти нікому, окрім священників, і як дав і тим, хто був із ним?
041	MAR	002	027	Потім сказав їм: ―Субота створена для людини, а не людина для Суботи.
041	MAR	002	028	Адже Син Людський – Господь і Суботи.
041	MAR	003	001	[Ісус] знову зайшов у синагогу. Там був чоловік із всохлою рукою.
041	MAR	003	002	[Фарисеї] уважно стежили за Ісусом, чи зцілить його в Суботу, щоб звинуватити Його.
041	MAR	003	003	[Ісус] сказав чоловікові, що мав всохлу руку: «Стань посередині!»
041	MAR	003	004	Потім сказав їм: «У Суботу дозволено робити добро чи зло? Спасати життя чи вбивати?» Але вони мовчали.
041	MAR	003	005	Подивившись на них з обуренням та скорботою через впертість їхніх сердець, Він сказав чоловікові: «Простягни руку!» Той простягнув, і його рука була зцілена.
041	MAR	003	006	Фарисеї ж вийшли та радились з іродіанами проти Нього, як Його вбити.
041	MAR	003	007	Ісус же разом зі Своїми учнями відійшов до моря. За Ним ішов великий натовп із Галілеї та Юдеї,
041	MAR	003	008	Єрусалима, Ідумеї, з-за Йордану, з Тира та Сидона. Багато людей, почувши, що Він робить, прийшли до Нього.
041	MAR	003	009	[Ісус] звелів Своїм учням приготувати для Нього невеликий човен, щоб натовп не тиснув на Нього.
041	MAR	003	010	Адже Він зцілив багатьох, і всі, що мали недуги, тиснулися, аби доторкнутися до Нього.
041	MAR	003	011	Нечисті духи, коли бачили Його, падали долілиць перед Ним та кричали: «Ти – Син Божий!»
041	MAR	003	012	Однак Він суворо наказував їм, щоб не виявляли Його.
041	MAR	003	013	[Ісус] зійшов на гору та покликав до Себе, кого схотів Він, і вони прийшли до Нього.
041	MAR	003	014	І обрав дванадцятьох, яких назвав апостолами, щоб були з Ним, щоб посилати їх проповідувати
041	MAR	003	015	і щоб вони мали владу виганяти демонів.
041	MAR	003	016	Він обрав дванадцятьох: Симона, якому дав ім’я Петро,
041	MAR	003	017	Якова, сина Зеведеєвого, і його брата Івана, яких назвав Воанергес, що означає «сини грому»,
041	MAR	003	018	Андрія, Филипа, Варфоломія, Матвія, Фому, Якова, сина Алфеєвого, Тадея, Симона Кананита
041	MAR	003	019	і Юду Іскаріота, який зрадив Ісуса.
041	MAR	003	020	Потім, коли прийшов додому, знову зібрався великий натовп, так що Ісус та Його учні не могли навіть поїсти.
041	MAR	003	021	Рідні Ісуса, почувши про це, прийшли, щоб забрати Його, бо казали: «Він втратив розум».
041	MAR	003	022	Книжники, які прийшли з Єрусалима, казали: «Він одержимий Вельзевулом! Він виганяє демонів [силою] володаря демонів».
041	MAR	003	023	Тоді Ісус, покликавши їх до Себе, сказав їм притчами: «Як може сатана виганяти сатану?
041	MAR	003	024	Якщо якесь царство розділене в собі, таке царство не зможе встояти.
041	MAR	003	025	І якщо якийсь дім розділений в собі, такий дім не зможе встояти.
041	MAR	003	026	Якщо сатана повстав проти самого себе й розділився, то не зможе встояти. Але йому прийшов кінець.
041	MAR	003	027	Ніхто не може увійти в дім сильного та пограбувати його майно, якщо спочатку не зв’яже сильного. Лише тоді пограбує його дім.
041	MAR	003	028	Істинно кажу вам: людям простяться всі гріхи та всі богохульства,
041	MAR	003	029	але той, хто богохульствує проти Святого Духа, не має прощення довіку, а має вічну провину».
041	MAR	003	030	[Він сказав це], бо вони говорили: «Він одержимий нечистим духом».
041	MAR	003	031	Прийшли Його мати та брати і, стоячи надворі, послали до Нього, щоб покликати Його.
041	MAR	003	032	Люди, що сиділи навколо Нього, сказали Йому: ―Ось Твоя мати, Твої брати та сестри стоять надворі та кличуть Тебе.
041	MAR	003	033	Він відповів: ―Хто Моя мати і Мої брати?
041	MAR	003	034	І, подивившись на тих, хто сидів навколо, сказав: ―Ось Моя мати та Мої брати.
041	MAR	003	035	Бо той, хто виконує волю Божу, є Мені братом, сестрою і матір’ю.
041	MAR	004	001	[Ісус] знов почав навчати на березі моря. І зібрався біля Нього великий натовп, так що Він зайшов у човен та сів [у ньому] на морі, а всі люди були біля моря, на березі.
041	MAR	004	002	Він багато навчав їх притчами й казав до них у Своєму навчанні:
041	MAR	004	003	«Слухайте! Ось сіяч вийшов сіяти.
041	MAR	004	004	Коли він сіяв, деякі [зерна] впали біля дороги; прилетіли птахи та повидзьобували їх.
041	MAR	004	005	Інші впали на кам’янистий ґрунт, де не було багато землі, і відразу проросли, бо земля була неглибока.
041	MAR	004	006	Коли зійшло сонце, то опалило паростки, вони зів’яли й, не маючи коріння, всохли.
041	MAR	004	007	Ще інші впали поміж терни. Терни виросли та задушили їх, і не дали врожаю.
041	MAR	004	008	А інші впали в добру землю та дали врожай, який зійшов, виріс та вродив у тридцять, у шістдесят та в сто разів [більше]».
041	MAR	004	009	І сказав: «Хто має вуха, щоб слухати, слухайте!»
041	MAR	004	010	Коли Ісус залишився на самоті, ті, що були разом із Ним та дванадцятьма, запитали Його про притчі.
041	MAR	004	011	Він відповів: «Вам дана таємниця Царства Божого, а для тих, хто ззовні, усе в притчах,
041	MAR	004	012	щоб „дивлячись очима, не бачили і, слухаючи вухами, не розуміли, щоб не повернулися і щоб не були прощені!“»
041	MAR	004	013	Потім сказав: «Невже ви не зрозуміли цієї притчі? Як тоді ви зрозумієте всі притчі?
041	MAR	004	014	Сіяч сіє Слово.
041	MAR	004	015	Те, що посіяне біля дороги, – це ті, що чують Слово; але коли чують, відразу приходить сатана й забирає Слово, посіяне в них.
041	MAR	004	016	Посіяне на кам’янисту землю означає тих, що, почувши Слово, відразу з радістю приймають його.
041	MAR	004	017	Але не мають коріння в собі, є тимчасовими. Коли настають труднощі або гоніння за Слово, вони відразу відпадають.
041	MAR	004	018	Посіяне серед тернів означає тих, що чують Слово,
041	MAR	004	019	але турботи цього віку, омана багатства та інших бажань придушують Слово, і воно залишається безплідним.
041	MAR	004	020	А посіяне в добру землю означає тих, що чують Слово, приймають його та приносять врожай: один у тридцять, інший у шістдесят, інший у сто разів більший».
041	MAR	004	021	[Ісус] сказав їм: «Хіба хтось приносить світильник, щоб поставити його під посудину або під ліжко? Ні, його приносять, щоб поставити на поставець.
041	MAR	004	022	Бо немає нічого прихованого, що не було б відкритим, і нічого таємного, що не виявилося б.
041	MAR	004	023	Якщо хтось має вуха, нехай слухає!»
041	MAR	004	024	І сказав їм: «Будьте уважні, що ви чуєте. Адже якою мірою міряєте ви, такою і вам виміряють і додадуть вам.
041	MAR	004	025	Бо тому, хто має, додасться, і матиме надмірно, а від того, хто не має, і те, що має, забереться».
041	MAR	004	026	Він сказав: «Царство Боже схоже на чоловіка, який засіяв поле.
041	MAR	004	027	І чи спить чоловік, чи прокидається, вночі чи вдень, насіння сходить та росте, а як це – він сам не знає.
041	MAR	004	028	Земля сама приносить плід: спочатку стебло, потім колос, а потім повний колос зерна.
041	MAR	004	029	Коли ж врожай дозріває, він одразу надсилає [женців] із серпами, бо настали жнива».
041	MAR	004	030	І сказав Він: «До чого подібне Царство Боже? Якою притчею його пояснити?
041	MAR	004	031	Воно подібне до гірчичного зерна. Коли його сіють у землю, воно є найменшим серед усього насіння на землі,
041	MAR	004	032	але коли виростає, стає більшим за всі рослини й пускає великі гілки, так що птахи небесні можуть гніздитися в його тіні».
041	MAR	004	033	Багатьма такими притчами Він говорив їм Слово, стільки, скільки вони могли зрозуміти.
041	MAR	004	034	Не говорив їм без притчі, але коли був наодинці зі Своїми учнями, пояснював їм усе.
041	MAR	004	035	Коли настав вечір, Ісус сказав їм: «Переплиньмо на другий бік».
041	MAR	004	036	Відпустивши людей, вони сіли в човен, де вже був [Ісус]. Інші човни попливли за ними.
041	MAR	004	037	І здійнялася велика буря, і хвилі почали заливати човен, так що він вже наповнювався водою.
041	MAR	004	038	Ісус був на кормі та спав на подушці. Учні розбудили Його, кажучи: ―Учителю, невже Тобі байдуже, що ми гинемо?
041	MAR	004	039	Уставши, Він наказав вітрові та сказав морю: ―Тихо! Заспокойся! Вітер стих, і настала велика тиша.
041	MAR	004	040	Він сказав їм: ―Чому ви злякалися? Чому ви все ще не маєте віри?
041	MAR	004	041	Перелякані, вони казали один одному: ―Хто ж Він такий, що навіть вітер та море підкоряються Йому?
041	MAR	005	001	Вони перепливли на другий берег Генезаретського моря, у землю Герасинську.
041	MAR	005	002	Коли Ісус вийшов із човна, відразу назустріч Йому [вийшов] із гробниць чоловік, одержимий нечистим духом.
041	MAR	005	003	Він мешкав у гробницях, і ніхто не міг його зв’язати навіть ланцюгами.
041	MAR	005	004	Його часто зв’язували кайданами та ланцюгами, але він розривав ланцюги та розбивав кайдани, і ніхто не міг його стримати.
041	MAR	005	005	Завжди, вдень та вночі, він перебував у гробницях та в горах, кричав та бився об каміння.
041	MAR	005	006	Побачивши Ісуса здалека, він прибіг, поклонився Йому
041	MAR	005	007	й голосно промовив: ―Що тобі до мене, Ісусе, Сину Бога Всевишнього? Заклинаю Тебе Богом, не муч мене.
041	MAR	005	008	Бо [Ісус] казав: «Нечистий духу, вийди з цього чоловіка!»
041	MAR	005	009	[Ісус] запитав його: ―Як тебе звати? Той відповів: ―Моє ім’я Легіон, бо нас багато.
041	MAR	005	010	І дуже просив Ісуса, щоб Він не висилав їх із [тієї] місцевості.
041	MAR	005	011	А було там велике стадо свиней, що паслося на горі.
041	MAR	005	012	Демони просили Ісуса: ―Надішли нас у свиней, щоб ми увійшли в них.
041	MAR	005	013	[Ісус] дозволив їм. Нечисті духи, вийшовши з чоловіка, увійшли у свиней. Тоді все стадо, десь дві тисячі [голів], кинулося з кручі в море та втопилося.
041	MAR	005	014	Свинопаси побігли та сповістили про це в місті та в селах. Тоді [люди] вийшли подивитися, що сталося.
041	MAR	005	015	Коли підійшли до Ісуса, то побачили, що одержимий, в якому був легіон демонів, сидить одягнений та при здоровому глузді, і вони злякалися.
041	MAR	005	016	Ті, хто бачив, розповідали, що сталося з біснуватим і про свиней.
041	MAR	005	017	Тоді вони почали просити Ісуса, щоб Він залишив їхні околиці.
041	MAR	005	018	Коли Ісус сідав у човен, той, хто був біснуватим, просив Його, щоб Він узяв його з Собою.
041	MAR	005	019	Але [Ісус] не дозволив йому, сказавши: «Іди до себе додому, до своїх, та розкажи, як багато зробив для тебе Господь, як Він змилосердився над тобою».
041	MAR	005	020	Той пішов і почав проповідувати в Десятимісті, як багато зробив для нього Ісус. І всі дивувалися цьому.
041	MAR	005	021	Коли Ісус на човні знов переплив на інший берег, навколо Нього зібрався великий натовп. А був Він біля моря.
041	MAR	005	022	І прийшов один із керівників синагоги, на ім’я Яір, та, впавши Йому до ніг,
041	MAR	005	023	благав Його, кажучи: «Моя донька помирає, прийди та поклади на неї руки, щоб вона одужала та жила».
041	MAR	005	024	[Ісус] пішов разом із ним. Великий натовп слідував за Ним, люди з усіх боків тиснули на Нього.
041	MAR	005	025	І була там одна жінка, яка дванадцять років страждала на кровотечу.
041	MAR	005	026	Вона багато натерпілася від багатьох лікарів та витратила все, що мала, але не отримала ніякого полегшення, навпаки, їй ставало гірше.
041	MAR	005	027	Вона почула про Ісуса і в натовпі, підійшовши ззаду, доторкнулася до Його одежі.
041	MAR	005	028	Бо вона говорила: «Якщо хоч доторкнуся до Його одежі, то одужаю!»
041	MAR	005	029	І зараз же зупинилася її кровотеча, і вона відчула в тілі, що зцілилася від своєї недуги.
041	MAR	005	030	А Ісус відразу відчув у Собі, що з Нього вийшла сила. Повернувшись до натовпу, запитав: ―Хто доторкнувся до Мого одягу?
041	MAR	005	031	Учні сказали Йому: ―Ти ж бачиш, що натовп тисне на Тебе з усіх боків, а Ти запитуєш: «Хто доторкнувся до Мене?»
041	MAR	005	032	Але [Ісус] озирався, щоб побачити, хто це зробив.
041	MAR	005	033	Тоді жінка зі страхом та тремтінням, знаючи, що сталося, підійшла та, впавши перед Ним, сказала всю правду.
041	MAR	005	034	[Ісус] же сказав їй: «Донько, віра твоя врятувала тебе. Іди з миром і будь зцілена від твоєї хвороби».
041	MAR	005	035	Коли Він ще говорив, прийшли з [дому] керівника синагоги та сказали: ―Твоя донька померла. Навіщо турбуєш Учителя?
041	MAR	005	036	Але Ісус, не зважаючи на сказані слова, сказав керівникові синагоги: ―Не бійся, тільки віруй.
041	MAR	005	037	І не дозволив нікому йти з Ним, окрім Петра, Якова та Івана, брата Якового.
041	MAR	005	038	Коли прийшли в дім керівника синагоги, то [Ісус] побачив метушню і тих, що дуже плакали й голосили.
041	MAR	005	039	Він увійшов та сказав їм: «Чому ви тривожитесь та плачете, дитина не померла, а спить».
041	MAR	005	040	Але вони почали глузувати з Нього. [Ісус] же, наказавши всім вийти, узяв батька й матір дитини, а також тих, хто був із Ним, та увійшов туди, де лежала дитина.
041	MAR	005	041	Узяв дівчинку за руку й промовив до неї: «Таліта кум!» (що в перекладі означає: «Дівчинко, кажу тобі, встань!»).
041	MAR	005	042	Дівчинка негайно піднялася й почала ходити. Їй було дванадцять років. Усі відразу жахнулися від великого дива.
041	MAR	005	043	[Ісус] суворо наказав їм, щоб про це ніхто не дізнався, і велів дати дівчинці їсти.
041	MAR	006	001	Ісус вийшов звідти та прийшов на Свою батьківщину, а Його учні йшли за Ним.
041	MAR	006	002	Коли настала Субота, Він почав навчати людей у синагозі. Багато з тих, хто слухав Його, казали: «Звідки в Нього це? Що це за мудрість дана Йому? Як такі чудеса творяться Його руками?
041	MAR	006	003	Хіба Він не тесля, син Марії? Хіба Він не брат Якова, Йосії, Юди та Симона? Хіба Його сестри не серед нас?» І вони спокушалися через Нього.
041	MAR	006	004	Ісус же сказав їм: «Не буває пророка без пошани, хіба тільки на своїй батьківщині, серед своїх родичів та у своєму домі».
041	MAR	006	005	І не зміг там зробити жодного чуда, тільки зцілив кількох хворих, поклавши на них руки.
041	MAR	006	006	І дивувався через їхнє невір’я. Потім [Ісус] ходив по навколишніх селах і навчав.
041	MAR	006	007	Покликавши до Себе дванадцятьох, [Ісус] почав надсилати їх по двоє, даючи їм владу над нечистими духами.
041	MAR	006	008	[Ісус] наказав їм: «Не беріть у дорогу ні хліба, ні торбини, ні грошей у пояс, а тільки одну палицю.
041	MAR	006	009	Взуйте сандалії й не беріть двох сорочок».
041	MAR	006	010	Потім додав: «Коли увійдете в дім, там залишайтесь, поки не вийдете звідти.
041	MAR	006	011	Коли ж десь вас не приймуть або не слухатимуть, то, виходячи звідти, обтрусіть пил зі своїх ніг на свідчення проти них!»
041	MAR	006	012	Вони пішли та проповідували, щоб люди покаялись,
041	MAR	006	013	і виганяли багатьох демонів, а багатьох хворих помазували олією та зцілювали.
041	MAR	006	014	Цар Ірод почув [про Ісуса], оскільки Його ім’я ставало все більш відомим. Дехто казав: «Іван Хреститель воскрес із мертвих, і тому ці чудеса діються через Нього».
041	MAR	006	015	Інші казали: «Це Ілля!» А ще інші: «Це пророк, як один зі [стародавніх] пророків».
041	MAR	006	016	Але Ірод, почувши це, казав: «Іван, якого я стратив, воскрес із мертвих».
041	MAR	006	017	Бо Ірод, надіславши схопити Івана, зв’язав його та посадив до в’язниці через Іродіаду, дружину Филипа, свого брата, з якою він одружився.
041	MAR	006	018	Іван казав Іродові: «Не годиться тобі одружуватися з дружиною твого брата!»
041	MAR	006	019	Іродіада була ворожою до Івана та бажала вбити його, але не могла.
041	MAR	006	020	Адже Ірод боявся Івана і, знаючи, що він чоловік праведний та святий, захищав його. Слухаючи Івана, він дуже непокоївся, однак слухав його з насолодою.
041	MAR	006	021	Та настав сприятливий день, коли Ірод святкував свій день народження й влаштував бенкет для своїх вельмож, воєначальників та старійшин із Галілеї.
041	MAR	006	022	Дочка Іродіади увійшла до них та затанцювала, і так сподобалась Іродові й тим, що сиділи разом із ним за столом, що цар сказав дівчині: ―Проси все, що бажаєш, і я дам тобі.
041	MAR	006	023	І поклявся їй: ―Усе, що тільки попросиш, дам тобі, навіть і пів царства.
041	MAR	006	024	Вона вийшла та запитала в матері: ―Що мені просити? Її мати відповіла: ―Голову Івана Хрестителя.
041	MAR	006	025	Тоді вона відразу увійшла до царя та просила: ―Хочу, щоб ти негайно дав мені на блюді голову Івана Хрестителя.
041	MAR	006	026	Цар дуже засмутився, але через клятву й тих, що сиділи з ним за столом, не схотів відмовити їй.
041	MAR	006	027	Тож цар відразу надіслав охоронця, наказавши принести голову Івана. Той пішов до в’язниці та відрубав Іванові голову,
041	MAR	006	028	приніс її на блюді та віддав дівчині, а вона віддала її своїй матері.
041	MAR	006	029	Коли про це довідались учні Івана, то прийшли, забрали його тіло й поклали в гробницю.
041	MAR	006	030	Апостоли повернулися до Ісуса й розповіли Йому про все, що зробили і як багато навчили [людей].
041	MAR	006	031	[Ісус] сказав їм: «Ідіть тепер у пустинне місце та відпочиньте трохи». Адже багато було тих, хто приходив та відходив, і вони не мали часу навіть поїсти.
041	MAR	006	032	Тож відпливли на човні в пустинне місце, щоб бути на самоті.
041	MAR	006	033	Але люди побачили їх та впізнали, тож побігли пішки з усіх міст та дісталися до того місця раніше за них.
041	MAR	006	034	Вийшовши на берег, Ісус побачив багато людей і змилосердився над ними, тому що вони були, як вівці, що не мають пастуха. І почав їх багато навчати.
041	MAR	006	035	Коли минуло чимало часу, Його учні підійшли до Нього й сказали: ―Тут пустинне місце, і година вже пізня.
041	MAR	006	036	Відпусти людей, щоби пішли в хутори та села, які навколо, та купили собі їсти.
041	MAR	006	037	Але Він сказав їм: ―Ви дайте їм їсти! Вони запитали: ―Чи нам піти купити хліба на двісті динаріїв і дати їм їсти?
041	MAR	006	038	[Ісус] сказав їм: ―Скільки хлібів у вас є? Ідіть та подивіться! Дізнавшись, вони сказали: ―П’ять хлібів та дві рибини.
041	MAR	006	039	Тоді наказав учням розсадити всіх на зеленій траві.
041	MAR	006	040	І розсадили їх групами по сто та по п’ятдесят [осіб].
041	MAR	006	041	[Ісус] узяв ті п’ять хлібів та дві рибини, подивився на небо, благословив їх і, розломивши хліби, дав Своїм учням, щоб роздали людям. Так само роздали всім обидві рибини.
041	MAR	006	042	Усі їли та наситилися,
041	MAR	006	043	і назбирали дванадцять повних кошиків із залишками від риби.
041	MAR	006	044	Тих, хто їв, було п’ять тисяч чоловіків.
041	MAR	006	045	Відразу після цього [Ісус] звелів учням сісти в човен та переплисти на другий бік до Віфсаїди, а Він тим часом відпустить людей.
041	MAR	006	046	Відпустивши народ, [Ісус] пішов на гору, щоб помолитися.
041	MAR	006	047	Коли настав вечір, човен був посеред моря, а Він залишився сам на березі.
041	MAR	006	048	Побачивши, що учні ледве веслують через супротивний вітер, близько четвертої сторожі ночі[Ісус], ідучи по воді, пішов до них і хотів їх проминути.
041	MAR	006	049	Коли учні побачили, що Він іде по воді, подумали, що це привид, і закричали.
041	MAR	006	050	Адже всі, хто Його бачив, були налякані. [Ісус] відразу заговорив до них: «Будьте сміливі! Це Я! Не бійтеся!»
041	MAR	006	051	Тоді Він увійшов до них у човен, і вітер стих. Учні дуже в собі здивувалися,
041	MAR	006	052	адже не зрозуміли чуда з хлібами: їхнє серце було закам’яніле.
041	MAR	006	053	Перепливши [море], вони прибули до Генезаретської землі й причалили.
041	MAR	006	054	Коли вони вийшли з човна, [люди] відразу впізнали Ісуса.
041	MAR	006	055	Вони оббігли всю ту околицю й почали на носилках приносити до Нього хворих.
041	MAR	006	056	І куди б Він не заходив, – у села, міста або хутори, – скрізь на майдани виносили хворих і благали Його дозволити лише торкнутися до краю Його одягу; і всі, хто торкався, зцілялися.
041	MAR	007	001	Прийшли до Нього фарисеї та деякі книжники з Єрусалима.
041	MAR	007	002	Вони побачили, що деякі Його учні їли немитими, тобто нечистими, руками.
041	MAR	007	003	Адже фарисеї, і взагалі юдеї, дотримуючись традиції старійшин, не їдять, доки не омиють старанно рук.
041	MAR	007	004	Вони не їдять принесеного з ринку, доки не омиються. Є ще багато іншого, чого вони дотримуються, як-от: миття чаш, глечиків, мідного посуду, а також і лежаків.
041	MAR	007	005	Тож фарисеї та книжники запитали Ісуса: ―Чому Твої учні не живуть згідно зі звичаєм наших батьків, а їдять немитими руками?
041	MAR	007	006	Він відповів: ―Добре пророкував Ісая про вас, лицемірів, як написано: «Цей народ шанує Мене [лише] устами, а серце його далеко від Мене.
041	MAR	007	007	Даремно вони поклоняються Мені, навчаючи людей людських заповідей».
041	MAR	007	008	Залишивши заповідь Бога, ви тримаєтесь людських звичаїв. Миєте глечики та чаші й багато чого іншого робите.
041	MAR	007	009	Потім сказав їм: ―Ви спритно відкидаєте заповідь Божу, щоб зберегти ваш звичай.
041	MAR	007	010	Адже Мойсей сказав: «Шануй батька та матір», а також: «Той, хто зневажає батька або матір, нехай буде покараний смертю!»
041	MAR	007	011	Ви ж говорите, що якщо людина скаже батькові або матері: «Те, чим я міг би допомогти тобі, – Корбан» (тобто дар [Богові]),
041	MAR	007	012	то ви вже дозволяєте йому нічого не робити для свого батька або матері.
041	MAR	007	013	Так ви скасовуєте Слово Боже через свій звичай, який ви ж і встановили. І багато подібного до цього ви робите.
041	MAR	007	014	Покликавши народ, [Ісус] знову промовив до них: «Слухайте Мене всі та зрозумійте!
041	MAR	007	015	Не існує нічого, що би ззовні входило в людину та могло зробити її нечистою, але нечистою людину робить те, що виходить з неї.
041	MAR	007	016	Якщо хтось має вуха, щоб слухати, нехай слухає!»
041	MAR	007	017	Коли [Ісус] залишив людей та увійшов у дім, Його учні запитали про цю притчу.
041	MAR	007	018	Він сказав їм: «Невже ви ще не розумієте? Не знаєте, що все, що входить ззовні, не може людину зробити нечистою?
041	MAR	007	019	Бо їжа не потрапляє до серця, а йде до шлунка й потім виходить геть. Так Він оголосив чистою всю їжу».
041	MAR	007	020	Потім сказав: «Оскверняє людину те, що виходить з неї.
041	MAR	007	021	Адже з серця людини виходять погані думки, статева розпуста, крадіж, вбивства,
041	MAR	007	022	перелюб, жадібність, злоба, лукавство, непристойність, заздрість, богохульство, гордість та дурість.
041	MAR	007	023	Усе це зло виходить зсередини та оскверняє людину».
041	MAR	007	024	Вирушивши звідти, [Ісус] попрямував до земель Тира й Сидона. І, увійшовши в дім, не хотів, щоб хтось дізнався, [що Він там], але не зміг утаїтись.
041	MAR	007	025	Одна жінка, яка мала доньку, одержиму нечистим духом, почувши про Ісуса, прийшла до Нього та впала на коліна перед Ним.
041	MAR	007	026	Жінка була гречанкою, родом із Сирійської Фінікії. Вона благала Ісуса вигнати демона з її доньки.
041	MAR	007	027	Але Він сказав: ―Нехай спочатку наситяться діти, адже не годиться брати хліб від дітей та кидати щенятам.
041	MAR	007	028	Вона ж відповіла Йому: ―Так, Господи, але й щенята під столом їдять крихти після дітей.
041	MAR	007	029	Він сказав їй: ―За ці слова йди, демон вийшов із твоєї доньки.
041	MAR	007	030	Вона пішла додому й знайшла дитину, що лежала в ліжку, і демон вийшов із неї.
041	MAR	007	031	[Ісус] знов залишив околиці Тира й через Сидон вийшов до Галілейського моря на землі Десятимістя.
041	MAR	007	032	І привели до Нього глухого, який говорив із труднощами, і просили, щоб Він поклав на нього руки.
041	MAR	007	033	[Ісус] узяв його вбік від натовпу та вклав пальці йому у вуха і, плюнувши, торкнувся його язика.
041	MAR	007	034	Потім подивився на небо, зітхнув і сказав глухому: «Еффата!», що означає: «Відкрийся!»
041	MAR	007	035	І відразу відкрилися його вуха, язик розв’язався, і він почав говорити правильно.
041	MAR	007	036	Ісус наказав не розповідати про це нікому. Та чим більше Він забороняв, тим більше вони розголошували.
041	MAR	007	037	І дивувалися вкрай, кажучи: «Він усе робить дуже добре: навіть глухим дає слух і німим – мову».
041	MAR	008	001	У ті дні, коли знову зібралося багато людей і не мали, що їсти, [Ісус] покликав учнів та сказав їм:
041	MAR	008	002	―Жаль Мені цих людей, тому що вже три дні залишаються зі Мною й не мають, що їсти.
041	MAR	008	003	І якщо Я відпущу їх голодними додому, вони ослабнуть у дорозі, бо деякі прийшли здалека.
041	MAR	008	004	Учні відповіли Йому: ―Звідки в цій пустелі хтось зможе взяти стільки хліба, щоб нагодувати цих [людей]?
041	MAR	008	005	[Ісус] запитав: ―Скільки маєте хлібів? Вони відповіли: ―Сім.
041	MAR	008	006	[Ісус] звелів людям сісти на землю. Потім узяв ті сім хлібів, подякував, розламав та дав Своїм учням, щоб вони роздали людям.
041	MAR	008	007	Ще мали й кілька малих рибин, Він благословив їх і звелів роздати й рибу.
041	MAR	008	008	[Усі] їли та наситились. І зібрали сім повних кошиків залишків.
041	MAR	008	009	Тих, що їли, було приблизно чотири тисячі. Потім відпустив їх.
041	MAR	008	010	Після цього [Ісус] відразу сів у човен разом зі своїми учнями та відплив до землі Далманутської.
041	MAR	008	011	До [Ісуса] підійшли фарисеї та почали сперечатися з Ним. Вони, випробовуючи Його, вимагали знамення з неба.
041	MAR	008	012	[Ісус], глибоко зітхнувши у Своєму дусі, сказав: «Чому цей рід шукає знамення? Істинно кажу вам: цьому роду не дасться ніякого знамення».
041	MAR	008	013	І, залишивши їх, знову сів у човен та вирушив на другий бік [моря].
041	MAR	008	014	[Учні] забули взяти хліб і, крім однієї хлібини, не мали в човні більше нічого
041	MAR	008	015	А [Ісус] застерігав їх: ―Дивіться та стережіться закваски фарисейської та закваски Ірода.
041	MAR	008	016	Вони міркували між собою: ―Він говорить так, тому що ми не маємо хлібів.
041	MAR	008	017	Знаючи про це, [Ісус] сказав: ―Чому ви міркуєте між собою, що не взяли хліба? Невже ви не збагнули й не розумієте? Невже ваше серце все ще закам’яніле?
041	MAR	008	018	Маєте очі, але не бачите? Маєте вуха, але не чуєте? Невже не пам’ятаєте?
041	MAR	008	019	Коли п’ять хлібів Я розділив для п’яти тисяч, то скільки повних кошиків залишків ви зібрали? Вони відповіли: ―Дванадцять.
041	MAR	008	020	― А сім хлібів для чотирьох тисяч? І скільки повних кошиків із залишками ви зібрали? Вони відповіли: ―Сім.
041	MAR	008	021	Тоді [Ісус] сказав їм: ―Усе ще не розумієте?
041	MAR	008	022	Коли прийшли до Віфсаїди, привели до Ісуса сліпого й просили доторкнутись до нього.
041	MAR	008	023	Він узяв сліпого за руку, вивів за межі села й, послинивши йому очі, поклав на нього руки та запитав: ―Бачиш щось?
041	MAR	008	024	Подивившись, він сказав: ―Бачу людей, але вони мов дерева, що ходять.
041	MAR	008	025	Тоді [Ісус] знов поклав руки на його очі. Чоловік подивився уважно, його зір повернувся, і він бачив усе чітко
041	MAR	008	026	[Ісус] вислав його додому та сказав: ―Не заходь у село й не розповідай нікому.
041	MAR	008	027	Ісус зі Своїми учнями прийшов до сіл довкола Кесарії Филипової. Дорогою Ісус запитав Своїх учнів: ―За кого вважають Мене люди?
041	MAR	008	028	Вони відповіли: ―Одні – за Івана Хрестителя, інші – за Іллю, ще інші – за одного з пророків.
041	MAR	008	029	Тоді [Ісус] спитав їх: ―А ви за кого Мене вважаєте? Петро сказав Йому: ―Ти – Христос!
041	MAR	008	030	Тоді Він наказав їм нікому не казати про Нього.
041	MAR	008	031	Потім почав навчати їх, що Синові Людському належить багато страждати, бути відкинутим старійшинами, первосвященниками та книжниками, бути вбитим, але через три дні Він воскресне.
041	MAR	008	032	Він говорив їм прямо про це. Тоді Петро, відкликавши Ісуса вбік, почав докоряти Йому.
041	MAR	008	033	[Ісус] же повернувся, подивився на Своїх учнів та докорив Петрові, кажучи: ―Відійди від Мене, сатано! Бо ти думаєш не про Боже, а про людське.
041	MAR	008	034	І, покликавши до Себе народ разом зі Своїми учнями, сказав їм: «Якщо хтось хоче йти за Мною, нехай зречеться самого себе, візьме свій хрест та слідує за Мною.
041	MAR	008	035	Бо хто хоче спасти своє життя, той втратить його, а хто втратить його заради Мене та Доброї Звістки, той спасе його.
041	MAR	008	036	Яка користь людині, якщо здобуде весь світ, а душу свою втратить?
041	MAR	008	037	Або що дасть людина в обмін за свою душу?
041	MAR	008	038	Бо якщо хтось посоромиться Мене та Моїх слів перед цим грішним та невірним поколінням, того й Син Людський посоромиться, коли прийде в славі Свого Отця разом зі святими ангелами».
041	MAR	009	001	І сказав: «Істинно кажу вам: деякі з присутніх тут не зазнають смерті, доки не побачать Царства Божого, що прийшло в силі».
041	MAR	009	002	Через шість днів Ісус узяв із Собою Петра, Якова та Івана й вивів тільки їх на високу гору. Там Він преобразився перед ними:
041	MAR	009	003	Його одяг став блискучим і таким білим, що жоден відбілювач у світі не міг би так відбілити.
041	MAR	009	004	І з’явились їм Мойсей та Ілля, які розмовляли з Ісусом.
041	MAR	009	005	Петро сказав Ісусові: «Равві, добре нам тут бути! Зробімо три намети: один для Тебе, один для Мойсея та один для Іллі».
041	MAR	009	006	Бо не знав, що сказати, такі налякані були.
041	MAR	009	007	Тоді з’явилася хмара, яка накрила їх, і з хмари промовив голос: «Це Син Мій улюблений, Його слухайте!»
041	MAR	009	008	І раптом, подивившись навкруги, вони нікого не побачили, окрім Ісуса.
041	MAR	009	009	Коли вони сходили з гори, [Ісус] наказав їм, щоб не казали нікому про те, що бачили, доки Син Людський не воскресне з мертвих.
041	MAR	009	010	Вони зберегли це Слово для себе, тільки міркували між собою, що означає воскресіння з мертвих.
041	MAR	009	011	Потім вони запитали Його: ―Чому книжники кажуть, що Ілля має прийти першим?
041	MAR	009	012	[Ісус] відповів: ―Ілля дійсно має прийти першим, щоб відновити все. І, як написано про Сина Людського, Він має багато постраждати та бути приниженим.
041	MAR	009	013	Але кажу вам: Ілля прийшов, і вони вчинили з ним усе, що схотіли, як написано про нього.
041	MAR	009	014	Повернувшись до [інших] учнів, вони побачили навколо них великий натовп і книжників, які сперечалися з ними.
041	MAR	009	015	Як тільки ці люди побачили Ісуса, здивувалися й побігли привітати Його.
041	MAR	009	016	Він запитав їх: ―Чому ви сперечалися з ними?
041	MAR	009	017	Один чоловік із натовпу відповів: ―Учителю, я привів до Тебе мого сина, бо він одержимий духом німоти.
041	MAR	009	018	Коли дух його хапає, то кидає на землю, з рота йде піна, хлопчик скрегоче зубами й ціпеніє. Я просив Твоїх учнів вигнати духа, але вони не змогли.
041	MAR	009	019	[Ісус] у відповідь сказав: ―О роде невірний, доки буду з вами? Доки терпітиму вас? Приведіть хлопчика до Мене!
041	MAR	009	020	І привели хлопчика до Ісуса. Коли дух побачив Ісуса, відразу кинув хлопчика в судоми. Той, упавши на землю, покотився й пустив піну з рота.
041	MAR	009	021	Ісус запитав його батька: ―Скільки часу з ним таке? Він відповів: ―З дитинства.
041	MAR	009	022	Часто [дух] кидає його у вогонь або у воду, щоб вбити його. Якщо можеш щось зробити, допоможи нам. Змилуйся над нами.
041	MAR	009	023	Ісус же сказав йому: ―Якщо можеш?! Усе можливе для того, хто вірує!
041	MAR	009	024	Тоді батько хлопчика скрикнув: ― Вірую! Допоможи моєму невірству.
041	MAR	009	025	Коли Ісус побачив, що люди збігаються, то наказав нечистому духові, кажучи: «Духу німий та глухий, наказую тобі: вийди з нього й більше не заходь у нього!»
041	MAR	009	026	Скрикнувши, [дух] сильно потряс хлопця в конвульсіях і вийшов із нього. Хлопець став як мертвий, так що багато хто говорив, що він помер.
041	MAR	009	027	Але Ісус узяв його за руку, підняв його, і він устав.
041	MAR	009	028	Пізніше, коли Ісус увійшов у дім, учні наодинці запитали Його: ―Чому ми не змогли вигнати демона?
041	MAR	009	029	Ісус відповів: ―Цей рід можна вигнати лише молитвою та постом.
041	MAR	009	030	Вийшовши звідти, вони пройшли через Галілею. [Ісус] не хотів, щоб хтось дізнався про це,
041	MAR	009	031	бо Він навчав Своїх учнів та казав їм: «Син Людський буде виданий у руки людські. Його вб’ють, але через три дні Він воскресне».
041	MAR	009	032	Однак [учні] не зрозуміли цих слів, а спитати Його боялися.
041	MAR	009	033	Коли вони прийшли в Капернаум і були в домі, [Ісус] запитав їх: ―Про що ви говорили в дорозі?
041	MAR	009	034	Але вони мовчали, тому що в дорозі сперечалися між собою, хто з них найбільший.
041	MAR	009	035	Тоді [Ісус] присів, покликав до Себе дванадцятьох і сказав їм: ―Якщо хтось хоче бути першим, той хай буде останнім серед усіх та слугою для всіх.
041	MAR	009	036	[Ісус] узяв дитину, поставив посеред них і, обійнявши її, сказав їм:
041	MAR	009	037	―Хто приймає таку дитину в ім’я Моє, той не Мене приймає, а Того, Хто надіслав Мене.
041	MAR	009	038	Іван сказав Йому: ―Учителю, ми бачили когось, хто Твоїм ім’ям виганяв демонів, та ми заборонили йому, бо він не ходить із нами.
041	MAR	009	039	Але Ісус сказав: ―Не зупиняйте його, бо немає такого, хто б робив чудо в ім’я Моє й відразу злословив би Мене.
041	MAR	009	040	Той, хто не проти нас, той за нас.
041	MAR	009	041	Адже хто подасть вам чашу води в ім’я [Моє], бо ви Христові, – істинно кажу вам, – не втратить своєї винагороди.
041	MAR	009	042	Якщо хтось спокусить одного з цих малих, що вірують у Мене, то було б краще, якби йому повісили млинове жорно на шию й кинули в море.
041	MAR	009	043	Якщо твоя рука спокушає тебе, відрубай її. Краще тобі увійти в життя покаліченим, ніж, маючи дві руки, іти до Геєни, у вогонь незгасимий,
041	MAR	009	044	де черв’як їхній не вмирає і вогонь не гасне.
041	MAR	009	045	Якщо твоя нога спокушає тебе, відрубай її. Краще тобі увійти в життя покаліченим чи кульгавим, ніж, маючи дві ноги, бути вкинутим до Геєни,
041	MAR	009	046	де черв’як їхній не вмирає і вогонь не гасне.
041	MAR	009	047	Якщо твоє око спокушає тебе, вирви його. Краще тобі увійти до Царства Божого однооким, ніж, маючи два ока, бути вкинутим у Геєну,
041	MAR	009	048	«де черв’як їхній не вмирає і вогонь не гасне».
041	MAR	009	049	Бо кожен буде вогнем посолений і кожна жертва буде посолена сіллю.
041	MAR	009	050	Сіль – добра річ, але якщо сіль втратить солоність, як її знов зробити солоною? Майте сіль самі в собі та зберігайте мир між собою.
041	MAR	010	001	[Ісус] піднявся звідти та пішов в околиці Юдеї та в землі, що за Йорданом. До Нього знову сходилися натовпи, і Він, за звичаєм, знову навчав їх.
041	MAR	010	002	Підійшли фарисеї та, випробовуючи Його, запитували: ―Чи дозволено чоловікові розлучатися зі своєю дружиною?
041	MAR	010	003	[Ісус] у відповідь запитав: ―Що наказав вам Мойсей?
041	MAR	010	004	Вони сказали: ―Мойсей дозволив написати їй листа про розлучення та відпустити.
041	MAR	010	005	Ісус же сказав їм: ―Через вашу жорстокість він написав вам цю заповідь.
041	MAR	010	006	Від початку творіння [Бог] «чоловіком та жінкою їх створив».
041	MAR	010	007	«Тому залишить чоловік батька свого й матір свою і прилине до жінки своєї,
041	MAR	010	008	і будуть двоє одним тілом». Тому більше не буде двох, а одне тіло.
041	MAR	010	009	Отже, те, що Бог з’єднав, людина хай не роз’єднує.
041	MAR	010	010	У домі учні знову запитали про це Ісуса.
041	MAR	010	011	Він сказав: ―Кожен, хто розлучається зі своєю дружиною та одружується з іншою, чинить перелюб проти неї.
041	MAR	010	012	І якщо дружина розлучається зі своїм чоловіком та одружується з іншим, також чинить перелюб.
041	MAR	010	013	[Люди] приносили до Нього дітей, щоб Він доторкнувся до них та [благословив], але учні забороняли їм.
041	MAR	010	014	Ісус же, побачивши це, розгнівався й сказав: «Пустіть дітей приходити до Мене й не забороняйте їм, бо таким, як вони, належить Царство Боже.
041	MAR	010	015	Істинно кажу вам: хто не прийме Царства Божого, як дитя, той не ввійде до нього!»
041	MAR	010	016	Він обійняв дітей і, поклавши на них руки, благословив.
041	MAR	010	017	Коли Ісус відправився далі, підбіг до Нього один чоловік, упав перед Ним на коліна й запитав: ―Учителю добрий, що мені робити, щоб успадкувати життя вічне?
041	MAR	010	018	Ісус відповів йому: ―Чому ти називаєш Мене добрим? Ніхто не є Добрий, окрім Самого Бога.
041	MAR	010	019	Ти знаєш заповіді: «Не вбивай», «Не чини перелюбу», «Не вкради», «Не обманюй», «Не кривдь», «Шануй твого батька та матір».
041	MAR	010	020	Він відповів: ―Учителю, усе це я зберіг змалку.
041	MAR	010	021	Ісус подивився на нього з любов’ю та сказав йому: ―Одного тобі ще бракує: піди, продай усе, що маєш, та роздай бідним, і матимеш скарб на небесах; а тоді приходь та слідуй за Мною.
041	MAR	010	022	Почувши це Слово, чоловік відійшов засмучений, бо мав багато маєтків.
041	MAR	010	023	Ісус подивився навкруги та сказав Своїм учням: ―Як важко багатим увійти в Царство Боже!
041	MAR	010	024	Учні були вражені словами Ісуса. Ісус знову сказав їм: ―Діти, як важко тим, хто покладається на багатства, увійти в Царство Боже.
041	MAR	010	025	Легше верблюдові пройти через вушко голки, ніж багатому ввійти в Царство Боже.
041	MAR	010	026	Тоді вони дуже здивувалися й казали між собою: ―Хто ж тоді може бути спасенний?
041	MAR	010	027	Подивившись на них, Ісус сказав: ―Для людей це неможливо, але не для Бога, адже для Бога все можливо.
041	MAR	010	028	Петро почав говорити: ―Ось ми залишили все та пішли за Тобою.
041	MAR	010	029	Ісус відповів: ―Істинно кажу вам: немає нікого, хто б залишив дім, братів, сестер, батька, матір, дітей і поля заради Мене та заради Доброї Звістки
041	MAR	010	030	і хто б не отримав у сто разів більше в цей час домів, братів, сестер, матерів, дітей і поля разом із гоніннями, а в майбутньому віці – вічне життя.
041	MAR	010	031	Багато перших будуть останніми, а останні – першими.
041	MAR	010	032	Вони йшли дорогою до Єрусалима. Ісус ішов попереду учнів, а вони, здивовані та сповнені страху, ішли за Ним. Він знов узяв дванадцятьох окремо й почав говорити про те, що має з Ним статися.
041	MAR	010	033	«Ось ми йдемо до Єрусалима, і там Син Людський буде виданий первосвященникам і книжникам. Вони засудять Його на смерть та віддадуть язичникам.
041	MAR	010	034	Ті насміхатимуться з Нього, плюватимуть на Нього, бичуватимуть Його та вб’ють, але через три дні Він воскресне».
041	MAR	010	035	Яків та Іван, сини Зеведеєві, підійшли до Нього й сказали: ―Учителю, бажаємо, щоб Ти зробив для нас те, що ми попросимо.
041	MAR	010	036	Він запитав їх: ―Що бажаєте, щоб Я зробив для вас?
041	MAR	010	037	Вони сказали Йому: ―Дозволь, щоб ми сиділи: один праворуч, а інший ліворуч від Тебе у славі Твоїй.
041	MAR	010	038	Ісус сказав їм: ―Не знаєте, чого просите. Чи зможете ви пити чашу, яку Я п’ю, або хреститися хрещенням, яким Я хрещуся?
041	MAR	010	039	Вони відповіли: ―Зможемо! Ісус сказав: ―Чашу, яку Я п’ю, ви будете пити, і хрещенням, яким Я хрещуся, ви будете хрещені.
041	MAR	010	040	Але сидіти праворуч або ліворуч від Мене – не Мені це вирішувати: ці місця належать тим, кому приготовлені.
041	MAR	010	041	Решта десятеро учнів, почувши про це, розгнівалися на Якова та Івана.
041	MAR	010	042	Ісус же, покликавши їх, сказав: «Ви знаєте, що ті, кого вважають керівниками народів, володіють ними, а сильні світу панують над ними.
041	MAR	010	043	Але серед вас не так: хто хоче стати великим між вами, той має стати вашим слугою.
041	MAR	010	044	І хто хоче бути першим, нехай буде рабом для всіх.
041	MAR	010	045	Адже Син Людський прийшов не для того, щоб Йому служили, але щоб служити й віддати Своє життя як викуп за багатьох».
041	MAR	010	046	Вони прийшли до Єрихона, і, коли [Ісус] разом зі Своїми учнями та великим натовпом людей виходили з Єрихона, син Тимея, Вартимей, сліпий жебрак, сидів біля дороги.
041	MAR	010	047	Почувши, що Ісус із Назарета проходить, він почав кричати: ―Сину Давидів, змилуйся наді мною!
041	MAR	010	048	Багато людей почали докоряти йому, щоб він замовк, але він ще голосніше закричав: ―Сину Давидів, змилуйся наді мною!
041	MAR	010	049	Ісус зупинився та сказав: «Покличте його!» Вони покликали сліпого, кажучи: «Не бійся! Вставай! Він кличе тебе».
041	MAR	010	050	Той скинув верхню одежу, підскочив та прийшов до Ісуса.
041	MAR	010	051	Ісус у відповідь сказав: ―Що ти хочеш, щоб Я зробив для тебе? Сліпий Йому відповів: ―Равві, щоб я знову бачив!
041	MAR	010	052	Ісус сказав йому: ―Іди, твоя віра спасла тебе! Сліпий відразу ж прозрів та пішов дорогою за Ісусом.
041	MAR	011	001	Коли наблизились до Єрусалима, до Вітфагії та Віфанії, до Оливної гори, Він надіслав двох Своїх учнів
041	MAR	011	002	та сказав їм: «Ідіть у село, яке перед вами, і відразу, як зайдете, знайдете прив’язане осля, на яке ще ніхто з людей не сідав; відв’яжіть його й приведіть.
041	MAR	011	003	І якщо хтось спитає вас: „Чому це робите?“, скажіть: „Господь потребує його й відразу відішле назад“».
041	MAR	011	004	Вони пішли й знайшли осля, прив’язане на вулиці біля воріт, і розв’язали його.
041	MAR	011	005	Дехто з тих, що стояли там, сказали їм: «Що ви робите? Чому відв’язуєте осля?»
041	MAR	011	006	Вони відповіли, як звелів їм Ісус; тоді відпустили їх.
041	MAR	011	007	І привели осля до Ісуса, поклали на нього свій одяг, і Він сів на нього.
041	MAR	011	008	Багато хто стелив свій одяг по дорозі, інші ж стелили по дорозі гілки, які відрізали на полях.
041	MAR	011	009	Ті, що йшли попереду та позаду Нього, викрикували: «Осанна!» «Благословенний Той, Хто йде в ім’я Господа!»
041	MAR	011	010	«Благословенне Царство батька нашого Давида, яке надходить!» «Осанна на небесах!»
041	MAR	011	011	Коли Він увійшов у Єрусалим, то пішов до Храму й оглянув усе. Та оскільки була вже пізня година, вийшов разом із дванадцятьма та пішли до Віфанії.
041	MAR	011	012	Наступного дня, коли виходили з Віфанії, [Ісус] зголоднів.
041	MAR	011	013	І, побачивши здалека смоковницю, яка була вкрита листям, Він підійшов подивитися, чи немає на ній плодів. Але не знайшов нічого, окрім листя, бо не був ще час для смокви.
041	MAR	011	014	Тоді промовив до неї: «Нехай же повік ніхто не буде їсти твоїх плодів!» Його учні почули це.
041	MAR	011	015	Коли прийшли в Єрусалим, [Ісус] увійшов у Храм та вигнав усіх тих, хто продавав і купував у Храмі, перевернув столи тих, хто міняв гроші, та місця тих, хто продавав голубів.
041	MAR	011	016	Він не дозволяв нікому переносити через Храм будь-які речі.
041	MAR	011	017	Навчав і казав їм: «Хіба не написано: „Дім Мій буде називатися Домом Молитви для всіх народів“? А ви зробили з нього „притулок розбійників!“»
041	MAR	011	018	Первосвященники та книжники почули про це й шукали нагоди вбити Ісуса, але боялися Його, бо весь народ був здивований Його вченням.
041	MAR	011	019	Коли наставав вечір, вони виходили з міста.
041	MAR	011	020	Вранці, проходячи повз смоковницю, вони побачили, що вона всохла від самого коріння.
041	MAR	011	021	Згадавши, [що сталося напередодні], Петро сказав Йому: ―Равві, ось смоковниця, яку Ти прокляв, всохла!
041	MAR	011	022	У відповідь Ісус сказав: ―Майте віру в Бога!
041	MAR	011	023	Істинно кажу вам: якщо хтось скаже цій горі: «Піднесися та кинься в море!» – і не буде сумніватися у своєму серці, а буде вірити, що станеться, як сказав, то так і буде.
041	MAR	011	024	Тому кажу вам: усе, про що молитесь і просите, вірте, що [ви вже] отримали, – і буде [дано] вам.
041	MAR	011	025	І коли стоїте в молитві, то прощайте, коли маєте щось проти когось, щоб і Отець ваш Небесний простив вам провини ваші.
041	MAR	011	026	Але якщо не прощаєте, і Отець ваш Небесний не простить вам провин ваших.
041	MAR	011	027	Вони знову прийшли до Єрусалима. Коли Він ходив у Храмі, до Нього підійшли первосвященники, книжники та старійшини
041	MAR	011	028	й запитали Його: ―Якою владою Ти це робиш? Або хто дав Тобі таку владу робити це?
041	MAR	011	029	Ісус сказав їм: ―Запитаю і Я вас про одне. Скажіть Мені, і Я скажу вам, якою владою це роблю.
041	MAR	011	030	Іванове хрещення було з Неба чи від людей? Дайте Мені відповідь.
041	MAR	011	031	Вони ж стали міркувати між собою, кажучи: ―Якщо скажемо: «З неба», Він запитає: «Чому ж ви не повірили йому?»
041	MAR	011	032	Якщо ж ми скажемо: «Від людей», – боїмося людей, бо всі вважали Івана пророком.
041	MAR	011	033	Вони відповіли Ісусові: ―Не знаємо. Ісус сказав: ―Тоді і Я не скажу, якою владою це роблю.
041	MAR	012	001	[Ісус] почав говорити їм у притчах: ―Один чоловік посадив виноградник, обвів його огорожею, вкопав давильню, збудував башту, здав його в оренду виноградарям та вирушив у подорож.
041	MAR	012	002	Коли настав час, він надіслав одного раба до виноградарів, щоб отримати свою частину врожаю.
041	MAR	012	003	Однак виноградарі схопили, побили його й відіслали назад ні з чим.
041	MAR	012	004	Тоді [господар] надіслав до них іншого раба. Але вони й тому розбили голову та відіслали з ганьбою.
041	MAR	012	005	Він надіслав ще одного, але вони його вбили. Також і багатьох інших: одних побили, а інших убили.
041	MAR	012	006	Нарешті надіслав до них свого єдиного улюбленого сина, кажучи: «Мого сина поважатимуть!»
041	MAR	012	007	Але ті виноградарі сказали один одному: «Це спадкоємець, ходімо та вб’ємо його, і спадщина буде нашою!»
041	MAR	012	008	Вони схопили його, вбили та вивели з виноградника.
041	MAR	012	009	Що ж зробить господар виноградника? Він прийде та вб’є виноградарів, а виноградник віддасть іншим виноградарям.
041	MAR	012	010	Хіба ви не читали в Писанні: «Камінь, який відкинули будівничі, став наріжним каменем.
041	MAR	012	011	Господь зробив це, і воно є дивним у наших очах».
041	MAR	012	012	Вони зрозуміли, що Він про них сказав цю притчу, і шукали нагоди схопити [Ісуса], але боялися народу. Тому залишили Його й відійшли.
041	MAR	012	013	Потім вони надіслали до Нього деяких фарисеїв та іродіан, щоб впіймати Його на слові.
041	MAR	012	014	Ті прийшли та запитали Його: ―Учителю, ми знаємо, що Ти праведний, ні на кого не зважаєш, адже не дивишся на людське обличчя, а правдиво навчаєш Божого шляху. Чи годиться платити податок Кесареві, чи ні? Платити чи не платити?
041	MAR	012	015	Ісус, знаючи їхнє лицемірство, сказав їм: ―Чому ви випробовуєте Мене? Дайте Мені динарій, щоб побачити.
041	MAR	012	016	Вони принесли: Він сказав: ―Чиє це зображення та напис? ―Кесаря!
041	MAR	012	017	Тоді Ісус сказав їм: ―Віддайте Кесареві Кесареве, а Богові – Боже! І вони дивувалися з Нього.
041	MAR	012	018	Прийшли до Нього садукеї, які кажуть, що немає воскресіння з мертвих, і запитали Його:
041	MAR	012	019	―Учителю, Мойсей написав нам: «Якщо чийсь брат помре та залишить дружину, не залишивши жодної дитини, то нехай його брат візьме дружину [померлого] та підніме нащадка своєму братові».
041	MAR	012	020	Було семеро братів. Перший одружився та помер, не залишивши дітей.
041	MAR	012	021	Другий одружився з вдовою, але він помер, не залишивши дітей, також і третій.
041	MAR	012	022	І [ніхто] із сімох не залишив дітей. Після всіх померла й жінка.
041	MAR	012	023	При воскресінні, коли воскреснуть, дружиною котрого з них вона буде? Адже всі семеро мали її за дружину.
041	MAR	012	024	Ісус сказав їм: ―Чи не тому ви помиляєтеся, що не знаєте ані Писання, ані сили Божої?
041	MAR	012	025	Бо коли воскресають з мертвих, не одружуються й не виходять заміж, а є як ангели на небі.
041	MAR	012	026	А щодо воскресіння з мертвих, хіба ви не читали в книзі Мойсея про те, що сказав йому Бог при полум’ї вогню тернового куща: «Я – Бог Авраама, Бог Ісаака і Бог Якова»?
041	MAR	012	027	Він є Богом не мертвих, а живих! Дуже помиляєтесь!
041	MAR	012	028	Один із книжників, підійшовши, послухав, як вони говорили й, побачивши, що Ісус добре відповів садукеям, запитав Його: ―Яка заповідь перша з усіх?
041	MAR	012	029	Ісус відповів: ―Перша є: «Слухай Ізраїлю, Господь Бог твій – це єдиний Господь.
041	MAR	012	030	Люби Господа Бога свого всім серцем своїм, усією своєю душею, усім своїм розумом і всією силою своєю».
041	MAR	012	031	А друга: «Люби ближнього свого, як самого себе». Немає заповіді важливішої від цих двох.
041	MAR	012	032	Книжник сказав Йому: ―Добре, Учителю! Ти правильно сказав: [Бог] єдиний, і немає іншого, крім Нього.
041	MAR	012	033	І любити Його всім серцем, усім розумінням та всією силою, і любити ближнього, як самого себе, – це більше за всі цілопалення та жертви.
041	MAR	012	034	Побачивши, що він мудро відповів, Ісус сказав йому: ―Ти недалеко від Царства Божого! І більше ніхто не наважувався запитувати Його.
041	MAR	012	035	У відповідь Ісус, навчаючи в Храмі, сказав: ―Чому книжники кажуть, що Христос є сином Давида?
041	MAR	012	036	Адже сам Давид через Духа Святого сказав: «Господь сказав Господеві моєму: „Сядь праворуч від Мене, доки Я не покладу ворогів Твоїх, як підніжок для Твоїх ніг“».
041	MAR	012	037	Якщо сам Давид називає Його Господом, як Він може бути його Сином? Багато людей слухало Його із задоволенням.
041	MAR	012	038	У Своєму навчанні Він сказав: «Стережіться книжників: їм подобається одягатись у довгі одежі, вони люблять привітання на ринках,
041	MAR	012	039	перші місця в синагогах та почесні місця на бенкетах.
041	MAR	012	040	Вони з’їдають доми вдів, але прикриваються довгими молитвами. Вони отримають суворіше покарання».
041	MAR	012	041	[Ісус] сів навпроти скрині для пожертв і дивився, як люди клали гроші в скриню. Чимало багатіїв клали багато.
041	MAR	012	042	Але підійшла одна бідна вдова, яка поклала дві лепти, що разом складають один кодрант.
041	MAR	012	043	Ісус покликав Своїх учнів і сказав їм: «Істинно кажу вам: ця бідна вдова поклала в скриню більше, ніж поклали всі інші.
041	MAR	012	044	Адже всі клали зі свого достатку, а вона зі своєї бідності поклала все, що мала на прожиток».
041	MAR	013	001	Коли [Ісус] виходив із Храму, один з Його учнів сказав Йому: ―Учителю, поглянь, яке каміння і які будівлі!
041	MAR	013	002	Ісус сказав йому: ―Ти бачиш ці величезні споруди? Не залишиться тут каменя на камені, який не був би зруйнований.
041	MAR	013	003	Потім, коли [Ісус] сидів на Оливній горі навпроти Храму, Петро, Яків, Іван та Андрій наодинці запитали Його:
041	MAR	013	004	―Скажи нам, коли все це станеться і яка ознака того, що все це скоро здійсниться?
041	MAR	013	005	Ісус почав їм говорити: ―Дивіться, щоб ніхто не ввів вас в оману!
041	MAR	013	006	Бо багато хто прийде в ім’я Моє й казатиме: «Це Я!» І багатьох введуть в оману.
041	MAR	013	007	Коли почуєте про війни та чутки про війни, не лякайтеся: це має статися, але це ще не кінець.
041	MAR	013	008	Повстане народ проти народу й царство проти царства. У різних місцях будуть землетруси та голод. Але це – лише початок страждань.
041	MAR	013	009	Будьте обережні! Адже видаватимуть вас до судів і в синагогах битимуть вас. Поведуть вас до правителів та царів заради Мене, на свідчення їм.
041	MAR	013	010	Але спочатку Добра Звістка має проповідуватись усім народам.
041	MAR	013	011	Коли поведуть вас видавати [до суду], не турбуйтеся, як і що казати. Але говоріть те, що буде дано вам у той час. Адже не ви будете говорити, а Дух Святий.
041	MAR	013	012	Брат видасть на смерть брата, а батько – дитину. Повстануть діти проти батьків та вбиватимуть їх.
041	MAR	013	013	І всі будуть ненавидіти вас через ім’я Моє. Але хто витримає до кінця, той буде спасенний.
041	MAR	013	014	Коли побачите гидоту спустошення, що сидить там, де їй не слід, – хто читає, нехай зрозуміє, – тоді ті, що в Юдеї, нехай тікають у гори.
041	MAR	013	015	Той, що буде на даху, хай не сходить і не входить, аби взяти щось зі свого дому;
041	MAR	013	016	той, що в полі, хай не вертається взяти свою одежу.
041	MAR	013	017	Горе вагітним і тим, що будуть годувати грудьми в ті дні.
041	MAR	013	018	Моліться, щоб це не сталося взимку.
041	MAR	013	019	Бо в ті дні буде таке страждання, якого не було від початку світу, що його створив Бог, дотепер і ніколи не буде.
041	MAR	013	020	І якби Господь не скоротив [тих] днів, то жодна людина не була б врятована, але заради обраних, яких Він обрав, [Господь] скоротив [ті] дні.
041	MAR	013	021	Якщо тоді хтось скаже вам: «Ось тут Христос!», «Ось [Він] там!» – не вірте.
041	MAR	013	022	Бо постануть лжехристи та лжепророки й робитимуть знамення та чудеса, щоб ввести в оману, якщо можливо, обраних.
041	MAR	013	023	Ви ж стережіться. Я про все попередив вас!
041	MAR	013	024	Але в ті дні, після того страждання, «сонце померкне, і місяць не буде світити;
041	MAR	013	025	зірки впадуть із неба, і сили небесні захитаються».
041	MAR	013	026	Тоді побачать Сина Людського, Який приходить на хмарах із великою силою та славою.
041	MAR	013	027	Тоді Він надішле ангелів, і вони зберуть Його обраних із чотирьох вітрів, від одного краю землі до краю неба.
041	MAR	013	028	Від смоковниці навчіться її притчі: коли гілка стає вже м’якою й пускає листя, ви знаєте, що літо близько.
041	MAR	013	029	Так і ви, коли побачите, що це збувається, знайте: [прихід] близько, [уже] біля дверей.
041	MAR	013	030	Істинно кажу вам: не мине цей рід, поки все це не станеться.
041	MAR	013	031	Небо та земля проминуть, але слова Мої не проминуть.
041	MAR	013	032	А про той день і про ту годину ніхто не знає: ні ангели небесні, ні Син, а тільки Отець.
041	MAR	013	033	Стережіться, пильнуйте, бо не знаєте, коли прийде той час.
041	MAR	013	034	Подібно як чоловік, який, вирушивши в подорож, залишив свій дім і дав своїм рабам владу, кожному своє доручення, а сторожеві наказав пильнувати.
041	MAR	013	035	Пильнуйте, бо не знаєте, коли господар дому прийде: увечері, опівночі, коли заспіває півень або вранці,
041	MAR	013	036	щоб, прийшовши несподівано, не знайшов вас уві сні.
041	MAR	013	037	Те, що Я кажу вам, усім кажу: пильнуйте!
041	MAR	014	001	Через два дні була Пасха та свято Опрісноків. Первосвященники та книжники шукали, як би підступом схопити та вбити Ісуса.
041	MAR	014	002	Але говорили: «Не у свято, щоб не сталося якогось заворушення в народі».
041	MAR	014	003	[Ісус] був у Віфанії, у домі Симона прокаженого. Коли Він сидів за столом, прийшла одна жінка, яка принесла алебастровий глечик із дуже дорогим чистим нардовим миром. Вона розбила алебастровий глечик і вилила миро на голову Ісуса.
041	MAR	014	004	Однак деякі з обуренням [говорили] між собою: ―Навіщо така трата мира?
041	MAR	014	005	Це миро можна було продати більше, ніж за триста динаріїв, та роздати бідним. І докоряли їй.
041	MAR	014	006	Але Ісус сказав: ―Залишіть її, чому ви докоряєте їй? Вона зробила добре діло для Мене.
041	MAR	014	007	Бідних ви завжди маєте з собоюі, коли схочете, можете їм допомогти, а Мене не завжди матимете.
041	MAR	014	008	Вона зробила, що змогла. Помазала миром Моє тіло, щоб приготувати до поховання.
041	MAR	014	009	Істинно кажу вам: всюди, де буде проповідуватись ця Добра Звістка у всьому світі, будуть казати й те, що вона зробила, на згадку про неї.
041	MAR	014	010	Юда Іскаріот, один із дванадцятьох, пішов до первосвященників, щоб видати їм Ісуса.
041	MAR	014	011	Почувши про це, вони зраділи та обіцяли дати Йому грошей. І [відтоді] він шукав слушної нагоди, щоб Його видати.
041	MAR	014	012	У перший день свята Опрісноків, коли приносили пасхальну жертву, учні запитали Ісуса: ―Де Ти хочеш, щоб ми пішли та приготували Тобі спожити Пасху?
041	MAR	014	013	Він надіслав двох учнів і сказав їм: ―Ідіть у місто, вас зустріне чоловік, який нестиме глечик із водою. Ідіть за ним.
041	MAR	014	014	Куди він увійде, скажіть господареві дому: «Учитель питає: „Де Моя кімната, у якій Я буду споживати Пасху з Моїми учнями?“»
041	MAR	014	015	І він покаже вам нагорі велику прибрану й готову кімнату – там і приготуйте для нас.
041	MAR	014	016	Учні пішли й, прийшовши в місто, знайшли все саме так, як казав їм [Ісус], та приготували там Пасху.
041	MAR	014	017	Коли настав вечір, Він прийшов разом із дванадцятьма.
041	MAR	014	018	А як вони сиділи за столом та їли, Ісус сказав: ―Істинно кажу вам: один із вас, хто їсть зі Мною, зрадить Мене.
041	MAR	014	019	Вони засмутилися й почали запитувати Його, один за одним: ―Це не я?
041	MAR	014	020	Він сказав їм: ―Один із дванадцятьох, той, хто вмочає [хліб] разом зі Мною в миску.
041	MAR	014	021	Син Людський, безумовно, іде, як про Нього написано, але горе тому чоловікові, через якого зраджено Сина Людського. Було б краще тому чоловікові не народжуватись.
041	MAR	014	022	Коли вони їли, [Ісус] узяв хліб, благословив його, розламав та дав їм, кажучи: «Візьміть, це є тіло Моє».
041	MAR	014	023	Потім узяв чашу, подякував і дав її учням, і пили з неї всі.
041	MAR	014	024	Він сказав їм: «Це кров Моя, [кров] Нового Завіту, яка проливається за багатьох.
041	MAR	014	025	Істинно кажу вам: не питиму більше з цього виноградного плоду до дня, коли питиму нове вино в Царстві Божому».
041	MAR	014	026	І, проспівавши пісні, вони пішли на Оливну гору.
041	MAR	014	027	Тоді Ісус сказав [учням]: ―Усі ви відмовитесь [від Мене], бо написано: «Уражу пастиря – і вівці розсіються».
041	MAR	014	028	Але після Мого воскресіння Я піду до Галілеї, і там ми зустрінемось.
041	MAR	014	029	Петро сказав Йому: ―Навіть якщо всі зречуться, я – ніколи.
041	MAR	014	030	Ісус сказав йому: ―Істинно кажу тобі: цієї ночі, перед тим, як півень двічі заспіває, ти тричі зречешся Мене.
041	MAR	014	031	Але Петро ще сильніше наполягав: ―Навіть якщо треба буде померти разом із Тобою, усе одно я не зречуся. І всі сказали так само.
041	MAR	014	032	Потім вони прийшли до місця, яке називається Гефсиманія, і [Ісус] сказав Своїм учням: ―Посидьте тут, поки Я помолюся.
041	MAR	014	033	Він узяв з Собою Петра, Якова та Івана й почав сумувати та тривожитись.
041	MAR	014	034	Він сказав їм: ―Моя душа страждає смертельно! Залишайтеся тут та пильнуйте.
041	MAR	014	035	І, відійшовши трохи далі, упав на землю та молився, щоб, якщо можливо, ця година обминула Його.
041	MAR	014	036	Він казав: «Авва! Отче! Для Тебе все можливо! Нехай ця чаша обмине Мене. Але нехай буде не як Я хочу, а як Ти».
041	MAR	014	037	Повернувшись, знайшов, що вони заснули, та сказав Петрові: ―Симоне, ти спиш? Чи не міг ти однієї години пильнувати?
041	MAR	014	038	Пильнуйте та моліться, щоб вам не впасти в спокусу! Бо дух бадьорий, а тіло немічне.
041	MAR	014	039	І знов відійшов та молився, кажучи ті ж слова.
041	MAR	014	040	Коли Він повернувся до учнів, знову знайшов, що вони сплять, бо їхні очі були обтяжені. Вони не знали, що відповісти Йому.
041	MAR	014	041	Коли прийшов утретє, сказав їм: ―Ви все ще спите та відпочиваєте? Досить, ось прийшла година, і Син Людський віддається в руки грішників.
041	MAR	014	042	Вставайте, ходімо! Ось наближається Мій зрадник.
041	MAR	014	043	І відразу, коли Він ще говорив, підійшов Юда, один із дванадцятьох, і з ним натовп із мечами та киями – від первосвященників, книжників та старійшин.
041	MAR	014	044	Зрадник дав їм такий знак, кажучи: «Той, Кого я поцілую, це Він, арештовуйте Його й візьміть під варту!»
041	MAR	014	045	Наблизившись, він відразу підійшов до Ісуса й сказав: «Равві!» – і поцілував Його.
041	MAR	014	046	Тоді вони наклали на Нього руки та заарештували Його.
041	MAR	014	047	Один із тих, хто стояв поруч із Ним, вихопив меч, ударив раба первосвященника й відрубав йому вухо.
041	MAR	014	048	Потім Ісус звернувся до них: «Ви вийшли проти Мене, як проти розбійника, з мечами та киями, щоб заарештувати Мене.
041	MAR	014	049	Щодня Я був із вами, навчав у Храмі, і ви не заарештовували Мене. Але це сталося, щоб збулося Писання».
041	MAR	014	050	І всі, залишивши Його, втекли.
041	MAR	014	051	Один юнак слідував за Ним, обгорнувшись у покривало на голе тіло. Вони схопили його,
041	MAR	014	052	але він, залишивши покривало, утік голий.
041	MAR	014	053	Ісуса повели до первосвященника, де зібралися всі первосвященники, книжники та старійшини.
041	MAR	014	054	Петро ж ішов за Ісусом на відстані аж у двір первосвященника, сів разом зі слугами та грівся біля вогню.
041	MAR	014	055	Первосвященники й весь Синедріон шукали свідчення проти Ісуса, щоб вбити Його, але не знаходили.
041	MAR	014	056	Багато хто неправдиво свідчив проти Нього, але їхні свідчення не збігалися.
041	MAR	014	057	Деякі піднялися та неправдиво свідчили проти Нього, кажучи:
041	MAR	014	058	―Ми чули, як Він казав: «Я зруйную цей Храм рукотворний і за три дні Я збудую інший, нерукотворний».
041	MAR	014	059	Але і в цьому їхнє свідчення не підтвердилося.
041	MAR	014	060	Тоді первосвященник, піднявшись, став на середину й запитав Ісуса: ―Нічого не відповідаєш на те, що вони свідчать проти Тебе?
041	MAR	014	061	Але Він мовчав і нічого не відповідав. Первосвященник запитав Його знову: ―Ти – Христос, Син Благословенного?
041	MAR	014	062	Ісус відповів: ―Я є. І ви побачите Сина Людського, Який сидить праворуч від Всемогутнього й приходить на хмарах небесних!
041	MAR	014	063	Тоді первосвященник роздер свій одяг та сказав: ―Навіщо нам потрібні свідки?
041	MAR	014	064	Ви чули богохульство! Що скажете? І всі вони вирішили, що Він заслуговує на смерть.
041	MAR	014	065	Деякі почали плювати на Нього, закривали Йому обличчя та били кулаками, кажучи: «Пророкуй!» І слуги теж били Його в обличчя.
041	MAR	014	066	У той час Петро був внизу, у дворі; туди підійшла й одна зі служниць первосвященника.
041	MAR	014	067	Коли вона побачила Петра, який грівся біля вогню, придивилася до нього й сказала: ―І ти був з Ісусом із Назарета.
041	MAR	014	068	Але Петро заперечив кажучи: ―Я не знаю й не розумію, про що ти говориш. Він вийшов геть на переддвер’я. І тоді заспівав півень.
041	MAR	014	069	Служниця знов побачила його й почала казати всім присутнім: ―Цей чоловік – один із них!
041	MAR	014	070	Але він знову заперечив цьому. Трохи пізніше ті, що були присутні там, сказали Петрові: ―Ти й справді один із них, бо ти галілеянин!
041	MAR	014	071	Але він почав клястися та присягати кажучи: ―Не знаю Цього Чоловіка, про Якого ви говорите!
041	MAR	014	072	І одразу заспівав півень удруге. Тоді Петро згадав слова Ісуса: «Перед тим, як двічі заспіває півень, ти тричі зречешся Мене». І, згадавши, він гірко заплакав.
041	MAR	015	001	Вранці наступного дня первосвященники скликали раду разом зі старійшинами, книжниками та всім Синедріоном. Потім зв’язали Ісуса та повели й передали Його Пилатові.
041	MAR	015	002	Пилат запитав Його: ―Ти Цар юдеїв? [Ісус] відповів: ―Ти кажеш це!
041	MAR	015	003	Первосвященники звинувачували Його в багатьох речах.
041	MAR	015	004	Пилат знов запитав Ісуса: ―Ти нічого не відповідаєш? Дивись, скільки проти Тебе обвинувачень!
041	MAR	015	005	Але Ісус більше нічого не відповідав, і Пилат дуже здивувався.
041	MAR	015	006	На кожне свято [намісник] відпускав їм одного з в’язнів, якого вони просили.
041	MAR	015	007	У той час був один в’язень, на ім’я Варавва, який разом із бунтівниками був винний у вбивстві.
041	MAR	015	008	Люди прийшли й почали просити Пилата, щоб він зробив, як завжди.
041	MAR	015	009	Пилат відповів їм: ―Чи бажаєте, щоб я відпустив вам Царя юдеїв?
041	MAR	015	010	Бо він знав, що через заздрощі первосвященники видали Ісуса.
041	MAR	015	011	Але первосвященники вмовили людей просити, щоб краще відпустив їм Варавву.
041	MAR	015	012	Пилат знову звернувся до них: ―А що хочете, щоб я зробив із Тим, Кого називаєте Царем юдеїв?
041	MAR	015	013	Вони ж знов закричали: ―Розіпни Його!
041	MAR	015	014	Пилат запитав: ―Яке ж зло Він скоїв? Але вони ще сильніше закричали: ―Розіпни Його!
041	MAR	015	015	І так Пилат, бажаючи догодити людям, відпустив їм Варавву, а Ісуса наказав бичувати та віддав на розп’яття.
041	MAR	015	016	Воїни відвели Ісуса до двору, тобто до преторії, та скликали всю когорту.
041	MAR	015	017	Вони наділи на Нього багряницю, сплели та поклали на голову вінок із тернини.
041	MAR	015	018	І почали вітати Його: «Вітаємо Тебе, Царю юдеїв!»
041	MAR	015	019	Вони били Його тростиною по голові, плювали на Нього й, падаючи на коліна, вклонялися Йому.
041	MAR	015	020	Коли закінчили знущатися, зняли з Ісуса багряницю, надягнули на Нього Його одяг і відвели, щоб розіп’яти Його.
041	MAR	015	021	[Воїни] примусили одного перехожого, Симона з Кирени, що повертався з поля, батька Олександра та Руфа, нести хрест Ісуса.
041	MAR	015	022	Привели Ісуса на Голгофу (що в перекладі означає «місце Черепа»).
041	MAR	015	023	Дали Йому [випити] вина, змішаного з миррою, але Він не взяв.
041	MAR	015	024	Потім, розіп’явши Ісуса, вони розділили між собою Його одяг, кидаючи жереб, хто що візьме.
041	MAR	015	025	Коли Його розіп’яли, була третя година.
041	MAR	015	026	І написали Його провину: цар юдеїв.
041	MAR	015	027	Разом із Ним розіп’яли двох розбійників: одного – праворуч, а іншого – ліворуч від Нього.
041	MAR	015	028	І збулося сказане у Святому Писанні: «Його зараховано до злочинців».
041	MAR	015	029	Ті, що проходили повз, богохульствували проти Нього. Вони хитали головами й казали: «Гей! Ти ж збирався зруйнувати Храм і відбудувати його за три дні.
041	MAR	015	030	Спаси Себе Самого, зійди з хреста!»
041	MAR	015	031	Первосвященники разом із книжниками також насміхалися з Нього, кажучи між собою: «Інших рятував, а Себе не може врятувати!
041	MAR	015	032	Якщо Він насправді Христос, Цар Ізраїля, то нехай зараз зійде з хреста, щоб ми побачили й повірили!» І ті, що були розіп’яті разом із Ним, також насміхалися з Нього.
041	MAR	015	033	Близько шостої години настала темрява по всій землі – аж до дев’ятої години.
041	MAR	015	034	А о дев’ятій Ісус голосно закричав: «Елої, Елої, лема савахтані?» (що в перекладі означає: «Боже Мій, Боже Мій, чому Ти покинув Мене?»)
041	MAR	015	035	Деякі з тих, що там стояли, почувши це, казали: «Дивіться, Він кличе Іллю!»
041	MAR	015	036	Хтось побіг, наповнив губку кислим вином, настромив на тростину й дав Йому пити, кажучи: «Облиште, побачимо, чи прийде Ілля зняти Його!»
041	MAR	015	037	Ісус же, голосно скрикнувши, віддав духа.
041	MAR	015	038	Завіса в Храмі розірвалася надвоє зверху донизу.
041	MAR	015	039	Сотник, який стояв навпроти Нього, побачивши, як Він помер, промовив: «Цей чоловік справді був Сином Божим!»
041	MAR	015	040	Були там і деякі жінки, які стояли поодаль і дивилися. Серед них були Марія Магдалина, Марія – мати Якова молодшого та Йосії, і Саломія.
041	MAR	015	041	Коли Він був ще в Галілеї, вони слідували за Ним та служили Йому. Було й багато інших, які прийшли з Ним до Єрусалима.
041	MAR	015	042	Коли настав вечір, – а був день Приготування перед Суботою, –
041	MAR	015	043	прийшов Йосиф з Ариматеї, поважний радник, який теж очікував Царства Божого. Він наважився піти до Пилата та просити тіло Ісуса.
041	MAR	015	044	Коли Пилат дізнався, що Ісус уже помер, то здивувався й, покликавши сотника, запитав у нього, чи давно Ісус помер.
041	MAR	015	045	Довідавшись від сотника, [що Ісус дійсно помер], він віддав тіло Йосифові.
041	MAR	015	046	[Йосиф] купив льняну тканину і, знявши [тіло Ісуса], обгорнув його в полотно й поклав до гробниці, яка була висічена в скелі. До входу в гробницю привалив камінь.
041	MAR	015	047	Марія Магдалина та Марія, [мати] Йосії, дивилися, де Його поховали.
041	MAR	016	001	Після Суботи Марія, Марія Магдалина, Марія, [мати] Якова, і Саломія купили пахощі, щоб піти та намастити Його.
041	MAR	016	002	На світанку першого дня тижня вони пішли до гробниці
041	MAR	016	003	й говорили між собою: «Хто відкотить нам камінь від входу в гробницю?»
041	MAR	016	004	Але коли придивилися, то побачили, що камінь, який був дуже великий, відкочено.
041	MAR	016	005	Увійшовши до гробниці, побачили юнака, одягненого в білий одяг, який сидів праворуч. Вони дуже злякалися.
041	MAR	016	006	Але він сказав їм: «Не бійтеся! Ви шукаєте Ісуса з Назарета, Який був розіп’ятий? Немає Його тут: Він воскрес! Подивіться на місце, де Його поклали.
041	MAR	016	007	Ідіть та скажіть Його учням та Петрові, що Він іде перед вами в Галілею, там Його побачите, як Він казав вам».
041	MAR	016	008	Вони вийшли та побігли геть від гробниці, бо їх охопило тремтіння та подив. Вони нікому нічого не сказали, адже були охоплені страхом.
041	MAR	016	009	(note: The most reliable and earliest manuscripts do not include Mark 16:9-20.) Після Свого воскресіння вранці першого дня тижня [Ісус] найперше з’явився Марії Магдалині, з якої вигнав сім демонів.
041	MAR	016	010	Вона пішла та сповістила Його учнів, які плакали та сумували.
041	MAR	016	011	Почувши, що Він живий і що вона Його бачила, вони не повірили.
041	MAR	016	012	Після цього, Він з’явився в іншому вигляді двом із них, які йшли до села.
041	MAR	016	013	Вони повернулися та сповістили іншим, але їм теж не повірили.
041	MAR	016	014	Нарешті Він з’явився одинадцятьом, коли вони були за столом. Він докоряв їм за їхню невіру та впертість, бо не повірили тим, хто бачив Його воскреслим із мертвих.
041	MAR	016	015	Потім промовив: «Ідіть по всьому світі та проповідуйте Добру Звістку всім людям!
041	MAR	016	016	Хто повірить та охреститься, буде спасенний, а хто не повірить, буде засуджений.
041	MAR	016	017	Такі ознаки будуть супроводжувати тих, хто увірував: в ім’я Моє будуть виганяти демонів, говоритимуть новими мовами,
041	MAR	016	018	якщо братимуть до рук змій або вип’ють отруту, це не нашкодить їм, на хворих покладатимуть руки, і ті зціляться».
041	MAR	016	019	Після того, як Господь Ісус промовив до них ці слова, Він вознісся на небо й сів праворуч від Бога.
041	MAR	016	020	Вони пішли та проповідували по всьому світі, а Господь допомагав їм і підтверджував Слово ознаками, що його супроводжували.
#
# BOOK	042	LUK	Luke	Від Луки
042	LUK	001	001	Оскільки багато хто вже намагався скласти розповідь про події, які сталися між нами,
042	LUK	001	002	у такий спосіб, як їх передали нам люди, що від самого початку були свідками й котрі стали служителями Слова,
042	LUK	001	003	то і я вирішив, дослідивши все ретельно від самого початку, написати тобі, поважний Теофіле, усе послідовно,
042	LUK	001	004	щоб ти міг досконало пізнати достовірність слів, яких був навчений.
042	LUK	001	005	За днів Ірода, царя Юдеї, був один священник, на ім’я Захарія, із черги Авія, та його дружина, на ім’я Єлизавета, одна з дочок Аарона.
042	LUK	001	006	Вони обоє були праведні перед Богом, бездоганно виконуючи всі заповіді та настанови Господа.
042	LUK	001	007	У них не було дітей, бо Єлизавета була безплідна, і обоє були похилого віку.
042	LUK	001	008	Одного разу, коли [Захарія] за порядком своєї черги служив перед Богом,
042	LUK	001	009	згідно зі звичаєм священства, випало йому через жереб зайти до Храму Господнього та кадити.
042	LUK	001	010	Усе зібрання народу молилося зовні, коли прийшов час кадити.
042	LUK	001	011	Тоді ангел Господній з’явився перед ним, стоячи з правого боку жертовника для кадіння.
042	LUK	001	012	Коли Захарія побачив його, то жахнувся, і страх охопив його.
042	LUK	001	013	Але ангел сказав йому: ―Не бійся, Захаріє, твоя молитва почута! Твоя дружина Єлизавета народить тобі сина, і назвеш його Іван.
042	LUK	001	014	Ти будеш радісним та щасливим, і багато хто радітиме його народженню.
042	LUK	001	015	Він буде великий перед Господом, вина та міцного напою не питиме; і Дух Святий наповнить його ще з лона його матері.
042	LUK	001	016	І багатьох синів Ізраїлю він наверне до Господа Бога свого.
042	LUK	001	017	Він ітиме перед Ним у дусі й силі Іллі, наверне серця батьків до дітей та непокірних до мудрості праведних, щоб підготувати народ до приходу Господа.
042	LUK	001	018	Захарія відповів ангелу: ―Як я дізнаюся про це? Я вже старий, і дружина моя в похилих літах.
042	LUK	001	019	Ангел у відповідь сказав йому: ―Я Гавриїл, що стою перед Богом, і мене послано сказати тобі цю добру звістку,
042	LUK	001	020	але тепер ти будеш мовчати й не зможеш говорити до дня, коли все це станеться, бо ти не повірив моїм словам, котрі здійсняться свого часу!
042	LUK	001	021	Народ же чекав на Захарію та дивувався, чому він затримується в Храмі.
042	LUK	001	022	Коли ж він вийшов, то вже не міг говорити, і всі зрозуміли, що в Храмі він бачив видіння. [Захарія] звертався до них знаками та залишався німим.
042	LUK	001	023	Після закінчення днів його служіння, він повернувся додому.
042	LUK	001	024	Невдовзі після цього Єлизавета, його дружина, завагітніла й п’ять місяців ховалася, кажучи:
042	LUK	001	025	«Ось що для мене зробив Господь у ці дні, коли зглянувся, щоб зняти ганьбу мою між людьми».
042	LUK	001	026	Шостого місяця Бог надіслав ангела Гавриїла в галілейське місто, яке називалося Назарет,
042	LUK	001	027	до діви, що була заручена з чоловіком, на ім’я Йосиф, з дому Давида. Ім’я діви було Марія.
042	LUK	001	028	Прийшовши до неї, ангел промовив: ―Радій, та, що отримала благодать! Господь із тобою! Благословенна ти між жінками.
042	LUK	001	029	Ці слова здивували її, і вона почала роздумувати, що може означати це привітання.
042	LUK	001	030	Ангел відповів їй: ―Не бійся, Маріє, бо ти знайшла благодать у Бога.
042	LUK	001	031	Ось завагітнієш та народиш Сина, і назвеш Його Ісус.
042	LUK	001	032	Він буде великий, і Його називатимуть Сином Всевишнього. Господь Бог дасть Йому престол Давида, батька Його.
042	LUK	001	033	Він царюватиме над домом Якова повіки, і Його Царству не буде кінця.
042	LUK	001	034	Марія відповіла ангелу: ―Як же це станеться, якщо я не була з чоловіком?
042	LUK	001	035	У відповідь ангел сказав: ―Дух Святий зійде на тебе, і сила Всевишнього обгорне тебе, тому Святий, Який народиться, назветься Сином Божим.
042	LUK	001	036	Ось Єлизавета, твоя родичка, завагітніла у своїй старості й чекає на сина; і оце вже шостий місяць тій, що її звуть безплідною,
042	LUK	001	037	бо у Бога ніяке слово не буває безсилим.
042	LUK	001	038	Марія відповіла: ―Ось я, раба Господня, нехай усе станеться за словом твоїм. І ангел відійшов від неї.
042	LUK	001	039	Тими днями Марія зібралася й пішла, поспішаючи, у гірську околицю, в одне з міст Юдиних.
042	LUK	001	040	Вона зайшла в дім Захарії і привітала Єлизавету.
042	LUK	001	041	Коли Єлизавета почула привітання Марії, то дитя в її лоні заворушилося від радості, а Єлизавета наповнилася Духом Святим.
042	LUK	001	042	Вона голосно промовила: ―Благословенна ти між жінками, і благословенна Дитина, Яку ти народиш!
042	LUK	001	043	І звідкіля мені це, що мати Господа мого прийшла до мене?
042	LUK	001	044	Як тільки я почула голос твого привітання, дитина в моєму лоні заворушилася від радості.
042	LUK	001	045	Блаженна та, яка повірила, що здійсниться все сказане їй від Господа!
042	LUK	001	046	І сказала Марія: «Величає душа моя Господа,
042	LUK	001	047	та радіє дух мій у Бозі, Спасителі моєму,
042	LUK	001	048	бо зглянувся Він на покору раби Своєї. Ось чому віднині всі покоління називатимуть мене блаженною,
042	LUK	001	049	бо велике вчинив мені Всемогутній. Святе ім’я Його!
042	LUK	001	050	Милість Свою Він [показує] з роду в рід тим, хто боїться Його.
042	LUK	001	051	Він зробив велику справу Своєю рукою, розсіяв гордих у думках сердець їхніх.
042	LUK	001	052	Скинув сильних з престолу та підняв принижених.
042	LUK	001	053	Голодних нагодував благами, а заможних відіслав ні з чим.
042	LUK	001	054	Допоміг Ізраїлеві, слузі Своєму, згадавши милість,
042	LUK	001	055	так, як обіцяв батькам нашим, Авраамові та нащадкам його повіки!»
042	LUK	001	056	Марія залишилася з Єлизаветою три місяці, а потім повернулася до себе додому.
042	LUK	001	057	Коли настав час, Єлизавета народила сина.
042	LUK	001	058	І почули сусіди та родичі, що Господь проявив Свою велику милість до неї, та раділи разом із нею.
042	LUK	001	059	Восьмого дня, коли прийшли обрізати немовля, хотіли назвати його ім’ям батька – Захарія.
042	LUK	001	060	Але мати його відповіла: ―Ні! Він буде називатися Іван.
042	LUK	001	061	А вони сказали їй: ―У твоїй родині немає нікого, названого таким ім’ям.
042	LUK	001	062	Знаками запитали його батька, як він бажає його назвати.
042	LUK	001	063	Він попросив дощечку для запису та написав: «Його ім’я – Іван!» І всі дивувалися.
042	LUK	001	064	Тієї ж миті відкрилися його вуста: він почав говорити, благословляючи Бога.
042	LUK	001	065	І страх охопив усіх сусідів, і всюди в гірській частині Юдеї говорили про ці події.
042	LUK	001	066	Кожен, хто чув це, говорив у своєму серці: «Ким же стане це дитя?» Бо рука Господа була з ним.
042	LUK	001	067	Захарія, батько його, наповнився Духом Святим і почав пророкувати:
042	LUK	001	068	«Благословен Господь, Бог Ізраїлю, бо прийшов Він на допомогу та визволив народ Свій.
042	LUK	001	069	Він підняв нам ріг спасіння у домі Давида, слуги Свого,
042	LUK	001	070	як заповів колись у давнину через вуста Своїх святих пророків,
042	LUK	001	071	що визволить нас від ворогів наших та від усіх, хто ненавидить нас.
042	LUK	001	072	Він проявив милість до батьків наших, пам’ятаючи про Свій святий заповіт,
042	LUK	001	073	обітницю, яку Він дав нашому батькові Аврааму, –
042	LUK	001	074	визволити нас від руки ворогів, щоб ми служили Йому без страху
042	LUK	001	075	у святості й праведності перед лицем Його в усі дні наші.
042	LUK	001	076	І ти, дитино, назвешся пророком Всевишнього, бо йтимеш перед Господом, готуючи шляхи Йому,
042	LUK	001	077	щоб дати пізнання спасіння народові Його, через прощення гріхів їхніх.
042	LUK	001	078	Через велику милість Бога нашого, з якою прийде нам на допомогу, як Вранішня Зоря з висоти,
042	LUK	001	079	щоб засіяти над тими, що живуть у темряві й у тіні смерті, спрямовуючи наші кроки на шлях миру».
042	LUK	001	080	Дитина ж росла та зміцнювалась духом і перебувала в пустелі до дня, коли з’явилася перед Ізраїлем.
042	LUK	002	001	У ті дні вийшов наказ від Кесаря Августа зробити перепис усього населення.
042	LUK	002	002	Це був перший перепис за правління Квірінія Сирією.
042	LUK	002	003	І всі пішли записатися, кожний до свого міста.
042	LUK	002	004	Пішов також і Йосиф із Галілеї, з міста Назарета, в Юдею, у місто Давида, що зветься Віфлеєм, бо він походив із дому та роду Давида.
042	LUK	002	005	Він пішов записатися разом із Марією, своєю нареченою, що була вагітна.
042	LUK	002	006	І сталося так, що коли вони були там, настав їй час народити.
042	LUK	002	007	І народила вона Сина, свого Первістка, і сповила Його, і поклала в ясла, бо не було для них місця в гостьовій кімнаті.
042	LUK	002	008	Були ж у тій місцевості пастухи, які стояли в полі й охороняли вночі свою отару.
042	LUK	002	009	Аж ось ангел Господа з’явився біля них, і слава Господня засіяла навколо, і великий страх охопив їх.
042	LUK	002	010	І промовив до них ангел: «Не бійтеся! Я приніс вам добру звістку, яка буде великою радістю для всього народу!
042	LUK	002	011	Сьогодні в місті Давида народився вам Спаситель – Христос Господь!
042	LUK	002	012	І ось вам знак: знайдете сповите Немовля, Яке лежатиме в яслах».
042	LUK	002	013	І раптом разом з ангелом з’явилося численне небесне військо, яке прославляло Бога, кажучи:
042	LUK	002	014	«Слава Богу на небесах, а на землі мир людям, в яких перебуває Його добра воля!»
042	LUK	002	015	Коли ангели повернулися на небо, пастухи почали говорити один одному: «Ходімо до Віфлеєма й побачимо, що там сталося, про що Господь сповістив нас».
042	LUK	002	016	І пішли вони швидко [до Віфлеєма] й знайшли Марію, Йосифа й Немовля, покладене в ясла.
042	LUK	002	017	Побачивши їх, вони розповіли все, що їм було сказано про Цю Дитину.
042	LUK	002	018	Усі, хто чув, дивувалися тому, що розповідали пастухи про Нього.
042	LUK	002	019	Марія ж зберігала всі ці слова у своєму серці та роздумувала над ними.
042	LUK	002	020	І повернулись пастухи, прославляючи та вихваляючи Бога за все те, що почули й побачили, і за те, що все було так, як їм було сказано.
042	LUK	002	021	Восьмого дня, коли настав час обрізати [Дитя], назвали Його Ісус – саме так, як оголосив ангел ще до Його зачаття в утробі.
042	LUK	002	022	І коли, за Законом Мойсея, закінчилися дні очищення, принесли Його до Єрусалима, щоб представити перед Господом,
042	LUK	002	023	як написано в Законі Господа: «Кожен первісток чоловічої статі має бути посвячений Господу».
042	LUK	002	024	За Законом Господа вони мали також принести жертву: «Дві горлиці або двох молодих голубів».
042	LUK	002	025	Був тоді в Єрусалимі чоловік, на ім’я Симеон. Він був чоловіком праведним та благочестивим, чекав на утіху Ізраїлю, і Дух Святий був на ньому.
042	LUK	002	026	І було відкрито йому Духом Святим, що він не бачитиме смерті, поки не побачить Христа Господнього.
042	LUK	002	027	[Керований] Духом, він прийшов у Храм, і коли батьки принесли Дитину Ісуса, щоб зробити з Ним за звичаєм Закону,
042	LUK	002	028	він узяв Його на руки, благословив Бога та промовив:
042	LUK	002	029	«А зараз, Владико, відпусти раба Твого з миром, за словом Твоїм,
042	LUK	002	030	бо побачили очі мої спасіння Твоє,
042	LUK	002	031	яке Ти приготував перед обличчям усіх народів,
042	LUK	002	032	світло одкровення для язичників і славу народу Твого Ізраїлю».
042	LUK	002	033	Батько та мати [Ісуса] дивувалися сказаному про Нього.
042	LUK	002	034	Симеон же благословив їх та сказав Марії, матері Його: «Ось Цей призначений для падіння й піднесення багатьох в Ізраїлі, Він буде знаком протиріччя,
042	LUK	002	035	так що думки багатьох сердець розкриються. І навіть душу твою пройме меч».
042	LUK	002	036	Була там і пророчиця Анна, дочка Фануїла, з роду Ашера; вона дожила до глибокої старості. Зі своїм чоловіком вона прожила сім років від одруження,
042	LUK	002	037	а потім стала вдовою, їй було вісімдесят чотири роки. Вона не відходила від Храму, постом та молитвою служила вдень і вночі.
042	LUK	002	038	Прийшовши в той час, вона прославляла Бога і всім, хто чекав на визволення Єрусалима, говорила про Нього.
042	LUK	002	039	І коли виконали все згідно із Законом Господа, повернулися до Галілеї, до свого міста Назарета.
042	LUK	002	040	Дитина ж росла та зміцнювалась, сповнюючись мудрістю, і благодать Божа була на Ній.
042	LUK	002	041	Кожного року батьки Ісуса ходили до Єрусалима на свято Пасхи.
042	LUK	002	042	Коли виповнилося Йому дванадцять років, Він, за звичаєм, пішов разом із ними.
042	LUK	002	043	Коли ж закінчилися дні [свята] і всі поверталися додому, Хлопчик Ісус залишився в Єрусалимі, а батьки Його не знали про це.
042	LUK	002	044	Вони думали, що Він іде разом з іншими. Пройшовши день дороги, вони почали шукати Його серед родичів та знайомих.
042	LUK	002	045	І, не знайшовши, повернулися до Єрусалима шукати Його.
042	LUK	002	046	Через три дні знайшли Його в Храмі, де Він сидів серед учителів, слухав їх та розпитував.
042	LUK	002	047	Усі, хто Його чув, дивувалися Його розуму та відповідям.
042	LUK	002	048	Побачивши Його, вони здивувались, і мати промовила до Нього: ―Дитино, чому Ти так вчинив із нами? Ось Твій батько і я з хвилюванням шукали Тебе.
042	LUK	002	049	Але Він відповів їм: ―Чому ви шукали Мене? Хіба ви не знали, що Мені треба бути в тому, що належить Моєму Отцю?
042	LUK	002	050	Але вони не зрозуміли слів, які Він їм сказав.
042	LUK	002	051	Після цього вони повернулися до Назарета, і Він слухався їх. Мати Його зберігала всі ці слова у своєму серці.
042	LUK	002	052	Ісус же зростав мудрістю, ростом і благодаттю у Бога та людей.
042	LUK	003	001	П’ятнадцятого року царювання Кесаря Тиберія, коли Понтій Пилат правив Юдеєю, Ірод був тетрархом Галілеї, його брат, Филип, був тетрархом земель Трахонії та Ітуреї, а Лісаній був тетрархом Авілінії,
042	LUK	003	002	коли первосвященниками були Анна та Каяфа, було Слово Боже до Івана, сина Захарії, у пустелі.
042	LUK	003	003	[Іван] пройшов усю околицю Йордану й проповідував хрещення покаяння для прощення гріхів,
042	LUK	003	004	як написано в книзі слів пророка Ісаї: «Голос кличе в пустелі: „Приготуйте дорогу Господеві, вирівняйте шляхи для Нього!
042	LUK	003	005	Нехай кожен яр наповниться і всяка гора та пагорб знизяться. Криві дороги нехай стануть прямими, а нерівні – рівними,
042	LUK	003	006	і всі люди побачать спасіння Боже“».
042	LUK	003	007	[Іван] казав так народові, що приходив хреститися в нього: ―Роде гадючий! Хто порадив вам тікати від гніву, що наближається?
042	LUK	003	008	Чиніть же плоди, достойні покаяння, і не думайте говорити в собі: «Наш батько – Авраам!» Бо кажу вам: Бог може з цього каміння створити дітей для Авраама!
042	LUK	003	009	Уже й сокира лежить біля коріння дерев! Кожне дерево, яке не приносить доброго плоду, зрубають та вкидають у вогонь.
042	LUK	003	010	Люди питали його: ―Що ж нам робити?
042	LUK	003	011	У відповідь він казав: ―Хто має дві сорочки, нехай віддасть одну тому, хто не має жодної, і хто має їжу, хай зробить так само.
042	LUK	003	012	Прийшли й митники хреститися та спитали його: ―Учителю, а нам що робити?
042	LUK	003	013	Він відповів: ―Не беріть більше від того, що вам призначено.
042	LUK	003	014	Воїни теж спитали його: ―А що нам робити? Він відповів: ―Нічого не беріть силою, не обвинувачуйте нікого неправдиво, задовольняйтеся своєю платнею.
042	LUK	003	015	Народ був в очікуванні, усі розмірковували у своїх серцях про Івана, чи не він Христос.
042	LUK	003	016	Іван, відповідаючи всім, сказав: ―Я хрещу вас водою, але йде Сильніший за мене, Якому я не достойний розв’язати ремінці Його сандалій. Він буде хрестити вас Духом Святим та вогнем.
042	LUK	003	017	У Його руці лопата, Він ретельно очистить Свій тік, збиратиме Свою пшеницю до житниці, а полову спалить у невгасимому вогні.
042	LUK	003	018	І багато іншого казав він, звіщаючи Добру Звістку народу.
042	LUK	003	019	Але коли він почав осуджувати тетрарха Ірода за Іродіаду, дружину його брата, а також за все зло, що він зробив,
042	LUK	003	020	то [Ірод] до всього додав ще й те, що замкнув Івана до в’язниці.
042	LUK	003	021	І сталося, коли хрестився весь народ, і Ісус, охрестившись, молився, розкрилися небеса.
042	LUK	003	022	І Дух Святий зійшов на Нього в тілесному вигляді, як голуб, і голос із неба пролунав: «Ти Син Мій улюблений, Тебе Я вподобав!»
042	LUK	003	023	Ісус, починаючи [служіння], був років тридцяти, і всі вважали Його сином Йосифа, сина Іллі,
042	LUK	003	024	сина Матата, сина Левія, сина Мелхія, сина Янная, сина Йосифа,
042	LUK	003	025	сина Мататії, сина Амоса, сина Наума, сина Еслі, сина Наггея,
042	LUK	003	026	сина Маата, сина Мататія, сина Семена, сина Іосиха, сина Йоди,
042	LUK	003	027	сина Іоана, сина Риса, сина Зоровавеля, сина Салатиїла, сина Нерія,
042	LUK	003	028	сина Мелхія, сина Аддія, сина Косама, сина Елмадама, сина Іра,
042	LUK	003	029	сина Ісуса, сина Еліезера, сина Іоріма, сина Матати, сина Левія,
042	LUK	003	030	сина Симеона, сина Юди, сина Йосифа, сина Йонама, сина Еліакима,
042	LUK	003	031	сина Мелея, сина Менна, сина Матати, сина Натама, сина Давида,
042	LUK	003	032	сина Єссея, сина Овіда, сина Воаза, сина Сала, сина Наасона,
042	LUK	003	033	сина Аммінадава, сина Адміна, сина Арні, сина Есрома, сина Фареса, сина Юди,
042	LUK	003	034	сина Якова, сина Ісаака, сина Авраама, сина Тара, сина Нахора,
042	LUK	003	035	сина Серуха, сина Рагава, сина Фалека, сина Евера, сина Селаха,
042	LUK	003	036	сина Каїнама, сина Арфахада, сина Сима, сина Ноя, сина Ламеха,
042	LUK	003	037	сина Метусали, сина Еноха, сина Ярета, сина Малелеїла, сина Каїнама,
042	LUK	003	038	сина Еноса, сина Сета, сина Адама, сина Бога.
042	LUK	004	001	Ісус, сповнений Духа Святого, повернувся від Йордану, і Дух повів Його в пустелю.
042	LUK	004	002	Сорок днів спокушав Його диявол, і увесь цей час Ісус нічого не їв. Коли ж [ці дні] закінчилися, Він зголоднів.
042	LUK	004	003	Тоді диявол промовив до Нього: ―Якщо Ти Син Божий, скажи ось цьому каменю, щоб став хлібом!
042	LUK	004	004	Ісус відповів йому: ―Написано: «Не одним тільки хлібом буде жити людина, але кожним словом Божим».
042	LUK	004	005	Тоді, вивівши Його на високу гору, диявол в одну мить показав Йому всі царства світу
042	LUK	004	006	й сказав Йому: ―Тобі віддам усі ці царства, всю владу й славу, бо вони передані мені, і кому я хочу, тому й віддаю їх.
042	LUK	004	007	Якщо Ти тільки поклонишся переді мною, усе буде Твоїм!
042	LUK	004	008	Ісус відповів: ―Написано: «Господу Богу твоєму поклоняйся і Йому єдиному служи».
042	LUK	004	009	Тоді [диявол] повів Його до Єрусалима й, поставивши на покрівлю Храму, сказав Йому: ―Якщо Ти Син Божий, кинься вниз із цього місця,
042	LUK	004	010	бо написано: «Ангелам Своїм Він віддасть наказ про Тебе, щоб охороняли Тебе».
042	LUK	004	011	А також: «На своїх долонях вони понесуть Тебе, щоб не спіткнулася нога Твоя об камінь».
042	LUK	004	012	Ісус сказав у відповідь: ―Сказано: «Не спокушай Господа Бога твого!»
042	LUK	004	013	Закінчивши всі ці спокушання, диявол залишив Його до [певного] часу.
042	LUK	004	014	Ісус повернувся в силі Духа до Галілеї, і чутка про Нього розійшлася по всій околиці.
042	LUK	004	015	Він навчав у їхніх синагогах, і всі Його прославляли.
042	LUK	004	016	[Ісус] прийшов до Назарета, у місто, де Він виріс. У день Суботній, за Своїм звичаєм, увійшов у синагогу й встав, щоб читати.
042	LUK	004	017	Йому дали книгу пророка Ісаї, і Він, розгорнувши її, знайшов місце, де було написано:
042	LUK	004	018	«Дух Господній на Мені, тому що Він помазав Мене, щоб звіщати Добру Звістку бідним, послав Мене проголосити свободу полоненим і сліпим прозріння, визволити зневолених,
042	LUK	004	019	проповідувати рік Господнього милосердя».
042	LUK	004	020	І, згорнувши книгу, віддав її служителю та сів. Очі всіх у синагозі були звернені на Нього.
042	LUK	004	021	Тоді Він почав говорити до них: ―Сьогодні здійснилося Писання, яке ви чули.
042	LUK	004	022	Усі присутні говорили добре про Нього й дивувалися словам благодаті, які Він казав. Вони запитували: ―Хіба це не син Йосифа?
042	LUK	004	023	Він сказав їм: ―Ви, безперечно, скажете Мені це прислів’я: «Лікарю, спочатку зцілися Сам! Зроби тут, на своїй батьківщині, те, що, ми чули, було в Капернаумі».
042	LUK	004	024	І продовжив: ―Істинно кажу вам: ніякого пророка не приймають на своїй батьківщині.
042	LUK	004	025	Та істинно кажу вам: багато вдів було за днів Іллі в Ізраїлі, коли небо замкнулося на три роки й шість місяців і коли настав великий голод на всій землі,
042	LUK	004	026	але до жодної з них не був посланий Ілля, а тільки до вдови в Сарепту Сидонську.
042	LUK	004	027	І багато прокажених було в Ізраїлі за часів пророка Єлисея, але жоден із них не очистився, окрім Неємана-сирійця.
042	LUK	004	028	Почувши це, усі в синагозі наповнилися гнівом.
042	LUK	004	029	Вони піднялися, вивели Його з міста та повели до краю гори, на якій було збудоване їхнє місто, щоби скинути Його.
042	LUK	004	030	Але [Ісус], пройшовши крізь натовп, віддалився.
042	LUK	004	031	І прийшов Він до галілейського міста Капернаума та навчав людей у Суботу.
042	LUK	004	032	Усі дивувалися Його вченню, бо слова Його мали владу.
042	LUK	004	033	У синагозі був чоловік, котрий мав демона, нечистого духа, і він голосно закричав:
042	LUK	004	034	―Облиш! Що Тобі до нас, Ісусе з Назарета? Ти прийшов знищити нас? Я знаю, Хто Ти – Святий Божий!
042	LUK	004	035	Але Ісус наказав йому: ―Замовкни та вийди з нього! І демон, кинувши його на середину, вийшов із нього, не заподіявши йому жодної шкоди.
042	LUK	004	036	Усіх охопило здивування, і казали одне до одного: «Що це за вчення таке, що владою та силою наказує нечистим духам, і вони виходять?»
042	LUK	004	037	І розійшлася чутка про Ісуса по всіх навколишніх місцях.
042	LUK	004	038	Вийшовши з синагоги, [Ісус] пішов у дім Симона. А теща Симона була в сильній гарячці; і попросили Його за неї.
042	LUK	004	039	Підійшовши до неї, Він наказав гарячці [відійти], і [хвороба] залишила її. Жінка негайно встала та почала прислуговувати їм.
042	LUK	004	040	Коли заходило сонце, усі, хто мав хворих на різні недуги, приводили їх до Ісуса, і, покладаючи руки на кожного, Він зцілив їх.
042	LUK	004	041	З багатьох вигнав демонів, але вони викрикували: «Ти – Син Божий!» Він же не дозволяв демонам говорити, бо вони знали, що Він – Христос.
042	LUK	004	042	На світанку Він вийшов та пішов у пустинне місце. Люди шукали Його й, коли знайшли, намагалися затримати, щоб Він не йшов від них.
042	LUK	004	043	Але Він казав їм: «І в інших містах Я повинен звіщати Добру Звістку про Царство Боже, адже для цього Я посланий».
042	LUK	004	044	І продовжував проповідувати в синагогах Юдеї.
042	LUK	005	001	Одного разу, коли [Ісус] знаходився біля озера Генезарет і натовп людей тиснувся до Нього, аби слухати Слово Боже,
042	LUK	005	002	Він побачив два човни, що стояли біля берега. А рибалки, вийшовши з них, чистили сіті.
042	LUK	005	003	[Ісус] увійшов до одного з човнів, який належав Симонові, попросив його відплисти трохи від берега й, присівши, навчав людей із човна.
042	LUK	005	004	Коли ж закінчив говорити, сказав Симонові: ―Відпливи на глибину, та закиньте сіті для лову.
042	LUK	005	005	Симон сказав у відповідь: ―Наставнику, ми цілу ніч працювали та нічого не впіймали, але за Твоїм словом я закину сіті.
042	LUK	005	006	Зробивши це, піймали так багато риби, що сіті почали рватись.
042	LUK	005	007	Вони покликали й своїх товаришів з іншого човна, щоб прийшли допомогти їм. Ті прийшли й наповнили рибою обидва човни так, що вони стали потопати.
042	LUK	005	008	Побачивши це, Симон Петро припав до колін Ісуса та промовив: ―Господи, відійди від мене, бо я людина грішна!
042	LUK	005	009	Адже страх охопив його й усіх, хто був із ним, від такої кількості спійманої риби,
042	LUK	005	010	а також Якова та Івана, синів Зеведеєвих, котрі були спільниками Симона. І промовив Ісус до Симона: ―Не бійся, віднині будеш ловити людей.
042	LUK	005	011	Витягнувши човни на берег, вони залишили все та пішли за Ним.
042	LUK	005	012	Коли [Ісус] перебував в одному місті, прийшов до нього чоловік, що був увесь покритий проказою. Побачивши Ісуса, він впав долілиць та просив Його, кажучи: ―Господи, якщо хочеш, Ти можеш мене очистити.
042	LUK	005	013	[Ісус] простягнув руку, доторкнувся до нього й промовив: ―Хочу, будь чистим! І вмить проказа залишила його.
042	LUK	005	014	[Ісус] наказав йому: ―Нікому не кажи про це, але йди, покажи себе священникові та принеси жертву за своє очищення, як наказав Мойсей, їм на свідчення.
042	LUK	005	015	Однак звістка про Ісуса розходилася ще більше, і багато людей приходило до Нього послухати та отримати зцілення від своїх хвороб.
042	LUK	005	016	Він же відходив у пустелю та молився там.
042	LUK	005	017	Одного дня, коли [Ісус] навчав людей, були там фарисеї та вчителі Закону, що прийшли з усіх сіл Галілеї та Юдеї, а також з Єрусалима; і сила Господня була з Ним, щоби зцілювати,
042	LUK	005	018	І ось декілька людей принесли на носилках паралізованого та хотіли внести його й поставити перед Ісусом.
042	LUK	005	019	Не маючи можливості внести його через натовп, вони залізли на дах та спустили його разом із носилками через отвір у покрівлі на середину, прямо перед Ісусом.
042	LUK	005	020	Побачивши їхню віру, Він промовив: «Друже, прощаються тобі гріхи твої!»
042	LUK	005	021	Книжники та фарисеї почали розмірковувати кажучи: «Хто Він такий, що богохульствує? Хто може прощати гріхи, окрім Самого Бога?»
042	LUK	005	022	Але Ісус, знаючи їхні думки, відповів: «Чому ви так роздумуєте у ваших серцях?
042	LUK	005	023	Що легше сказати: „Прощаються тобі гріхи твої!“ чи „Встань і ходи!“?
042	LUK	005	024	Але щоб ви знали: Син Людський має владу на землі прощати гріхи». І промовив до паралізованого: «Кажу тобі: встань, візьми свої носилки та йди додому!»
042	LUK	005	025	Той відразу ж встав перед ними, узяв те, на чому лежав, і пішов додому, прославляючи Бога.
042	LUK	005	026	Усіх охопив подив, і почали прославляти Бога. Сповнені страхом, вони говорили: «Дивовижні речі ми бачили сьогодні!»
042	LUK	005	027	Після цього [Ісус] вийшов та побачив митника, на ім’я Левій, що сидів при збиранні мита, і сказав йому: «Іди за Мною!»
042	LUK	005	028	Залишивши все, той піднявся й пішов за Ісусом.
042	LUK	005	029	І влаштував Йому Левій у своєму домі велику гостину; там було багато митників та інших, що сиділи з Ісусом за столом.
042	LUK	005	030	А фарисеї та книжники нарікали, кажучи Його учням: ―Чому ви їсте та п’єте разом із митниками й грішниками?
042	LUK	005	031	Ісус же відповів їм: ―Не здорові потребують лікаря, а хворі.
042	LUK	005	032	Я прийшов покликати до покаяння не праведних, а грішників.
042	LUK	005	033	Тоді вони сказали Йому: ―Учні Івана часто постяться та моляться, так роблять і фарисеї, а Твої їдять і п’ють!
042	LUK	005	034	Ісус відповів: ―Чи можете друзів нареченого змусити постити, доки наречений з ними?
042	LUK	005	035	Але настануть дні, коли наречений забереться від них, і тоді поститимуть у ті дні.
042	LUK	005	036	Він розповів їм притчу: ―Ніхто не розриває нової одежі, щоби з неї пришити латку до старої одежі, бо й нову розірве, і до старої не пасує латка з нової.
042	LUK	005	037	Ніхто не вливає молодого вина в старі бурдюки, бо молоде вино розірве їх і виллється, а бурдюки пропадуть.
042	LUK	005	038	Але молоде вино треба вливати в нові бурдюки.
042	LUK	005	039	І ніхто, випивши старого вина, не захоче молодого, бо каже: «Старе краще!»
042	LUK	006	001	Одного разу в Суботу [Ісус] зі своїми учнями проходив через засіяні поля пшениці. Вони збирали колосся та, розтираючи їх руками, їли [зерна].
042	LUK	006	002	Тоді деякі з фарисеїв сказали: ―Чому ви робите те, чого не дозволено робити в Суботу?
042	LUK	006	003	Ісус у відповідь сказав їм: ―Ви не читали, що зробив Давид, коли зголоднів він, а також і ті, що були з ним?
042	LUK	006	004	Як увійшов у Дім Божий, узяв та з’їв хліби покладання, і як дав і тим, хто був із ним, хоча їх не дозволено було їсти нікому, окрім священників?
042	LUK	006	005	І додав: ―Син Людський – Господь Суботи.
042	LUK	006	006	Довелося ж і в іншу Суботу увійти Йому в синагогу й навчати. Там був чоловік, у якого права рука всохла.
042	LUK	006	007	Книжники та фарисеї уважно стежили за Ісусом, чи буде Він зцілювати в Суботу, щоб знайти обвинувачення проти Нього.
042	LUK	006	008	Але Він, знаючи їхні думки, сказав чоловікові, що мав всохлу руку: «Підведися й стань посередині!» Той піднявся й став.
042	LUK	006	009	Ісус промовив до них: «Я питаю вас: що дозволено робити в Суботу – добро чи зло? Спасти життя чи згубити?»
042	LUK	006	010	І, поглянувши на них усіх, сказав чоловікові: «Простягни свою руку!» Той зробив це, і його рука була зцілена.
042	LUK	006	011	Вони ж розлютилися та [почали] радитись між собою, як вчинити з Ісусом.
042	LUK	006	012	У ті дні [Ісус] вийшов на гору, щоб молитись, і провів усю ніч у молитві до Бога.
042	LUK	006	013	Коли настав день, Він покликав учнів і обрав дванадцятьох, яких назвав апостолами:
042	LUK	006	014	Симона, якого назвав Петром, Андрія, його брата, Якова, Івана, Филипа, Варфоломія,
042	LUK	006	015	Матвія, Фому, Якова, сина Алфеєвого, Симона, званого Зилотом,
042	LUK	006	016	Юду, [сина] Якова, і Юду Іскаріота, котрий потім став зрадником.
042	LUK	006	017	[Ісус], зійшовши разом із ними з гори, зупинився на рівному місці. Великий натовп Його учнів і велика кількість народу зі всієї Юдеї, Єрусалима та приморського Тира й Сидона
042	LUK	006	018	прийшли послухати Його та отримати зцілення від хвороб. Ті, що страждали від нечистих духів, теж були зцілені.
042	LUK	006	019	Весь натовп хотів доторкнутися до Ісуса, бо від Нього виходила сила, яка зцілювала всіх.
042	LUK	006	020	[Ісус], звівши очі на Своїх учнів, почав говорити: «Блаженні бідні, бо ваше є Царство Боже.
042	LUK	006	021	Блаженні голодні нині, бо будете насичені. Блаженні, що плачете тепер, бо ви зрадієте.
042	LUK	006	022	Блаженні ви, коли люди зненавидять вас, коли проженуть вас, ображатимуть вас і відкидатимуть ваше ім’я як щось погане через Сина Людського.
042	LUK	006	023	Радійте того дня й веселіться, бо велика ваша нагорода на небі. Так само робили з пророками їхні батьки.
042	LUK	006	024	Але горе вам, багатії, бо ви вже отримали всю вашу втіху.
042	LUK	006	025	Горе вам, ситі нині, бо будете голодувати. Горе вам, що радієте нині, бо будете плакати й ридати.
042	LUK	006	026	Горе вам, коли про вас говоритимуть добре всі люди, бо так робили лжепророкам їхні батьки.
042	LUK	006	027	Але вам, хто слухає, Я кажу: любіть ворогів ваших, робіть добро тим, хто ненавидить вас;
042	LUK	006	028	благословляйте тих, хто проклинає вас; моліться за тих, хто кривдить вас.
042	LUK	006	029	Тому, хто вдарив тебе по щоці, підстав і другу, а тому, хто забирає твій верхній одяг, не забороняй взяти й сорочку.
042	LUK	006	030	Кожному, хто просить у тебе, дай, і від того, хто забере твоє, не проси назад.
042	LUK	006	031	Як бажаєте, щоб вам робили люди, так само й ви робіть їм.
042	LUK	006	032	Якщо ви любите [тільки] тих, хто любить вас, яка вам за це дяка? Адже й грішники люблять тих, хто любить їх.
042	LUK	006	033	І якщо ви робите добро [тільки] тим, хто вам робить добро, яка вам за це дяка? Грішники так само роблять.
042	LUK	006	034	І якщо позичаєте [тільки] тим, від кого сподіваєтесь отримати, яка вам за це дяка? Грішники так само позичають, щоб отримати стільки ж.
042	LUK	006	035	Але ви любіть ворогів ваших, робіть добро й позичайте, не очікуючи нічого. І буде вам велика нагорода, будете синами Всевишнього, бо Він добрий до невдячних та злих.
042	LUK	006	036	Будьте милосердні, як і Отець ваш милосердний.
042	LUK	006	037	Не судіть, і вас не судитимуть! Не засуджуйте, то й вас не засудять! Прощайте, то й вам проститься!
042	LUK	006	038	Давайте, і вам дадуть; доброю мірою, притиснутою, струснутою і переповненою дадуть вам. Бо якою мірою міряєте ви, такою ж виміряють і вам».
042	LUK	006	039	Він також розповів їм притчу: «Чи може сліпий водити сліпого? Чи не впадуть обидва в яму?
042	LUK	006	040	Учень не вищий за свого вчителя, але, вдосконалившись, кожний стане, як його вчитель.
042	LUK	006	041	Чому ж ти дивишся на скалку в оці твого брата, а колоди у своєму оці не помічаєш?
042	LUK	006	042	Як можеш сказати братові своєму: „Брате, дозволь вийняти скалку з твого ока“, якщо сам у твоєму оці колоди не бачиш? Лицеміре, витягни спочатку колоду зі свого ока, а тоді побачиш, як вийняти скалку з ока твого брата.
042	LUK	006	043	Немає доброго дерева, яке приносило б поганий плід, і немає поганого дерева, яке б приносило добрий плід.
042	LUK	006	044	Бо кожне дерево пізнається за його плодом: не збирають смокви з терну й винограду з ожини.
042	LUK	006	045	Добра людина з доброї скарбниці свого серця виносить добро, а погана людина з лихого скарбу свого серця виносить зло. Адже чим переповнене серце, те говорять її вуста.
042	LUK	006	046	Чому кличете Мене: „Господи! Господи!“, а не робите того, що Я кажу?
042	LUK	006	047	Скажу вам, до кого подібний кожний, хто приходить до Мене, чує слова Мої та виконує їх.
042	LUK	006	048	Він подібний до чоловіка, що, будуючи свій дім, вкопав глибоко та поклав основу на камені. Коли прийшла злива, і потік вдарив у той дім, то не зміг його похитнути, бо він був добре збудований.
042	LUK	006	049	А той, хто слухає й не виконує, схожий на чоловіка, який збудував свій дім на землі, без основи. Коли вдарив потік, то він відразу впав, і руйнування того дому було велике».
042	LUK	007	001	Коли [Ісус] закінчив говорити до народу, який слухав Його, то зайшов до Капернаума.
042	LUK	007	002	Раб одного сотника, яким він дорожив, тяжко захворів і був при смерті.
042	LUK	007	003	Почувши про Ісуса, сотник надіслав до Нього юдейських старійшин просити Його, щоб прийшов зцілити раба.
042	LUK	007	004	Прийшовши до Ісуса, вони щиро благали Його, кажучи: «Він достойний, щоб Ти зробив це для нього,
042	LUK	007	005	бо він любить наш народ і побудував нам синагогу».
042	LUK	007	006	Ісус пішов разом із ними. І коли Він був недалеко від дому, сотник надіслав своїх друзів сказати Йому: «Господи, не турбуйся, бо я не достойний, щоб Ти увійшов під мій дах.
042	LUK	007	007	Тому й себе я не вважав гідним, щоби прийти до Тебе, але скажи [лише] слово, і одужає мій слуга.
042	LUK	007	008	Бо і я людина підвладна й маю під своєю владою підлеглих воїнів. Кажу одному: „Іди!“ – і він іде, а іншому: „Прийди!“ – і він приходить, і рабу моєму: „Зроби це!“ – і він робить».
042	LUK	007	009	Почувши це, Ісус здивувався, обернувся до народу, що йшов за Ним, та промовив: «Кажу вам: навіть в Ізраїлі Я не знайшов такої великої віри».
042	LUK	007	010	Повернувшись додому, посланці знайшли раба здоровим.
042	LUK	007	011	Наступного дня [Ісус] пішов до міста, що зветься Наїн; разом із Ним ішли Його учні та великий натовп.
042	LUK	007	012	Коли ж Він наблизився до воріт міста, саме виносили померлого, єдиного сина в матері, котра була вдовою; разом із нею було чимало народу з міста.
042	LUK	007	013	Побачивши її, Господь змилосердився над нею й сказав: «Не плач!»
042	LUK	007	014	І, підійшовши, торкнувся труни, а ті, що її несли, зупинилися. Тоді [Ісус] промовив: «Юначе! Кажу тобі, встань!»
042	LUK	007	015	Мертвий піднявся, сів та почав говорити. І [Ісус] віддав його матері.
042	LUK	007	016	Усіх охопив страх, і прославляли Бога, кажучи: «Великий пророк з’явився між нами!» і «Бог прийшов на допомогу своєму народові!»
042	LUK	007	017	І розійшлася ця звістка про Нього по всій Юдеї та по всій тій країні.
042	LUK	007	018	Учні Івана сповістили його про все це. І він, прикликавши двох своїх учнів,
042	LUK	007	019	надіслав їх до Господа спитати: ―Ти Той, Хто має прийти, чи нам чекати іншого?
042	LUK	007	020	Прийшовши до Нього, чоловіки сказали: ―Іван Хреститель надіслав нас до Тебе спитати: «Ти Той, Хто має прийти, чи нам чекати іншого?»
042	LUK	007	021	Саме тоді Він зцілив багатьох від хвороб, недуг та злих духів і багатьом сліпим дарував зір.
042	LUK	007	022	У відповідь Він сказав: ―Ідіть і скажіть Іванові те, що ви бачили та чули: сліпі прозрівають, каліки ходять, прокажені очищаються, глухі чують, мертві оживають, а бідним проповідується Добра Звістка.
042	LUK	007	023	І блаженний той, хто не спокуситься через Мене.
042	LUK	007	024	Коли посланці Івана відійшли, [Ісус] почав говорити народові про Івана: «На що ви ходили подивитися в пустелю? На тростину, розхитану вітром?
042	LUK	007	025	На кого ви виходили дивитись? На людину, одягнену в м’яку одежу? Але ж ті, що розкішно одягаються й живуть у розкоші, знаходяться в царських палацах.
042	LUK	007	026	То на кого ви ходили дивитись? На пророка? Так, Я кажу вам, навіть більше, ніж на пророка!
042	LUK	007	027	Він той, про кого написано: „Ось Я посилаю Мого посланця перед обличчям Твоїм, який приготує дорогу перед Тобою“.
042	LUK	007	028	Кажу вам: нема більшого за Івана серед народжених жінками, але найменший у Царстві Божому більший за нього».
042	LUK	007	029	Весь народ, а також і митники, що слухали Його, визнавши справедливість Бога, хрестились хрещенням Івана.
042	LUK	007	030	А фарисеї та законники відкинули волю Божу про себе й не хрестились у нього.
042	LUK	007	031	«Із ким Мені порівняти людей з цього покоління, – сказав [Ісус], – і на кого вони схожі?
042	LUK	007	032	Схожі на дітей, котрі сидять на базарі та кличуть одне одного, кажучи: „Ми грали вам на сопілці, а ви не танцювали. Ми співали вам жалібні пісні, а ви не плакали“.
042	LUK	007	033	Прийшов Іван Хреститель, який не їсть хліба й не п’є вина, а ви кажете: „Має демона!“
042	LUK	007	034	Прийшов Син Людський, Який їсть і п’є, а ви кажете: „Ось чоловік – ненажера й п’яниця, приятель митників та грішників“.
042	LUK	007	035	Однак мудрість виправдана всіма її дітьми».
042	LUK	007	036	Один із фарисеїв запросив Його поїсти з ним. Зайшовши в дім фарисея, [Ісус] сів за стіл.
042	LUK	007	037	І ось одна жінка з того міста, яка була грішницею, дізналася, що Він сидить за столом у домі фарисея. Вона принесла алебастровий глечик із дуже дорогим миром
042	LUK	007	038	та, припавши до ніг [Ісуса] ззаду, плачучи, почала слізьми обмивати Його ноги й волоссям своєї голови витирати їх, цілувала Його ноги й мастила миром.
042	LUK	007	039	Побачивши це, фарисей, який запросив [Ісуса], подумав собі: ―Якби Він був пророком, то знав би, що жінка, яка торкається до Нього, – грішниця.
042	LUK	007	040	Тоді Ісус звернувся до нього: ―Симоне, маю тобі щось сказати! Той відповів: ―Говори, Учителю!
042	LUK	007	041	У одного позикодавця було двоє боржників: один був винен п’ятсот динаріїв, а інший – п’ятдесят.
042	LUK	007	042	Та оскільки вони не мали, чим віддати, він простив обох. Отже, хто з них буде любити його більше?
042	LUK	007	043	Симон відповів: ―Я думаю, що той, якому більше простив. [Ісус] відповів: ―Правильно ти розсудив.
042	LUK	007	044	І, обернувшись до жінки, сказав Симонові: ―Бачиш цю жінку? Я зайшов у твій дім, а ти не дав Мені води для ніг, вона ж своїми слізьми обмила Мої ноги та волоссям обтерла їх.
042	LUK	007	045	Ти не привітав Мене поцілунком, а вона, відколи Я зайшов, не перестає цілувати Мої ноги.
042	LUK	007	046	Ти не намастив Моєї голови олією, а вона миром намастила Мої ноги.
042	LUK	007	047	Тому кажу тобі: прощаються її численні гріхи, бо вона багато полюбила, а кому мало прощається, той мало любить.
042	LUK	007	048	[Потім Ісус] промовив до неї: ―Прощаються гріхи твої!
042	LUK	007	049	А всі, хто сидів із Ним за столом, почали думати про себе: «Хто Він такий, що й гріхи прощає?»
042	LUK	007	050	Він же сказав жінці: ―Віра твоя спасла тебе, іди з миром.
042	LUK	008	001	Після цього Він проходив через міста та села, проповідуючи Добру Звістку Царства Божого. Разом із Ним були Його дванадцятеро [учнів]
042	LUK	008	002	і деякі жінки, котрі були зцілені від злих духів та хвороб: Марія, звана Магдалиною, з якої вийшло сім демонів,
042	LUK	008	003	Іванна – дружина Хузи, наставника Ірода, Сусанна й багато інших, котрі служили Йому, чим мали.
042	LUK	008	004	Коли зібрався великий натовп і [люди] з кожного міста приходили до Нього, Він розповів цю притчу:
042	LUK	008	005	«Сіяч вийшов сіяти своє насіння. І коли він сіяв, деякі [зерна] впали біля дороги та були затоптані, а птахи небесні повидзьобували їх.
042	LUK	008	006	Інші впали на каміння та, зійшовши, висохли, бо не мали вологи.
042	LUK	008	007	Ще інші впали поміж терни й росли разом із ними, але колючки заглушили їх.
042	LUK	008	008	А інші впали в добру землю, вони виросли й принесли врожай стократний». Сказавши це, Він вигукнув: «Хто має вуха, щоб слухати, слухайте!»
042	LUK	008	009	Учні запитали [Ісуса], що означає ця притча.
042	LUK	008	010	Він відповів: «Вам дано пізнати таємниці Царства Божого, а іншим [говорю] притчами, щоб „дивлячись, не бачили і, слухаючи, не розуміли“.
042	LUK	008	011	Ось що означає ця притча: насіння – це Слово Боже.
042	LUK	008	012	Те, що посіяне біля дороги, – це ті, що слухають, але потім приходить диявол і забирає Слово з їхнього серця, щоб не повірили та не спаслися.
042	LUK	008	013	Те, що впало на камінь, – це ті, що, почувши, з радістю приймають Слово, але не мають коріння й вірують до певного часу, а коли приходить випробування, то відпадають.
042	LUK	008	014	Те, що впало поміж терни, – це ті, що чують, але з часом турботи, багатство та життєві задоволення придушують їх, і плід їхній не дозріває.
042	LUK	008	015	Те, що впало в хорошу землю, – це ті, що, почувши Слово, зберігають його в доброму та щирому серці та в терпінні приносять врожай.
042	LUK	008	016	Ніхто, запаливши світильник, не покриває його посудиною й не ставить під ліжко, але ставить на поставець, щоб усі, що входять, бачили світло.
042	LUK	008	017	Бо немає нічого прихованого, що не стало б явним, і нічого таємного, що не стало б відомим і не виявилося б.
042	LUK	008	018	Тому будьте уважні, як слухаєте, бо тому, хто має, додасться, і матиме надмірно, а від того, хто не має, і те, що має, забереться».
042	LUK	008	019	Прийшли Його мати та брати й не могли підійти до Нього через натовп.
042	LUK	008	020	І сказали Йому: ―Твоя мати й Твої брати стоять надворі та бажають бачити Тебе.
042	LUK	008	021	Він сказав їм у відповідь: ―Мати та брати Мої – це ті, що слухають Слово Боже й виконують його.
042	LUK	008	022	Одного дня [Ісус] та Його учні увійшли в човен, і Він сказав їм: «Переплиньмо на другий бік озера». І вони вирушили.
042	LUK	008	023	Коли вони пливли, Він заснув. Аж раптом на озері здійнялася велика буря. Вода почала заливати їх, і вони були в небезпеці.
042	LUK	008	024	Приступивши, учні розбудили [Ісуса], кажучи: ―Наставнику, Наставнику, ми гинемо! Він прокинувся, наказав вітрові та хвилям зупинитися, і настала тиша.
042	LUK	008	025	Тоді сказав їм: ―Де ваша віра? Вони ж, налякані та здивовані, говорили один до одного: ―Хто Він такий, що наказує, а вітер і вода підкоряються Йому?
042	LUK	008	026	І припливли вони в землю Герасинську, що знаходиться навпроти Галілеї.
042	LUK	008	027	Коли Він зійшов на берег, зустрів Його один чоловік із міста, який упродовж багатьох років мав демонів. Багато часу він вже не носив одежі та мешкав не в домі, а у гробницях.
042	LUK	008	028	Побачивши Ісуса, він закричав, упав перед Ним та голосно промовив: ―Що Тобі до мене, Ісусе, Сину Бога Всевишнього? Благаю Тебе, не муч мене.
042	LUK	008	029	Бо [Ісус] наказав нечистому духові вийти з цього чоловіка. Багато разів демон хапав його, та, попри те, що зв’язували його ланцюгами та кайданами, оберігаючи його, він все одно розривав окови, і демон гнав його в пустелю.
042	LUK	008	030	Ісус спитав його: ―Як тебе звати? ―Легіон, – відповів той, бо багато демонів увійшло в нього.
042	LUK	008	031	І вони благали [Ісуса], щоб Він не повелів їм іти в Безодню.
042	LUK	008	032	А було там велике стадо свиней, що паслося на горі. Демони просили [Ісуса], щоб дозволив їм увійти в них, і Він дозволив.
042	LUK	008	033	Демони, вийшовши з чоловіка, увійшли у свиней. Тоді все стадо кинулося з кручі в озеро та потонуло.
042	LUK	008	034	Побачивши, що сталося, свинопаси побігли та сповістили про це в місті та в селах.
042	LUK	008	035	[Люди] вийшли подивитися, що сталося, і коли підійшли до Ісуса, то знайшли чоловіка, з якого вийшли демони, він був одягнений, при здоровому глузді й сидів біля Ісусових ніг. [Побачивши це], вони злякалися.
042	LUK	008	036	Ті, хто бачив, розповідали, як було врятовано біснуватого.
042	LUK	008	037	Тоді всі люди з Герасинської околиці просили [Ісуса], щоб Він залишив їх, адже були охоплені великим страхом. Він же увійшов у човен і повернувся.
042	LUK	008	038	Чоловік, з якого вийшли демони, просив [Ісуса] взяти його з собою, але Він відпустив його, сказавши:
042	LUK	008	039	«Повернися до себе додому та розкажи, як багато зробив для тебе Бог». Той пішов і по всьому місту проповідував, як багато зробив для нього Ісус.
042	LUK	008	040	Коли Ісус повернувся, Його зустрів великий натовп, бо всі чекали на Нього.
042	LUK	008	041	І ось прийшов чоловік, на ім’я Яір, який був керівником синагоги, і, впавши долілиць до ніг Ісуса, благав Його зайти до його дому,
042	LUK	008	042	бо його єдина донька, яка мала років дванадцять, захворіла й була при смерті. Коли Він пішов, то натовп звідусіль тиснув на Нього.
042	LUK	008	043	І була там одна жінка, яка вже дванадцять років страждала на кровотечу. Вона витратила все, що мала, на лікарів, але ніхто не зміг її зцілити.
042	LUK	008	044	Підійшовши ззаду, вона доторкнулася до краю Його одежі, і вмить зупинилася її кровотеча.
042	LUK	008	045	Ісус запитав: ―Хто доторкнувся до Мене? Коли ж ніхто не зізнався, Петро сказав: ―Наставнику, натовп тісниться навколо Тебе.
042	LUK	008	046	Ісус же відповів: ―Хтось доторкнувся до Мене, бо Я відчув, як сила вийшла від Мене.
042	LUK	008	047	Жінка, побачивши, що не зможе втаїтися, тремтячи, підійшла та, впавши перед Ним, зізналася перед усім народом, чому доторкнулася до Нього і як раптом зцілилася.
042	LUK	008	048	Ісус же сказав їй: «Донько, віра твоя врятувала тебе. Іди з миром».
042	LUK	008	049	Коли Він ще говорив, прийшов хтось із [дому] керівника синагоги та сказав: ―Твоя донька померла, не турбуй Учителя!
042	LUK	008	050	Ісус же, почувши це, сказав Яіру: ―Не бійся, тільки віруй, і вона буде спасенна!
042	LUK	008	051	Прийшовши в дім, Він не дозволив нікому увійти з Ним, окрім Петра, Івана, Якова та батька й матері дитини.
042	LUK	008	052	Усі плакали та ридали над нею. Він же сказав їм: «Не плачте, бо вона не померла, а спить».
042	LUK	008	053	Але вони почали глузувати з Нього, бо знали, що дівчина померла.
042	LUK	008	054	[Ісус] же узяв її за руку й голосно промовив: «Дитино, встань!»
042	LUK	008	055	Дух її повернувся до неї, і вмить вона піднялася. Він наказав дати їй їсти.
042	LUK	008	056	Батьки [дитини] дуже здивувалися, але Він наказав нікому не казати про те, що сталося.
042	LUK	009	001	Скликавши дванадцятьох, Він дав їм силу та владу виганяти всіх демонів і зцілювати всі хвороби.
042	LUK	009	002	І послав їх проповідувати Царство Боже та зцілювати хворих.
042	LUK	009	003	Він промовив до них: «Нічого не беріть у дорогу: ні палиці, ні торбини, ні хліба, ні грошей, ні двох сорочок не майте.
042	LUK	009	004	Коли ж увійдете в якийсь дім, там залишайтесь і звідти йдіть далі.
042	LUK	009	005	Якщо десь вас не приймуть, то, виходячи з того міста, обтрусіть пил зі своїх ніг на свідчення проти них!»
042	LUK	009	006	Вони вийшли та ходили по селах, звіщаючи Добру Звістку й зцілюючи всюди.
042	LUK	009	007	Тетрарх Ірод почув про все, що сталося, і занепокоївся, бо дехто казав, що це Іван воскрес із мертвих;
042	LUK	009	008	інші [казали], що це з’явився Ілля, а ще інші – що це один зі стародавніх пророків воскрес.
042	LUK	009	009	Тоді Ірод сказав: «Івана я стратив, тоді хто Цей, про Кого я таке чую?» І намагався зустрітися з Ісусом.
042	LUK	009	010	Повернувшись, апостоли розповіли [Ісусові] про все, що зробили. Він узяв їх та відійшов у безлюдне місце біля міста, що зветься Віфсаїда.
042	LUK	009	011	Але люди, дізнавшись про це, пішли за Ним. Зустрівши їх, Він почав говорити про Царство Боже й зцілював тих, хто потребував зцілення.
042	LUK	009	012	Коли ж день схилявся до вечора, підійшли до Нього дванадцятеро й сказали: ―Відпусти людей, щоби пішли в навколишні села та хутори відпочити та знайти чогось їсти, бо ми тут у безлюдному місці.
042	LUK	009	013	Але Він сказав їм: ―Ви дайте їм їсти! Вони відповіли: ―Ми не маємо нічого, крім п’яти хлібів та двох рибин. Хіба що підемо й купимо їжу для всіх цих людей.
042	LUK	009	014	А було там близько п’яти тисяч чоловіків. [Ісус] промовив до Своїх учнів: ―Розсадіть їх групами приблизно по п’ятдесят.
042	LUK	009	015	Вони так і зробили, і розсадили всіх людей.
042	LUK	009	016	Він же, узявши п’ять хлібів та дві рибини, подивився на небо, благословив їх і, розломивши, дав учням, щоб розділили між людьми.
042	LUK	009	017	Усі їли та наситилися, і назбирали дванадцять кошиків залишків.
042	LUK	009	018	Одного разу, коли [Ісус] молився на самоті й разом із Ним були лише учні, Він запитав їх: ―За кого вважають Мене люди?
042	LUK	009	019	Вони відповіли: ―Одні – за Івана Хрестителя, інші – за Іллю, ще інші – за одного зі стародавніх пророків, що воскрес.
042	LUK	009	020	Він же запитав: ―А ви за кого Мене вважаєте? Петро відповів: ―Ти Христос Божий!
042	LUK	009	021	Тоді Він наказав їм нікому не розповідати про це.
042	LUK	009	022	Далі додав: «Синові Людському належить багато страждати, бути відкинутим старійшинами, первосвященниками та книжниками, бути вбитим, але третього дня воскресне».
042	LUK	009	023	Потім промовив до всіх: «Якщо хтось хоче йти за Мною, нехай зречеться самого себе, візьме свій хрест та щодня слідує за Мною.
042	LUK	009	024	Бо хто хоче спасти своє життя, той загубить його, а хто втратить життя своє заради Мене, той спасе його.
042	LUK	009	025	Яка користь людині, якщо здобуде весь світ, а саму себе занапастить або згубить?
042	LUK	009	026	Хто посоромиться Мене та Моїх слів, того й Син Людський посоромиться, коли прийде в славі Своїй, і Отця, і святих ангелів.
042	LUK	009	027	Істинно кажу вам: деякі з присутніх тут не зазнають смерті, доки не побачать Царства Божого».
042	LUK	009	028	А приблизно через вісім днів після цих слів, [Ісус] узяв із Собою Петра, Івана та Якова й піднявся на гору, щоб молитися.
042	LUK	009	029	Під час молитви вигляд Його обличчя змінився, і одежа [стала] білою та блискучою.
042	LUK	009	030	І ось двоє чоловіків розмовляли з Ним – це були Мойсей та Ілля.
042	LUK	009	031	Вони з’явились у славі та розмовляли з Ним про Його відхід, який Він мав завершити в Єрусалимі.
042	LUK	009	032	Петро й ті, що були з Ним, заснули, але, прокинувшись, побачили Його славу та цих двох чоловіків, які стояли з Ним.
042	LUK	009	033	Коли вони відійшли від Нього, Петро сказав Ісусові: «Наставнику, добре нам тут бути! Зробімо три намети: один для Тебе, один для Мойсея та один для Іллі». Він не знав, що говорить.
042	LUK	009	034	Коли він це казав, з’явилася хмара, яка накрила їх. Вони ж злякалися, коли увійшли в хмару.
042	LUK	009	035	З хмари промовив голос: «Це Син Мій обраний, Його слухайте!»
042	LUK	009	036	Коли ж пролунав голос, Ісус залишився Сам. Вони мовчали й нікому в ті дні не казали про те, що бачили.
042	LUK	009	037	Наступного дня, після того, як вони зійшли з гори, великий натовп зустрів Його.
042	LUK	009	038	І ось один чоловік із натовпу вигукнув: ―Учителю, благаю, зглянься над моїм сином, бо він у мене єдиний.
042	LUK	009	039	[Нечистий] дух хапає його, і він зненацька кричить, і катує його [дух] аж до піни. Насилу відходить, залишаючи його безсилим.
042	LUK	009	040	Я просив Твоїх учнів вигнати духа, але вони не змогли.
042	LUK	009	041	Ісус у відповідь сказав: ―О роде невірний та розбещений, доки буду з вами? Доки терпітиму вас? Приведи сюди твого сина!
042	LUK	009	042	Коли хлопчик наближався, демон у припадку кинув його на землю, але Ісус наказав нечистому духові [відійти], зцілив дитину та віддав її батькові.
042	LUK	009	043	Усі були вражені Божою величчю. Коли всі дивувалися всьому, що робив [Ісус], Він промовив до своїх учнів:
042	LUK	009	044	«Вкладіть ці слова у ваші вуха: Син Людський буде виданий у руки людські».
042	LUK	009	045	Однак учні не зрозуміли цих слів: вони були приховані від них, щоб не зрозуміли їх, а спитати Його про ці слова боялися.
042	LUK	009	046	Потім [учні] почали роздумувати між собою, хто з них найбільший.
042	LUK	009	047	Але Ісус, знаючи думки їхніх сердець, узяв дитину, поставив її біля Себе
042	LUK	009	048	та промовив до них: ―Той, хто прийме цю дитину в ім’я Моє, той Мене приймає, а хто Мене приймає, приймає Того, Хто надіслав Мене. Бо хто найменший поміж вас, той найбільший.
042	LUK	009	049	Іван відповів: ―Наставнику, ми бачили когось, хто Твоїм ім’ям виганяв демонів, та ми заборонили йому, бо він не ходить із нами.
042	LUK	009	050	Ісус відповів: ―Не забороняйте, бо хто не проти вас, той за вас.
042	LUK	009	051	Коли наближався час Йому бути взятим на небо, Він рішуче пішов до Єрусалима.
042	LUK	009	052	І надіслав перед Собою вісників. Вони зайшли до одного самарянського села, щоб приготувати все для Нього.
042	LUK	009	053	Але мешканці Його не прийняли, бо Він ішов до Єрусалима.
042	LUK	009	054	Побачивши це, учні Його, Яків та Іван, сказали: ―Господи, хочеш, ми накажемо, щоб зійшов вогонь із неба та спалив їх, як це зробив Ілля?
042	LUK	009	055	[Ісус], обернувшись до них, заборонив їм та сказав: ―Не знаєте, якого ви духа,
042	LUK	009	056	бо Син Людський прийшов не губити людські душі, а спасати їх! І пішли до іншого села.
042	LUK	009	057	Коли вони йшли дорогою, хтось сказав [Ісусові]: ―Я піду за Тобою, куди б Ти не пішов!
042	LUK	009	058	Ісус відповів йому: ―Лисиці мають нори, птахи небесні – гнізда, а Син Людський не має, де голову прихилити.
042	LUK	009	059	А іншому сказав: ―Іди за Мною! Але той відповів: ―Господи, дозволь мені спочатку піти поховати мого батька!
042	LUK	009	060	Тоді [Ісус] сказав: ―Залиши мертвим ховати своїх мерців, а ти йди звіщати Царство Боже!
042	LUK	009	061	Інший сказав: ―Господи, я піду за Тобою, але дозволь мені спочатку попрощатися з моїми домашніми!
042	LUK	009	062	Ісус сказав йому: ―Ніхто з тих, хто поклав руку на плуг та озирається назад, не придатний для Царства Божого!
042	LUK	010	001	Після того Господь призначив інших сімдесятьох[учнів] і надіслав їх по двоє перед Собою в усі міста та місцевості, куди Він мав іти.
042	LUK	010	002	І сказав їм: «Жнива насправді великі, а робітників мало, тож просіть Господа жнив, щоб послав робітників на жнива Свої.
042	LUK	010	003	Ідіть! Ось Я посилаю вас, як ягнят між вовків.
042	LUK	010	004	Не беріть ні гаманця, ні торбини, ні взуття й нікого в дорозі не вітайте.
042	LUK	010	005	Коли ж увійдете в якийсь дім, то спочатку скажіть: „Мир цьому дому!“
042	LUK	010	006	І якщо там є син миру, то спочине на ньому ваш мир, а коли ні, то повернеться до вас.
042	LUK	010	007	Залишайтеся в тому ж домі, їжте та пийте те, що дадуть вам, бо робітник достойний своєї платні. Не переходьте з дому в дім.
042	LUK	010	008	А коли зайдете в якесь місто та приймуть вас, то їжте [все], що покладуть перед вами.
042	LUK	010	009	Зціляйте в ньому хворих і кажіть їм: „Наблизилось до вас Царство Боже!“
042	LUK	010	010	А коли зайдете в якесь місто і не приймуть вас, то, виходячи на вулиці його, кажіть:
042	LUK	010	011	„Навіть пил із вашого міста, який прилип до наших ніг, ми обтрушуємо на свідчення проти вас, але знайте, що наблизилось Царство Боже!“
042	LUK	010	012	Кажу вам: легше буде Содомові в той день [суду], ніж тому місту.
042	LUK	010	013	Горе тобі, Хоразине! Горе тобі, Віфсаїдо! Бо якби в Тирі та Сидоні сталися ті чудеса, які були у вас, то вони давно би покаялися, сидячи в мішковині та попелі.
042	LUK	010	014	Проте Тиру та Сидону легше буде на суді, ніж вам.
042	LUK	010	015	І ти, Капернауме, чи будеш піднесений до неба? Ні, ти до пекла зійдеш!
042	LUK	010	016	Той, хто слухає вас, той Мене слухає, і хто відмовляється від вас, від Мене відмовляється. Хто ж відмовляється від Мене, той відмовляється від Того, Хто надіслав Мене».
042	LUK	010	017	Сімдесят [учнів] повернулися й радісно сказали: ―Господи, навіть демони підкоряються нам в ім’я Твоє.
042	LUK	010	018	А Він сказав їм: ―Я бачив сатану, котрий падав із неба, наче блискавка.
042	LUK	010	019	Ось даю вам владу наступати на змій і скорпіонів, і на всяку силу ворожу, і ніщо вам не зашкодить.
042	LUK	010	020	Однак не радійте, що духи вам підкоряються, а радійте тому, що імена ваші записані на небесах.
042	LUK	010	021	У той час [Ісус] зрадів Святим Духом та промовив: «Славлю Тебе, Отче, Господи неба і землі, за те, що Ти приховав це від мудрих та розумних і відкрив дітям. Так, Отче, бо такою була Твоя добра воля.
042	LUK	010	022	Усе Мені було доручено Моїм Отцем. Ніхто не знає, Хто є Син, окрім Отця, і Хто є Отець, окрім Сина й того, кому Син хоче відкрити».
042	LUK	010	023	І, повернувшись до учнів, промовив тільки до них: ―Блаженні очі, які бачать те, що ви бачите.
042	LUK	010	024	Бо кажу вам: багато пророків та царів бажали побачити те, що ви бачите, і не побачили, та почути те, що ви чуєте, і не почули.
042	LUK	010	025	І ось один учитель Закону піднявся та, спокушаючи Його, сказав: ―Учителю, що мені робити, щоб успадкувати життя вічне?
042	LUK	010	026	[Ісус] відповів йому: ―Що в Законі написано? Як читаєш?
042	LUK	010	027	Він відповів: ―«Люби Господа Бога свого всім серцем своїм, і всією своєю душею, і всією силою своєю, і всім розумом своїм» і «ближнього свого – як самого себе».
042	LUK	010	028	[Ісус] же сказав: ―Правильно ти відповів, роби так і будеш жити!
042	LUK	010	029	Але той, бажаючи виправдати себе, сказав Ісусові: ―А хто мій ближній?
042	LUK	010	030	Ісус відповів: ―Один чоловік ішов з Єрусалима в Єрихон та потрапив до рук розбійників, котрі роздягли його, побили та пішли далі, залишивши його напівмертвим.
042	LUK	010	031	Випадково тією ж дорогою проходив священник і, побачивши його, пройшов повз нього.
042	LUK	010	032	Також і левіт, прийшовши на те місце, подивився й пішов далі.
042	LUK	010	033	Але один самарянин, який був у подорожі, підійшов і, побачивши його, зглянувся над ним.
042	LUK	010	034	Він підійшов, перев’язав йому рани, намастивши їх олією та вином, поклав його на свою худобину та привіз до заїжджого двору, де доглядав за ним.
042	LUK	010	035	Наступного дня, від’їжджаючи, дав два динарії господареві та сказав: «Подбай про нього, а якщо витратиш на нього більше, я поверну тобі, коли вертатимусь».
042	LUK	010	036	Хто з цих трьох, на твою думку, був ближнім того, хто потрапив до рук розбійників?
042	LUK	010	037	Він відповів: ―Той, хто зглянувся над ним. Ісус сказав: ―Іди та роби так само.
042	LUK	010	038	Коли вони подорожували далі, то зайшли до одного села, де жінка, на ім’я Марта, прийняла Його у свій дім.
042	LUK	010	039	У неї була сестра, на ім’я Марія, яка сіла біля ніг Господа та слухала Його слова.
042	LUK	010	040	Марта була зайнята багатьма приготуваннями й, підійшовши, сказала: ―Господи, чи Тобі байдуже, що моя сестра залишила мене саму служити? Скажи їй, щоб допомогла мені.
042	LUK	010	041	Господь відповів їй: ―Марто, Марто, ти турбуєшся та клопочешся багатьма речами,
042	LUK	010	042	але потрібне одне. Марія обрала кращу частку, яка не відбереться від неї.
042	LUK	011	001	Одного разу [Ісус] молився, і, коли Він закінчив, один з учнів промовив до Нього: ―Господи, навчи нас молитися, як і Іван навчив своїх учнів!
042	LUK	011	002	Він промовив: ―Коли молитесь, то кажіть: «Отче наш, Що на небесах, нехай святиться ім’я Твоє! Нехай прийде Царство Твоє! Нехай буде воля Твоя, як на небі, так і на землі!
042	LUK	011	003	Хліб наш щоденний дай нам кожного дня.
042	LUK	011	004	І прости нам гріхи наші, бо і ми прощаємо всім боржникам нашим. І не введи нас у спокусу, але визволи нас від лукавого».
042	LUK	011	005	І сказав їм: ―Хто з вас, маючи друга, прийде до нього опівночі та скаже йому: «Друже, позич мені три хліби,
042	LUK	011	006	бо мій приятель прийшов до мене з дороги, і я не маю, що йому дати».
042	LUK	011	007	А той зсередини відповів би йому: «Не турбуй мене! Двері вже зачинені, і діти мої зі мною в ліжку. Не можу я піднятися й дати тобі».
042	LUK	011	008	Кажу вам: якщо він не встане та не дасть йому заради дружби, то все одно через наполегливість його підведеться й дасть усе, чого той потребує.
042	LUK	011	009	Тому Я кажу вам: просіть – і буде дано вам; шукайте – і знайдете; стукайте – і відчинять вам!
042	LUK	011	010	Бо кожен, хто просить, отримує, і хто шукає, знаходить, і тому, хто стукає, відчинять.
042	LUK	011	011	Котрий з вас, батьків, коли син просить хліба, замість хліба подасть йому камінь, і коли просить риби, замість риби подасть йому гадюку?
042	LUK	011	012	Або чи дасть йому скорпіона, коли той просить яйце?
042	LUK	011	013	Отже, якщо ви, будучи злими, вмієте давати добрі дари вашим дітям, то наскільки більше ваш Отець Небесний дасть Духа Святого тим, хто просить у Нього!
042	LUK	011	014	Одного разу [Ісус] вигнав демона, який був німий. І коли демон вийшов, німий [чоловік] заговорив; і весь натовп дивувався цьому.
042	LUK	011	015	Та деякі з них говорили: ―[Силою] Вельзевула, володаря демонів, Він виганяє демонів.
042	LUK	011	016	Інші ж, випробовуючи [Його], вимагали знамення з неба.
042	LUK	011	017	Але Він, знаючи їхні думки, відповів: ―Кожне царство, розділене в собі, буде спустошене, і дім, розділений в собі, впаде.
042	LUK	011	018	Якщо ж сатана розділився в собі самому, як встоїть його царство?[Питаю це], бо кажете, що Вельзевулом Я виганяю демонів.
042	LUK	011	019	Якщо ж Я виганяю демонів Вельзевулом, то ким виганяють ваші сини? Тому вони будуть вашими суддями.
042	LUK	011	020	Але якщо Я пальцем Божим виганяю демонів, то прийшло до вас Царство Боже.
042	LUK	011	021	Коли сильний, озброївшись, стереже свій дім, тоді майно його в безпеці.
042	LUK	011	022	Коли ж нападає сильніший за нього й перемагає його, то забирає все його озброєння, на яке він покладався, і потім ділить здобич.
042	LUK	011	023	Хто не зі Мною, той проти Мене; і хто не збирає зі Мною, той розкидає.
042	LUK	011	024	Коли нечистий дух виходить із людини, то йде в місця безводні шукати відпочинку й, не знаходячи, каже: «Повернусь я у дім свій, звідки вийшов».
042	LUK	011	025	І, повернувшись, знаходить його заметеним та прибраним.
042	LUK	011	026	Тоді він іде й бере інших сімох духів, гірших за себе, і входять та живуть там. І для людини останнє стає гіршим за попереднє.
042	LUK	011	027	Коли [Ісус] це казав, одна жінка з натовпу голосно промовила: ―Блаженна мати, яка носила та годувала Тебе.
042	LUK	011	028	Він відповів: ―Справді блаженні ті, що слухають Слово Боже та виконують його.
042	LUK	011	029	Коли зібралося багато народу, Він почав говорити: ―Цей рід – рід лукавий! Він шукає знамення, та не дасться йому знамення, хіба що тільки знамення Йони.
042	LUK	011	030	Бо як Йона став для ніневійців знаменням, так буде й Син Людський для цього роду.
042	LUK	011	031	Цариця Півдня встане на суд із людьми цього роду й засудить їх, бо вона прийшла з далекого краю землі послухати Соломонову мудрість, а ось тут Хтось більший за Соломона.
042	LUK	011	032	Люди Ніневії встануть на суд із цим родом і засудять його, бо вони покаялись через проповідь Йони, а ось тут Хтось більший за Йону.
042	LUK	011	033	Ніхто, запаливши світильник, не ставить його у потайне місце або під посудину, але ставить на поставець, щоб усі, що входять, бачили світло.
042	LUK	011	034	Світлом для тіла є око. Якщо твоє око буде здорове, то й все твоє тіло буде наповнене світлом, коли ж воно недуже, то й тіло твоє в темряві.
042	LUK	011	035	Отже, пильнуй, щоб світло, яке в тобі, не стало темрявою.
042	LUK	011	036	Якщо ж усе твоє тіло наповнене світлом і немає жодної темної частини, то все буде світле так, ніби світильник освітлює тебе сяйвом.
042	LUK	011	037	Коли Він закінчив говорити, один фарисей запросив Його до себе пообідати. [Ісус] зайшов та сів за стіл.
042	LUK	011	038	Фарисей же здивувався, побачивши, що перед обідом Він перш не обмився.
042	LUK	011	039	Тоді Господь промовив до нього: ―Ось ви, фарисеї, очищуєте чашу та посуд ззовні, а всередині ви повні здирництва та лукавства.
042	LUK	011	040	Нерозумні! Чи Той, Хто створив зовнішнє, не створив і внутрішнє?
042	LUK	011	041	Тож дайте милостиню з того, що всередині, ось тоді все буде чисте для вас.
042	LUK	011	042	Але горе вам, фарисеї, що даєте десятину з м’яти, рути й з усякого зілля, але обминаєте справедливість та любов Божу. І це належить робити, і тим не нехтувати.
042	LUK	011	043	Горе вам, фарисеї, що любите почесні місця в синагогах та привітання на ринках.
042	LUK	011	044	Горе вам, бо ви – як невидимі гроби, поверх яких люди ходять і не знають цього.
042	LUK	011	045	Один з учителів Закону відповів [Ісусові]: ―Учителю, кажучи це, Ти й нас ображаєш!
042	LUK	011	046	Але Він відповів: ―Горе й вам, учителям Закону, бо ви накладаєте на людей тягар, який важко нести, самі ж навіть пальцем не доторкнетеся до нього.
042	LUK	011	047	Горе вам, бо ви будуєте гробниці пророкам, яких убили ваші батьки.
042	LUK	011	048	Цим ви свідчите, що схвалюєте вчинки ваших батьків. Вони їх вбивали, а ви будуєте їм [гробниці].
042	LUK	011	049	Тому Бог у своїй мудрості сказав: «Надішлю до них пророків та апостолів, і декого з них уб’ють, а декого будуть переслідувати».
042	LUK	011	050	І тому цей рід буде відповідати за пролиту кров усіх пророків, які були вбиті від початку всесвіту,
042	LUK	011	051	від крові Авеля до крові Захарії, убитого між Храмом та жертовником. Кажу вам: цей рід відповість за все.
042	LUK	011	052	Горе вам, учителі Закону, бо ви взяли ключі пізнання: самі не ввійшли й тим, хто бажає ввійти, заборонили.
042	LUK	011	053	Коли [Ісус] вийшов [звідти], фарисеї та книжники почали критикувати Його та спокушати відносно багатьох речей.
042	LUK	011	054	Вони спостерігали за Ним, аби упіймати Його на слові.
042	LUK	012	001	Тим часом зібралися тисячі людей, так що тиснули одне одного. [Ісус] почав говорити в першу чергу до учнів: ―Стережіться закваски фарисейської, якою є лицемірство.
042	LUK	012	002	Немає нічого прихованого, що не відкрилося б, і нічого таємного, що не стало б відомим.
042	LUK	012	003	Тому все, що ви казали в темряві, буде почуте при світлі, і все, що говорили на вухо в окремій кімнаті, буде проповідуватися з дахів.
042	LUK	012	004	Кажу вам, Моїм друзям: не бійтеся тих, хто, вбиваючи тіло, потім більш нічого заподіяти не може.
042	LUK	012	005	Я вкажу вам, Кого треба боятися: бійтеся Того, Хто, вбивши, має силу кинути до Геєни. Так, кажу вам: Цього треба боятися.
042	LUK	012	006	Чи не продаються п’ять горобців за два асарії? І все ж, жоден із них не забутий Богом.
042	LUK	012	007	А на вашій голові навіть волосся пораховане. Не бійтеся: ви набагато цінніші за горобців.
042	LUK	012	008	Кажу вам: кожного, хто визнає Мене перед людьми, і Син Людський визнає перед ангелами Божими.
042	LUK	012	009	Але того, хто зречеться Мене перед людьми, зрікусь і Я перед ангелами Божими.
042	LUK	012	010	Кожному, хто скаже слово проти Сина Людського, проститься, але тому, хто богохульствує проти Святого Духа, не проститься.
042	LUK	012	011	Коли поведуть вас на суд у синагоги, до керівників та до влад, не турбуйтеся про те, як вам відповідати й що говорити,
042	LUK	012	012	бо в той час Дух Святий навчить, що треба говорити.
042	LUK	012	013	Хтось із натовпу сказав Йому: ―Учителю, скажи моєму братові, щоб розділив зі мною спадщину.
042	LUK	012	014	Він відповів: ―Чоловіче, хто поклав Мене суддею або посередником між вами?
042	LUK	012	015	Далі промовив до них: ―Дивіться уважно та стережіться всякої жадібності, бо життя людини не залежить від багатства її маєтку.
042	LUK	012	016	[Ісус] розповів їм притчу: ―В одного заможного чоловіка гарно вродила земля.
042	LUK	012	017	І він почав міркувати, кажучи сам до себе: «Що мені робити? Немає куди зібрати мій врожай».
042	LUK	012	018	І сказав: «Ось що я зроблю: зруйную старі амбари та збудую більші, і в мене буде достатньо місця, щоби зібрати все зерно та все моє добро.
042	LUK	012	019	Тоді я скажу моїй душі: „Тепер у тебе багато добра на багато років! Відпочивай, їж, пий та веселися“».
042	LUK	012	020	Але Бог відповів: «Безумцю! Цієї ж ночі заберуть у тебе душу твою. Кому дістанеться те, що ти приготував?»
042	LUK	012	021	Так станеться з кожним, хто збирає для себе й не багатіє в Бога.
042	LUK	012	022	Потім Він промовив до своїх учнів: ―Тому Я кажу вам: не турбуйтеся про життя – що будете їсти, ні про тіло – що будете вдягати.
042	LUK	012	023	Бо життя більше за їжу, а тіло – за одяг.
042	LUK	012	024	Погляньте на воронів: вони не сіють і не жнуть, не мають скарбниць та амбарів, і все ж Бог їх годує. Наскільки ж ви цінніші за цих птахів!
042	LUK	012	025	І хто з вас, турбуючись, може додати до свого зросту хоч лікоть?
042	LUK	012	026	Якщо ви навіть і найменшого зробити не можете, чому турбуєтесь про інше?
042	LUK	012	027	Подивіться, як ростуть лілії: вони не працюють і не прядуть. Та Я кажу вам: навіть Соломон у всій своїй величі не одягався так, як будь-яка з них.
042	LUK	012	028	Якщо ж Бог так одягає траву на полі, котра сьогодні є, а завтра буде кинута у вогонь, то наскільки краще Він одягне вас, маловіри?
042	LUK	012	029	Не шукайте, що вам їсти та пити, і не турбуйтеся про це.
042	LUK	012	030	Бо все це язичники цього світу шукають, але ваш Отець знає, що потребуєте.
042	LUK	012	031	Краще шукайте Царства Його, а все це додасться вам.
042	LUK	012	032	Не бійся, мале стадо, бо Отець ваш із радістю дає вам Царство.
042	LUK	012	033	Продавайте майно ваше й давайте милостиню. Робіть собі гаманці, котрі не зношуються, – невичерпний скарб на небі, куди злодій не закрадається і де міль не точить.
042	LUK	012	034	Бо де скарб ваш, там буде й ваше серце.
042	LUK	012	035	Будьте завжди готові – одяг підперезаний та світильник запалений.
042	LUK	012	036	Будьте подібні до людей, що чекають на повернення свого господаря з весілля, щоб, коли він прийде й постукає, негайно відчинити йому.
042	LUK	012	037	Блаженні ті раби, господар яких, прийшовши, знайде, що вони пильнують. Істинно кажу вам: тоді він сам, підперезавшись, посадить їх за стіл та, підійшовши, буде служити їм.
042	LUK	012	038	І якщо він прийде о другій або о третій сторожі, блаженні ті, кого він знайде так само.
042	LUK	012	039	Тож знайте, що якби господар дому знав, о якій сторожі приходить злодій, він не дозволив би вдертися до свого дому.
042	LUK	012	040	І ви будьте готові, бо Син Людський прийде тієї години, про яку й не думаєте.
042	LUK	012	041	Тоді Петро сказав: ―Господи, Ти говориш цю притчу нам чи всім?
042	LUK	012	042	Господь відповів: ―Хто вірний та розумний управитель, якого господар поставив над іншими своїми слугами, щоб давав їм їжу вчасно?
042	LUK	012	043	Блаженний той раб, якого господар знайде, що він так робить.
042	LUK	012	044	Істинно кажу вам: він поставить його над усім своїм майном.
042	LUK	012	045	Але якщо той раб скаже у своєму серці: «Мій господар запізнюється!» – і почне бити слуг та служниць, їсти, пити та напиватись,
042	LUK	012	046	господар того раба прийде того дня, коли він не сподівається, і о тій годині, якої не знає. Він розітне його та призначить йому місце разом із невірними.
042	LUK	012	047	Той раб, котрий знав волю господаря свого й не підготувався, ані не зробив того, чого господар бажав, буде сильно побитий.
042	LUK	012	048	А той, хто, не знаючи, зробив щось достойне покарання, буде побитий менше. Від усякого, кому багато дано, багато вимагатимуть, і кому багато повірено, з того більше й спитають.
042	LUK	012	049	Я прийшов кинути вогонь на землю, і як Я прагну, щоб він вже розгорівся!
042	LUK	012	050	Я маю хреститися хрещенням, і як Мені важко, поки це не здійсниться.
042	LUK	012	051	Ви вважаєте, що Я прийшов принести мир на землю? Ні, кажу вам, а розділення!
042	LUK	012	052	Бо віднині п’ятеро в одному домі розділяться: троє проти двох, і двоє проти трьох.
042	LUK	012	053	Будуть розділені: батько проти сина й син проти батька; мати проти доньки й донька проти матері; свекруха проти невістки й невістка проти свекрухи.
042	LUK	012	054	Він промовив до народу: ―Коли ви бачите хмару, яка здіймається на заході, то відразу кажете: «Буде дощ», і так стається.
042	LUK	012	055	А коли південний вітер віє, кажете: «Буде спека», і так стається.
042	LUK	012	056	Лицеміри! Вигляд землі та неба вмієте розпізнавати, так чому ж цей час не розпізнаєте?
042	LUK	012	057	Чому ви самі не розсудите, що є справедливе?
042	LUK	012	058	Коли ти йдеш зі своїм супротивником до правителя, то доклади зусиль для того, щоб ще в дорозі примиритися з ним, аби він не повів тебе до суду, а суддя не віддав тебе до рук стражника, і стражник не кинув тебе до в’язниці.
042	LUK	012	059	Кажу тобі: не вийдеш звідти, поки не заплатиш усе до останньої лепти.
042	LUK	013	001	У той час підійшли деякі та розказали [Ісусові] про галілеян, кров яких Пилат змішав з їхніми жертвами.
042	LUK	013	002	[Ісус] відповів: «Чи ви думаєте, що ці галілеяни так постраждали, тому що були грішніші за інших галілеян?
042	LUK	013	003	Кажу вам, що ні! Але якщо не покаєтесь, усі загинете так само.
042	LUK	013	004	Або думаєте, що ті вісімнадцять, на яких впала вежа в Силоамі та вбила їх, були більш грішні за всіх, що живуть в Єрусалимі?
042	LUK	013	005	Кажу вам, що ні! Але якщо не покаєтесь, усі так само загинете».
042	LUK	013	006	Тоді розповів їм таку притчу: «Один чоловік мав у своєму винограднику смоковницю й прийшов до неї шукати плоду, та не знайшов.
042	LUK	013	007	Тоді він промовив до садівника: „Ось я вже три роки приходжу шукати плоду на цій смоковниці й не знаходжу. Зрубай її! Навіщо вона займає землю?“
042	LUK	013	008	Але [садівник] відповів: „Господарю, залиши її ще на цей рік. Я обкопаю її довкола та обкладу її добривом.
042	LUK	013	009	Може, принесе плід, якщо ж ні, тоді її зрубаєш“».
042	LUK	013	010	[Ісус] навчав у синагозі в Суботу.
042	LUK	013	011	І ось там була жінка, яка вісімнадцять років мала духа хвороби та не могла випрямитись.
042	LUK	013	012	Коли Ісус її побачив, то покликав і сказав: ―Жінко, ти звільнена від своєї хвороби.
042	LUK	013	013	Він поклав на неї руки, і вона відразу випрямилась та почала прославляти Бога.
042	LUK	013	014	Тоді керівник синагоги, обурившись через те, що Ісус зцілив у Суботу, промовив до народу: ―Є шість днів, у які вам належить працювати, ось тоді й приходьте для зцілення, а не в Суботу!
042	LUK	013	015	Але Господь відповів йому: ―Лицеміри! Чи кожен із вас не відв’язує вола чи осла свого від стійла в Суботу й не веде напоїти?
042	LUK	013	016	Чи цю жінку, доньку Авраамову, яку сатана зв’язав ось уже вісімнадцять років, не належить визволити з цих пут у день Суботній?
042	LUK	013	017	Коли Він це промовив, усім Його супротивникам стало соромно, а весь народ радів усім славним вчинкам, які Він робив.
042	LUK	013	018	Далі [Ісус] промовив: «До чого подібне Царство Боже? До чого б Мені його прирівняти?
042	LUK	013	019	Воно подібне до гірчичного зерна, яке чоловік узяв та кинув у свій город. Зерно виросло та стало деревом, і птахи небесні зробили гнізда на його гілках».
042	LUK	013	020	І знову промовив: «До чого подібне Царство Боже?
042	LUK	013	021	Воно подібне до закваски, яку жінка взяла та поклала до трьох мір борошна, доки все вкисло».
042	LUK	013	022	[Ісус] проходив через міста та села, навчаючи людей і прямуючи до Єрусалима.
042	LUK	013	023	Хтось Його спитав: ―Господи, чи мало буде тих, що спасуться? [Ісус] відповів:
042	LUK	013	024	―Намагайтесь увійти через вузькі ворота, адже багато тих, хто намагатиметься ввійти, але не зможуть.
042	LUK	013	025	Коли господар будинку підійметься та зачинить двері, ви, стоячи ззовні, будете стукати в двері та казати: «Господи, відчини нам!» Але Він у відповідь скаже: «Я не знаю вас, звідки ви!»
042	LUK	013	026	Тоді ви скажете: «Ми їли та пили з Тобою, Ти навчав на наших вулицях».
042	LUK	013	027	Але Він відповість: «Не знаю вас, звідки ви. Відійдіть від Мене всі, хто чинить зло».
042	LUK	013	028	Там буде плач та скрегіт зубів, коли побачите Авраама, Ісаака, Якова й усіх пророків у Царстві Божому, а ви будете вигнані геть.
042	LUK	013	029	Прийдуть люди зі сходу та заходу, з півночі й півдня і сядуть за стіл у Царстві Божому.
042	LUK	013	030	І ось останні будуть першими, а перші – останніми.
042	LUK	013	031	Тоді підійшли до Нього фарисеї та сказали: ―Тікай, залиши це місто, бо Ірод хоче вбити Тебе.
042	LUK	013	032	Він відповів: ―Ідіть та скажіть тій лисиці: «Ось Я виганяю демонів і зціляю сьогодні та завтра, а третього дня закінчу.
042	LUK	013	033	Мені треба сьогодні, завтра та післязавтра продовжити Мій шлях, бо неможливо, щоб пророк загинув поза Єрусалимом».
042	LUK	013	034	О, Єрусалиме, Єрусалиме, що вбиваєш пророків і закидуєш камінням посланих до тебе! Скільки разів Я бажав зібрати твоїх дітей, як квочка збирає своїх курчат під крила, але ви не захотіли!
042	LUK	013	035	Ось ваш дім залишається [порожнім]. Кажу ж вам: не побачите Мене, доки не скажете: «Благословенний Той, Хто йде в ім’я Господа!»
042	LUK	014	001	Одного разу в Суботу Він прийшов пообідати в дім одного з фарисейських старшин. Вони уважно слідкували за Ним.
042	LUK	014	002	І ось перед Ним був чоловік, який хворів на водянку.
042	LUK	014	003	Ісус запитав учителів Закону та фарисеїв: ―Чи дозволено зцілювати в Суботу?
042	LUK	014	004	Але вони мовчали. Тоді [Ісус], доторкнувшись до чоловіка, зцілив його та відпустив.
042	LUK	014	005	До них же промовив: ―Якщо в когось із вас син або віл впаде в колодязь, хіба ви не витягнете його навіть у день Суботній?
042	LUK	014	006	Вони не змогли Йому нічого на це відповісти.
042	LUK	014	007	Помітивши, як запрошені обирають собі перші місця, Ісус розповів їм притчу:
042	LUK	014	008	«Коли хтось запросить тебе на весілля, не сідай на почесне місце, щоб не сталося так, що серед запрошених буде хтось поважніший за тебе.
042	LUK	014	009	Тоді прийде той, хто запросив тебе, та скаже: „Поступися місцем іншому“. І тоді доведеться тобі із соромом зайняти останнє місце.
042	LUK	014	010	Натомість коли будеш запрошений, прийди та сідай на останнє місце, щоб той, хто запросив тебе, підійшовши, сказав: „Друже, пересядь на краще місце!“ Тоді буде тобі честь перед усіма запрошеними.
042	LUK	014	011	Бо кожний, хто себе підносить, буде принижений, а хто себе принижує, буде піднесений».
042	LUK	014	012	Потім промовив до того, хто запросив Його: «Коли ти влаштовуєш обід або вечерю, не запрошуй своїх друзів, ні своїх братів, ні своїх родичів, ані багатих сусідів, щоби й вони не запросили тебе, і ти не одержав взаємної відплати.
042	LUK	014	013	Але коли влаштовуєш вечерю, запрошуй бідних, покалічених, кульгавих та сліпих.
042	LUK	014	014	І блаженний будеш, бо вони не мають, чим відплатити тобі, а твоя винагорода буде при воскресінні праведних».
042	LUK	014	015	Почувши це, один із тих, що обідав разом із Ним, промовив: ―Блаженний той, хто буде їсти хліб у Царстві Божому.
042	LUK	014	016	Ісус у відповідь сказав: ―Один чоловік приготував велику вечерю й запросив багатьох.
042	LUK	014	017	Коли прийшов час, він надіслав свого раба сказати запрошеним: «Приходьте, бо все вже готове».
042	LUK	014	018	Але всі, один за одним, почали відмовлятися. Перший сказав: «Я придбав поле, і мені треба піти й оглянути його. Прошу тебе, вибач мені!»
042	LUK	014	019	Другий сказав: «Я придбав п’ять пар волів та йду випробувати їх. Прошу тебе, вибач мені!»
042	LUK	014	020	Третій сказав: «Я щойно одружився й тому не можу прийти!»
042	LUK	014	021	Раб повернувся й про все доповів господареві. Тоді розлютився господар і сказав своєму рабу: «Іди швидко на вулиці й провулки міста та приведи сюди бідних, покалічених, сліпих та кульгавих».
042	LUK	014	022	І відповів раб: «Господарю, зроблено, як ти велів, і ще є місця».
042	LUK	014	023	Тоді господар сказав рабу: «Вийди на дороги й стежки та переконай усіх, кого зустрінеш, прийти, щоб дім мій наповнився.
042	LUK	014	024	Кажу вам: ніхто з тих, кого було запрошено, не їстиме на моїй вечері».
042	LUK	014	025	Разом з Ісусом ішло багато людей, та Він, обернувшись, промовив до них:
042	LUK	014	026	«Якщо хтось приходить до Мене й не зненавидить свого батька та матері, дружини, дітей, братів та сестер, і навіть свого життя, не може бути Моїм учнем.
042	LUK	014	027	Хто не несе хреста свого й не йде слідом за Мною, той не може бути Моїм учнем.
042	LUK	014	028	Бо хто з вас, бажаючи збудувати вежу, спочатку не сяде та не порахує всіх витрат, чи має він чим закінчити.
042	LUK	014	029	Щоб, коли покладе основу та не зможе закінчити, усі, хто побачить, не почали сміятися з нього,
042	LUK	014	030	кажучи: „Цей чоловік почав будувати, але не зміг закінчити!“
042	LUK	014	031	Або який цар, збираючись на війну проти іншого царя, не сяде та не роздумає, чи зможе з десятьма тисячами встояти проти того, хто йде на нього з двадцятьма тисячами?
042	LUK	014	032	Якщо ні, то поки той ще далеко, надішле послів до нього просити про мир.
042	LUK	014	033	Так і кожний з вас, хто не зречеться всього, що має, не може бути Моїм учнем.
042	LUK	014	034	Сіль – добра річ, але якщо й сіль втратить солоність, то чим повернути її смак?
042	LUK	014	035	Вона вже не придатна ні для землі, ні для добрива, її викидають геть. Хто має вуха, щоб слухати, слухайте!»
042	LUK	015	001	Усі митники та грішники приходили до [Ісуса], щоб послухати Його.
042	LUK	015	002	Але фарисеї та книжники нарікали кажучи: ―Він грішників приймає та їсть разом із ними.
042	LUK	015	003	Тоді Він розповів їм притчу:
042	LUK	015	004	―Який чоловік із вас, маючи сто овець та загубивши одну з них, не залишить дев’яносто дев’ять у пустелі та не піде шукати загублену, доки не знайде її?
042	LUK	015	005	І, знайшовши, з радістю покладе її на свої плечі.
042	LUK	015	006	Прийшовши додому, він покличе своїх друзів та сусідів, кажучи їм: «Радійте зі мною, бо я знайшов мою загублену вівцю».
042	LUK	015	007	Кажу вам: на небі буде більше радості за одного грішника, що кається, ніж за дев’яноста дев’ятьох праведників, які не потребують покаяння.
042	LUK	015	008	Або яка жінка, маючи десять драхмта загубивши одну з них, не запалює світильника й не замітає в хаті, шукаючи уважно, доки не знайде?
042	LUK	015	009	А знайшовши, кличе приятельок та сусідок і каже: «Радійте зі мною, бо я знайшла загублену драхму».
042	LUK	015	010	Такою, кажу вам, є радість ангелів Божих за одного грішника, який кається.
042	LUK	015	011	Він також сказав: ―Один чоловік мав двох синів.
042	LUK	015	012	Молодший із них сказав батькові: «Батьку, дай мені мою частину спадщини». І той поділив між ними майно.
042	LUK	015	013	Через декілька днів молодший син, зібравши все, відправився в далекий край і там розтратив усе своє майно, живучи розпусно.
042	LUK	015	014	Коли ж він усе витратив, настав великий голод у тім краю, і він почав бідувати.
042	LUK	015	015	І пішов та пристав до одного з жителів того краю, а той послав його на свої поля пасти свиней.
042	LUK	015	016	Він бажав би наїстися хоча б стручками ріжкового дерева, які їли свині, але ніхто не давав йому.
042	LUK	015	017	Опам’ятавшись, він сказав: «Скільки наймитів мого батька мають хліба вдосталь, а я тут помираю з голоду!
042	LUK	015	018	Встану, піду до свого батька та скажу йому: „Батьку, согрішив я проти Неба та проти тебе
042	LUK	015	019	і вже не достойний називатися твоїм сином. Прийми мене, як одного з твоїх наймитів!“»
042	LUK	015	020	І, вставши, пішов до свого батька. Коли він був ще далеко, батько побачив його, змилосердився над ним та побіг до нього, обійняв його та почав цілувати.
042	LUK	015	021	Син промовив до нього: «Батьку! Я согрішив проти Неба й проти тебе і вже недостойний називатися твоїм сином!»
042	LUK	015	022	Батько ж промовив до своїх рабів: «Принесіть швидко найкращу одежу, одягніть його і дайте перстень йому на руку та взуття на ноги!
042	LUK	015	023	Приведіть відгодоване теля та заколіть його! Будемо їсти та веселитись,
042	LUK	015	024	бо цей син мій був мертвий та ожив, пропав та знайшовся!» І почали веселитися.
042	LUK	015	025	А старший його син був у полі; і коли, повертаючись із поля, наблизився до дому, почув музику й танці.
042	LUK	015	026	Покликавши одного зі слуг, запитав: «Що це таке?»
042	LUK	015	027	«Твій брат прийшов, – сказав той, – і твій батько заколов відгодоване теля, бо [його син] повернувся живий та здоровий».
042	LUK	015	028	Він розлютився та не схотів увійти в дім. Батько ж його, вийшовши, став його просити.
042	LUK	015	029	Але він відповів своєму батькові: «Я стільки років служив тобі й ніколи не нехтував твоїм наказом, а ти жодного разу не дав мені й козенятка, щоб я повеселився з моїми друзями.
042	LUK	015	030	Але коли прийшов цей син твій, що розтратив твоє майно з блудницями, ти заколов для нього відгодоване теля».
042	LUK	015	031	[Батько] відповів йому: «Дитино, ти завжди зі мною, і все, що в мене є, – твоє.
042	LUK	015	032	Веселитися ж і радіти треба тому, що цей брат твій був мертвий та ожив, пропав та знайшовся».
042	LUK	016	001	Потім сказав учням: ―В одного багатого чоловіка був управитель, якого звинуватили в марнотратстві.
042	LUK	016	002	Він покликав його та сказав: «Що це я чую про тебе? Дай мені звіт про твоє управління, бо ти не можеш більше управляти».
042	LUK	016	003	Управитель подумав: «Що мені робити? Мій господар звільняє мене. Копати – не маю сил, просити – соромно.
042	LUK	016	004	Але я знаю, що робити, щоб, коли мене звільнять з управління, знайшлися люди, які приймуть мене до своїх домівок».
042	LUK	016	005	Почав він кликати кожного з боржників свого господаря. Першого він запитав: «Скільки ти винен моєму господареві?»
042	LUK	016	006	Той відповів: «Сто мір оливкової олії». І сказав йому: «Візьми швидко свою розписку та запиши п’ятдесят».
042	LUK	016	007	Потім другому сказав: «А ти скільки винен?» Той відповів: «Сто мір пшениці». Він сказав йому: «Візьми свою розписку та пиши вісімдесят».
042	LUK	016	008	Господар похвалив нечесного управителя за його кмітливість, бо сини цього світу мудріші у справах зі своїм родом, ніж сини світла.
042	LUK	016	009	Я кажу вам: здобувайте собі приятелів за допомогою неправедного багатства, щоб коли воно мине, вас прийняли у вічні оселі.
042	LUK	016	010	Хто вірний у малому, той вірний і у великому, а невірний у малому, і у великому невірний.
042	LUK	016	011	Отже, якщо ви не були вірні в неправедних багатствах, хто вам довірить справжнє?
042	LUK	016	012	Якщо в чужому не були вірні, хто вам дасть ваше?
042	LUK	016	013	Жоден слуга не може служити двом господарям, бо одного ненавидітиме, а другого любитиме, або одним буде нехтувати, а іншому буде відданим. Не можете служити Богові та багатству.
042	LUK	016	014	Почули про це фарисеї, які любили гроші, та глузували з Нього.
042	LUK	016	015	Але [Ісус] відповів їм: ―Ви вдаєте себе за праведних перед людьми, але Бог знає серця ваші, бо що високе в людей, те мерзенне в очах Бога.
042	LUK	016	016	Закон та Пророки були до Івана. Відтоді проповідується Добра Звістка Царства Божого, і кожен із зусиллям входить у нього.
042	LUK	016	017	Але скоріше небо та земля зникнуть, ніж одна риска Закону пропаде.
042	LUK	016	018	Кожен, хто розлучається зі своєю дружиною та одружується з іншою, перелюбствує; і всякий, хто одружується з розлученою жінкою, чинить перелюб.
042	LUK	016	019	Був собі багатий чоловік, який одягався в дорогу та вишукану одежу. Щодня він розкішно бенкетував.
042	LUK	016	020	Біля його воріт лежав убогий, на ім’я Лазар, що весь був у виразках
042	LUK	016	021	і бажав насититися тим, що падало зі столу багатого. Собаки, підходячи, лизали його рани.
042	LUK	016	022	Надійшов час, убогий помер, і ангели віднесли його на лоно Авраама. Помер же і багач, і поховали його.
042	LUK	016	023	А в пеклі, будучи в муках, він підняв свої очі та побачив здалека Авраама та Лазаря на його лоні.
042	LUK	016	024	І, закричавши, сказав: «Отче Аврааме! Змилуйся наді мною та пішли Лазаря, нехай умочить кінець свого пальця у воду та прохолодить мій язик, бо я сильно страждаю в цьому полум’ї».
042	LUK	016	025	Авраам відповів: «Сину! Згадай, що ти за життя свого одержав свої блага, як і Лазар – своє лихо. Тепер же він тішиться, а ти страждаєш.
042	LUK	016	026	І крім того, між нами та вами встановлена велика прірва, щоб ті, які бажають перейти звідси до вас, не могли, і щоб звідти до нас не переходили».
042	LUK	016	027	Той відповів: «Тоді благаю тебе, отче, пошли Лазаря в дім мого батька,
042	LUK	016	028	бо в мене п’ятеро братів, нехай він засвідчить їм, щоб вони не прийшли в це місце страждання».
042	LUK	016	029	Авраам відповів: «Вони мають Мойсея та Пророків, нехай їх слухають».
042	LUK	016	030	Але той відповів: «Ні, отче Аврааме, якщо хтось із мертвих піде до них, то вони покаються!»
042	LUK	016	031	Тоді Авраам сказав йому: «Якщо Мойсея і Пророків не слухають, то навіть якщо хтось із мертвих воскресне, це їх не переконає».
042	LUK	017	001	Потім [Ісус] промовив до своїх учнів: ―Неможливо, щоб спокуси не приходили, але горе тому, через кого приходить [спокуса].
042	LUK	017	002	Для нього було б краще, якби йому повісили млинове жорно на шию й кинули в море, ніж щоб він спокусив одного з цих малих.
042	LUK	017	003	Зважайте на себе! Якщо твій брат согрішить проти тебе, докори йому; а коли він покається, прости його.
042	LUK	017	004	І якщо він согрішить сім разів на день і сім разів прийде й скаже: «Я каюсь», – прости його.
042	LUK	017	005	Апостоли сказали Господеві: ―Додай нам віри!
042	LUK	017	006	Господь відповів: ―Якби ви мали віру, як гірчичне зерно, то сказали б цій шовковиці: «Вирвись із корінням і пересадись у море!», – і вона послухала б вас.
042	LUK	017	007	Хто з вас, маючи раба, який оре або пасе овець, скаже йому, коли він повернеться з поля: «Іди мерщій та сідай до столу?»
042	LUK	017	008	А чи не скаже йому радше: «Приготуй мені вечерю та, підперезавшись, прислуговуй мені, поки я буду їсти та пити, а потім їж і пий сам?»
042	LUK	017	009	Чи дякує хазяїн рабу за те, що той виконав наказ?
042	LUK	017	010	Так само й ви, коли зробите все, що вам було доручено, кажіть: «Ми раби недостойні, котрі зробили тільки те, що повинні були зробити».
042	LUK	017	011	Ідучи до Єрусалима, [Ісус] проходив між Самарією та Галілеєю.
042	LUK	017	012	І коли Він входив в одне село, зустріли Його десятеро прокажених. Вони зупинилися неподалік
042	LUK	017	013	та голосно прокричали: ―Ісусе, Наставнику, змилуйся над нами!
042	LUK	017	014	Побачивши їх, Він сказав: ―Ідіть та покажіться священникам! І, коли вони йшли, очистилися.
042	LUK	017	015	Один із них, побачивши, що зцілився, повернувся, голосно прославляючи Бога.
042	LUK	017	016	І припав лицем до ніг [Ісуса], дякуючи Йому. Він був самарянином.
042	LUK	017	017	Ісус промовив: ―Хіба не десять очистилося? Де ж дев’ять?
042	LUK	017	018	Невже жоден із них, окрім цього чужинця, не повернувся віддати славу Богові?
042	LUK	017	019	Потім сказав йому: ―Встань та йди, твоя віра спасла тебе!
042	LUK	017	020	Фарисеї запитали Його, коли прийде Царство Боже. [Ісус] відповів: ―Царство Боже прийде непомітно.
042	LUK	017	021	Ніхто не зможе сказати: «Ось воно тут!» або: «Воно там!», бо Царство Боже серед вас.
042	LUK	017	022	Потім Він промовив до учнів: ―Прийдуть дні, коли забажаєте побачити бодай один день Сина Людського, але не побачите.
042	LUK	017	023	Скажуть вам: «Ось Він там!» або: «Ось Він тут!» – не ходіть і не біжіть за ними!
042	LUK	017	024	Бо як блискавка, блиснувши, освітлює небо від одного краю до іншого, так буде й Син Людський у день Свій.
042	LUK	017	025	Але перше Йому треба багато страждати та бути відкинутим цим поколінням.
042	LUK	017	026	Як було за днів Ноя, так буде й за днів Сина Людського:
042	LUK	017	027	[люди] їли, пили, одружувались, виходили заміж аж до дня, коли Ной увійшов у ковчег, і прийшов потоп та знищив усіх.
042	LUK	017	028	Так само, як було й за днів Лота: [люди] їли, пили, продавали, купували, садили, будували;
042	LUK	017	029	але того дня, коли Лот вийшов із Содома, з неба випав дощ вогню й сірки та знищив їх.
042	LUK	017	030	Так буде й того дня, коли Син Людський з’явиться.
042	LUK	017	031	Того дня, хто буде на даху, а речі його в домі, нехай не сходить за ними; і хто буде в полі, також нехай не вертається назад.
042	LUK	017	032	Пам’ятайте про дружину Лота.
042	LUK	017	033	Хто намагатиметься спасти своє життя, той загубить його; а хто втратить життя, той його збереже.
042	LUK	017	034	Кажу вам, що тієї ночі будуть двоє на одному ліжку: одного буде взято, а другого залишено.
042	LUK	017	035	Дві жінки будуть молоти разом: одну буде взято, а другу залишено.
042	LUK	017	036	Двоє чоловіків будуть у полі: одного візьмуть, а другого залишать.
042	LUK	017	037	Вони запитали: ―Де, Господи? Ісус відповів: ―Де буде тіло, там зберуться й орли.
042	LUK	018	001	Тоді [Ісус] розповів їм притчу про те, що їм треба завжди молитися та не занепадати духом.
042	LUK	018	002	Він сказав: ―В одному місті був суддя, який не боявся Бога та не соромився людей.
042	LUK	018	003	У тому ж місті була вдова, котра приходила до нього й просила: «Захисти мене від мого кривдника!»
042	LUK	018	004	Деякий час він відмовлявся, але потім промовив до себе: «Хоч я і Бога не боюся, і людей не соромлюся,
042	LUK	018	005	але через те, що ця вдова не дає мені спокою, захищу її, щоб вона не приходила безперестанку й не докучала мені».
042	LUK	018	006	І сказав Господь: ―Почуйте, що каже неправедний суддя!
042	LUK	018	007	Так невже Бог не захистить Своїх обраних, котрі взивають до Нього день і ніч? Чи забариться Він?
042	LUK	018	008	Кажу вам: Він негайно захистить їх. Але коли прийде Син Людський, чи знайде Він віру на землі?
042	LUK	018	009	Тим, хто був упевнений в особистій праведності та принижував інших, [Ісус] розповів таку притчу:
042	LUK	018	010	―Двоє чоловіків прийшли в Храм помолитися. Один був фарисеєм, а інший – митником.
042	LUK	018	011	Фарисей стояв і так собі молився: «Боже, дякую Тобі за те, що я не такий, як інші люди, – грабіжники, неправедні, невірні або як цей митник.
042	LUK	018	012	Я пощу двічі на тиждень, даю десятину зі всякого прибутку!»
042	LUK	018	013	А митник стояв здалека й не смів навіть очей звести на небо, але бив себе в груди та казав: «Боже, змилуйся наді мною, грішним!»
042	LUK	018	014	Кажу вам: цей чоловік повернувся додому виправданий, а не той; бо кожний, хто себе підносить, буде принижений, а хто себе принижує, буде піднесений.
042	LUK	018	015	Деякі люди приносили до Нього також і дітей, щоб Він доторкнувся до них [та благословив], але учні, побачивши це, забороняли їм.
042	LUK	018	016	Ісус покликав їх до себе й сказав: «Пустіть дітей приходити до Мене й не забороняйте їм, бо таким, як вони, належить Царство Боже.
042	LUK	018	017	Істинно кажу вам: хто не прийме Царства Божого, як дитя, той не ввійде до нього!»
042	LUK	018	018	Один із керівників сказав: ―Учителю добрий, що мені робити, щоб успадкувати життя вічне.
042	LUK	018	019	Ісус відповів йому: ―Чому ти називаєш Мене добрим? Ніхто не є Добрий, окрім Самого Бога.
042	LUK	018	020	Ти знаєш заповіді: «Не чини перелюбу», «Не вбивай», «Не вкради», «Не обманюй», «Шануй твого батька та матір».
042	LUK	018	021	Він же сказав: ―Усе це я зберіг змалку.
042	LUK	018	022	Почувши це, Ісус сказав йому: ―Одного тобі ще бракує: продай усе, що маєш, та роздай бідним, і матимеш скарб на небесах; а тоді приходь та слідуй за Мною.
042	LUK	018	023	Почувши це, він глибоко засмутився, адже був дуже багатий.
042	LUK	018	024	Ісус же, побачивши, що він засмутився, сказав: ―Як важко багатому ввійти в Царство Боже!
042	LUK	018	025	Адже легше верблюдові пройти через вушко голки, ніж багатому ввійти в Царство Боже.
042	LUK	018	026	Ті, що почули це, запитали: ―Хто ж тоді може бути спасенний?
042	LUK	018	027	[Ісус] відповів: ―Неможливе для людей – можливе для Бога.
042	LUK	018	028	Тоді Петро сказав: ―Ось ми залишили, що в нас було, та пішли за Тобою.
042	LUK	018	029	Він відповів: ―Істинно кажу вам: немає нікого, хто б залишив дім, дружину, дітей, батьків і братів заради Царства Божого
042	LUK	018	030	й не отримав би значно більше в цей час, а в майбутньому віці – вічне життя.
042	LUK	018	031	[Ісус] узяв дванадцятьох та сказав їм: «Ось ми йдемо до Єрусалима, і збудеться все, написане пророками про Сина Людського.
042	LUK	018	032	Він буде виданий язичникам, і насміхатимуться з Нього, і зневажатимуть Його, і плюватимуть на Нього.
042	LUK	018	033	Будуть бичувати Його та вб’ють, але третього дня Він воскресне».
042	LUK	018	034	Та вони нічого з цього не зрозуміли. Ці слова були приховані від них, і вони не розуміли сказаного.
042	LUK	018	035	Коли ж Він наближався до Єрихона, один сліпий сидів біля дороги та просив милостиню.
042	LUK	018	036	Почувши, що проходить натовп, він запитав, що відбувається.
042	LUK	018	037	Йому сказали, що Ісус із Назарета проходить.
042	LUK	018	038	Тоді він закричав: ―Ісусе, Сину Давидів, змилуйся наді мною!
042	LUK	018	039	Ті, що йшли попереду, почали докоряти йому, щоб він мовчав, але він ще голосніше закричав: ―Сину Давидів, змилуйся наді мною!
042	LUK	018	040	Ісус зупинився та звелів привести сліпого до Себе. Коли той наблизився до Нього, [Ісус] спитав його:
042	LUK	018	041	―Що хочеш, щоб Я зробив для тебе? Той відповів: ―Господи, щоб я знову бачив!
042	LUK	018	042	Ісус сказав йому: ―Прозрій! Віра твоя спасла тебе!
042	LUK	018	043	І він умить прозрів та пішов за [Ісусом], прославляючи Бога. І весь народ, побачивши це, теж славив Бога.
042	LUK	019	001	Ісус зайшов у Єрихон та проходив через місто.
042	LUK	019	002	І ось один багатий чоловік, на ім’я Закхей, який був старший над митниками,
042	LUK	019	003	бажав бачити Ісуса, але через натовп не міг, оскільки був малого зросту.
042	LUK	019	004	Тоді побіг уперед та заліз на шовковицю, щоб побачити Ісуса, бо тією дорогою Він мав проходити.
042	LUK	019	005	Прийшовши на те місце, Ісус глянув угору та промовив до нього: ―Закхею, злізь скоріше, бо сьогодні Я повинен залишитись у твоєму домі.
042	LUK	019	006	Той поспішно зліз і радо прийняв Його.
042	LUK	019	007	Побачивши це, усі почали нарікати говорячи: ―Він зайшов у гостину до грішного чоловіка.
042	LUK	019	008	Закхей же встав та сказав Господеві: ―Господи! Половину свого майна я віддаю бідним і, якщо когось чимось обманув, повертаю вчетверо.
042	LUK	019	009	Тоді Ісус сказав йому: ―Сьогодні спасіння прийшло в цей дім, адже й він син Авраама.
042	LUK	019	010	Бо Син Людський прийшов знайти та спасти загублене.
042	LUK	019	011	Тим, хто це слухав, Ісус розповів притчу, бо Він був недалеко від Єрусалима, і вони думали, що Царство Боже має з’явитися негайно.
042	LUK	019	012	Отже, Він сказав: —Один знатний чоловік вирушив у далеку країну, щоб отримати царство та повернутися.
042	LUK	019	013	Покликавши десятьох рабів, він роздав їм десять міні сказав їм: «Вкладіть ці гроші в діло, доки я не повернуся!»
042	LUK	019	014	Але жителі цієї країни ненавиділи його й надіслали посланців слідом за ним, щоб сказати: «Не бажаємо, щоб він царював над нами!»
042	LUK	019	015	Отримавши царську владу, він повернувся та покликав до себе рабів, котрим роздав гроші, аби дізнатися, який вони отримали прибуток.
042	LUK	019	016	Перший прийшов і сказав: «Господарю, твоя міна принесла десять мін!»
042	LUK	019	017	Господар сказав: «Добре, хороший та вірний рабе! За те, що ти був вірний у малому, отримай владу над десятьма містами!»
042	LUK	019	018	Прийшов другий та сказав: «Господарю, твоя міна принесла п’ять мін!»
042	LUK	019	019	Господар сказав: «І ти володій п’ятьма містами!»
042	LUK	019	020	Прийшов третій і сказав: «Господарю, ось твоя міна, яку я зберігав, загорнувши в хустину.
042	LUK	019	021	Я боявся тебе, бо ти жорстока людина: ти береш те, чого не клав, і жнеш там, де не сіяв!»
042	LUK	019	022	Господар відповів: «Зі слів твоїх тебе судитиму, лукавий рабе! Ти знав, що я чоловік жорстокий: беру те, чого не поклав, і жну там, де не сіяв?
042	LUK	019	023	Чому ж ти не вклав мого срібла в банк, щоб я, повернувшись, отримав своє з прибутком?»
042	LUK	019	024	І сказав присутнім: «Заберіть від нього міну й віддайте тому, хто має десять мін».
042	LUK	019	025	Вони відповіли: «Господарю, він має десять мін!»
042	LUK	019	026	Кажу вам, – сказав Він, – тому, хто має, додасться, і матиме надмірно, а від того, хто не має, і те, що має, забереться.
042	LUK	019	027	А ворогів моїх, які не хотіли, щоб я царював над ними, приведіть сюди й убийте переді мною.
042	LUK	019	028	Сказавши це, Ісус пішов далі в Єрусалим.
042	LUK	019	029	Коли наблизився до Вітфагії та Віфанії, до гори, що зветься Оливною, Він надіслав двох учнів
042	LUK	019	030	та сказав: «Ідіть у село, яке перед вами, і як зайдете, то знайдете прив’язане осля, на яке ще ніхто з людей не сідав; відв’яжіть його й приведіть.
042	LUK	019	031	Якщо хтось спитає вас: „Чому ви відв’язуєте його?“, скажіть: „Господь потребує його“».
042	LUK	019	032	Посланці пішли й знайшли все так, як Ісус сказав їм.
042	LUK	019	033	Коли вони відв’язували осля, господарі спитали їх: ―Чому відв’язуєте осля?
042	LUK	019	034	Вони відповіли: ―Господь потребує його!
042	LUK	019	035	І привели осля до Ісуса та, накинувши на нього свій одяг, посадили Ісуса.
042	LUK	019	036	Коли Він їхав, [люди] стелили свій одяг по дорозі.
042	LUK	019	037	А коли Він наблизився до схилу Оливної гори, безліч учнів почали радісно та голосно прославляти Бога за всі чудеса, які вони бачили.
042	LUK	019	038	Вони викрикували: «Благословенний Цар, Який іде в ім’я Господа!» «Мир на небі й слава на висоті!»
042	LUK	019	039	Деякі фарисеї з натовпу казали Ісусові: ―Учителю, заборони Своїм учням!
042	LUK	019	040	Але Він відповів: ―Кажу вам: якщо вони замовкнуть, кричатиме каміння!
042	LUK	019	041	Коли вони наблизились до Єрусалима й побачили місто, Ісус заплакав над ним.
042	LUK	019	042	Він сказав: «Коли б зрозуміло ти сьогодні, що могло принести тобі мир! Але тепер це приховано від очей твоїх!
042	LUK	019	043	Прийдуть дні, коли вороги твої оточать тебе валом, обляжуть та стиснуть тебе звідусюди!
042	LUK	019	044	Вони знищать тебе та вб’ють твоїх дітей, не залишать каменя на камені в тобі, бо ти не впізнало часу твоїх відвідин».
042	LUK	019	045	Ісус увійшов у Храм та вигнав усіх тих, хто продавав і купував [там].
042	LUK	019	046	Він казав їм: «Написано: „Дім Мій буде Домом Молитви“, а ви зробили з нього „притулок розбійників!“»
042	LUK	019	047	Ісус навчав у Храмі щодня. А первосвященники, книжники та старійшини народу шукали нагоди вбити Його.
042	LUK	019	048	Однак не знали, як це зробити, бо весь народ тримався біля Нього, слухаючи Його уважно.
042	LUK	020	001	Одного дня, коли [Ісус] навчав народ у Храмі, проповідуючи Добру Звістку, до Нього підійшли первосвященники, книжники та старійшини
042	LUK	020	002	й запитали Його: ―Скажи нам, якою владою Ти це робиш? Або хто дав Тобі таку владу?
042	LUK	020	003	[Ісус] сказав їм у відповідь: ―Запитаю і Я вас про одне. Скажіть Мені:
042	LUK	020	004	Іванове хрещення було з Неба чи від людей?
042	LUK	020	005	Вони ж стали говорити між собою: ―Якщо скажемо: «З неба», Він запитає: «Чому ж ви не повірили йому?»
042	LUK	020	006	Якщо ж ми скажемо: «Від людей», то весь народ поб’є нас камінням, бо вони переконані, що Іван був пророком.
042	LUK	020	007	Тож вони відповіли, що не знають, звідки воно.
042	LUK	020	008	Ісус сказав: ―Тоді і Я не скажу, якою владою це роблю.
042	LUK	020	009	І почав Він розповідати людям таку притчу: ―Один чоловік посадив виноградник, здав його в оренду виноградарям та вирушив у подорож на довгий час.
042	LUK	020	010	Коли надійшов час, він надіслав одного раба до виноградарів, щоб вони віддали його частину врожаю. Однак виноградарі побили його й відіслали назад ні з чим.
042	LUK	020	011	Він надіслав іншого раба, але вони й того, побивши та зневаживши, відіслали ні з чим.
042	LUK	020	012	Він надіслав третього, але вони й цього поранили та викинули з [виноградника].
042	LUK	020	013	Тоді господар виноградника подумав: «Що ж мені робити? Надішлю [до них] мого улюбленого сина, може, його поважатимуть!»
042	LUK	020	014	Але виноградарі, побачивши його, сказали один одному: «Це спадкоємець, ходімо та вб’ємо його, щоб спадщина дісталася нам!»
042	LUK	020	015	Вони його вивели з виноградника та вбили. Що ж зробить із ними господар виноградника?
042	LUK	020	016	Він прийде та вб’є тих виноградарів, а виноградник віддасть іншим. Тоді ті, хто слухав, сказали: ―Нехай не станеться так!
042	LUK	020	017	Але [Ісус], подивившись на них, запитав: ―Тоді що означає написане: «Камінь, який відкинули будівничі, став наріжним каменем»?
042	LUK	020	018	Кожен, хто впаде на цей камінь, буде розбитий, а той, на кого він впаде, буде розчавлений.
042	LUK	020	019	Книжники та первосвященники шукали нагоди схопити [Ісуса], але боялися народу. Вони зрозуміли, що Він про них сказав цю притчу.
042	LUK	020	020	І почали вони уважно слідкувати за Ним, надіслали людей, які вдавали із себе праведних, щоб спіймати Його на слові й видати владі намісника.
042	LUK	020	021	Вони запитали Його: ―Учителю, ми знаємо, що Ти правдиво говориш та навчаєш. Ти не зважаєш на людське обличчя, а правдиво навчаєш Божого шляху.
042	LUK	020	022	Чи годиться нам платити податок Кесареві, чи ні?
042	LUK	020	023	Зрозумівши їхню хитрість, [Ісус] сказав їм:
042	LUK	020	024	―Покажіть Мені динарій! Чиє на ньому зображення та напис? Вони відповіли: ―Кесаря!
042	LUK	020	025	Тоді Він сказав: ―Тож віддайте Кесареві Кесареве, а Богові – Боже!
042	LUK	020	026	Вони не змогли впіймати Його на слові перед народом і, здивовані Його відповіддю, замовкли.
042	LUK	020	027	Тоді підійшли [до Ісуса] деякі садукеї, які кажуть, що немає воскресіння [з мертвих], і запитали Його:
042	LUK	020	028	―Учителю, Мойсей написав нам: «Якщо чийсь брат помре та залишить дружину бездітною, то нехай його брат візьме дружину померлого та підніме нащадка своєму братові».
042	LUK	020	029	Було семеро братів. Перший одружився та помер бездітним.
042	LUK	020	030	Потім другий
042	LUK	020	031	і третій одружувалися з вдовою, і так усі семеро. Вони померли, не залишивши дітей після себе.
042	LUK	020	032	Після всіх померла й жінка.
042	LUK	020	033	Отже, при воскресінні чиєю дружиною вона буде? Адже всі семеро мали її за дружину.
042	LUK	020	034	Ісус відповів їм: ―Люди цього віку одружуються та виходять заміж.
042	LUK	020	035	Але ті, що будуть достойні того віку й воскресіння з мертвих, не будуть одружуватись і не виходитимуть заміж.
042	LUK	020	036	І померти вже не зможуть, а будуть як ангели, бо вони є синами Божими та синами воскресіння.
042	LUK	020	037	А те, що мертві воскресають, показав Мойсей при полум’ї вогню тернового куща, коли назвав Господа Богом Авраама, Богом Ісаака і Богом Якова.
042	LUK	020	038	Він є Богом не мертвих, а живих! Для Нього всі живі!
042	LUK	020	039	Деякі з книжників сказали: ―Учителю, Ти добре сказав!
042	LUK	020	040	І більше ніхто не наважувався ставити Йому запитання.
042	LUK	020	041	Потім [Ісус] запитав їх: ―Чому вони кажуть, що Христос є сином Давида?
042	LUK	020	042	Сам же Давид каже в книзі Псалмів: «Господь сказав Господеві моєму: „Сядь праворуч від Мене,
042	LUK	020	043	доки Я не покладу ворогів Твоїх, як підніжок для Твоїх ніг“».
042	LUK	020	044	Давид називає Його Господом, як Він може бути його Сином?
042	LUK	020	045	Коли весь народ слухав, [Ісус] промовив до учнів:
042	LUK	020	046	«Стережіться книжників: їм подобається одягатись у довгі одежі, вони люблять привітання на ринках, перші місця в синагогах та почесні місця на бенкетах.
042	LUK	020	047	Вони з’їдають доми вдів, але прикриваються довгими молитвами. Вони отримають суворіше покарання».
042	LUK	021	001	[Ісус] дивився, як багатії клали свої дари в скарбницю [Храму].
042	LUK	021	002	Побачив Він також і бідну вдову, яка поклала туди дві лепти.
042	LUK	021	003	І промовив: «Істинно кажу вам: ця бідна вдова поклала більше, ніж усі інші,
042	LUK	021	004	бо всі клали зі свого достатку, а вона зі своєї бідності поклала все, що в неї було на прожиток».
042	LUK	021	005	Коли присутні заговорили про Храм, що він прикрашений дорогоцінним камінням та дарами, Він сказав:
042	LUK	021	006	―Прийдуть дні, коли з того, що бачите, не залишиться каменя на камені, який не був би зруйнований.
042	LUK	021	007	І запитали Його: ―Учителю, коли це станеться? І яка ознака того, що це має статися?
042	LUK	021	008	Він відповів: ―Дивіться, щоб ніхто не ввів вас в оману, бо багато хто прийде в ім’я Моє й казатиме: «Це Я!» і «Час наблизився!» Не йдіть за ними!
042	LUK	021	009	Коли почуєте про війни та повстання, не лякайтеся: спочатку все це має статися, але кінець буде не відразу.
042	LUK	021	010	Тоді сказав їм: ―Повстане народ проти народу й царство проти царства.
042	LUK	021	011	Будуть сильні землетруси в різних місцях, голод та чума. Будуть відбуватися страшні події та великі знамення на небі.
042	LUK	021	012	Але перед тим, як все це відбудеться, накладуть на вас руки та переслідуватимуть вас. Видаватимуть вас у синагоги та в’язниці, поведуть вас до царів та правителів через ім’я Моє.
042	LUK	021	013	І це дасть вам можливість свідчити.
042	LUK	021	014	Отже, покладіть собі в серця не турбуватись завчасно, що говорити на свій захист,
042	LUK	021	015	бо Я дам вам слова й таку мудрість, якій не зможуть противитися й суперечити всі ваші противники.
042	LUK	021	016	Вас будуть зраджувати навіть ваші батьки, брати, родичі та друзі. Декого з вас вбиватимуть.
042	LUK	021	017	І всі будуть ненавидіти вас через Моє ім’я.
042	LUK	021	018	Але жодна волосина з вашої голови не пропаде.
042	LUK	021	019	Терпінням вашим ви здобудете душі ваші.
042	LUK	021	020	Коли ж побачите Єрусалим, оточений військами, тоді знайте, що його спустошення наблизилось.
042	LUK	021	021	Тоді ті, що в Юдеї, нехай тікають у гори; ті, що в Єрусалимі, нехай виходять із нього; а ті, що будуть на полях, нехай до нього не входять.
042	LUK	021	022	Бо це буде час помсти, коли все написане здійсниться.
042	LUK	021	023	Горе вагітним і тим, що будуть годувати грудьми в ті дні, бо велике лихо буде на землі та гнів на цьому народі.
042	LUK	021	024	[Люди] будуть гинути від меча, їх заберуть у полон поміж усі народи. Єрусалим топтатимуть язичники, аж доки час язичників не закінчиться.
042	LUK	021	025	І будуть знамення на сонці, місяці та зірках, а на землі буде жах між народами та розгубленість від ревіння морських хвиль.
042	LUK	021	026	Люди вмиратимуть від страху в очікуванні подій, що насуваються на людство, бо сили небесні захитаються.
042	LUK	021	027	І тоді [люди] побачать Сина Людського, Який приходить на хмарі з великою силою та славою.
042	LUK	021	028	Коли ці речі почнуть збуватися, ви встаньте та підійміть ваші голови, бо наближається визволення ваше.
042	LUK	021	029	Потім сказав їм цю притчу: ―Дивіться на смоковницю та на всі дерева:
042	LUK	021	030	коли на них з’являється листя, знаєте, що літо вже близько.
042	LUK	021	031	Так і ви, коли побачите, що це збувається, знайте: Царство Боже вже близько.
042	LUK	021	032	Істинно кажу вам: не мине цей рід, поки все це не станеться.
042	LUK	021	033	Небо та земля проминуть, але слова Мої не проминуть.
042	LUK	021	034	Будьте уважні, щоб ваші серця не обтяжували ненажерство, п’янство та життєві турботи і щоб день той не застав вас зненацька,
042	LUK	021	035	як пастка. Бо він прийде несподівано для всіх, хто живе на землі.
042	LUK	021	036	Завжди пильнуйте та моліться, щоб мати змогу уникнути всього того, що має відбутися, і стати перед Сином Людським.
042	LUK	021	037	Кожен день [Ісус] навчав у Храмі, а вночі виходив та перебував на горі, що зветься Оливною.
042	LUK	021	038	Увесь народ збирався зранку в Храмі, аби слухати Його.
042	LUK	022	001	Наближалося свято Опрісноків, що зветься Пасхою.
042	LUK	022	002	Первосвященники та книжники шукали, як убити [Ісуса], але боялися народу.
042	LUK	022	003	Тоді увійшов сатана в Юду, званого Іскаріот, що був із числа дванадцяти.
042	LUK	022	004	Він пішов та зговорився з первосвященниками та начальниками храмової охорони, як видати їм [Ісуса].
042	LUK	022	005	Вони зраділи та обіцяли дати йому грошей.
042	LUK	022	006	Юда погодився та шукав слушної нагоди, щоб Його видати без народу.
042	LUK	022	007	Настав день свята Опрісноків, коли належало принести пасхальну жертву.
042	LUK	022	008	І надіслав [Ісус] Петра та Івана, кажучи: ―Ідіть та приготуйте для нас Пасху, щоб ми спожили.
042	LUK	022	009	Вони спитали: ―Де Ти хочеш, щоб ми приготували?
042	LUK	022	010	Він відповів їм: ―Коли ввійдете в місто, вас зустріне чоловік, який нестиме глечик із водою. Ідіть за ним до дому, куди він увійде,
042	LUK	022	011	та скажіть господареві дому: «Учитель питає тебе: „Де кімната, у якій Я буду споживати Пасху з Моїми учнями?“»
042	LUK	022	012	Він покаже вам нагорі велику прибрану кімнату – там і приготуйте.
042	LUK	022	013	Вони пішли й знайшли все саме так, як казав їм [Ісус], та приготували там Пасху.
042	LUK	022	014	Коли настав час, [Ісус] з апостолами сіли за стіл.
042	LUK	022	015	Він сказав їм: «Я дуже хотів їсти цю Пасху разом із вами перед Моїм стражданням.
042	LUK	022	016	Кажу вам: уже не їстиму її, доки вона не звершиться в Царстві Божому».
042	LUK	022	017	І, узявши чашу та подякувавши Богу, сказав: «Візьміть її та поділіть між вами.
042	LUK	022	018	Кажу вам: віднині не питиму більше з цього виноградного плоду, доки не прийде Царство Боже».
042	LUK	022	019	Потім узяв хліб та, подякувавши, розламав і дав їм, кажучи: «Це є тіло Моє, що за вас віддається. Чиніть це на згадку про Мене».
042	LUK	022	020	Так само після того, як поїли, узяв і чашу, кажучи: «Ця чаша – Новий Завіт у Моїй крові, що проливається за вас.
042	LUK	022	021	Однак рука того, хто зраджує Мене, зі Мною за столом.
042	LUK	022	022	Бо Син Людський іде, як і було призначено, але горе тому чоловікові, через якого зраджено Його».
042	LUK	022	023	Вони почали питати один одного, хто з них міг би таке зробити.
042	LUK	022	024	Потім знялась між ними суперечка, хто з них найбільший.
042	LUK	022	025	[Ісус] же сказав їм: ―Царі народів володіють ними, і тих, що керують ними, називають благодійниками.
042	LUK	022	026	Але ви не [будьте] такими! Навпаки: найбільший між вами нехай буде як найменший, і той, хто керує, [нехай буде] як слуга.
042	LUK	022	027	Бо хто більший: той, що сидить за столом, чи той, хто прислуговує? Чи не той, хто сидить за столом? Я ж серед вас як слуга.
042	LUK	022	028	Ви ті, що залишилися зі Мною в Моїх випробуваннях.
042	LUK	022	029	І Я заповідаю вам Царство, як Мені заповів Мій Отець,
042	LUK	022	030	щоб ви їли та пили за столом у Царстві Моєму. Ви сядете на престолах, судячи дванадцять племен Ізраїля.
042	LUK	022	031	Симоне, Симоне! Ось сатана просив просіяти вас, як пшеницю.
042	LUK	022	032	Але Я молився за тебе, щоб ти не загубив віри та після навернення зміцнив твоїх братів.
042	LUK	022	033	Петро сказав Йому: ―Господи, з Тобою я готовий іти у в’язницю й на смерть.
042	LUK	022	034	Але [Ісус] відповів: ―Кажу тобі, Петре, що півень ще не заспіває сьогодні, як ти тричі зречешся, що не знаєш Мене.
042	LUK	022	035	Потім промовив до них: ―Коли Я вас посилав без гаманця, без торби та взуття, чи бракувало вам чогось? Вони сказали: ―Нічого.
042	LUK	022	036	―Але тепер хто має гаманець, нехай візьме його, так само й торбу; хто ж не має меча, хай продасть свій одяг та купить меч.
042	LUK	022	037	Кажу вам: на Мені має здійснитися те, що написано: «Його зараховано до злочинців». Бо все, що про Мене записано, збувається.
042	LUK	022	038	Вони сказали: ―Господи, дивись, у нас два мечі. Він відповів: ―Цього достатньо.
042	LUK	022	039	[Ісус], за своїм звичаєм, пішов на Оливну гору, і Його учні пішли за Ним.
042	LUK	022	040	Дійшовши до того місця, Він сказав їм: ―Моліться, щоб не впасти в спокусу!
042	LUK	022	041	А Сам відійшов від них на відстань кинутого каменя, став на коліна та молився
042	LUK	022	042	кажучи: «Отче, якщо бажаєш, нехай ця чаша обмине Мене. Однак нехай буде не Моя воля, а Твоя».
042	LUK	022	043	Тоді з неба з’явився ангел та зміцнював Його.
042	LUK	022	044	В агонії Він почав молитися ще старанніше. І піт Його став, мов краплі крові, що падали на землю.
042	LUK	022	045	Вставши від молитви, Він підійшов до учнів і знайшов, що вони заснули, [виснажені] смутком.
042	LUK	022	046	Він сказав їм: ―Чому ви спите? Прокиньтеся та моліться, щоб не впасти в спокусу!
042	LUK	022	047	Коли Він ще говорив, ось підійшов натовп, і той, кого звали Юда, один із дванадцятьох, ішов перед ними. Він підійшов до Ісуса, щоб поцілувати Його.
042	LUK	022	048	Ісус сказав йому: ―Юдо, ти поцілунком видаєш Сина Людського?
042	LUK	022	049	Коли ті, що були з [Ісусом], побачили, що має статися, сказали: ―Господи, чи не вдарити нам мечем?
042	LUK	022	050	І один із них [мечем] ударив раба первосвященника й відрубав йому праве вухо.
042	LUK	022	051	Але Ісус сказав: ―Облиште, досить! І, торкнувшись його вуха, зцілив його.
042	LUK	022	052	Потім Ісус звернувся до первосвященників, начальників храмової охорони та старійшин: «Ви вийшли [проти Мене], як проти розбійника, з мечами та киями, щоб заарештувати.
042	LUK	022	053	Щодня Я був із вами в Храмі, і ви не підняли на Мене рук, але зараз ваш час і влада темряви».
042	LUK	022	054	Тоді вони схопили Його та привели в дім первосвященника. Петро ж ішов за ними на відстані.
042	LUK	022	055	Коли вони розклали вогонь посеред двору та сіли навколо, Петро також сів між ними.
042	LUK	022	056	Одна зі служниць, побачивши, що він сидить біля вогню, придивилася до нього пильно та промовила: ―І цей був із Ним!
042	LUK	022	057	Але [Петро] заперечив кажучи: ―Я не знаю Його, жінко!
042	LUK	022	058	Трохи пізніше хтось інший побачив його й сказав: ―Ти теж один із них! Але Петро відповів: ―Ні, чоловіче!
042	LUK	022	059	Близько години пізніше інший почав твердити кажучи: ―Справді, і цей був із Ним, бо він галілеянин.
042	LUK	022	060	Петро відповів: ―Чоловіче, я не знаю, про що ти говориш! І тієї ж миті, коли він ще говорив, заспівав півень.
042	LUK	022	061	Господь, обернувшись, глянув на Петра. Тоді Петро згадав слова Господа, які Він сказав: «Перед тим, як сьогодні заспіває півень, ти тричі зречешся Мене».
042	LUK	022	062	І, вийшовши геть, він гірко заплакав.
042	LUK	022	063	Люди, які охороняли [Ісуса], почали насміхатися з Нього та бити Його.
042	LUK	022	064	Вони зав’язали Йому очі й питали кажучи: «Пророкуй! Хто Тебе вдарив?»
042	LUK	022	065	І багато інших богохульств казали проти Нього.
042	LUK	022	066	На світанку старійшини народу, первосвященники та книжники зібралися разом і повели Його на свій Синедріон.
042	LUK	022	067	Вони сказали: ―Якщо Ти – Христос, то скажи нам! [Ісус] відповів: ―Навіть якщо скажу, ви не повірите.
042	LUK	022	068	І якщо Я спитаю вас, ви не відповісте.
042	LUK	022	069	Але віднині Син Людський сидітиме праворуч від Всемогутнього Бога.
042	LUK	022	070	Тоді всі вони стали запитувати: ―То, значить, Ти – Син Божий? [Ісус] відповів: ―Ви самі кажете, що то Я!
042	LUK	022	071	Тоді вони сказали: ―Навіщо нам потрібні свідчення? Ми чули це з Його вуст!
042	LUK	023	001	Усе зібрання піднялося, і повели Його до Пилата.
042	LUK	023	002	Там почали звинувачувати Його: ―Ми встановили, що Він вводить народ в оману, забороняє сплачувати Кесареві податок і називає Себе Христом, Царем.
042	LUK	023	003	Пилат запитав Його: ―Ти Цар юдеїв? [Ісус] відповів: ―Ти кажеш це!
042	LUK	023	004	Тоді Пилат сказав первосвященникам та натовпу: ―Я не знаходжу в Цій Людині жодної провини.
042	LUK	023	005	Але вони наполягали кажучи: ―Він підбурює народ, навчаючи всюди в Юдеї, почав із Галілеї, а тепер прийшов сюди.
042	LUK	023	006	Почувши це, Пилат запитав, чи Він галілеянин.
042	LUK	023	007	І дізнавшись, що Ісус із [території], яка підвладна Іродові, відіслав Його до Ірода, котрий був у ті дні в Єрусалимі.
042	LUK	023	008	Коли Ірод побачив Ісуса, то дуже зрадів, бо давно бажав побачити Його. Він багато чув про [Ісуса] та сподівався побачити від Нього якесь знамення.
042	LUK	023	009	І ставив Йому багато запитань, але [Ісус] нічого не відповідав.
042	LUK	023	010	Первосвященники та книжники, які там стояли, наполегливо звинувачували Його.
042	LUK	023	011	Але Ірод зі своїми воїнами, познущавшись та насміявшись із Нього, одягнув [Ісуса] в яскраву одежу й відіслав назад до Пилата.
042	LUK	023	012	Того ж дня Ірод і Пилат стали друзями, хоч раніше вони ворогували один з одним.
042	LUK	023	013	Пилат скликав разом первосвященників, старійшин і народ
042	LUK	023	014	та сказав їм: ―Ви привели до мене Цього Чоловіка та сказали, що Він вводить народ в оману. І ось, дослідивши Його перед вами, я не знайшов на Цьому Чоловікові ніякої провини в тому, у чому ви Його звинувачуєте.
042	LUK	023	015	Навіть Ірод, не знайшовши в Ньому жодної провини, відіслав Його назад. Отже, Він не зробив нічого, вартого смерті.
042	LUK	023	016	Тож я Його покараю й відпущу.
042	LUK	023	017	На свято йому треба було відпустити одного з в’язнів.
042	LUK	023	018	Але вони всі разом закричали кажучи: ―Візьми Його! Та відпусти нам Варавву!
042	LUK	023	019	[Варавва] був ув’язнений за повстання, яке сталося в місті, та за вбивство.
042	LUK	023	020	Пилат, бажаючи відпустити Ісуса, знову заговорив.
042	LUK	023	021	Але вони продовжували кричати: ―Розіпни, розіпни Його!
042	LUK	023	022	Пилат утретє звернувся до них: ―Яке ж зло Він скоїв? Ніякої провини, вартої смерті, я не знайшов у Ньому! Тож, покаравши Його, відпущу!
042	LUK	023	023	Але вони продовжували кричати та наполягати, щоб [Ісуса] було розіп’ято. І своїми криками вони домоглися свого.
042	LUK	023	024	Пилат погодився виконати їхню вимогу.
042	LUK	023	025	Він відпустив того, хто за повстання та вбивство був у тюрмі, а Ісуса віддав на [розп’яття], як вони вимагали.
042	LUK	023	026	Коли повели [Ісуса], то, схопивши Симона з Кирени, що повертався з поля, поклали на нього хрест, щоб він ніс його за Ісусом.
042	LUK	023	027	Серед великого натовпу людей, що йшли за Ним, були й жінки, які плакали та жаліли Його.
042	LUK	023	028	Ісус повернувся до них та промовив: «Доньки Єрусалима, не плачте за Мною, а плачте за собою та за дітьми вашими.
042	LUK	023	029	Бо ось приходять дні, коли скажуть: „Блаженні неплідні, що не народжували й не годували грудьми!“
042	LUK	023	030	Тоді почнуть говорити горам: „Упадіть на нас!“ і пагорбам: „Покрийте нас!“
042	LUK	023	031	Бо коли так обходяться із зеленим деревом, то що ж буде із сухим?»
042	LUK	023	032	Разом з [Ісусом] вели на страту двох злочинців.
042	LUK	023	033	Коли вони прийшли на місце, яке звалося «місце Черепа», там розіп’яли Його й злочинців: одного – праворуч, а іншого – ліворуч від Нього.
042	LUK	023	034	Ісус же казав: «Отче, прости їм, бо не знають, що чинять!» Коли ж ділили Його одяг між собою, то кидали жереб.
042	LUK	023	035	Народ стояв та дивився. Керівники ж насміхалися з Нього, кажучи: «Інших рятував, нехай врятує Себе, якщо Він Христос, Божий Обранець!»
042	LUK	023	036	Глузували з Нього й воїни. Вони давали Йому кислого вина
042	LUK	023	037	й казали: «Якщо Ти Цар юдеїв, спаси Себе Самого!»
042	LUK	023	038	Над Ним був напис: це цар юдеїв.
042	LUK	023	039	Один із розіп’ятих злочинців богохульствував проти Нього, кажучи: ―Хіба Ти не Христос? Спаси Себе й нас!
042	LUK	023	040	А другий відповів, докоряючи йому: ―Чи ти не боїшся Бога, коли й сам на те саме засуджений?
042	LUK	023	041	Ми покарані справедливо за те, що зробили, а Цей не зробив нічого поганого.
042	LUK	023	042	І сказав: ―Ісусе, згадай мене, коли прийдеш у Царство Твоє!
042	LUK	023	043	Ісус відповів: ―Істинно кажу тобі: сьогодні будеш зі Мною в раю.
042	LUK	023	044	Було вже близько шостої години, і настала темрява по всій землі – аж до дев’ятої години.
042	LUK	023	045	Сонце затьмарилось, і завіса в Храмі розірвалася навпіл.
042	LUK	023	046	Ісус, голосно скрикнувши, промовив: «Отче, у руки Твої Я ввіряю дух Мій!» Сказавши це, віддав дух.
042	LUK	023	047	Коли сотник побачив, що сталося, він прославив Бога й сказав: «Цей Чоловік справді був праведником!»
042	LUK	023	048	Весь натовп, який зібрався подивитись на це видовище, побачивши, що сталося, повертався додому, б’ючи себе в груди.
042	LUK	023	049	Усі, хто знав [Ісуса], і жінки, які йшли за Ним із Галілеї, стояли поодаль і дивилися на це.
042	LUK	023	050	І був там один чоловік, на ім’я Йосиф, який був членом Синедріону, чоловік добрий та праведний.
042	LUK	023	051	Він не погодився з їхнім планом і рішенням. [Йосиф] походив з Ариматеї, юдейського міста, та очікував Царства Божого.
042	LUK	023	052	Він пішов до Пилата та попросив тіло Ісуса.
042	LUK	023	053	І знявши [тіло], обгорнув його у льняну тканину й поклав до гробниці, яка була висічена в скелі, куди ще нікого не хоронили.
042	LUK	023	054	Це був день Приготування до Суботи, яка вже наступала.
042	LUK	023	055	Жінки, які прийшли разом з [Ісусом] із Галілеї, ідучи за Йосифом, бачили гробницю і як до неї було покладено тіло [Ісуса].
042	LUK	023	056	Повернувшись, приготували пахощі та миро. А в Суботу вони відпочили за заповіддю.
042	LUK	024	001	Першого дня тижня, рано-вранці, вони прийшли до гробниці та принесли пахощі, які приготували.
042	LUK	024	002	І виявили, що камінь від гробниці був відвалений.
042	LUK	024	003	Увійшовши, не знайшли тіла Господа Ісуса.
042	LUK	024	004	І раптом перед розгубленими [жінками] з’явилися двоє чоловіків у яскравих одежах.
042	LUK	024	005	Налякані [жінки] схилили свої обличчя до землі. Але ті сказали їм: «Чому ви шукаєте Живого серед мертвих?
042	LUK	024	006	Немає Його тут: Він воскрес! Згадайте, як Він говорив вам, коли ще був у Галілеї:
042	LUK	024	007	„Син Людський має бути виданий у руки грішників і розіп’ятий, а третього дня воскресне“».
042	LUK	024	008	І вони пригадали собі слова [Ісуса].
042	LUK	024	009	Повернувшись від гробниці, розповіли про все одинадцятьом і всім іншим.
042	LUK	024	010	То були Марія Магдалина, Іванна, Марія – мати Якова, та інші [жінки], які сказали про це апостолам.
042	LUK	024	011	Але ці слова їм здалися нісенітницями, і не повірили їм.
042	LUK	024	012	Однак Петро піднявся та побіг до гробниці. Нахилившись, він побачив тільки льняну тканину. І повернувся додому, здивований тим, що сталося.
042	LUK	024	013	Того ж дня двоє з них пішли в село, яке знаходилося на відстані шістдесяти стадіїв від Єрусалима й звалося Емаус.
042	LUK	024	014	[Дорогою] вони розмовляли між собою про все, що сталося.
042	LUK	024	015	А коли вони говорили й дискутували, Сам Ісус наблизився та пішов разом із ними.
042	LUK	024	016	Але їхні очі були стримані, щоб не впізнали Його.
042	LUK	024	017	[Ісус] спитав їх: ―Про що ви говорите між собою в дорозі? Вони зупинилися, повні смутку;
042	LUK	024	018	і один із них, на ім’я Клеопа, промовив: ―Ти, мабуть, єдиний з прибулих до Єрусалима, хто не знає про те, що сталося в ці дні.
042	LUK	024	019	Він спитав: ―Про що саме? Вони відповіли: ―Про те, що сталося з Ісусом із Назарета, Який був сильним пророком у дії та слові перед Богом та всіма людьми.
042	LUK	024	020	Як первосвященники та керівники наші видали Його для засудження на смерть і розіп’яли Його.
042	LUK	024	021	Ми ж сподівалися, що Він Той, Хто має визволити Ізраїль. Але ось уже третій день, як все це сталося.
042	LUK	024	022	Крім того, деякі наші жінки здивували нас. Вони на світанку пішли до гробниці
042	LUK	024	023	та, не знайшовши Його тіла, прийшли й розказали, що бачили ангелів, які їм з’явилися й сказали, що Він живий.
042	LUK	024	024	Тоді деякі з нас пішли до гробниці й знайшли все так, як казали жінки, але Його не бачили.
042	LUK	024	025	Він сказав їм: ―О нерозумні та повільні серцем, щоб повірити в усе, що казали пророки!
042	LUK	024	026	Хіба Христос не мав постраждати та увійти у славу Свою?
042	LUK	024	027	І, почавши від Мойсея та всіх пророків, пояснив їм, [що написано] в усіх Писаннях про Нього.
042	LUK	024	028	Коли наблизились до села, куди йшли, Він удав, що бажає йти далі.
042	LUK	024	029	Але вони просили Його, кажучи: ―Залишайся з нами, бо вже вечоріє і день закінчується. Він увійшов у дім та залишився з ними.
042	LUK	024	030	Коли сиділи за столом, Він узяв хліб, благословив його, розламав і дав їм.
042	LUK	024	031	Тоді їхні очі відкрилися, і вони впізнали Його, але Він став для них невидимий.
042	LUK	024	032	І вони казали один до одного: «Чи не палали в нас серця, коли Він говорив із нами в дорозі та відкривав нам Писання?»
042	LUK	024	033	І тієї ж миті вони встали й повернулися в Єрусалим. Там вони знайшли зібраних разом одинадцятьох і тих, що були з ними,
042	LUK	024	034	які говорили, що Господь дійсно воскрес та з’явився Симонові.
042	LUK	024	035	Потім ці двоє розповіли, що сталося в дорозі і як вони впізнали [Ісуса], коли Він розламав хліб.
042	LUK	024	036	Коли вони ще говорили, Сам [Ісус] з’явився посеред них та промовив: «Мир вам!»
042	LUK	024	037	Вони завмерли та злякалися, бо подумали, що бачать духа.
042	LUK	024	038	Він же сказав їм: «Чому ви налякані й чому постають сумніви у ваших серцях?
042	LUK	024	039	Погляньте на руки та на ноги Мої. Це ж Я Сам! Доторкніться до Мене й подивіться: дух не має тіла та кісток, а Я, як бачите, маю!»
042	LUK	024	040	Кажучи це, показав їм Свої руки та ноги.
042	LUK	024	041	Коли ж вони від радості та здивування ще не вірили, Він сказав: «Чи маєте тут щось поїсти?»
042	LUK	024	042	Вони дали Йому шматок запеченої риби та мед у сотах.
042	LUK	024	043	Він узяв та їв перед ними.
042	LUK	024	044	Потім сказав їм: «Це слова Мої, які Я говорив вам, коли ще був із вами: має здійснитися все, що написано про Мене в Законі Мойсея, у Пророків та в Псалмах».
042	LUK	024	045	Тоді відкрив їм розум, щоб зрозуміли Писання.
042	LUK	024	046	Та промовив: «Так написано, що Христос має постраждати та третього дня воскреснути з мертвих.
042	LUK	024	047	І в Його ім’я буде проповідуватися покаяння та прощення гріхів усім народам, почавши від Єрусалима.
042	LUK	024	048	Ви свідки цьому.
042	LUK	024	049	І ось Я надішлю вам обітницю Мого Отця. Ви ж залишайтесь у місті, доки не будете зодягнені силою з висоти!»
042	LUK	024	050	Потім вивів їх із міста до Віфанії та, піднявши руки Свої, благословив їх.
042	LUK	024	051	Благословляючи їх, Він почав віддалятися від них та возноситися на небо.
042	LUK	024	052	Вони ж, вклонившись Йому, з великою радістю повернулися в Єрусалим.
042	LUK	024	053	І весь час перебували в Храмі, благословляючи Бога. Амінь.
#
# BOOK	043	JOH	John	Від Івана
043	JOH	001	001	На початку було Слово, і Слово було з Богом, і Слово було Бог.
043	JOH	001	002	Воно на початку було з Богом.
043	JOH	001	003	Усе через Нього було створено, і нічого не було створено без Нього.
043	JOH	001	004	У Ньому було життя, і життя було світлом для людей.
043	JOH	001	005	Світло світить у темряві, і темрява не здолала його.
043	JOH	001	006	З’явився чоловік, надісланий Богом; його ім’я – Іван.
043	JOH	001	007	Він прийшов як свідок, щоб свідчити про світло, щоб усі повірили через нього.
043	JOH	001	008	Не він був світлом, але він [прийшов], щоб свідчити про світло.
043	JOH	001	009	То було справжнє світло, яке освітлює кожну людину, приходячи у світ.
043	JOH	001	010	Воно було у світі, і світ через Нього був створений, але світ Його не впізнав.
043	JOH	001	011	Він прийшов до своїх, та свої не прийняли Його.
043	JOH	001	012	А всім, хто прийняв Його й повірив у Його ім’я, Він дав право стати дітьми Божими,
043	JOH	001	013	народженими не від крові, не через тілесне бажання й не через бажання чоловіка, а народженими від Бога.
043	JOH	001	014	Слово стало людиною й оселилося серед нас. І ми бачили Його славу, славу як Єдинородного [Сина] від Отця, повного благодаті та істини.
043	JOH	001	015	Іван свідчив про Нього, проголошуючи: «Він Той, про Кого я казав: „Той, Хто йде після мене, величніший за мене, бо Він був переді мною“».
043	JOH	001	016	Адже з Його повноти ми всі отримали благодать за благодаттю.
043	JOH	001	017	Бо Закон був даний через Мойсея, а благодать та істина прийшли через Ісуса Христа.
043	JOH	001	018	Бога ніхто не бачив, тільки Єдинородний Бог, Який у лоні Отця, – Він явив [Його].
043	JOH	001	019	І ось свідчення Івана, коли юдейські керівники з Єрусалима надіслали до нього священників та левітів запитати Його: ―Ти хто?
043	JOH	001	020	Він визнав, не заперечив, а визнав: ―Я не Христос!
043	JOH	001	021	Вони запитали його: ―Тоді хто ти? Ілля? Він відповів: ―Ні! ―То ти Пророк? Він відповів: ―Ні!
043	JOH	001	022	Вони ж запитали: ―Тоді хто ж ти? Щоб ми дали відповідь тим, хто надіслав нас. Що ти кажеш про себе?
043	JOH	001	023	Він відповів, як сказав пророк Ісая: ―Я – «голос, який кличе в пустелі: „Приготуйте дорогу Господеві“».
043	JOH	001	024	Посланці ж були із фарисеїв.
043	JOH	001	025	Вони запитали його: ―Якщо ти не Христос, не Ілля й не Пророк, чому ж ти хрестиш?
043	JOH	001	026	Іван відповів їм: ―Я хрещу водою, але серед вас стоїть Той, Кого ви не знаєте.
043	JOH	001	027	Він іде після мене, і я не достойний розв’язати ремінці Його сандалій.
043	JOH	001	028	Це сталося у Віфанії, біля Йордану, де Іван хрестив.
043	JOH	001	029	Наступного дня Іван побачив Ісуса, Який ішов до нього, і сказав: «Ось Агнець Божий, Який бере [на Себе] гріх світу.
043	JOH	001	030	Це Той, про Кого я казав: „Після мене йде Чоловік, величніший за мене, бо Він був переді мною“.
043	JOH	001	031	Я сам не знав Його, але я прийшов хрестити водою для того, щоб Він був об’явлений Ізраїлеві».
043	JOH	001	032	Іван свідчив кажучи: «Я бачив Духа, Який сходив, як голуб, із неба й залишився на Ньому.
043	JOH	001	033	І я б не впізнав Його, але Той, Хто надіслав мене хрестити водою, сказав мені: „Над ким побачиш Духа, Який сходить та залишається, – Він є Той, Хто хрестить Святим Духом“.
043	JOH	001	034	Я бачив це та засвідчую, що Він – Син Божий».
043	JOH	001	035	Наступного дня Іван знову стояв із двома своїми учнями.
043	JOH	001	036	Побачивши Ісуса, Який ішов [повз них], сказав: «Ось Агнець Божий!»
043	JOH	001	037	Обидва його учні, почувши ці слова, пішли за Ісусом.
043	JOH	001	038	Обернувшись, Ісус побачив, що вони йдуть за Ним, і спитав їх: ―Чого ви шукаєте? Вони відповіли: ―Равві (що в перекладі означає «Учителю»), де Ти живеш?
043	JOH	001	039	Він відповів: ―Ідіть та побачите. Вони пішли та побачили, де Він живе, і залишились у Нього того дня. Це було близько десятої години.
043	JOH	001	040	Одним із цих двох, що чули [слова] Івана та пішли за Ним, був Андрій, брат Симона Петра.
043	JOH	001	041	Він першим розшукав свого брата Симона й сказав йому: «Ми знайшли Месію» (що в перекладі означає «Христос»).
043	JOH	001	042	Він привів його до Ісуса. Подивившись на Нього, Ісус сказав: «Ти Симон, син Йони, будеш називатися Кифа» (що в перекладі означає «Петро»).
043	JOH	001	043	Наступного дня Ісус вирішив піти до Галілеї. Він знайшов Филипа та сказав йому: «Іди за Мною!»
043	JOH	001	044	Филип був із Віфсаїди, з того ж міста, що й Андрій та Петро.
043	JOH	001	045	Филип знайшов Нафанаїла й сказав йому: ―Ми знайшли Того, про Кого писали Мойсей у Законі та Пророки. Це Ісус, син Йосифа з Назарета.
043	JOH	001	046	Нафанаїл сказав: ―Хіба з Назарета може бути щось добре? Филип відповів: ―Іди та подивись!
043	JOH	001	047	[Коли] Ісус побачив Нафанаїла, що йшов до Нього, то сказав про нього: ―Ось істинний ізраїльтянин, у якому немає лукавства.
043	JOH	001	048	Нафанаїл запитав: ―Звідки Ти мене знаєш? Ісус відповів йому: ―Ще перед тим, як Филип покликав тебе, Я бачив тебе під смоковницею.
043	JOH	001	049	Нафанаїл відповів: ―Равві, Ти Син Божий, Ти Цар Ізраїлю!
043	JOH	001	050	Ісус сказав у відповідь: ―Ти повірив, тому що Я сказав, що бачив тебе під смоковницею? Ти більше від цього побачиш.
043	JOH	001	051	Потім сказав: ―Істинно кажу вам: «ви побачите відкриті небеса й Божих ангелів, які підіймаються та опускаються»на Сина Людського.
043	JOH	002	001	Третього дня було весілля в Кані Галілейській, і мати Ісуса була там.
043	JOH	002	002	Ісус зі Своїми учнями теж був покликаний на весілля.
043	JOH	002	003	Коли закінчилося вино, мати Ісуса сказала Йому: ―Вони не мають вина.
043	JOH	002	004	Ісус відповів їй: ―Жінко, що Мені й тобі до цього? Ще не настав Мій час.
043	JOH	002	005	Його мати сказала слугам: «Робіть те, що Він вам скаже!»
043	JOH	002	006	За юдейським звичаєм очищення там стояло шість кам’яних посудин для води. Кожна з них містила дві або три міри.
043	JOH	002	007	Ісус сказав їм: «Наповніть посудини водою!» І вони наповнили їх по вінця.
043	JOH	002	008	Потім сказав їм: «А тепер зачерпніть та віднесіть управителю свята!» Вони зробили це.
043	JOH	002	009	Коли управитель скуштував води, яка стала вином, – а він не знав, звідки воно, лише слуги, які зачерпнули воду, знали, – то покликав нареченого
043	JOH	002	010	й сказав йому: «Кожна людина спочатку подає хороше вино, а коли [гості] нап’ються, [подає] гірше. Ти ж тримав хороше вино дотепер».
043	JOH	002	011	Так Ісус у Кані Галілейській поклав початок знаменням, через які показав Свою славу, і Його учні повірили в Нього.
043	JOH	002	012	Після цього [Ісус] разом із матір’ю, братами та учнями пішов до Капернаума й залишився там декілька днів.
043	JOH	002	013	Наближалася юдейська Пасха, і Ісус піднявся до Єрусалима.
043	JOH	002	014	У Храмі Він знайшов тих, хто продавав волів, овець та голубів. Біля столів стояли ті, хто міняв гроші.
043	JOH	002	015	Тоді, зробивши бича з мотузок, Він повиганяв із Храму їх усіх разом з їхніми вівцями та волами. Також Він розкидав гроші та перевернув столи міняльників.
043	JOH	002	016	А тим, хто продавав голубів, сказав: «Заберіть це звідси! Не робіть із Дому Мого Отця дім торгівлі!»
043	JOH	002	017	Його учні згадали, що записано [в Писанні]: «Ревність до Дому Твого поглине Мене».
043	JOH	002	018	Тоді юдеї запитали Ісуса: ―Яке знамення Ти покажеш нам як доказ того, що [маєш право] це робити?
043	JOH	002	019	Ісус відповів: ―Зруйнуйте цей Храм, і за три дні Я відбудую його.
043	JOH	002	020	Юдеї сказали: ―Цей Храм будувався сорок шість років, а Ти за три дні відбудуєш його?
043	JOH	002	021	Але Він казав це про Храм Свого тіла.
043	JOH	002	022	Після того, як Він воскрес із мертвих, Його учні згадали ці слова й повірили Писанню та словам Ісуса.
043	JOH	002	023	Коли Він був у Єрусалимі на святі Пасхи, багато хто повірив у Його ім’я, побачивши знамення, які Він творив.
043	JOH	002	024	Але Ісус не звірявся їм, бо Сам знав усе
043	JOH	002	025	й не мав потреби, щоб хтось свідчив про людину, адже Сам знав, що було в людині.
043	JOH	003	001	Серед фарисеїв був чоловік, на ім’я Никодим, один з юдейських керівників.
043	JOH	003	002	Він прийшов до Ісуса вночі та сказав: ―Равві, ми знаємо, що Ти Вчитель, Який прийшов від Бога, бо ніхто не може робити таких знамень, які Ти робиш, якщо Бог не з ним.
043	JOH	003	003	Ісус відповів: ―Істинно кажу тобі: якщо хтось не народиться знову, не може побачити Царства Божого.
043	JOH	003	004	Никодим сказав Йому: ―Як може людина народитися знову, якщо вона вже стара? Адже не може вона знов увійти в утробу своєї матері та народитися?
043	JOH	003	005	Ісус відповів: ―Істинно кажу тобі: якщо хтось не народиться від води та Духа, не може увійти до Царства Божого.
043	JOH	003	006	Те, що народжене від плоті, є плоттю, а народжене від Духа є духом.
043	JOH	003	007	Не дивуйся, що Я сказав тобі: вам треба народитися знову.
043	JOH	003	008	Вітер віє, де хоче, ти чуєш його, але не бачиш, звідки він приходить і куди йде. Так само і з кожним, хто народжений від Духа.
043	JOH	003	009	Никодим у відповідь сказав: ―Як це може статися?
043	JOH	003	010	Ісус відповів: ―Ти – учитель Ізраїля й не знаєш цього?
043	JOH	003	011	Істинно кажу тобі: ми говоримо про те, що знаємо, свідчимо про те, що бачили, але ви не приймаєте нашого свідчення.
043	JOH	003	012	Якщо Я сказав вам про земні речі, і ви не повірили, як же ви повірите, якщо Я скажу про небесне?
043	JOH	003	013	Ніхто не піднімався на небо, окрім Того, Хто зійшов із неба, – Сина Людського, Який є на небі.
043	JOH	003	014	І як Мойсей підняв змія в пустелі, так має бути піднятий і Син Людський,
043	JOH	003	015	щоб кожний, хто повірить у Нього, мав життя вічне.
043	JOH	003	016	Бо так полюбив Бог світ, що віддав Свого Єдинородного Сина, щоб кожний, хто вірує в Нього, не загинув, але мав життя вічне.
043	JOH	003	017	Адже Бог послав Сина у світ не для того, щоб засудити світ, але для того, щоб спасти світ через Нього.
043	JOH	003	018	Хто вірить у Нього, не буде засуджений, а хто не вірить, той уже засуджений, бо він не повірив в ім’я Єдинородного Сина Божого.
043	JOH	003	019	У цьому полягає суд: світло прийшло у світ, але люди полюбили більше темряву, ніж світло, бо їхні вчинки були погані.
043	JOH	003	020	Адже кожний, хто чинить зло, ненавидить світло й не приходить до світла, щоб не викрились його вчинки.
043	JOH	003	021	А хто живе в істині, той приходить до світла, щоб розкрилися його вчинки, бо були зроблені в Бозі.
043	JOH	003	022	Після цього Ісус разом зі Своїми учнями пішов до землі юдейської. Він перебував там деякий час та хрестив.
043	JOH	003	023	Іван також продовжував хрестити в Еноні, що біля Салима, бо там було багато води. Люди продовжували приходити до нього, і він хрестив їх.
043	JOH	003	024	На той час Іван ще не був вкинутий до в’язниці.
043	JOH	003	025	Між деякими учнями Івана та одним юдеєм виникла суперечка щодо очищення.
043	JOH	003	026	Вони прийшли до Івана й сказали йому: ―Равві, ось Той, Хто був із тобою на тому боці Йордану й про Кого ти свідчив, зараз Сам хрестить, і всі йдуть до Нього.
043	JOH	003	027	Іван сказав у відповідь: ―Не може людина прийняти нічого, якщо не дано їй з неба.
043	JOH	003	028	Ви самі свідки того, що я казав: «Я не Христос, я посланий перед Ним».
043	JOH	003	029	Хто має наречену, той є нареченим. Друг нареченого стоїть, слухає та радіє від голосу нареченого. Отже, у цьому й моя радість, і зараз вона сповнилась.
043	JOH	003	030	Йому належить зростати, а мені меншати.
043	JOH	003	031	Той, Хто приходить згори, величніший за всіх. Земний же належить до землі й говорить по-земному. Той, Хто приходить із неба, величніший за всіх.
043	JOH	003	032	Він свідчить про все, що бачив та чув, але ніхто не приймає Його свідчення.
043	JOH	003	033	Той, хто приймає Його свідчення, той засвідчив, що Бог істинний.
043	JOH	003	034	Адже Той, Кого надіслав Бог, говорить слова Божі, тому що [Бог] дає Йому Духа без міри.
043	JOH	003	035	Отець любить Сина й усе віддав у Його руки.
043	JOH	003	036	Хто вірить у Сина, той має життя вічне, а хто не вірить у Сина, той не побачить життя, і гнів Божий залишається на ньому.
043	JOH	004	001	Коли Ісус дізнався, що фарисеї почули, начебто Він хрестить більше учнів, ніж Іван, –
043	JOH	004	002	хоча сам Ісус не хрестив, а хрестили Його учні, –
043	JOH	004	003	то залишив Юдею й знову пішов до Галілеї.
043	JOH	004	004	Йому треба було пройти через Самарію,
043	JOH	004	005	і Він прийшов у самарянське місто Сихар, неподалік від землі, яку Яків дав своєму синові Йосифові.
043	JOH	004	006	Там була криниця Якова, і Ісус, утомившись від дороги, сів [відпочити] біля криниці. Було десь близько шостої години.
043	JOH	004	007	Одна жінка з Самарії прийшла по воду. Ісус сказав їй: ―Дай Мені напитися!
043	JOH	004	008	(Його учні пішли до міста купити їжі.)
043	JOH	004	009	Жінка-самарянка сказала Йому: ―Як Ти, юдей, просиш пити в мене – жінки-самарянки? (Річ у тім, що юдеї не спілкуються з самарянами.)
043	JOH	004	010	Ісус відповів їй: ―Якби ти знала про дар Божий і Хто Той, Що каже тобі: «Дай Мені напитися!», ти б сама просила в Нього, і Він дав би тобі живої води.
043	JOH	004	011	Жінка сказала: ―Господи, Ти навіть відра не маєш, а криниця глибока, звідки ж у Тебе жива вода?
043	JOH	004	012	Невже Ти більший від нашого батька Якова, який дав нам криницю і сам із неї пив, а також його сини та його стада?
043	JOH	004	013	Ісус відповів: ―Кожен, хто п’є цю воду, знову захоче пити.
043	JOH	004	014	Але той, хто п’є воду, яку Я йому дам, повік не відчуватиме спраги. Вода, яку Я йому дам, стане в ньому джерелом води, що тече в життя вічне.
043	JOH	004	015	Жінка сказала Йому: ―Господи, дай мені такої води, щоб я більше не хотіла пити й не приходила сюди черпати.
043	JOH	004	016	Він сказав їй: ―Іди, поклич свого чоловіка та приходь сюди.
043	JOH	004	017	Вона відповіла: ―У мене немає чоловіка. Ісус сказав: ―Ти добре відповіла, що не маєш чоловіка.
043	JOH	004	018	Адже в тебе було п’ять чоловіків, і той, з ким ти зараз живеш, тобі не чоловік. Тут ти сказала правду.
043	JOH	004	019	Жінка сказала Йому: ―Господи, я бачу, що Ти пророк.
043	JOH	004	020	Наші батьки поклонялися на цій горі, а ви, [юдеї,] кажете, що в Єрусалимі те місце, де потрібно Йому поклонятися.
043	JOH	004	021	Ісус відповів: ―Повір Мені, жінко, прийде час, коли не будете поклонятися Отцеві ні на цій горі, ні в Єрусалимі.
043	JOH	004	022	Ви, [самаряни], поклоняєтесь тому, чого не знаєте, ми ж знаємо, Кому поклоняємося, бо спасіння – від юдеїв.
043	JOH	004	023	Але прийде час, і вже прийшов, коли справжні поклонники будуть поклонятися Отцеві в Дусі та істині, бо таких поклонників шукає Собі Отець.
043	JOH	004	024	Бог є Дух, і хто поклоняється Йому, той повинен поклонятися в Дусі та істині.
043	JOH	004	025	Жінка сказала Йому: ―Я знаю, що має прийти Месія, Якого називають Христос. Коли Він прийде, Він нам усе пояснить.
043	JOH	004	026	Ісус сказав їй: ―Це Я, Той, Хто говорить із тобою.
043	JOH	004	027	У той час повернулися Його учні й дивувалися, що Він говорить із жінкою. Однак ніхто не запитав: «Чого хочеш?» або: «Чому розмовляєш із нею?»
043	JOH	004	028	Тоді жінка залишила своє відро, повернулася до міста та сказала людям:
043	JOH	004	029	«Ходіть та побачите Чоловіка, Який сказав мені все, що я зробила! Чи Він часом не Христос?»
043	JOH	004	030	Тоді [люди] вийшли з міста та прийшли до Ісуса.
043	JOH	004	031	У цей час Його учні просили Його: ―Равві, поїж!
043	JOH	004	032	Але Він сказав їм: ―Я маю їсти іншу їжу, про яку ви не знаєте.
043	JOH	004	033	Тоді учні почали говорити один до одного: «Чи не приніс Йому хтось їсти?»
043	JOH	004	034	Ісус сказав їм: ―Моя їжа в тому, щоб чинити волю Того, Хто надіслав Мене, і звершити Його справу.
043	JOH	004	035	Хіба ви не говорите: «Ще чотири місяці, і будуть жнива?» Отже, Я кажу вам: підійміть ваші очі й подивіться на поля, бо вони вже білі, готові для жнив.
043	JOH	004	036	Жнець отримує свою винагороду. Він збирає врожай для вічного життя, щоб раділи разом – той, хто сіє, і той, хто жне.
043	JOH	004	037	У цьому справджується слово: один сіє, а інший жне.
043	JOH	004	038	Я надіслав вас жати не те, над чим ви трудилися. Інші трудилися, а ви їхню працю пожинаєте.
043	JOH	004	039	Багато самарян із того міста увірувало в Ісуса через слова, засвідчені жінкою: «Він сказав мені все, що я зробила».
043	JOH	004	040	Коли самаряни прийшли до Нього, то просили Його залишитися з ними, і Він залишався там два дні.
043	JOH	004	041	І ще більше увірувало через Його Слово.
043	JOH	004	042	Вони казали жінці: «Ми вже віримо не через твої слова, а тому що ми самі чули й знаємо, що Він дійсно Спаситель світу».
043	JOH	004	043	Через два дні Він вирушив звідти до Галілеї.
043	JOH	004	044	Адже Ісус Сам свідчив, що пророк на своїй батьківщині пошани не має.
043	JOH	004	045	Проте коли Він прибув до Галілеї, галілеяни прийняли Його гостинно, тому що вони були в Єрусалимі на святі Пасхи та бачили все, що Він там зробив.
043	JOH	004	046	[Ісус] знов прийшов у Кану Галілейську, де перетворив воду у вино. На той час у Капернаумі син одного придворного був хворий.
043	JOH	004	047	Почувши, що Ісус прийшов з Юдеї до Галілеї, він прийшов до Нього й благав, щоб Він прийшов зцілити його сина, який був при смерті.
043	JOH	004	048	Ісус сказав йому: ―Якщо ви не побачите ознак та чудес, ніколи не повірите!
043	JOH	004	049	Придворний відповів Йому: ―Господи, прийди, доки мій син не помер.
043	JOH	004	050	Ісус відповів йому: ―Іди, твій син буде жити. Чоловік повірив тому, що сказав Ісус, та пішов.
043	JOH	004	051	Коли він був іще в дорозі, раби зустріли його й сказали, що його син живий.
043	JOH	004	052	Він запитав, о котрій годині йому стало краще, і вони сказали: «Вчора о сьомій годині гарячка залишила його».
043	JOH	004	053	Батько зрозумів, що це сталося тоді, коли Ісус сказав: «Твій син буде жити». І повірив він та увесь його дім.
043	JOH	004	054	Це було друге знамення, яке зробив Ісус після того, як повернувся з Юдеї в Галілею.
043	JOH	005	001	Після цього було юдейське свято, і Ісус пішов до Єрусалима.
043	JOH	005	002	В Єрусалимі, біля Овечих воріт, є купальня, яка єврейською називається Віфезда й має п’ять критих колонад.
043	JOH	005	003	Там лежало багато хворих, сліпих, кривих та паралізованих. Вони чекали, коли вода збуриться.
043	JOH	005	004	Іноді ангел Господній сходив та збурював воду, і хто перший заходив у воду, зцілювався, хоч би якою була його хвороба.
043	JOH	005	005	Був же там чоловік, який хворів уже тридцять вісім років.
043	JOH	005	006	Ісус, побачивши, що він лежить, і знаючи, що той вже багато часу був хворий, сказав: ―Ти хочеш одужати?
043	JOH	005	007	Хворий відповів: ―Господи, я не маю людини, котра б допомогла мені увійти до купальні, коли вода збуриться. Як тільки я дістаюся до води, хтось інший заходить раніше за мене.
043	JOH	005	008	Ісус сказав йому: ―Підведися, візьми свою постіль та ходи!
043	JOH	005	009	І відразу чоловік став здоровим, узяв свою постіль та пішов. Тоді була Субота.
043	JOH	005	010	Тому юдеї сказали зціленому: ―Сьогодні Субота, і тобі не дозволено нести свою постіль.
043	JOH	005	011	Але він відповів їм: ―Той, Хто зцілив мене, сказав мені: «Візьми свою постіль та ходи».
043	JOH	005	012	Вони запитали: ―Хто Той Чоловік, Який сказав тобі взяти [постіль] та йти?
043	JOH	005	013	Але зцілений не знав, Хто Це був, адже Ісус зник у натовпі, що був у тому місці.
043	JOH	005	014	Згодом Ісус знайшов його в Храмі й сказав йому: ―Ось ти вже здоровий. Не гріши більше, щоб не сталося з тобою чогось гіршого.
043	JOH	005	015	Той чоловік пішов та сповістив юдеїв, що це Ісус зцілив його.
043	JOH	005	016	Через те, що Ісус зробив це в Суботу, юдеї переслідували Ісуса.
043	JOH	005	017	Ісус же сказав їм: «Мій Отець до цього часу працює, і Я теж працюю».
043	JOH	005	018	Тоді юдеї ще більше шукали нагоди вбити Ісуса, бо Він не тільки порушував Суботу, але й називав Бога Своїм Отцем, роблячи Себе рівним Богові.
043	JOH	005	019	Ісус відповів їм: ―Істинно кажу вам: Син нічого не може робити Сам від Себе, доки не побачить Отця, Який робить. Те, що робить [Отець,] робить і Син так само.
043	JOH	005	020	Адже Отець любить Сина й показує Йому все, що робить Сам, і Він покаже Йому справи ще більші за ці, щоб ви дивувалися.
043	JOH	005	021	Так само, як Отець воскрешає мертвих і дає їм життя, так і Син дає життя тим, кому хоче.
043	JOH	005	022	Навіть більше, Отець нікого не судить, Він увесь суд передав Синові,
043	JOH	005	023	щоб усі шанували Сина, як шанують Отця. Хто не шанує Сина, не шанує й Отця, Який послав Його.
043	JOH	005	024	Істинно кажу вам: хто чує Моє Слово і вірить Тому, Хто надіслав Мене, той має життя вічне й на суд не приходить, а перейшов від смерті до життя.
043	JOH	005	025	Істинно кажу вам: приходить час, і вже прийшов, коли мертві почують голос Сина Божого, і ті, хто почує, оживуть.
043	JOH	005	026	Адже як Отець має життя в Собі, так дав і Синові мати життя в Собі
043	JOH	005	027	Він дав Йому владу судити, тому що Він – Син Людський.
043	JOH	005	028	Не дивуйтеся тому, що приходить час, коли всі, хто в могилах, почують Його голос
043	JOH	005	029	і вийдуть [із них]. Ті, хто робив добро, воскреснуть для життя, а ті, хто робив зло, воскреснуть на суд.
043	JOH	005	030	Я нічого не можу робити від Себе. Я суджу, як чую, і Мій суд справедливий, тому що Я прагну сповнити не Свою волю, а волю Того, Хто послав Мене.
043	JOH	005	031	Якби Я свідчив Сам про Себе, то Моє свідчення не було б правдиве,
043	JOH	005	032	але про Мене свідчить Інший, і Я знаю, що свідчення, яким Він свідчить про Мене, правдиве.
043	JOH	005	033	Ви посилали до Івана, і він свідчив про істину.
043	JOH	005	034	Я ж не потребую свідчення від людини, але кажу вам про це, щоб ви були спасенні.
043	JOH	005	035	[Іван] був світильником, горів та світив, і ви хотіли деякий час радіти при його світлі.
043	JOH	005	036	Але є в Мене свідчення більше [за свідчення] Івана. Бо діла, які Отець доручив Мені звершити і які Я роблю, свідчать про Мене, що Отець послав Мене.
043	JOH	005	037	І Отець, Який послав Мене, свідчить про Мене. Ви ніколи не чули Його голосу й не бачили Його обличчя.
043	JOH	005	038	Ви не маєте Його Слова, яке б у вас перебувало, бо не вірите в Того, Кого Він послав.
043	JOH	005	039	Ви старанно досліджуєте Писання, сподіваючись через них мати життя вічне, а вони свідчать про Мене.
043	JOH	005	040	Однак ви не бажаєте прийти до Мене, щоб мати життя.
043	JOH	005	041	Я не приймаю слави від людей,
043	JOH	005	042	але Я знаю вас, що ви не маєте в собі любові до Бога.
043	JOH	005	043	Я прийшов в ім’я Мого Отця, і ви не приймаєте Мене. Якщо ж прийде інший у своє ім’я, того приймете.
043	JOH	005	044	Як ви можете повірити, коли ви приймаєте славу один від одного, але не шукаєте слави від єдиного Бога?
043	JOH	005	045	Не думайте, що Я буду звинувачувати вас перед Отцем. Ваш обвинувач – Мойсей, на якого ви покладаєтесь.
043	JOH	005	046	Якби ви вірили Мойсею, то вірили б і Мені, адже він писав про Мене.
043	JOH	005	047	Але якщо ви не вірите тому, що він написав, як же ви повірите Моїм словам?
043	JOH	006	001	Після цього Ісус відправився на другий бік Галілейського моря, [яке зветься] Тиверіадським.
043	JOH	006	002	За Ним ішов великий натовп, оскільки бачили знамення, які Він робив, зцілюючи хворих.
043	JOH	006	003	Ісус піднявся на гору й сів там зі Своїми учнями.
043	JOH	006	004	Наближалося юдейське свято Пасхи.
043	JOH	006	005	Коли Ісус підняв очі й побачив, що багато людей ішло до Нього, сказав Филипові: ―Де ми купимо хліба, щоб нагодувати цих [людей]?
043	JOH	006	006	Він спитав це, щоб випробувати Филипа, бо Сам вже знав, що буде робити.
043	JOH	006	007	Филип відповів: ―Навіть якщо купити хліба на двісті динаріїв, і того не буде достатньо, щоб кожний отримав хоч трохи.
043	JOH	006	008	Інший Його учень, Андрій, брат Симона Петра, сказав:
043	JOH	006	009	―Тут є хлопчик, який має п’ять хлібів з ячмінного борошна та дві рибини. Але що це для такої кількості?
043	JOH	006	010	Ісус сказав: ―Звеліть людям сісти. У тому місці було багато трави, тож всі посідали на неї (було їх близько п’яти тисяч чоловіків).
043	JOH	006	011	Ісус узяв хліби та, подякувавши Богові, роздав їх тим, хто сидів. Так само зробив і з рибою. Кожний брав, скільки хотів.
043	JOH	006	012	Коли всі наїлися, Він сказав Своїм учням: ―Зберіть те, що залишилося, щоб нічого не пропало.
043	JOH	006	013	Вони зібрали та наповнили дванадцять кошиків із залишками з п’яти ячмінних хлібів, які залишилися після тих, що їли.
043	JOH	006	014	Коли люди побачили знамення, яке Він зробив, почали казати: «Він насправді Пророк, Який мав прийти у світ».
043	JOH	006	015	Ісус же, зрозумівши, що вони мають намір прийти і взяти Його силоміць, щоб зробити царем, знову пішов на гору один.
043	JOH	006	016	Коли настав вечір, учні Ісуса спустилися до моря
043	JOH	006	017	й, увійшовши в човен, попливли через море до Капернаума. Було вже темно, а Ісус усе ще не приходив до них.
043	JOH	006	018	Тим часом море розхвилювалося, бо подув сильний вітер.
043	JOH	006	019	Вони вже відпливли на двадцять п’ять або тридцять стадіїв, коли побачили Ісуса, Який ішов по воді та наближався до човна. Учні злякалися.
043	JOH	006	020	Але Він заговорив до них: «Це Я! Не бійтеся!»
043	JOH	006	021	Вони хотіли взяти Його в човен; і човен відразу пристав до берега, до якого прямували.
043	JOH	006	022	Наступного дня люди, які стояли на іншому березі моря, побачили, що там не було іншого човна, окрім одного, і що Ісус не сідав разом зі Своїми учнями в човен, а Його учні відпливли самі.
043	JOH	006	023	[Тим часом] кілька човнів із Тиверіади припливло [та пристало] поблизу того міста, де вони їли хліб, після того, як Господь подякував [Богові].
043	JOH	006	024	Коли люди побачили, що ні Ісуса, ні Його учнів немає в тому місці, вони сіли в човни та попливли до Капернаума шукати Ісуса.
043	JOH	006	025	Коли знайшли Його на іншому березі, запитали: ―Равві, коли Ти сюди прийшов?
043	JOH	006	026	Ісус відповів їм: ―Істинно кажу вам: ви шукаєте Мене не тому, що побачили знамення, а тому, що їли хліб та наїлися.
043	JOH	006	027	Працюйте не за їжу, що проходить, а за їжу, що залишається для життя вічного, яке дасть вам Син Людський. Бо Його засвідчив Бог Отець.
043	JOH	006	028	Вони запитали: ―Що нам робити, щоб чинити діла Божі?
043	JOH	006	029	Ісус відповів їм: ―Діло Боже – це вірити в Того, Кого Він послав.
043	JOH	006	030	Вони запитали: ―Яке знамення Ти міг би зробити, щоб ми побачили та повірили в Тебе? Що Ти зробиш?
043	JOH	006	031	Наші батьки їли манну в пустелі, як написано: «Дав їм їсти хліб із неба».
043	JOH	006	032	Ісус сказав їм: ―Істинно кажу вам: це не Мойсей дав вам хліб із неба, а Отець Мій дає вам істинний хліб із неба.
043	JOH	006	033	Тому що хліб Божий – це Той, Хто зійшов із неба й дає життя світові.
043	JOH	006	034	Вони сказали: ―Господи, давай нам завжди цей хліб!
043	JOH	006	035	Ісус сказав: ―Я – хліб життя! Кожний, хто приходить до Мене, ніколи не зголодніє, і хто вірить у Мене, той ніколи не відчуватиме спраги.
043	JOH	006	036	Але як Я вам казав, ви бачили Мене й не вірите.
043	JOH	006	037	Усі, кого дав Мені Отець, прийдуть до Мене, і того, хто прийде до Мене, Я не вижену геть.
043	JOH	006	038	Бо Я прийшов із неба для того, щоб виконати не Мою волю, а волю Того, Хто надіслав Мене.
043	JOH	006	039	А це воля Того, Хто надіслав Мене: щоб Я не втратив нікого з тих, кого Він Мені дав, але щоб воскресив їх останнього дня.
043	JOH	006	040	Воля Мого Отця полягає в тому, щоб кожний, хто бачить Сина та вірить у Нього, мав життя вічне, і Я воскрешу його останнього дня.
043	JOH	006	041	Тоді юдеї почали нарікати, бо Він сказав: «Я – хліб, який зійшов із неба».
043	JOH	006	042	Вони казали: ―Хіба Він не Ісус, син Йосифа? Чи не знаємо ми Його батька й матері? Як же Він тепер каже: «Я прийшов із неба»?
043	JOH	006	043	Ісус сказав їм: ―Не нарікайте між собою!
043	JOH	006	044	Ніхто не може прийти до Мене, якщо Отець, Який послав Мене, не притягне його, і Я воскрешу його останнього дня.
043	JOH	006	045	У пророків написано: «Усі будуть навчені Богом». Кожен, хто почув Отця та навчився в Нього, приходить до Мене.
043	JOH	006	046	Бо ніхто не бачив Отця, окрім Того, Хто від Бога, тільки Він бачив Отця.
043	JOH	006	047	Істинно кажу вам: хто вірить [у Мене], той має життя вічне.
043	JOH	006	048	Я – хліб життя!
043	JOH	006	049	Ваші батьки їли манну в пустелі й померли.
043	JOH	006	050	Це ж хліб, який зійшов із неба, щоб той, хто їсть його, не помер.
043	JOH	006	051	Я – хліб життя, який зійшов із неба. Хто буде їсти цей хліб, той житиме вічно. Хліб, який Я дам, це Моє тіло, яке віддам заради життя світу.
043	JOH	006	052	Тоді юдеї почали сперечатися між собою, кажучи: ―Як Він може дати нам Своє тіло, щоб ми його їли?
043	JOH	006	053	Ісус сказав їм: ―Істинно кажу вам: якщо не будете їсти тіла Сина Людського й не будете пити Його крові, не будете мати життя [вічного] в собі.
043	JOH	006	054	Хто їсть Моє тіло й п’є Мою кров, має життя вічне, і Я воскрешу його останнього дня.
043	JOH	006	055	Бо тіло Моє – істинна їжа і кров Моя – істинний напій.
043	JOH	006	056	Хто їсть Моє тіло й п’є Мою кров, перебуває в Мені, і Я [перебуваю] в ньому.
043	JOH	006	057	Як живий Отець послав Мене і як Я живу через Отця, так і той, хто їсть Мене, буде жити через Мене.
043	JOH	006	058	Це є хліб, який зійшов із неба. Він не такий, як той, що їли ваші батьки та померли. Хто їсть цей хліб, той житиме вічно.
043	JOH	006	059	[Ісус] сказав це, коли навчав у синагозі в Капернаумі.
043	JOH	006	060	Чимало Його учнів, почувши це, сказали: ―Ці слова важкі для [сприйняття]. Хто може їх слухати?
043	JOH	006	061	Ісус, знаючи в Собі, що Його учні нарікають через це, сказав їм: ―Це вас ображає?
043	JOH	006	062	А якщо побачите Сина Людського, Котрий возноситься туди, де був раніше?
043	JOH	006	063	Дух дає життя, людині це не під силу. Слова, які Я вам казав, – це Дух та життя.
043	JOH	006	064	Але між вами є деякі, що не вірять. (Ісус [казав так,] бо від початку знав, хто не вірить і хто зрадить Його.)
043	JOH	006	065	Він продовжив: ―Тому Я кажу вам: ніхто не може прийти до Мене, якщо це не дано йому Отцем.
043	JOH	006	066	Відтоді чимало Його учнів залишили Його й більше не ходили з Ним.
043	JOH	006	067	Тоді Ісус запитав дванадцятьох: ―Ви не бажаєте піти?
043	JOH	006	068	Симон Петро відповів: ―Господи, до кого нам піти? Ти маєш слова вічного життя.
043	JOH	006	069	Ми віримо та знаємо, що Ти – Святий Божий!
043	JOH	006	070	Ісус сказав: ―Чи не Я обрав вас, дванадцятьох? І все ж один із вас – диявол.
043	JOH	006	071	Він говорив так про Юду, [сина] Симона Іскаріота, який, хоч і був одним із дванадцятьох, однак мав зрадити Його.
043	JOH	007	001	Після цього Ісус ходив по Галілеї. В Юдею Він не йшов, адже юдеї хотіли вбити Його.
043	JOH	007	002	Коли наближалося юдейське свято Кущів,
043	JOH	007	003	брати [Ісуса] сказали Йому: ―Іди звідси в Юдею, щоб і Твої учні побачили діла, які Ти робиш.
043	JOH	007	004	Адже ніхто не робить своїх вчинків таємно, якщо шукає визнання. Якщо Ти робиш це, покажи Себе світові!
043	JOH	007	005	Бо навіть Його брати не вірили в Нього.
043	JOH	007	006	Тоді Ісус сказав їм: ―Мій час ще не настав, але для вас час завжди готовий.
043	JOH	007	007	Світ не може ненавидіти вас, Мене ж ненавидить, бо Я свідчу про те, що його діла лихі.
043	JOH	007	008	Ви йдіть на свято; Я ж [поки] не піду на це свято, бо Мій час ще не настав.
043	JOH	007	009	Сказавши це, Ісус залишився в Галілеї.
043	JOH	007	010	Та коли Його брати пішли на свято, Він теж пішов, але не відкрито, а таємно.
043	JOH	007	011	На святі юдеї шукали Його й казали: «Де Він?»
043	JOH	007	012	У народі було багато чуток про Ісуса. Деякі казали, що Він хороший, а інші – що Він обманює людей.
043	JOH	007	013	Однак відкрито ніхто про Нього не говорив через страх перед юдеями.
043	JOH	007	014	Перша частина свята вже пройшла, коли Ісус прийшов у Храм і почав навчати.
043	JOH	007	015	Юдеї дивувались та казали: ―Звідки Він стільки знає, адже ніколи не навчався?
043	JOH	007	016	Ісус відповів їм: ―Те, чого Я навчаю, не від Мене, а від Того, Хто надіслав Мене.
043	JOH	007	017	Якщо хтось хоче чинити волю Божу, то дізнається: від Бога Моє вчення чи Я говорю від Себе.
043	JOH	007	018	Хто говорить від Себе, той шукає славу самому собі, а Хто шукає славу Тому, Хто послав Його, той правдивий, і немає в ньому неправди.
043	JOH	007	019	Хіба Мойсей не дав вам Закон? Однак ніхто з вас не дотримується Закону. Чому ви хочете вбити Мене?
043	JOH	007	020	Натовп відповів: ―Ти одержимий демоном! Хто хоче Тебе вбити?
043	JOH	007	021	Ісус сказав їм у відповідь: ―Я вчинив одне чудо, і ви всі дивуєтеся.
043	JOH	007	022	Мойсей дав вам обрізання (хоча обрізання не від Мойсея, а від праотців), і ви обрізаєте дітей у Суботу.
043	JOH	007	023	Якщо чоловік може бути обрізаний у Суботу, щоб не був порушений Закон Мойсея, то чому ви гніваєтесь на Мене за те, що Я повністю зцілив чоловіка в Суботу?
043	JOH	007	024	Не судіть із вигляду, а судіть справедливим судом.
043	JOH	007	025	Тоді деякі мешканці Єрусалима почали запитувати: ―Чи це не Той, Кого вони хочуть вбити?
043	JOH	007	026	Ось Він говорить прямо, і ніхто Йому нічого не каже. Можливо, керівники справді дізналися, що Він Христос?
043	JOH	007	027	Але ми знаємо, звідки Він, а коли прийде Христос, то ніхто не буде знати, звідки Він.
043	JOH	007	028	Тоді Ісус, навчаючи в Храмі, голосно сказав: ―Ви Мене знаєте? І навіть знаєте, звідки Я? Адже Я не прийшов від Себе. Той, Хто послав Мене, правдивий, але ви Його не знаєте.
043	JOH	007	029	Я Його знаю, бо Я від Нього, і Він Мене послав.
043	JOH	007	030	Вони намагалися схопити Ісуса, але ніхто не наклав на Нього рук, тому що Його час ще не настав.
043	JOH	007	031	Багато людей з натовпу увірували в Нього й казали: ―Хіба коли прийде Христос, то зробить ще більші знамення, ніж зробив Цей [Чоловік]?
043	JOH	007	032	Чутки про Нього дійшли до фарисеїв, тож вони та первосвященники послали слуг, щоб схопити Його.
043	JOH	007	033	Ісус сказав їм: ―Ще трохи часу буду з вами та повернуся до Того, Хто послав Мене.
043	JOH	007	034	Ви будете шукати Мене, але не знайдете. І туди, де Я буду, ви не зможете прийти.
043	JOH	007	035	Тоді юдеї казали між собою: ―Куди це Він збирається піти, що ми не знайдемо Його? Може, Він збирається піти до розсіяних серед греків і навчати греків?
043	JOH	007	036	Що то за слово, яке Він сказав: «Ви будете шукати Мене, але не знайдете» і «Туди, де Я буду, ви не зможете прийти»?
043	JOH	007	037	В останній та головний день свята Ісус піднявся та голосно промовив: ―Якщо хтось хоче пити, нехай приходить до Мене і п’є!
043	JOH	007	038	Хто вірить у Мене, як каже Писання, у того з серця потечуть ріки живої води.
043	JOH	007	039	Це Він казав про Духа, Якого мали прийняти ті, хто повірив у Нього. Адже Дух ще не був дарований, бо Ісус ще не був прославлений.
043	JOH	007	040	Декотрі люди з натовпу, почувши слова Ісуса, сказали: ―Він дійсно Пророк!
043	JOH	007	041	Інші казали: ―Він – Христос! А ще інші казали: ―Хіба Христос прийде з Галілеї?
043	JOH	007	042	Чи Писання не каже, що Христос прийде з роду Давида, з Віфлеєма, із села, звідки був Давид?
043	JOH	007	043	Тож через Нього сталося в народі розділення.
043	JOH	007	044	Дехто з них хотів схопити Його, але ніхто не наклав на Нього рук.
043	JOH	007	045	Коли слуги повернулися до фарисеїв та первосвященників, ті запитали їх: ―Чому ви не привели Його?
043	JOH	007	046	Слуги відповіли: ―Ще ніхто не говорив так, як Цей Чоловік!
043	JOH	007	047	Фарисеї запитали: ―Невже Він вас обманув?
043	JOH	007	048	Хіба хоч хтось із керівників або фарисеїв повірив у Нього?
043	JOH	007	049	А народ, який не знає Закону, – проклятий!
043	JOH	007	050	Никодим, який був одним із них і раніше приходив до Ісуса, сказав:
043	JOH	007	051	―Хіба наш Закон засуджує людину, не вислухавши її спочатку й не дізнавшись, що вона робить?
043	JOH	007	052	Вони відповіли: ―Ти теж із Галілеї? Досліди [Писання] й побачиш, що Пророк не приходить із Галілеї.
043	JOH	007	053	І розійшлися кожен до свого дому.
043	JOH	008	001	Ісус же пішов на Оливну гору.
043	JOH	008	002	Рано-вранці Він знову прийшов у Храм, і всі люди посходилися до Нього. Він сів і почав їх навчати.
043	JOH	008	003	Книжники та фарисеї привели жінку, яку спіймали під час перелюбу. Її поставили перед народом
043	JOH	008	004	і сказали Ісусові: ―Учителю, ця жінка була схоплена на перелюбі.
043	JOH	008	005	Мойсей у Законі звелів нам побивати таких камінням. А Ти що скажеш?
043	JOH	008	006	Вони запитали це, щоб спіймати Його й мати [підставу] звинуватити Його. Але Ісус, схилившись додолу, писав пальцем по землі.
043	JOH	008	007	Оскільки вони продовжували Його запитувати, Він піднявся й сказав: ―Хто з вас без гріха, нехай перший кине в неї камінь!
043	JOH	008	008	І знов, схилившись, писав по землі.
043	JOH	008	009	Почувши це, вони почали по одному відходити, починаючи від старших і до останніх. Залишилися тільки [Ісус] та жінка, яка стояла посередині.
043	JOH	008	010	Ісус, підвівшись і не побачивши нікого, лише саму жінку, сказав їй: ―Жінко, де ті, хто обвинувачував тебе? Ніхто тебе не осудив?
043	JOH	008	011	Вона відповіла: ―Ніхто, Господи! Ісус сказав їй: ―І Я не осуджую тебе. Іди й більше не гріши!
043	JOH	008	012	Ісус знову заговорив із ними: ―Я – світло світу. Хто слідує за Мною, той не ходитиме в темряві, але матиме світло життя.
043	JOH	008	013	Фарисеї сказали Йому: ―Ти свідчиш Сам про Себе, тому Твоє свідчення неправдиве.
043	JOH	008	014	Ісус відповів: ―Навіть якщо Я свідчу Сам про Себе, Моє свідчення правдиве, тому що Я знаю, звідки Я прийшов і куди Я йду. Ви ж не знаєте, звідки Я прийшов і куди йду.
043	JOH	008	015	Ви судите за людськими мірками, Я ж нікого не суджу.
043	JOH	008	016	А якщо Я й суджу, Мій суд правдивий, тому що Я не Один, зі Мною Отець, Який послав Мене.
043	JOH	008	017	У вашому Законі написано, що свідчення двох людей – істинне.
043	JOH	008	018	Я Сам свідчу про Себе, і про Мене свідчить Отець, Який послав Мене.
043	JOH	008	019	Тоді вони запитали: ―Де ж Твій Отець? Ісус відповів: ―Ви не знаєте ні Мене, ні Мого Отця. Якби ви знали Мене, ви знали б і Мого Отця.
043	JOH	008	020	Ці слова Він казав, коли навчав у Храмі, біля скарбниці. І ніхто не схопив Його, адже не настав ще Його час.
043	JOH	008	021	[Ісус] сказав їм ще раз: ―Я відхожу, і ви будете шукати Мене, і помрете у своєму гріху. Куди Я йду, ви не зможете прийти.
043	JOH	008	022	Тоді юдеї почали говорити: ―Чи не вб’є Він Себе, бо каже: «Туди, куди Я йду, ви не можете прийти»?
043	JOH	008	023	Він казав їм: ―Ви – знизу, а Я – згори. Ви з цього світу, а Я не з цього світу.
043	JOH	008	024	Тому Я сказав вам, що ви помрете у ваших гріхах. Якщо не повірите, що Я є, то помрете у ваших гріхах.
043	JOH	008	025	Вони запитали: ―Хто Ти? Ісус відповів їм: ―Той, про Кого від початку казав.
043	JOH	008	026	Я маю багато про вас сказати й судити, але Той, Хто послав Мене, правдивий, і те, що Я чув від Нього, Я говорю світові.
043	JOH	008	027	Вони не зрозуміли, що Він говорить їм про Отця.
043	JOH	008	028	Тоді Ісус сказав їм: ―Коли ви піднімете Сина Людського, то зрозумієте, що Я є і що Я нічого не роблю від Себе, а говорю, як Мене навчив Отець.
043	JOH	008	029	Той, Хто послав Мене, є зі Мною; Він не залишає Мене Самого, бо Я завжди роблю те, що Йому до вподоби.
043	JOH	008	030	Коли Він це казав, багато хто повірив у Нього.
043	JOH	008	031	Ісус сказав юдеям, які повірили в Нього: ―Якщо ви будете перебувати в Моєму Слові, ви дійсно Мої учні.
043	JOH	008	032	Ви пізнаєте істину, і істина визволить вас.
043	JOH	008	033	Вони відповіли Йому: ―Ми нащадки Авраама й ніколи не були нічиїми рабами! Як Ти кажеш: «Звільнить вас»?
043	JOH	008	034	Ісус сказав: ―Істинно кажу вам: кожен, хто грішить, є рабом гріха.
043	JOH	008	035	Раб не залишається в домі навіки, а Син залишається навіки.
043	JOH	008	036	Тому якщо Син звільнить вас, справді будете вільними.
043	JOH	008	037	Я знаю, що ви нащадки Авраама, але шукаєте, як вбити Мене, бо не приймаєте Мого Слова.
043	JOH	008	038	Я кажу вам те, що бачив у Мого Отця, а ви робите те, що чули у [вашого] батька.
043	JOH	008	039	Вони відповіли: ―Наш батько – Авраам. Ісус сказав: ―Якби ви були дітьми Авраама, то чинили б діла Авраама.
043	JOH	008	040	А тепер ви хочете вбити Мене, Чоловіка, Котрий сказав вам істину, яку Я почув від Бога. Авраам так не робив.
043	JOH	008	041	Ви чините діла вашого батька. Вони сказали Йому: ―Ми не народилися від статевої розпусти, у нас один Отець – Бог.
043	JOH	008	042	Ісус сказав їм: ―Якби Бог був вашим Отцем, ви б любили Мене, бо Я вийшов від Бога й прийшов сюди. Я прийшов не Сам від Себе, а Він послав Мене.
043	JOH	008	043	Чому ж ви не розумієте того, що Я кажу вам? Бо ви не можете слухати Моїх слів.
043	JOH	008	044	Ваш батько – диявол, і ви прагнете виконувати його волю. Він від початку був убивцею і в істині не встояв, бо в ньому немає істини. Коли він каже неправду, то говорить від себе, бо він брехун і батько неправди.
043	JOH	008	045	Але Мені не вірите, тому що Я кажу вам істину.
043	JOH	008	046	Хто з вас може довести Мій гріх? А якщо Я кажу істину, чому ви не вірите Мені?
043	JOH	008	047	Хто від Бога, той слухає слова Бога. Ви ж не слухаєте Мене тому, що ви не від Бога.
043	JOH	008	048	Юдеї відповіли Йому: ―Чи не правильно ми говоримо, що Ти самарянин і що Ти одержимий?
043	JOH	008	049	Ісус сказав: ―Я не одержимий, але Я шаную Мого Отця, а ви не шануєте Мене.
043	JOH	008	050	Я не шукаю Своєї слави. Є Той, Хто шукає її для Мене. Він і судить.
043	JOH	008	051	Істинно кажу вам: хто підкоряється Моєму Слову, не побачить смерті повік.
043	JOH	008	052	Тоді юдеї сказали: ―Тепер ми точно знаємо, що Ти одержимий. Авраам помер, і пророки теж, а Ти кажеш: «Хто підкоряється Моєму Слову, не побачить смерті повік».
043	JOH	008	053	Невже Ти більший від нашого батька Авраама, який помер? І пророки померли. Ким Ти Себе вважаєш?
043	JOH	008	054	Ісус відповів: ―Якщо Я буду славити Самого Себе, Моя слава нічого не значить. Мене славить Мій Отець, Якого ви називаєте своїм Богом,
043	JOH	008	055	хоча ви Його не знаєте. Але Я Його знаю, і якщо Я скажу, що не знаю Його, то буду таким же брехуном, як і ви. Але Я Його знаю та підкоряюся Його Слову.
043	JOH	008	056	Ваш батько Авраам радів, що побачить Мій день. Він побачив і зрадів.
043	JOH	008	057	Юдеї сказали Йому: ―Тобі немає й п’ятдесяти років, і Ти бачив Авраама?
043	JOH	008	058	Ісус відповів: ―Істинно кажу вам: перш ніж був Авраам, Я є!
043	JOH	008	059	Тоді вони схопили каміння, щоб закидати Його. Але Ісус скрився й вийшов із Храму.
043	JOH	009	001	Одного разу, проходячи, [Ісус] побачив чоловіка, сліпого від народження.
043	JOH	009	002	Його учні запитали: ―Равві, хто згрішив, він чи його батьки, що він народився сліпий?
043	JOH	009	003	Ісус відповів: ―Ні, це не через його гріх або гріх його батьків, але це сталося, щоб через нього були виявлені діла Божі.
043	JOH	009	004	Доки ще день, ми маємо виконувати діла Того, Хто послав Мене. Коли настане ніч, ніхто вже не зможе працювати.
043	JOH	009	005	Доки Я у світі, Я – світло світу.
043	JOH	009	006	Сказавши це, [Ісус] плюнув на землю, змішав грязь зі слини й землі та помазав очі [сліпому].
043	JOH	009	007	Потім сказав йому: «Іди та вмийся в купальні Силоам» (що в перекладі означає: «Посланий»). Той пішов, умився й прийшов зрячий.
043	JOH	009	008	Сусіди й ті, хто бачив його раніше, як він просив, казали: ―Чи не він [раніше] сидів та просив?
043	JOH	009	009	Одні казали: ―Так, це він! Інші казали: ―Ні, він лише схожий на нього! Він же казав: ―Це я!
043	JOH	009	010	Тоді запитали його: ―Як же ти прозрів?
043	JOH	009	011	Він відповів: ―Чоловік, Якого звуть Ісус, змішав грязь та помазав Мої очі, потім Він наказав піти в Силоам та вмитися. Я пішов, умився й прозрів.
043	JOH	009	012	Вони його запитали: ―Де Він? Він відповів: ―Я не знаю.
043	JOH	009	013	Чоловіка, який раніше був сліпий, привели до фарисеїв.
043	JOH	009	014	А того дня, коли Ісус змішав грязь і відкрив йому очі, була Субота.
043	JOH	009	015	Фарисеї знову запитали його, як він прозрів. Той відповів: ―Він помазав мої очі гряззю, я вмився й бачу.
043	JOH	009	016	Деякі фарисеї почали казати: ―Цей чоловік не від Бога, тому що не дотримується Суботи. Інші ж казали: ―Як може грішна людина робити такі знамення? І між ними виникло розділення.
043	JOH	009	017	Тоді вони знов запитали сліпого: ―Що ти кажеш про Нього? Адже це Він відкрив тобі очі. Чоловік відповів: ―Він Пророк.
043	JOH	009	018	Юдеї не вірили, що він був сліпий і прозрів, доки не покликали його батьків.
043	JOH	009	019	Вони запитали: ―Це ваш син, про якого ви казали, що народився сліпий? Як же тепер він бачить?
043	JOH	009	020	Тоді батьки його відповіли: ―Ми знаємо, що він наш син і що він народився сліпий.
043	JOH	009	021	А як він вже бачить, не знаємо. І хто відкрив йому очі, ми не знаємо. Запитайте його. Він дорослий і може сам відповісти за себе.
043	JOH	009	022	Його батьки казали так, адже боялися юдеїв, бо ті вже вирішили: хто визнає Ісуса Христом, буде відлучений від синагоги.
043	JOH	009	023	Тому його батьки й сказали: «Він вже дорослий, запитайте в нього!»
043	JOH	009	024	Вони вдруге покликали чоловіка, який був сліпий, та сказали йому: ―Віддай славу Богові, ми знаємо, що той Чоловік – грішник.
043	JOH	009	025	Він відповів: ―Я не знаю, грішник Він чи ні. Я знаю лише одне: я був сліпий, а зараз бачу.
043	JOH	009	026	Тоді вони запитали: ―Що Він тобі зробив? Як Він відкрив твої очі?
043	JOH	009	027	Він відповів: ―Я вже казав вам, але ви не почули. Чому хочете почути ще раз? Чи не хочете й ви стати Його учнями?
043	JOH	009	028	Вони докорили йому та сказали: ―Це ти Його учень! Ми ж учні Мойсея!
043	JOH	009	029	Ми знаємо, що з Мойсеєм говорив Бог, а Цього ми не знаємо, звідки Він.
043	JOH	009	030	Чоловік сказав їм у відповідь: ―Дивно, що ви не знаєте, звідки Він, адже Він відкрив мені очі.
043	JOH	009	031	Ми знаємо, що Бог не слухає грішників. Він слухає тільки тих, хто шанує Його й виконує Його волю.
043	JOH	009	032	Споконвіку ніхто не чув, щоб хтось відкрив очі тому, хто народився сліпий.
043	JOH	009	033	Якби Він не був від Бога, то не зміг би зробити нічого.
043	JOH	009	034	Вони відповіли: ―Ти увесь народився в гріхах, а нас повчаєш? І вигнали його геть.
043	JOH	009	035	Ісус, почувши, що вони вигнали геть зціленого, знайшов його й запитав: ―Чи віриш ти в Сина Людського?
043	JOH	009	036	Зцілений відповів: ―Хто Він, Господи, щоб я повірив у Нього?
043	JOH	009	037	Ісус сказав: ―Ти Його бачив, це Той, Хто говорить із тобою.
043	JOH	009	038	Тоді [чоловік] відповів: ―Вірю, Господи! – і вклонився Йому.
043	JOH	009	039	Ісус сказав: ―Я прийшов у цей світ судити, щоб ті, хто не бачить, побачили, а ті, хто бачить, стали сліпими.
043	JOH	009	040	Фарисеї, які були з Ним і почули це, сказали Йому: ―Невже й ми сліпі?
043	JOH	009	041	Ісус сказав: ―Якби ви були сліпі, то не мали б гріха. Але оскільки ви кажете, що бачите, гріх ваш залишається.
043	JOH	010	001	«Істинно кажу вам: хто не входить в овечий двір через ворота, а перелазить в іншому місці, той злодій та розбійник.
043	JOH	010	002	А хто входить через ворота, той пастир овець.
043	JOH	010	003	Сторож відкриває йому, і вівці чують його голос. Він кличе поіменно кожну вівцю й виводить їх.
043	JOH	010	004	Коли ж виведе всіх своїх, то йде попереду них, і вівці йдуть за ним, бо знають його голос.
043	JOH	010	005	За чужинцем вони не підуть, а втечуть від нього, бо не знають його голосу».
043	JOH	010	006	Ісус сказав їм цю притчу, але вони не зрозуміли, про що Він говорив.
043	JOH	010	007	Тоді Ісус знову сказав: «Істинно кажу вам: Я – ворота для овець.
043	JOH	010	008	Усі, хто приходив до Мене, – злодії та розбійники; але вівці їх не слухалися.
043	JOH	010	009	Я – ворота, і якщо хтось входить через Мене, буде спасенний. Він увійде, вийде й знайде пасовисько.
043	JOH	010	010	Злодій приходить тільки для того, щоби вкрасти, вбити й зруйнувати. А Я прийшов, щоб [люди] мали життя й щоб мали його вдосталь.
043	JOH	010	011	Я – добрий пастир. Добрий пастир віддасть життя за овець.
043	JOH	010	012	Наймит не є пастирем, вівці не належать йому. Коли він бачить, що наближається вовк, то залишає овець і тікає. Вовк хапає овець, і вони розбігаються.
043	JOH	010	013	[Наймит тікає], бо його найняли, і він не дбає про овець.
043	JOH	010	014	Я – добрий пастир. Я знаю Своїх, і вони знають Мене.
043	JOH	010	015	Так само Отець знає Мене, і Я знаю Отця; Я віддаю Своє життя за овець.
043	JOH	010	016	У Мене є й інші вівці, які не з цієї кошари, і їх Я маю привести сюди. Вони почують Мій голос, і буде одна отара й один пастир.
043	JOH	010	017	Отець любить Мене тому, що Я віддаю Своє життя, аби знову взяти його.
043	JOH	010	018	Ніхто не може його забрати від Мене, Я Сам віддаю його. У Мене є влада віддати його й влада взяти його знов. Цю заповідь Я отримав від Мого Отця».
043	JOH	010	019	Після цих слів між юдеями знов виник розкол.
043	JOH	010	020	Багато хто з них казав: ―Він одержимий і втратив розум. Навіщо Його слухати?
043	JOH	010	021	А інші казали: ―Це не слова біснуватого. Чи може демон відкрити очі сліпому?
043	JOH	010	022	В Єрусалимі було [свято] Відновлення [Храму]. Стояла зима.
043	JOH	010	023	Ісус ходив у Храмі по колонаді Соломона.
043	JOH	010	024	Юдеї зібралися навколо Нього й сказали: ―Доки будеш тримати нас у непевності? Якщо Ти Христос, скажи нам прямо!
043	JOH	010	025	Ісус сказав: ―Я вже казав вам, але ви не вірите. Діла, які Я роблю в ім’я Мого Отця, свідчать про Мене.
043	JOH	010	026	Але ви не вірите Мені, тому що ви не з Моїх овець.
043	JOH	010	027	Мої вівці чують Мій голос. Я знаю їх, і вони йдуть за Мною.
043	JOH	010	028	Я даю їм життя вічне, і вони ніколи не загинуть, і ніхто не забере їх з Моїх рук.
043	JOH	010	029	Мій Отець, Який дав їх Мені, величніший за всіх. І ніхто не зможе забрати їх з рук Мого Отця.
043	JOH	010	030	Я й Отець – одне!
043	JOH	010	031	Тоді юдеї знов схопили каміння, щоб побити Його,
043	JOH	010	032	але Ісус сказав їм: ―Я показав вам багато добрих справ від Отця. За яку з цих справ ви хочете Мене побити камінням?
043	JOH	010	033	Юдеї відповіли: ―Не за добрі вчинки ми хочемо побити Тебе, а за богохульство, бо Ти, будучи людиною, робиш себе Богом.
043	JOH	010	034	Ісус сказав їм: ―Чи не написано у вашому Законі: «Я сказав: ви – боги?»
043	JOH	010	035	Якщо богами названі ті, кому було дано Слово Боже, і Писання не може бути порушене,
043	JOH	010	036	то чому ж ви кажете про Того, Кого Отець освятив та послав у світ, що Він богохульствує, бо Я казав: «Я – Син Божий?»
043	JOH	010	037	Якщо Я не роблю справ Мого Отця, не вірте Мені.
043	JOH	010	038	А якщо роблю, то хоч не вірите Мені, повірте Моїм ділам і зрозумійте, що Отець у Мені і Я в Отці.
043	JOH	010	039	Вони знов намагалися схопити Його, але Він уникнув їхніх рук.
043	JOH	010	040	Ісус знову пішов на інший бік Йордану, у місце, де Іван хрестив, і залишився там.
043	JOH	010	041	До Нього приходило багато [людей,] що казали: «Іван не зробив жодного знамення, але все, що він говорив про Нього, – правда».
043	JOH	010	042	І багато там увірувало в Нього.
043	JOH	011	001	Був один хворий [чоловік, на ім’я] Лазар, з Віфанії, села, де жила Марія та її сестра Марта.
043	JOH	011	002	Марія була жінкою, яка помазала Господа миром і обтерла Йому ноги своїм волоссям. Хворий був її братом.
043	JOH	011	003	Сестри послали передати Ісусові: ―Господи, той, кого Ти любиш, захворів.
043	JOH	011	004	Почувши це, Ісус сказав: ―Ця хвороба не на смерть, а на славу Божу, щоб Син Божий був прославлений через неї.
043	JOH	011	005	Ісус любив Марту, її сестру та Лазаря.
043	JOH	011	006	Однак коли Він почув, що [Лазар] хворий, то залишився там, де був, ще два дні.
043	JOH	011	007	Потім сказав [Своїм] учням: ―Підемо знову в Юдею.
043	JOH	011	008	Учні сказали Йому: ―Равві, ще недавно юдеї намагалися побити Тебе камінням, а Ти знову йдеш туди?
043	JOH	011	009	Ісус відповів: ―Чи не дванадцять годин має день? Якщо хтось ходить удень, не спотикається, бо бачить світло цього світу.
043	JOH	011	010	А той, хто ходить уночі, спотикається, бо немає світла в ньому.
043	JOH	011	011	Сказавши це, Він додав: ―Наш друг Лазар заснув, але Я йду розбудити Його.
043	JOH	011	012	Його учні сказали: ―Господи, якщо спить, то одужає.
043	JOH	011	013	Ісус казав про його смерть, а вони думали, що Він говорить про звичайний сон.
043	JOH	011	014	Тоді Ісус сказав їм прямо: ―Лазар помер.
043	JOH	011	015	Але Я радію за вас, що не був там, щоб ви повірили. А зараз підемо до нього.
043	JOH	011	016	Тоді Фома, якого називали Близнюк, сказав іншим учням: ―Ходімо й ми та помремо з Ним!
043	JOH	011	017	Прийшовши туди, Ісус довідався, що [Лазар] уже чотири дні в гробі.
043	JOH	011	018	Віфанія була близько до Єрусалима, приблизно п’ятнадцять стадіїв.
043	JOH	011	019	Багато юдеїв прийшли до Марії та Марти, щоб втішити їх після [смерті] брата.
043	JOH	011	020	Коли Марта почула, що прийшов Ісус, вона вийшла зустріти Його, а Марія залишилася в домі.
043	JOH	011	021	Марта сказала Ісусові: ―Господи, якби Ти був тут, то мій брат не помер би.
043	JOH	011	022	Але й тепер знаю: Бог дасть Тобі, що лише попросиш у Бога.
043	JOH	011	023	Ісус сказав їй: ―Твій брат воскресне.
043	JOH	011	024	Марта відповіла: ―Я знаю, що він воскресне при воскресінні останнього дня.
043	JOH	011	025	Ісус сказав їй: ―Я – воскресіння й життя. Той, хто вірить у Мене, навіть якщо помре, буде жити.
043	JOH	011	026	І кожен, хто живе й вірить у Мене, ніколи не помре. Ти віриш у це?
043	JOH	011	027	Вона сказала: ―Так, Господи, я вірю, що Ти Христос, Син Божий, Який прийшов у світ.
043	JOH	011	028	Сказавши це, вона пішла, потай покликала свою сестру Марію й сказала їй: «Учитель тут, Він кличе тебе».
043	JOH	011	029	Почувши це, Марія швидко встала й вийшла до Нього.
043	JOH	011	030	Ісус ще не увійшов до села, а був там, де Його зустріла Марта.
043	JOH	011	031	Юдеї, які були з нею в домі та втішали її, побачивши, що Марія швидко встала й вийшла, пішли за нею. Вони гадали, що вона пішла до гробу, щоб там плакати.
043	JOH	011	032	Коли Марія прийшла туди, де був Ісус, і побачила Його, то впала до Його ніг і сказала Йому: ―Господи, якби Ти був тут, то мій брат не помер би.
043	JOH	011	033	Ісус, побачивши, що вона плаче, і юдеї, які прийшли з нею, теж плачуть, був глибоко зворушений в дусі та засмутився.
043	JOH	011	034	Він запитав: ―Куди ви його поклали? Йому відповіли: ―Господи, іди та подивись!
043	JOH	011	035	Ісус заплакав.
043	JOH	011	036	Тоді юдеї сказали: «Дивись, як Він любив його».
043	JOH	011	037	Але деякі казали: «Невже Той, Хто відкрив очі сліпому, не міг зробити, щоб цей чоловік не помер?»
043	JOH	011	038	Ісус знов відчув зворушення в Собі й пішов до гробу. Це була печера, до якої був привалений камінь.
043	JOH	011	039	Ісус звелів: ―Відваліть камінь. Марта, сестра померлого, сказала: ―Господи, вже чути неприємний запах, бо пройшло чотири дні.
043	JOH	011	040	Ісус сказав: ―Хіба Я не казав тобі, що коли будеш вірити, побачиш славу Божу?
043	JOH	011	041	Коли забрали камінь, Ісус подивився на небо й сказав: «Отче, дякую Тобі, що Ти почув Мене.
043	JOH	011	042	Я знаю, що Ти завжди чуєш Мене, але Я сказав це заради людей, які стоять навколо, щоб вони повірили, що Ти послав Мене».
043	JOH	011	043	І, сказавши це, голосно промовив: «Лазарю, вийди сюди!»
043	JOH	011	044	Померлий вийшов. Його руки та ноги були обмотані тканиною, а обличчя обв’язане хустиною. Ісус сказав: ―Розв’яжіть його, і нехай він іде.
043	JOH	011	045	Багато юдеїв, які прийшли до Марії та побачили, що Він зробив, повірили в Нього.
043	JOH	011	046	Але деякі з них пішли до фарисеїв і розповіли, що зробив Ісус.
043	JOH	011	047	Тоді первосвященники та фарисеї скликали Синедріон і сказали: ―Що нам робити? Цей Чоловік робить багато знамень.
043	JOH	011	048	Якщо ми залишимо Його так, то всі повірять у Нього, і прийдуть римляни та знищать це місце й народ.
043	JOH	011	049	Тоді один із них, [на ім’я] Каяфа, який був первосвященником того року, сказав їм: ―Ви нічого не знаєте.
043	JOH	011	050	Хіба не розумієте, що краще для вас, щоб один Чоловік помер за народ, ніж щоб увесь народ загинув?
043	JOH	011	051	Він сказав це не від себе, але, будучи того року первосвященником, він пророкував, що Ісус має померти за народ,
043	JOH	011	052	і не тільки за народ, але й щоб зібрати в одне розсіяних дітей Божих.
043	JOH	011	053	Отже, від цього дня вони змовилися вбити Його.
043	JOH	011	054	Тому Ісус не ходив відкрито серед юдеїв, а пішов звідти до околиць біля пустелі, у місто, яке називається Єфрем. Там перебував з учнями.
043	JOH	011	055	Наближалася юдейська Пасха, і багато [людей] з усього краю йшли до Єрусалима для очищення перед Пасхою.
043	JOH	011	056	Вони шукали Ісуса й, стоячи в Храмі, казали одне до одного: «Як ви вважаєте, чи прийде Він на свято?»
043	JOH	011	057	Але первосвященники та фарисеї дали наказ: якщо хтось дізнається, де Він перебуває, нехай повідомить їх, щоб вони схопили Його.
043	JOH	012	001	За шість днів до Пасхи Ісус прийшов до Віфанії, де був Лазар, якого воскресив із мертвих.
043	JOH	012	002	Там Йому приготували вечерю. Марта слугувала, а Лазар був одним із тих, хто сидів із Ним за столом.
043	JOH	012	003	Тоді Марія взяла літру з дуже дорогим чистим нардовим миром, намастила ноги Ісуса й своїм волоссям обтерла Його ноги. І дім наповнився пахощами мира.
043	JOH	012	004	Але Юда Іскаріот, один з Його учнів, який мав Його зрадити, сказав:
043	JOH	012	005	―Чому б не продати це миро за триста динаріїв та не роздати бідним?
043	JOH	012	006	Він казав так не тому, що піклувався про бідних, а тому, що був злодієм. Йому було доручено носити скриню з грошима, але він брав із неї гроші.
043	JOH	012	007	Ісус сказав: ―Залиши її, вона зберігала це на день Мого похорону.
043	JOH	012	008	Бідних ви завжди маєте з собою, а Мене не завжди матимете.
043	JOH	012	009	Тим часом багато юдеїв дізналося, що Він там. Вони прийшли не тільки заради Ісуса, але й подивитись на Лазаря, якого Він воскресив із мертвих.
043	JOH	012	010	Тоді первосвященники змовилися вбити й Лазаря.
043	JOH	012	011	Адже багато юдеїв залишало їх і вірило в Ісуса.
043	JOH	012	012	Наступного дня багато людей, які прийшли на свято, почувши, що Ісус іде в Єрусалим,
043	JOH	012	013	взяли пальмові гілки, вийшли Йому назустріч та викрикували: «Осанна!» «Благословенний Той, Хто йде в ім’я Господа!» «Цар Ізраїля!»
043	JOH	012	014	Ісус, знайшовши осля, сів на нього, як написано:
043	JOH	012	015	«Не бійся, дочко Сіону: Ось Цар твій їде верхи на молодому ослі».
043	JOH	012	016	Спочатку Його учні не розуміли цього. Але після того, як Ісус був прославлений, вони згадали, що це було написано про Нього й що це збулося з Ним.
043	JOH	012	017	Люди, які були з Ісусом, коли Він покликав Лазаря з гробу й воскресив його з мертвих, свідчили [про це].
043	JOH	012	018	Тому багато людей вийшли Йому назустріч, бо чули, що Він здійснив це знамення.
043	JOH	012	019	Тоді фарисеї почали казати один одному: «Бачите, що нічого не допомагає? Ось [увесь] світ пішов за Ним!»
043	JOH	012	020	Серед тих, хто прийшов поклонитися на свято, було декілька греків.
043	JOH	012	021	Вони підійшли до Филипа, який був із Віфсаїди, що в Галілеї, і просили його: «Пане, ми хочемо побачити Ісуса».
043	JOH	012	022	Филип пішов і сказав Андрієві, і тоді Андрій та Филип розповіли про це Ісусові.
043	JOH	012	023	Ісус відповів їм: ―Прийшов час прославитись Синові Людському.
043	JOH	012	024	Істинно кажу вам: якщо зерно пшениці, впавши в землю, не вмирає, то залишається одне. Але якщо вмирає, дає великий врожай.
043	JOH	012	025	Кожен, хто любить своє життя, втратить його, а хто ненавидить своє життя в цьому світі, збереже його для вічного життя.
043	JOH	012	026	Хто служить Мені, той повинен слідувати за Мною; і де Я є, там буде і Мій слуга. Якщо хтось буде служити Мені, Мій Отець шануватиме його.
043	JOH	012	027	Тепер Моя душа стривожена, і що Мені сказати? Отче, врятуй Мене від цієї години? Але саме заради цієї години Я і прийшов.
043	JOH	012	028	Отче, прослав Своє ім’я! Тоді почувся голос із неба: «Я прославив і знову прославлю!»
043	JOH	012	029	Натовп, який був там, почувши це, сказав, що прогримів грім, а інші казали, що ангел говорив із Ним.
043	JOH	012	030	Ісус відповів: ―Не для Мене пролунав цей голос, а для вас.
043	JOH	012	031	Зараз настав суд для цього світу. Тепер правителя цього світу буде вигнано геть.
043	JOH	012	032	Але коли Я буду піднятий від землі, Я всіх притягну до Себе.
043	JOH	012	033	Він сказав це, щоб показати, якою смертю має померти.
043	JOH	012	034	Тоді люди сказали Йому: ―Ми чули із Закону, що Христос житиме вічно. Як же Ти кажеш, що «Син Людський має бути піднятий?» Хто Цей Син Людський?
043	JOH	012	035	Тоді Ісус сказав їм: ―Світло ще трохи часу буде з вами. Ходіть, доки маєте світло, щоб темрява не охопила вас. Хто ходить у темряві, той не знає, куди йде.
043	JOH	012	036	Повірте у світло, поки у вас є світло, щоб ви стали синами світла. Ісус закінчив говорити і, відійшовши, скрився від них.
043	JOH	012	037	Незважаючи на те, що Він зробив перед ними стільки знамень, вони не вірили в Нього.
043	JOH	012	038	Так здійснилося слово пророка Ісаї, який сказав: «Господи, хто повірив почутому від нас і кому відкрилася рука Господня?»
043	JOH	012	039	Не могли повірити ще й тому, що, як сказав Ісая:
043	JOH	012	040	«Він зробив сліпими їхні очі і закам’янілими їхні серця, щоб вони не бачили очима, і не розуміли серцем, і не навернулися, щоб Я зцілив їх».
043	JOH	012	041	Ісая сказав це, адже побачив Його славу й говорив про Нього.
043	JOH	012	042	Навіть серед керівників багато хто повірив у Ісуса. Але через фарисеїв вони не визнавали своєї віри, щоб їх не вигнали із синагоги.
043	JOH	012	043	Адже вони любили людську славу більше за Божу славу.
043	JOH	012	044	Ісус голосно промовив: ―Хто вірить у Мене, той вірить не тільки в Мене, але й у Того, Хто послав Мене.
043	JOH	012	045	Той, хто бачить Мене, бачить і Того, Хто послав Мене.
043	JOH	012	046	Я – світло, яке прийшло у світ, щоб кожний, хто вірить у Мене, не залишався в темряві.
043	JOH	012	047	Якщо хтось чує Мої слова, але не дотримується їх, Я не суджу його. Адже Я прийшов не судити світ, а спасти його.
043	JOH	012	048	Для того, хто відкидає Мене й не приймає Моїх слів, є суддя. Слово, яке Я сказав, судитиме його останнього дня.
043	JOH	012	049	Бо не від Себе Я говорив, але Отець, Який послав Мене, дав Мені заповідь, що сказати і як казати.
043	JOH	012	050	Я знаю, що Його заповідь – це вічне життя. Тому все, що кажу, Я кажу саме так, як сказав Мені Отець.
043	JOH	013	001	Перед святом Пасхи Ісус, знаючи, що настала Його година, щоб залишити цей світ і повернутись до Отця, полюбивши Своїх, що були у світі, полюбив їх до кінця.
043	JOH	013	002	Під час вечері, коли диявол вже вклав у серце Юди, сина Симона Іскаріота, зрадити Ісуса,
043	JOH	013	003	знаючи, що Отець дав усе в Його руки, що від Бога прийшов і до Бога повертається,
043	JOH	013	004	Він підвівся з-за столу, зняв верхній одяг і підперезався рушником.
043	JOH	013	005	Потім налив води в таз і почав мити ноги учням та витирати їх рушником, яким був підперезаний.
043	JOH	013	006	Коли Він підійшов до Симона Петра, той сказав Йому: ―Господи, Ти будеш мити мені ноги?
043	JOH	013	007	Ісус сказав йому: ―Того, що Я роблю, ти не розумієш зараз, але зрозумієш потім.
043	JOH	013	008	Петро сказав Йому: ―Ти ніколи не митимеш моїх ніг! Ісус відповів: ―Якщо Я не обмию тебе, то не матимеш частки зі Мною.
043	JOH	013	009	Симон Петро сказав: ―[Тоді], Господи, не тільки ноги, але й руки та голову!
043	JOH	013	010	Ісус відповів йому: ―Тому, хто обмився, потрібно лише ноги помити, бо він увесь чистий. І ви чисті, але не всі.
043	JOH	013	011	Він знав, хто зрадить Його, тому й казав, що не всі чисті.
043	JOH	013	012	Закінчивши мити їхні ноги, [Ісус] одягнув Свій одяг, повернувся на Своє місце й сказав їм: ―Чи розумієте ви, що Я зробив для вас?
043	JOH	013	013	Ви називаєте Мене Вчителем і Господом і добре кажете, бо Я Ним є.
043	JOH	013	014	Тож якщо Я, ваш Господь і Вчитель, помив вам ноги, то й ви повинні мити ноги один одному.
043	JOH	013	015	Бо Я подав вам приклад, щоб ви робили так, як Я зробив вам.
043	JOH	013	016	Істинно кажу вам: раб не більший за свого господаря, і посланецьне більший за того, хто його послав.
043	JOH	013	017	Якщо ви знаєте це, то блаженні ви, коли чинитимете так.
043	JOH	013	018	Я не говорю про всіх вас. Я знаю тих, кого обрав. Але має сповнитись Писання: «Той, хто їв Мій хліб, підняв на Мене свою п’яту».
043	JOH	013	019	Я кажу вам перед тим, як станеться, щоб, коли станеться, ви повірили, що Я є.
043	JOH	013	020	Істинно кажу вам: хто приймає того, кого Я пошлю, приймає Мене, а хто Мене приймає, той приймає й Того, Хто послав Мене.
043	JOH	013	021	Сказавши це, Ісус стривожився духом і засвідчив: ―Істинно кажу вам: один із вас зрадить Мене.
043	JOH	013	022	Його учні дивилися один на одного, не розуміючи, про кого Він каже.
043	JOH	013	023	Один з Його учнів, той, якого любив Ісус, сидів за столом, прихилившись до Нього.
043	JOH	013	024	Симон Петро дав йому знак, щоб запитав, кого Він має на увазі.
043	JOH	013	025	Спираючись на Ісуса, той запитав Його: ―Господи, хто це?
043	JOH	013	026	Ісус відповів: ―Це той, кому Я подам шматок хліба, вмочивши його в миску. Потім, вмочивши шматок хліба, подав його Юді, синові Симона Іскаріота.
043	JOH	013	027	Як тільки [Юда] взяв шматок, сатана увійшов у нього. Ісус сказав йому: ―Що робиш, роби швидше!
043	JOH	013	028	Але ніхто з тих, хто був за столом, не зрозумів, чому Він сказав це йому.
043	JOH	013	029	А оскільки в Юди була скриня з грошима, дехто подумав, що Ісус наказав йому купити все потрібне до свята або ж дати щось бідним.
043	JOH	013	030	[Юда], узявши шматок хліба, відразу вийшов. Була ніч.
043	JOH	013	031	Коли [Юда] вийшов, Ісус сказав: ―Тепер Син Людський прославився, і Бог прославився в Ньому.
043	JOH	013	032	Якщо Бог прославився в Ньому, то і Його Бог прославить в Собі. І зробить це відразу.
043	JOH	013	033	Діти [Мої], Я буду з вами ще трохи. Будете шукати Мене, і, як Я сказав юдеям, так кажу й вам нині: куди Я йду, ви не можете прийти.
043	JOH	013	034	Я даю вам нову заповідь: любіть одне одного. Як Я полюбив вас, так і ви любіть одне одного.
043	JOH	013	035	Через це всі будуть знати, що ви є Моїми учнями, якщо будете любити одне одного.
043	JOH	013	036	Симон Петро запитав Його: ―Господи, куди Ти йдеш? Ісус відповів: ―Куди Я йду, ти зараз за Мною піти не зможеш, але підеш пізніше.
043	JOH	013	037	Петро знов запитав: ―Господи, чому я не можу зараз піти за Тобою? Я покладу своє життя за Тебе.
043	JOH	013	038	Тоді Ісус відповів: ―Ти дійсно покладеш своє життя за Мене? Істинно кажу тобі: ще до того, як півень заспіває, ти тричі зречешся Мене.
043	JOH	014	001	―Нехай ваше серце не тривожиться. Вірте в Бога і вірте в Мене.
043	JOH	014	002	У домі Мого Отця багато кімнат. Якби це було не так, хіба Я б казав вам, що йду підготувати місце для вас?
043	JOH	014	003	І коли Я піду й приготую вам місце, Я повернуся й візьму вас до Себе, щоб ви були там, де Я.
043	JOH	014	004	Ви знаєте дорогу, куди Я йду.
043	JOH	014	005	Фома сказав Йому: ―Господи, ми не знаємо, куди Ти йдеш. Як ми можемо знати дорогу?
043	JOH	014	006	Ісус відповів: ―Я – дорога, правда і життя. Ніхто не приходить до Отця, як тільки через Мене.
043	JOH	014	007	Якщо ви знаєте Мене, ви будете знати й Мого Отця. Відтепер ви Його знаєте й бачили Його.
043	JOH	014	008	Филип сказав: ―Господи, покажи нам Отця, і цього нам вистачить.
043	JOH	014	009	Ісус сказав: ―Стільки часу Я з вами, і ти не знаєш Мене, Филипе? Хто бачив Мене, бачив Отця. Як же ти кажеш: «Покажи нам Отця?»
043	JOH	014	010	Хіба ти не віриш, що Я в Отці й Отець у Мені? Слова, які Я вам кажу, не від Себе кажу. Це Отець, Який перебуває в Мені, творить Свої діла.
043	JOH	014	011	Повірте Мені, що Я в Отці й Отець у Мені. Якщо ж ні, то повірте хоча б через [Мої] діла.
043	JOH	014	012	Істинно кажу вам: хто вірить у Мене, той робитиме справи, які Я роблю, і навіть більші, ніж ці, бо Я йду до Отця.
043	JOH	014	013	І що попросите в Моє ім’я, Я зроблю, щоб Отець був прославлений у Сині.
043	JOH	014	014	Якщо попросите щось в ім’я Моє, Я зроблю.
043	JOH	014	015	Якщо ви любите Мене, то будете дотримуватись Моїх заповідей.
043	JOH	014	016	І Я проситиму Отця, і Він дасть вам іншого Заступника, щоб Він був із вами повік, –
043	JOH	014	017	Духа істини, Якого світ не може прийняти, бо не бачить Його й не знає. Ви ж Його знаєте, бо Він перебуває з вами й буде у вас.
043	JOH	014	018	Я не залишу вас сиротами, Я прийду до вас.
043	JOH	014	019	Ще трохи, і світ Мене вже не побачить, але ви Мене побачите, тому що Я живу, і ви будете жити.
043	JOH	014	020	Того дня ви дізнаєтесь, що Я в Моєму Отці, а ви в Мені, як і Я у вас.
043	JOH	014	021	Хто має Мої заповіді та дотримується їх, той Мене любить. Того, хто Мене любить, полюбить і Мій Отець. І Я буду його любити й відкрию йому Себе.
043	JOH	014	022	[Тоді] Юда (не Іскаріот) сказав Йому: ―Господи, чому ж Ти хочеш відкрити Себе нам, а не світові?
043	JOH	014	023	Ісус відповів: ―Якщо хтось любить Мене, буде дотримуватись Мого Слова, і Мій Отець полюбить його, і Ми прийдемо до нього й будемо жити з ним.
043	JOH	014	024	Той, хто не любить Мене, не буде дотримуватись Мого Слова. І Слово, яке ви чуєте, не Моє, а Отця, Який послав Мене.
043	JOH	014	025	Усе це Я сказав вам, поки ще перебуваю з вами.
043	JOH	014	026	Але Заступник, Святий Дух, Якого Отець пошле в Моє ім’я, навчить вас усього й нагадає про все, що Я вам сказав.
043	JOH	014	027	Я залишаю вам мир. Мир мій даю вам. Я даю вам не так, як дає світ. Хай не турбується ваше серце й не лякається!
043	JOH	014	028	Ви чули, що Я казав вам: «Я йду, але повернуся до вас». Якби ви любили Мене, то раділи б тому, що Я йду до Отця, бо Отець більший за Мене.
043	JOH	014	029	Я вже сказав вам, перш ніж це станеться, щоб коли це станеться, ви повірили.
043	JOH	014	030	Недовго ще буду говорити з вами, бо правитель цього світу йде. Він нічого в Мені не має.
043	JOH	014	031	Але [приходить,] щоб світ дізнався, що Я люблю Отця й роблю саме те, що Мені звелів Отець. Вставайте, ходімо звідси!
043	JOH	015	001	Я – справжня виноградна лоза, а Мій Отець – виноградар.
043	JOH	015	002	Кожну гілку в Мені, яка не приносить плоду, Він зрізає, а кожну гілку, яка приносить плід, Він очищає, щоб вона приносила ще більше плоду.
043	JOH	015	003	Ви вже чисті через Слово, яке Я вам сказав.
043	JOH	015	004	Перебувайте в Мені, а Я – у вас. Жодна гілка не може сама по собі приносити плоду, якщо не перебуває в лозі. Так і ви не зможете принести плоду, якщо не перебуваєте в Мені.
043	JOH	015	005	Я – виноградна лоза, а ви – гілки. Хто перебуває в Мені, а Я в ньому, той приносить багатий плід, бо без Мене нічого не можете зробити.
043	JOH	015	006	Якщо хтось не перебуває в Мені, той мов гілка, яку викидають, і вона засихає. Такі збирають, кидають у вогонь та спалюють.
043	JOH	015	007	Якщо ви перебуватимете в Мені, а Мої слова перебуватимуть у вас, то просіть усе, що хочете, – і отримаєте.
043	JOH	015	008	Тим буде прославлений Мій Отець, якщо ви будете приносити багатий врожай і станете Моїми учнями.
043	JOH	015	009	Як Отець полюбив Мене, так і Я полюбив вас. Перебувайте в Моїй любові.
043	JOH	015	010	Якщо будете дотримуватись Моїх заповідей, ви перебуватимете в Моїй любові так само, як і Я дотримуюсь заповідей Мого Отця й перебуваю в Його любові.
043	JOH	015	011	Це Я сказав вам, щоб Моя радість була у вас і щоб ваша радість була повною.
043	JOH	015	012	Це Моя заповідь, щоб ви любили одне одного, як Я полюбив вас.
043	JOH	015	013	Ніхто не має більшої любові, ніж той, хто віддає своє життя за своїх друзів.
043	JOH	015	014	Ви – Мої друзі, якщо робите те, що Я заповідаю вам.
043	JOH	015	015	Я більше не називаю вас рабами, бо раб не знає, що робить його господар. Але Я назвав вас друзями, бо все, що Я почув від Мого Отця, я розкрив вам.
043	JOH	015	016	Не ви обрали Мене, але Я обрав вас і призначив, щоб ви йшли й приносили плід, щоб ваш плід залишався, щоб усе, що ви попросите в Отця в ім’я Моє, Він дав вам.
043	JOH	015	017	Це Я заповідаю вам, щоб ви любили одне одного.
043	JOH	015	018	Якщо світ ненавидить вас, знайте, що спочатку він зненавидів Мене.
043	JOH	015	019	Якби ви належали до світу, він любив би вас як своїх. Але ви не від світу, бо Я обрав вас зі світу, і тому світ вас ненавидить.
043	JOH	015	020	Згадайте Слово, яке Я сказав вам: «Раб не більший за свого господаря». Якщо вони переслідували Мене, то й вас вони переслідуватимуть. Якщо вони зберігали Моє Слово, то зберігатимуть і ваше.
043	JOH	015	021	Але все це вони робитимуть вам через Моє ім’я, бо не знають Того, Хто Мене послав.
043	JOH	015	022	Якби Я не прийшов і не говорив із ними, вони б не мали гріха, але тепер вони не мають виправдання за свій гріх.
043	JOH	015	023	Хто ненавидить Мене, ненавидить і Мого Отця.
043	JOH	015	024	Якби Я не робив серед них справ, яких ніхто інший не робив, вони б не мали гріха. Але вони це бачили й все ж зненавиділи і Мене, і Мого Отця.
043	JOH	015	025	Це сталося, щоб збулося написане в їхньому Законі: «Вони зненавиділи Мене без причини».
043	JOH	015	026	Коли прийде Заступник, Якого Я пошлю до вас від Отця, Дух істини, Який походить від Отця, Він буде свідчити про Мене.
043	JOH	015	027	І ви також будете свідчити, бо ви від самого початку зі Мною.
043	JOH	016	001	Це Я сказав вам, щоб ви не були спокушені.
043	JOH	016	002	Вас виженуть із синагог, і навіть прийде час, коли кожен, хто вбиватиме вас, буде думати, що тим служить Богові.
043	JOH	016	003	Вони робитимуть це, бо не пізнали ні Отця, ні Мене.
043	JOH	016	004	Я сказав вам це, щоб, коли настане їхній час, ви згадали, що Я казав вам про них. Я не казав вам цього від початку, тому що був із вами,
043	JOH	016	005	але тепер Я йду до Того, Хто послав Мене, і ніхто з вас не запитує мене: «Куди Ти йдеш?»
043	JOH	016	006	Через те, що Я сказав вам це, ваше серце наповнилося смутком.
043	JOH	016	007	Але істинно кажу вам: краще для вас, щоб Я пішов. Якщо Я не піду, Заступник не прийде до вас, але якщо Я піду, то пошлю Його до вас.
043	JOH	016	008	Коли Він прийде, то викриє світ про гріх, праведність та суд:
043	JOH	016	009	про гріх, бо люди не вірять у Мене,
043	JOH	016	010	про праведність, бо Я йду до Отця й ви Мене вже не побачите,
043	JOH	016	011	і про суд, бо правитель цього світу вже засуджений.
043	JOH	016	012	Ще багато чого Я маю сказати вам, але ви не можете знести цього тепер.
043	JOH	016	013	Однак коли Дух істини прийде, Він поведе вас до всієї істини. Бо Він не буде говорити від Себе, а скаже те, що почує. Він сповістить вам про те, що має статися.
043	JOH	016	014	Він прославить Мене, бо візьме з Мого й сповістить вам.
043	JOH	016	015	Усе, що належить Отцю, – Моє. Ось чому Я сказав, що візьме з Мого й сповістить вам.
043	JOH	016	016	Ще трохи – і ви не побачите Мене, а потім ще трохи – і знов побачите Мене.
043	JOH	016	017	Тоді деякі з Його учнів почали казати один одному: ―Що означає це, що Він нам говорить: «Ще трохи – і ви не побачите Мене, а потім ще трохи – і знов побачите Мене?» і: «Я йду до Отця?»
043	JOH	016	018	Вони запитували: ―Що означає це «ще трохи»? Ми не розуміємо, що Він говорить.
043	JOH	016	019	Ісус, розуміючи, що вони хочуть запитати, сказав їм: ―Ви запитуєте один одного, що Я мав на увазі, коли сказав: «Ще трохи – і ви не побачите Мене, а потім ще трохи – і знов побачите Мене»?
043	JOH	016	020	Істинно кажу вам: ви будете плакати й ридати, поки світ буде радіти. Ви будете сумувати, але ваше горе обернеться на радість.
043	JOH	016	021	Жінка, коли народжує дитину, страждає, бо прийшов її час, але коли народить дитину, не пам’ятає страждань від радості, що народилася дитина на світ.
043	JOH	016	022	Так і ви: зараз ви страждаєте, але Я знову побачу вас, і ваше серце зрадіє, і ніхто не позбавить вас радості.
043	JOH	016	023	Того дня ви нічого Мене просити не будете. Істинно кажу вам: усе, що ви попросите в Отця в ім’я Моє, Він дасть вам.
043	JOH	016	024	Досі ви нічого не просили в ім’я Моє. Просіть – і отримаєте, щоб ваша радість була повною.
043	JOH	016	025	Це Я говорив вам притчами, але настає час, коли Я більше не буду говорити притчами, але розкажу вам прямо про Отця.
043	JOH	016	026	Того дня ви зможете просити в Моє ім’я. І Я не кажу, що буду просити Отця за вас,
043	JOH	016	027	бо Сам Отець любить вас, тому що ви полюбили Мене й повірили, що Я прийшов від Бога.
043	JOH	016	028	Я прийшов від Отця й увійшов у світ; тепер Я знову залишаю світ і повертаюся до Отця.
043	JOH	016	029	[Тоді] учні Ісуса сказали: ―Ось нині Ти говориш прямо, без жодної притчі.
043	JOH	016	030	Тепер ми знаємо, що Тобі все відомо й що нема потреби, щоб Тебе хтось запитував. Тому ми віримо, що Ти прийшов від Бога.
043	JOH	016	031	Ісус відповів: ―Тепер ви вірите?
043	JOH	016	032	Ось надходить час, і вже прийшов, коли ви розійдетеся, кожен до свого, і залишите Мене одного. Але Я не один, бо Отець зі Мною.
043	JOH	016	033	Я сказав вам це, щоб ви мали мир. У світі ви зазнаєте страждання. Але будьте сміливі! Я переміг світ!
043	JOH	017	001	Сказавши це, Ісус підвів очі до неба й промовив: ―Отче, прийшов час. Прослав Свого Сина, щоб Син прославив Тебе!
043	JOH	017	002	Ти дав Йому владу над усіма людьми, щоб Він дарував вічне життя всім тим, кого Ти Йому дав.
043	JOH	017	003	Адже вічне життя в тому, щоб вони пізнали Тебе, єдиного істинного Бога, та Ісуса Христа, Якого Ти надіслав.
043	JOH	017	004	Я прославив Тебе на землі, закінчивши справу, яку Ти Мені доручив зробити.
043	JOH	017	005	А тепер, Отче, прослав Мене у Себе славою, яку Я мав у Тебе до початку світу.
043	JOH	017	006	Я відкрив Твоє ім’я тим людям, яких Ти Мені дав зі світу. Вони були Твоїми, і Ти дав їх Мені, і вони зберегли Твоє Слово.
043	JOH	017	007	Тепер вони знають, що все, що Ти Мені дав, походить від Тебе,
043	JOH	017	008	бо Я дав їм слова, які Ти Мені дав. Вони їх прийняли й зрозуміли, що Я справді від Тебе прийшов, і повірили, що Ти Мене послав.
043	JOH	017	009	Я молюся за них. Не молюся за світ, але за тих, кого Ти Мені дав, бо вони Твої.
043	JOH	017	010	Усе, що Я маю, – Твоє, а все Твоє – Моє. І Я прославився через них.
043	JOH	017	011	Я більше не є у світі, але вони є у світі, Я ж іду до Тебе. Отче Святий, збережи їх у Твоє ім’я – тих, кого Ти дав Мені, щоб вони були одне, як і Ми.
043	JOH	017	012	Поки Я був із ними, Я беріг їх у Твоє ім’я, яке Ти Мені дав. Я їх зберіг, і жоден із них не загинув, окрім сина загибелі, щоб здійснилося Писання.
043	JOH	017	013	Зараз же Я йду до Тебе, але поки Я ще у світі, кажу це, щоб вони мали повноту Моєї радості в собі.
043	JOH	017	014	Я дав їм Твоє Слово, і світ зненавидів їх, бо вони не від світу, як і Я не від світу.
043	JOH	017	015	Я не молюся, щоб Ти забрав їх зі світу, а щоб зберіг їх від злого.
043	JOH	017	016	Вони не від світу, як і Я не від світу.
043	JOH	017	017	Освяти їх Своєю істиною: Твоє Слово – істина.
043	JOH	017	018	Як Ти послав Мене у світ, так і Я послав їх у світ.
043	JOH	017	019	Я освячую Себе за них, щоб вони були освячені істиною.
043	JOH	017	020	Я молюся не лише за них, а й за тих, хто повірить у Мене через їхнє слово,
043	JOH	017	021	щоб усі вони були одне, як Ти, Отче, в Мені, і Я в Тобі. Нехай вони будуть у Нас, щоби світ повірив, що Ти послав Мене.
043	JOH	017	022	Я дав їм славу, яку Ти дав Мені, щоб вони були одне, як і Ми одне.
043	JOH	017	023	Я в них, а Ти – в Мені, щоб вони були досконалі в єдності, щоб світ пізнав, що Ти послав Мене і що Ти полюбив їх, як і Мене полюбив.
043	JOH	017	024	Отче, Я хочу, щоб ті, кого Ти Мені дав, були зі Мною там, де Я, і побачили Мою славу, яку Ти Мені дав, бо ти полюбив Мене до створення світу.
043	JOH	017	025	Отче праведний, світ Тебе не знає, але Я Тебе знаю, і вони знають, що Ти послав Мене.
043	JOH	017	026	Я відкрив їм Твоє ім’я і ще відкрию, щоб любов, якою Ти полюбив Мене, була в них і щоб Я був у них.
043	JOH	018	001	Сказавши це, Ісус зі Своїми учнями пішов на другий бік потоку Кедрон, де був сад, куди увійшов Він та Його учні.
043	JOH	018	002	Юда, який Його зрадив, також знав це місце, бо Ісус часто збирався там зі Своїми учнями.
043	JOH	018	003	Тоді Юда, узявши когорту воїнів і слуг первосвященників та фарисеїв, прийшов туди з ліхтарями, факелами та зброєю.
043	JOH	018	004	Ісус, знаючи все, що має з Ним статися, вийшов та запитав: ―Кого шукаєте?
043	JOH	018	005	Вони відповіли: ―Ісуса з Назарета. [Тоді] Він сказав: ―Це Я. Юда, котрий Його зрадив, також стояв із ними.
043	JOH	018	006	Коли Він сказав їм: «Це Я», вони відступили назад і впали на землю.
043	JOH	018	007	Він знов запитав їх: ―Кого ви шукаєте? Вони сказали: ―Ісуса з Назарета.
043	JOH	018	008	Ісус відповів: ―Я ж вам сказав, що це Я. Тож якщо шукаєте Мене, відпустіть цих [людей], нехай ідуть.
043	JOH	018	009	[Ісус сказав це], щоб збулося Слово, яке Він сказав раніше: «Я не загубив жодного з тих, кого Ти Мені дав».
043	JOH	018	010	Тоді Симон Петро, маючи меч, вихопив його, ударив раба первосвященника й відрубав йому праве вухо. Ім’я того раба було Малх.
043	JOH	018	011	Ісус сказав Петрові: ―Поклади меча на його місце! Хіба Я не маю пити чашу, яку дав Мені Отець?
043	JOH	018	012	Тоді воїни, сотник та юдейські слуги заарештували Ісуса. Вони зв’язали Його
043	JOH	018	013	та привели спочатку до Анни, бо він був тестем Каяфи, який був первосвященником того року.
043	JOH	018	014	Це був той Каяфа, який порадив юдеям, що краще, коли один Чоловік помре за народ.
043	JOH	018	015	Симон Петро й ще один учень пішли за Ісусом. Той учень був добре знайомий первосвященникові, тож він зайшов з Ісусом у двір первосвященника,
043	JOH	018	016	а Петро залишився стояти біля воріт ззовні. Тоді учень, який був знайомий первосвященникові, повернувся, поговорив із воротаркою й провів Петра.
043	JOH	018	017	Служниця, яка була воротаркою, запитала Петра: ―Ти часом не один з учнів Цього Чоловіка? Він відповів: ―Ні!
043	JOH	018	018	Було холодно, і слуги та раби, розпаливши вогонь, стояли біля нього, щоб зігрітися. Петро також стояв із ними, гріючись.
043	JOH	018	019	Тим часом первосвященник запитав Ісуса про Його учнів та Його вчення.
043	JOH	018	020	Ісус відповів: ―Я прямо говорив світові. Завжди навчав у синагогах і в Храмі, де збираються всі юдеї. Я нічого не казав таємно.
043	JOH	018	021	Чому Мене питаєш? Запитай тих, хто Мене слухав. Ось вони знають, що Я казав.
043	JOH	018	022	Коли [Ісус] сказав це, один зі слуг, що стояв поблизу, вдарив Ісуса в обличчя, кажучи: ―Це так Ти відповідаєш первосвященникові?
043	JOH	018	023	Ісус відповів: ―Якщо Я сказав щось погане, засвідчи, що погане. Але якщо Я говорив правду, то чому ти Мене б’єш?
043	JOH	018	024	Тоді Анна послав Його зв’язаного до первосвященника Каяфи.
043	JOH	018	025	Тим часом Симон Петро стояв, гріючись [біля вогнища]. Тож запитали його: ―Хіба ти не один з Його учнів? Він заперечив кажучи: ―Ні!
043	JOH	018	026	Один із рабів первосвященника, родич того чоловіка, якому Петро відтяв вухо, сказав: ―Хіба не тебе я бачив із Ним у саду?
043	JOH	018	027	Петро знову заперечив це. І одразу заспівав півень.
043	JOH	018	028	Тоді повели Ісуса від Каяфи до преторії. Уже був ранок, і вони не увійшли до преторії, щоб не осквернитися, бо мали їсти пасху.
043	JOH	018	029	Тож Пилат вийшов до них і запитав: ―Які звинувачення ви висуваєте проти Цього Чоловіка?
043	JOH	018	030	Вони відповіли Йому: ―Якби Він не був злочинцем, ми б не привели Його до тебе.
043	JOH	018	031	Пилат сказав їм: ―Візьміть Його та судіть за вашим Законом. Юдеї відповіли йому: ―Нам не дозволено нікого засуджувати на смерть.
043	JOH	018	032	Це сталося, щоб здійснилися слова Ісуса, через які Він показав, якою смертю має померти.
043	JOH	018	033	Тоді Пилат знову зайшов у преторію, покликав Ісуса й сказав Йому: ―Ти Цар юдеїв?
043	JOH	018	034	Ісус відповів: ―Ти від себе кажеш це чи інші сказали тобі про Мене?
043	JOH	018	035	Пилат відповів: ―Хіба я юдей? Це Твій народ і первосвященники видали мені Тебе. Що Ти зробив?
043	JOH	018	036	Ісус відповів: ―Моє Царство не від цього світу. Якби Моє Царство було від цього світу, Мої слуги боролися б, щоб Я не був виданий юдеям. Але тепер Моє Царство не звідси.
043	JOH	018	037	Тоді Пилат запитав Його: ―Отже, Ти Цар? Ісус відповів: ―Ти кажеш, що Я Цар. Я для того народився й прийшов у світ, щоб свідчити про істину. Кожен, хто від істини, слухає Мій голос.
043	JOH	018	038	[Тоді] Пилат запитав: ―Що таке істина? І, сказавши це, він знову вийшов до юдеїв і сказав їм: ―Я не знаходжу ніякої провини в Ньому.
043	JOH	018	039	Але у вас є звичай: на Пасху я звільняю одного [з в’язнів]. Ви хочете, щоб я відпустив вам Царя юдеїв?
043	JOH	018	040	Вони знов закричали кажучи: ―Ні, не Його, а Варавву! Варавва ж був бунтівником.
043	JOH	019	001	Тоді Пилат [наказав] узяти Ісуса й бичувати.
043	JOH	019	002	Воїни сплели вінок із тернини та поклали Йому на голову й одягли Його в багряницю,
043	JOH	019	003	підходили до Нього й казали: «Вітаємо Тебе, Царю юдеїв!» І били Його по обличчю.
043	JOH	019	004	Пилат знову вийшов на двір і сказав юдеям: ―Ось я виводжу Його до вас на двір, щоб ви знали: я не знаходжу жодної підстави для Його звинувачення.
043	JOH	019	005	Коли Ісус вийшов із терновим вінком та зодягнений у багряницю, [Пилат] сказав їм: ―Ось Чоловік!
043	JOH	019	006	Як тільки первосвященники й слуги побачили Його, то закричали: ―Розіпни! Розіпни [Його]! Пилат сказав їм: ―Візьміть Його ви та розіпніть, бо я не знаходжу ніякої провини в Ньому.
043	JOH	019	007	Юдеї відповіли: ―У нас є Закон, і згідно з цим Законом Він повинен померти, бо Він видає Себе за Сина Божого.
043	JOH	019	008	Коли Пилат почув ці слова, то ще більше злякався.
043	JOH	019	009	Він знов зайшов до преторії і сказав Ісусові: ―Звідки Ти? Але Ісус нічого йому не відповідав.
043	JOH	019	010	Пилат сказав Йому: ―Не говориш зі мною? Ти не розумієш, що я маю владу звільнити Тебе й маю владу розіп’яти Тебе?
043	JOH	019	011	Ісус відповів: ―Ти б не мав влади наді Мною, якби вона не була дана тобі згори. Тому той, хто передав Мене тобі, має більший гріх.
043	JOH	019	012	Відтоді Пилат намагався звільнити Ісуса, але юдеї продовжували кричати: ―Якщо ти Його відпустиш, ти не друг Кесаря. Кожен, хто робить себе царем, виступає проти Кесаря.
043	JOH	019	013	Коли Пилат почув ці слова, він вивів Ісуса й сів на місце судді, що зветься Кам’яний поміст, а єврейською – Гаввата.
043	JOH	019	014	Це був день Приготування Пасхи, було близько шостої години. [Пилат] сказав юдеям: ―Ось ваш Цар!
043	JOH	019	015	Вони закричали: ―Візьми, Візьми Його геть! Розіпни Його! Пилат запитав: ―Розіп’яти вашого Царя? Первосвященники відповіли: ―У нас немає царя, окрім Кесаря.
043	JOH	019	016	Тоді Пилат віддав Його їм на розп’яття. Тож вони взяли Ісуса й повели.
043	JOH	019	017	Несучи Свій хрест, Він прийшов на місце, що називається «місце Черепа» (єврейською – Голгофа).
043	JOH	019	018	Там Його розіп’яли, а з Ним і двох інших – по одному з обох боків; Ісус був посередині.
043	JOH	019	019	Пилат звелів зробити напис і прикріпити до хреста. На ньому було написано: ісус назарянин, цар юдеїв.
043	JOH	019	020	Багато юдеїв читали цей напис, бо місце, де був розіп’ятий Ісус, було поблизу міста, а напис був написаний єврейською, латинською та грецькою.
043	JOH	019	021	Юдейські первосвященники сказали Пилатові: ―Не пиши: «Цар юдеїв», але: «Він казав: „Я Цар юдеїв!“»
043	JOH	019	022	Пилат відповів: ―Що написав, те й написав!
043	JOH	019	023	Коли солдати розіп’яли Ісуса, вони взяли Його одяг і поділили на чотири частини, по одній для кожного з них. Його сорочку вони також взяли, але сорочка була не зшита, а цільна, зіткана зверху донизу.
043	JOH	019	024	Тоді вони сказали між собою: «Не будемо її розривати, а киньмо жереб на неї – кому вона дістанеться». Це сталося, щоб збулося сказане в Писанні: «Вони розділили між собою мої шати й за одяг мій кидають жереб». Тож воїни так і зробили.
043	JOH	019	025	Біля хреста Ісуса стояли Його мати, сестра Його матері, Марія – дружина Клеопова та Марія Магдалина.
043	JOH	019	026	Коли Ісус побачив там Свою матір та учня, якого Він любив і який стояв поруч із нею, промовив до Своєї матері: «Жінко, ось твій син!»
043	JOH	019	027	Потім сказав учневі: «Ось твоя мати!» Відтоді учень узяв її до себе.
043	JOH	019	028	Після цього, знаючи, що тепер усе звершилося, і щоб збулося Писання, Ісус сказав: «Я спраглий!»
043	JOH	019	029	Там була повна посудина з оцтом. Тож вони змочили губку в оцті, настромили її на стебло гісопу та піднесли до вуст Ісуса.
043	JOH	019	030	Спробувавши оцту, Ісус сказав: «Звершилося!» І, схиливши голову, віддав духа.
043	JOH	019	031	Тоді був день Приготування, і юдеї не хотіли, щоб тіла залишалися на хрестах у Суботу, тому що та Субота була великим днем. Тому вони просили Пилата перебити ноги розіп’ятим та зняти їх.
043	JOH	019	032	Воїни прийшли й перебили ноги першому, а потім і другому, розіп’ятому з Ним.
043	JOH	019	033	Підійшовши до Ісуса, побачили, що Він уже мертвий, і не стали перебивати Йому ніг.
043	JOH	019	034	Але один із воїнів списом проколов Ісусові бік, і одразу з рани потекли кров і вода.
043	JOH	019	035	Той, хто бачив [це], свідчить, і його свідчення правдиве. Він знає, що говорить правду, щоб ви повірили.
043	JOH	019	036	Це сталося, щоб збулося Писання: «Жодна Його кістка не буде зламана».
043	JOH	019	037	І, знову ж, в іншому місці Писання каже: «Вони будуть дивитися на Того, Кого прокололи».
043	JOH	019	038	Після цього Йосиф з Ариматеї попросив Пилата віддати йому тіло Ісуса. Йосиф був учнем Ісуса, але таємним, через страх перед юдеями. З дозволу Пилата він прийшов і забрав тіло Ісуса.
043	JOH	019	039	Разом з Йосифом був і Никодим, який раніше приходив до Ісуса вночі. Никодим приніс суміш смирни й алое, приблизно сто літрів.
043	JOH	019	040	Узявши тіло Ісуса, вони загорнули його у льняне полотно з пахощами згідно з юдейськими звичаями поховання.
043	JOH	019	041	На тому місці, де був розіп’ятий Ісус, був сад, а в саду була нова гробниця, у якій нікого ще не було поховано.
043	JOH	019	042	Оскільки був день Приготування до юдейської Суботи й гробниця була поруч, вони поклали туди Ісуса.
043	JOH	020	001	У перший день тижня, рано-вранці, коли ще було темно, Марія Магдалина пішла до гробниці й побачила, що камінь від гробниці відвалений.
043	JOH	020	002	Вона побігла до Симона Петра та до іншого учня, якого любив Ісус, і сказала їм: «Забрали Господа з гробниці, і ми не знаємо, куди Його поклали!»
043	JOH	020	003	Тоді Петро та інший учень пішли до гробниці.
043	JOH	020	004	Вони обидва бігли, але другий учень випередив Петра й прибув до гробниці перший.
043	JOH	020	005	Нахилившись, він побачив тільки льняну тканину, що лежала там, але не ввійшов.
043	JOH	020	006	Слідом за ним прибув Симон Петро і ввійшов у гробницю. Він побачив полотно, що лежало,
043	JOH	020	007	а також хустину, якою була обмотана голова Ісуса. Вона лежала не з полотном, але окремо, в іншому місці.
043	JOH	020	008	Тоді й другий учень, який першим прийшов до гробниці, також увійшов усередину. Він побачив і повірив.
043	JOH	020	009	(Бо вони ще не розуміли, що згідно з Писанням Ісус повинен був воскреснути з мертвих.)
043	JOH	020	010	Потім учні повернулися до себе.
043	JOH	020	011	Марія ж стояла біля гробу й плакала. Плачучи, вона нахилилася, щоб заглянути в гробницю,
043	JOH	020	012	і побачила двох ангелів у білому, що сиділи там, де лежало тіло Ісуса, – один у головах, а другий у ногах.
043	JOH	020	013	Вони запитали: ―Жінко, чому ти плачеш? Вона відповіла: ―Тому що взяли мого Господа, і не знаю, куди Його поклали.
043	JOH	020	014	Сказавши це, вона обернулася й побачила Ісуса, що стояв там, але не зрозуміла, що це Ісус.
043	JOH	020	015	Він запитав її: ―Жінко, чому ти плачеш? Кого ти шукаєш? Вона, думаючи, що це садівник, сказала Йому: ―Пане, якщо Ти Його взяв, скажи мені, куди Ти Його поклав, і я заберу Його.
043	JOH	020	016	Ісус сказав їй: ―Маріє! Повернувшись до Нього, вона сказала єврейською: ―Раввуні! (Що означає «Учителю!»)
043	JOH	020	017	Ісус сказав: ―Не затримуй Мене, бо Я ще не піднімався до Отця. А йди до Моїх братів і скажи їм: «Я піднімаюсь до Мого Отця й вашого Отця, до Мого Бога і вашого Бога».
043	JOH	020	018	Марія Магдалина пішла до учнів і сказала їм: «Я бачила Господа!» І вона розповіла їм, що Він сказав.
043	JOH	020	019	Увечері того ж першого дня тижня, коли учні були разом, – а двері були зачинені зі страху перед юдейськими керівниками, – Ісус з’явився посеред них та промовив: «Мир вам!»
043	JOH	020	020	Кажучи це, показав їм [Свої] руки й бік. Учні зраділи, побачивши Господа.
043	JOH	020	021	Ісус знову сказав їм: «Мир вам! Як послав Мене Отець, так і Я посилаю вас».
043	JOH	020	022	Сказавши це, Він дихнув на них і сказав: «Прийміть Святого Духа!»
043	JOH	020	023	Кому ви будете прощати гріхи, тому вони будуть прощені, а кому залишите, тому будуть залишені.
043	JOH	020	024	Але Фома, один із дванадцяти, якого ще звали Близнюком, не був з учнями, коли прийшов Ісус.
043	JOH	020	025	Інші учні сказали йому: ―Ми бачили Господа! Але він сказав їм: ―Якщо я не побачу на Його руках ран від цвяхів, не вкладу свого пальця в рани від цвяхів і не вкладу своєї руки в рану на Його боці, то не повірю.
043	JOH	020	026	Через тиждень учні Ісуса знову зібралися в домі, і Фома був із ними. І хоча двері були зачинені, прийшов Ісус, став посеред них і сказав: ―Мир вам!
043	JOH	020	027	Потім сказав Фомі: ―Поклади сюди свій палець. Подивися на Мої руки. Простягни свою руку й вклади її у Мій бік. І не будь невіруючим, а повір!
043	JOH	020	028	Фома відповів Йому: ―Господь мій і Бог мій!
043	JOH	020	029	Ісус сказав йому: ―Ти повірив, тому що побачив Мене. Блаженні ті, що не бачили й повірили.
043	JOH	020	030	Ісус зробив багато інших знаків перед Своїми учнями, які не записані в цій книзі.
043	JOH	020	031	Але це було написано, щоб ви повірили, що Ісус є Христос, Син Божий, і, віруючи, мали життя в Його ім’я.
043	JOH	021	001	Після цього Ісус знову з’явився перед учнями біля Тиверіадського моря. Це сталося так:
043	JOH	021	002	Симон Петро, Фома, званий Близнюком, Нафанаїл із Кани, що в Галілеї, [сини] Зеведея та ще двоє інших учнів були разом.
043	JOH	021	003	Симон Петро сказав: ―Я йду ловити рибу! Інші відповіли йому: ―Ми теж ідемо з тобою. Вони вийшли, сіли в човен і тієї ночі нічого не зловили.
043	JOH	021	004	Рано-вранці Ісус стояв на березі, але учні не знали, що це Ісус.
043	JOH	021	005	Він сказав їм: ―Діти, чи є у вас щось поїсти? Вони відповіли: ―Ні.
043	JOH	021	006	Він сказав: ―Закиньте сіті праворуч від човна й знайдете. Вони закинули й більше не могли їх витягти через велику кількість риби.
043	JOH	021	007	Тоді учень, якого любив Ісус, сказав Петрові: «Це Господь!» Як тільки Симон Петро почув, що це Господь, він одягнув верхній одяг, бо зняв його, і стрибнув у воду.
043	JOH	021	008	Інші учні попливли до берега в човні, бо були недалеко, близько двохсот ліктів, тягнучи за собою сіті, наповнені рибою.
043	JOH	021	009	Коли вони вийшли з човна на берег, то побачили там вогонь, вугілля з рибою на ньому та хліб.
043	JOH	021	010	Ісус сказав їм: ―Принесіть і тієї риби, яку ви впіймали тепер.
043	JOH	021	011	Тож Симон Петро заліз у човен і витяг сіті на берег. У них було сто п’ятдесят три великі риби, але навіть при такій кількості сіті не пірвалися.
043	JOH	021	012	Ісус сказав їм: ―Ідіть та снідайте! Ніхто з учнів не наважився запитати Його: «Хто Ти?» Адже вони знали, що це Господь.
043	JOH	021	013	Ісус прийшов, узяв хліб і дав їм. Те саме зробив і з рибою.
043	JOH	021	014	Це вже втретє Ісус з’явився перед учнями після воскресіння з мертвих.
043	JOH	021	015	Коли вони закінчили снідати, Ісус запитав Симона Петра: ―Симоне, сину Йони, чи ти любиш Мене більше, ніж вони? Він відповів: ―Так, Господи, Ти знаєш, що я люблю Тебе. Ісус сказав йому: ―Паси Моїх ягнят.
043	JOH	021	016	[Ісус] запитав його вдруге: ―Симоне, сину Йони, чи ти любиш Мене? Він відповів: ―Так, Господи, Ти знаєш, що я люблю Тебе. [Ісус] сказав йому: ―Паси Моїх овець.
043	JOH	021	017	[Ісус] запитав його втретє: ―Симоне, сину Йони, чи ти любиш Мене? Петро засмутився, що [Ісус] запитав його втретє: «Чи ти любиш Мене?», і відповів Йому: ―Господи, Ти все знаєш, Ти знаєш, що я люблю Тебе! Ісус сказав йому: ―Паси Моїх овець.
043	JOH	021	018	Істинно кажу тобі: коли ти був молодим, ти сам вдягався й ходив, куди хотів, але коли ти постарієш, то простягнеш свої руки, і хтось інший одягне тебе й поведе тебе туди, куди не хочеш.
043	JOH	021	019	[Ісус] сказав це, щоб вказати, якою смертю [Петро] прославить Бога. Потім сказав йому: ―Іди за Мною!
043	JOH	021	020	Петро, обернувшись, побачив, що учень, якого любив Ісус, ішов за ними. Це був той, хто на вечері сперся на Ісуса й запитав: «Господи, хто Тебе зрадить?»
043	JOH	021	021	Коли Петро побачив його, то запитав Ісуса: ―Господи, а з ним що буде?
043	JOH	021	022	Ісус відповів: ―Якщо Я хочу, щоб він залишився, поки Я не повернусь, що тобі? Ти йди за Мною!
043	JOH	021	023	Через це серед братів поширилася чутка, що цей учень не помре. Але Ісус не сказав йому, що не помре, а: «Якщо Я хочу, щоб він залишився, поки Я повернусь, що тобі?»
043	JOH	021	024	Це той учень, який свідчить про це і який написав це. Ми знаємо, що його свідчення правдиве.
043	JOH	021	025	Ісус робив ще багато іншого. Якби про все докладно написати, то, думаю, навіть у всьому світі не було б місця для всіх написаних книг.
#
# BOOK	044	ACT	Acts	Дії
044	ACT	001	001	У моїй першій розповіді, Теофіле, я написав про все, що Ісус робив та чого навчав від початку
044	ACT	001	002	до дня Його вознесіння, давши перед цим настанови через Духа Святого апостолам, яких обрав.
044	ACT	001	003	Після Свого страждання Ісус з’явився перед ними й дав багато переконливих доказів, що Він живий. Ісус являвся їм упродовж сорока днів та говорив про Царство Боже.
044	ACT	001	004	Одного разу, перебуваючи з ними за столом, [Ісус] наказав їм: «Не відходьте з Єрусалима й чекайте на обітницю Отця, про яку ви чули від Мене;
044	ACT	001	005	бо Іван хрестив водою, ви ж через декілька днів будете хрещені Духом Святим».
044	ACT	001	006	Коли вони зібралися разом, то спитали Його: ―Господи, чи в цей час Ти маєш намір відновити Царство Ізраїлеві?
044	ACT	001	007	Він відповів: ―Не ваша справа знати часи та строки, котрі Отець установив у Своїй владі.
044	ACT	001	008	Але коли Дух Святий зійде на вас, ви отримаєте силу й будете Моїми свідками в Єрусалимі, у всій Юдеї, у Самарії та аж до краю землі.
044	ACT	001	009	Після цих слів Ісус на їхніх очах був узятий [на небо], і хмара сховала Його від їхнього зору.
044	ACT	001	010	Коли вони уважно дивилися на небо, як Він піднімався, раптом з’явилися двоє чоловіків у білих одежах
044	ACT	001	011	і сказали: «Галілеяни, чому ви стоїте та вдивляєтеся в небо? Цей Ісус, Який був узятий від вас на небо, прийде так само, як оце ви бачили, що Він пішов на небо».
044	ACT	001	012	Після цього вони повернулися в Єрусалим з гори, яка зветься Оливною й знаходиться на відстані Суботньої дороги від Єрусалима.
044	ACT	001	013	Коли прийшли, то піднялися до верхньої кімнати та залишалися там. Разом були: Петро, Іван, Яків та Андрій, Филип і Фома, Варфоломій і Матвій, Яків, син Алфеїв, Симон Зилот і Юда, син Якова.
044	ACT	001	014	Усі вони перебували разом у молитві. З ними були й деякі жінки, а також Марія, мати Ісуса, і Його брати.
044	ACT	001	015	У ті дні Петро піднявся серед братів (а на зібранні було близько ста двадцяти осіб) і промовив:
044	ACT	001	016	«Брати! Належало статися тому, що в Писанні прорік Дух Святий через вуста Давида про Юду, який став поводирем тих, хто заарештував Ісуса.
044	ACT	001	017	Він був одним із нас і отримав частку в цьому служінні.
044	ACT	001	018	(Придбавши поле за злочинну винагороду, він упав головою вниз, розбився, і його нутрощі вивалилися.
044	ACT	001	019	Про це дізналися всі жителі Єрусалима й назвали це поле своєю мовою „Акелдама“, тобто „Криваве Поле“.)
044	ACT	001	020	Бо в книзі Псалмів написано: „Нехай дім його стане пустелею і не буде мешканця в ньому!“ А також: „Нехай інший займе його служіння!“
044	ACT	001	021	Тому нам необхідно обрати одного з тих людей, що супроводжували нас увесь час, коли Господь Ісус був серед нас, –
044	ACT	001	022	починаючи від хрещення Івана й до дня, коли Ісус був узятий від нас. Він, як і ми, повинен стати свідком Його воскресіння».
044	ACT	001	023	І запропонували двох: Йосифа, званого Варсавою, якого прозвали Юстом, і Маттія.
044	ACT	001	024	Помолившись, вони сказали: «Господи, Ти знаєш серце кожного, покажи нам, кого з цих двох Ти обрав,
044	ACT	001	025	щоб він зайняв місце цього служіння й апостольства, яке Юда залишив, щоб піти на своє місце».
044	ACT	001	026	Потім вони кинули жереб, і впав жереб на Маттія, і його було зараховано до одинадцятьох апостолів.
044	ACT	002	001	Коли настав день П’ятдесятниці, усі були разом в одному місці.
044	ACT	002	002	Раптом почувся з неба шум, ніби від сильного вітру, і наповнив увесь дім, де вони сиділи.
044	ACT	002	003	І побачили щось подібне до вогняних язиків, що розділилися й зупинилися по одному на кожному з них.
044	ACT	002	004	І всі наповнилися Святим Духом та почали говорити іншими мовами, як Дух давав їм промовляти.
044	ACT	002	005	А в Єрусалимі [тоді] знаходилися юдеї, благочестиві люди з різних народів, що під небом.
044	ACT	002	006	Коли почувся шум, зібрався натовп і дуже збентежився, бо кожен чув, як вони говорили його рідною мовою.
044	ACT	002	007	Здивовані й вражені, вони запитували: «Хіба всі ці, що говорять, не галілеяни?
044	ACT	002	008	Як же так сталося, що кожен із нас чує їх своєю рідною мовою?
044	ACT	002	009	Парфяни, мідяни та еламіти, жителі Месопотамії, Юдеї та Каппадокії, Понту та Азії,
044	ACT	002	010	Фригії та Памфілії, Єгипту та околиць Лівії, що поблизу Киренеї, відвідувачі з Рима,
044	ACT	002	011	юдеї та прозеліти, критяни та араби – усі ми чуємо, як вони говорять про великі діла Божі нашими мовами!»
044	ACT	002	012	Здивовані та розгублені, вони запитували одне одного: «Що це може означати?»
044	ACT	002	013	Інші ж глузували кажучи: «Вони напилися солодкого вина!»
044	ACT	002	014	Тоді Петро, піднявшись разом з одинадцятьма, голосно промовив до них: ―Брати-юдеї та жителі Єрусалима! Щоб вам було зрозуміло, послухайте уважно мої слова!
044	ACT	002	015	Ці [люди] не п’яні, як ви думаєте: зараз лише третя година дня.
044	ACT	002	016	Але це те, що сказав пророк Іоїл:
044	ACT	002	017	«В останні дні, – каже Бог, – Я виллю Духа Мого на всіх людей. Ваші сини та доньки будуть пророкувати, ваші юнаки бачитимуть видіння, і старцям вашим будуть снитися сни.
044	ACT	002	018	Навіть на рабів та рабинь Моїх у ті дні Я виллю Духа Мого, і вони пророкуватимуть.
044	ACT	002	019	Я покажу чудеса вгорі на небі та знамення внизу на землі: кров, вогонь та куряву диму.
044	ACT	002	020	Сонце перетвориться на темряву, а місяць – на кров, перш ніж настане великий та славний день Господній.
044	ACT	002	021	І кожний, хто прикличе ім’я Господнє, буде спасенний».
044	ACT	002	022	Ізраїльтяни, послухайте ці слова: Ісус із Назарета був Чоловіком, засвідченим вам від Бога чудесами, великими ділами та знаменнями, які Бог робив через Нього посеред вас, як ви самі знаєте.
044	ACT	002	023	Його, призначеного згідно із задумом та передбаченням Божим, ви вбили, прибивши до хреста руками беззаконників.
044	ACT	002	024	Але Бог воскресив Його, звільнивши від муки смерті, тому що не могла вона втримати Його.
044	ACT	002	025	Бо Давид сказав про Нього: «Я завжди бачу перед собою Господа, адже Він по правиці моїй, щоб я не похитнувся.
044	ACT	002	026	Тому радіє серце моє і веселиться язик мій! Також і тіло моє буде відпочивати в надії,
044	ACT	002	027	бо не залишиш Ти душі моєї в царстві мертвих і не дозволиш вірному Твоєму побачити тління.
044	ACT	002	028	Ти стежку життя мені показуєш; наповнив мене радощами перед обличчям Твоїм».
044	ACT	002	029	Брати, дозвольте сказати вам відверто, що патріарх Давид помер та був похований, і його гробниця збереглася серед нас донині.
044	ACT	002	030	Але будучи пророком і знаючи, що Бог клятвою обіцяв йому нащадка, якого посадить на свій престол,
044	ACT	002	031	він, передбачивши майбутнє, говорив про воскресіння Христа, що Він не залишиться в царстві мертвих і тіло Його не побачить тління.
044	ACT	002	032	Бог воскресив Ісуса, і всі ми цьому свідки.
044	ACT	002	033	Він був піднесений праворуч від Всемогутнього Бога й, отримавши від Отця обітницю Святого Духа, надіслав те, що ви бачите та чуєте.
044	ACT	002	034	Бо Давид не піднявся до неба, але сам говорить: «Господь сказав Господеві моєму: „Сядь праворуч від Мене,
044	ACT	002	035	доки Я не покладу ворогів Твоїх, як підніжок для Твоїх ніг“».
044	ACT	002	036	Тому нехай весь дім Ізраїля буде впевнений у тому, що Господом та Христом зробив Бог Цього Ісуса, Якого ви розіп’яли.
044	ACT	002	037	Почувши це, вони зворушилися серцем і сказали Петрові та іншим апостолам: ―Брати, що нам робити?
044	ACT	002	038	Петро відповів: ―Покайтеся, і кожен із вас нехай буде охрещений в ім’я Ісуса Христа для прощення гріхів, і отримаєте дар Святого Духа;
044	ACT	002	039	бо ця обітниця для вас, ваших дітей та всіх, хто далеко, скільки б їх не покликав Господь, Бог наш.
044	ACT	002	040	І багатьма іншими словами він свідчив та умовляв кажучи: ―Спасайтеся від цього непокірного роду!
044	ACT	002	041	Ті, що прийняли його слово, були охрещені. Того дня до учнів приєдналося близько трьох тисяч осіб.
044	ACT	002	042	Вони твердо тримались навчання апостолів, завжди перебували в братерському спілкуванні, ламанні хліба та молитвах.
044	ACT	002	043	Страх охопив кожну душу: багато чудес та знаків робилося через апостолів.
044	ACT	002	044	Усі віруючі були разом і все мали спільне.
044	ACT	002	045	Вони продавали своє майно та маєтки й роздавали кожному за його потребою.
044	ACT	002	046	Щодня вони продовжували зустрічатися разом у Храмі, а вдома ламали хліб та споживали їжу з радістю й щирістю в серці,
044	ACT	002	047	прославляючи Бога й маючи прихильність усього народу. А Господь щодня додавав до них тих, кого спасав.
044	ACT	003	001	Якось Петро та Іван о дев’ятій годині йшли разом у Храм на молитву.
044	ACT	003	002	Там був чоловік, каліка від народження. Його приносили щодня та клали біля храмових воріт, які називалися Прекрасними, щоб він міг просити милостиню в тих, хто заходив у Храм.
044	ACT	003	003	Побачивши Петра та Івана, які заходили в Храм, він попросив і в них милостиню.
044	ACT	003	004	Петро та Іван подивились уважно на нього, і Петро промовив: «Поглянь на нас!»
044	ACT	003	005	Той уважно подивився, сподіваючись отримати щось від них.
044	ACT	003	006	Але Петро сказав: «Золота й срібла не маю, але те, що маю, те й тобі даю: в ім’я Ісуса Христа з Назарета – встань і ходи!»
044	ACT	003	007	І, узявши [каліку] за праву руку, підняв. Одразу його ноги та коліна зміцнилися.
044	ACT	003	008	Підскочивши, він встав і ходив. Зайшовши разом із ними в Храм, він ходив, підстрибуючи та прославляючи Бога.
044	ACT	003	009	Весь народ побачив, що він ходить та прославляє Бога.
044	ACT	003	010	Упізнавши в ньому того, хто просив милостиню біля Прекрасних воріт Храму, вони наповнилися страхом та здивуванням від того, що з ним сталося.
044	ACT	003	011	Цей чоловік тримався Петра та Івана, і весь народ, дуже здивований, побіг до них у ту частину Храму, що зветься колонадою Соломона.
044	ACT	003	012	Побачивши це, Петро промовив до народу: «Ізраїльтяни, чому це так здивувало вас? Чому ви дивитесь на нас, ніби ми своєю силою або своїм благочестям зробили так, щоб цей чоловік ходив?
044	ACT	003	013	Бог Авраама, Бог Ісаака і Бог Якова, Бог наших батьків, прославив Свого Слугу Ісуса, Якого ви зрадили й зреклися перед Пилатом, незважаючи на те, що той вирішив Його відпустити.
044	ACT	003	014	Ви зреклися Святого та Праведного й просили, щоб вам визволили вбивцю.
044	ACT	003	015	Ви вбили Засновника життя, але Бог воскресив Його з мертвих, і ми – свідки цього.
044	ACT	003	016	Через віру в Його ім’я цей [чоловік], якого ви бачите й знаєте, був зміцнений. Ім’я Ісуса та віра, котра дається через Нього, зцілили повністю його перед вашими очима.
044	ACT	003	017	Тепер, брати, знаю, що ви зробили це через незнання, як і ваші керівники.
044	ACT	003	018	Але так Бог здійснив те, про що говорив устами всіх пророків: Його Христос має страждати.
044	ACT	003	019	Отже, покайтеся та наверніться [до Бога], щоб ваші гріхи були видалені
044	ACT	003	020	й настали від Господа часи відродження; і щоб Він надіслав призначеного вам Христа Ісуса,
044	ACT	003	021	Якого небо має прийняти до часу відновлення всіх речей, про що споконвіку говорив Бог устами Своїх святих пророків.
044	ACT	003	022	Адже Мойсей казав: „Господь, Бог ваш, підійме вам з-посеред ваших братів Пророка, подібного до мене. Його слухайтеся в усьому, що Він вам скаже.
044	ACT	003	023	І кожна душа, що не буде слухатися Цього Пророка, буде винищена з народу“.
044	ACT	003	024	Також і всі пророки – від Самуїла й після нього – проголошували ці дні.
044	ACT	003	025	Ви – нащадки пророків та заповіту, який Бог склав із нашими батьками. Він казав Авраамові: „Через твого нащадка всі народи землі отримають благословення“.
044	ACT	003	026	Коли Бог воскресив Свого Слугу, то надіслав Його в першу чергу до вас, щоб благословити та навернути кожного з вас від ваших злих учинків».
044	ACT	004	001	Поки Петро та Іван говорили до народу, підійшли до них священники, начальник храмової охорони та садукеї.
044	ACT	004	002	Вони були дуже незадоволені тим, що Петро та Іван навчали народ та звіщали воскресіння з мертвих в Ісусі.
044	ACT	004	003	Вони схопили їх та кинули у в’язницю до ранку, бо вже був вечір.
044	ACT	004	004	Багато з тих, що чули слово, увірували; і число віруючих збільшилося до п’яти тисяч.
044	ACT	004	005	Наступного дня керівники, старійшини та книжники зібралися разом у Єрусалимі.
044	ACT	004	006	Там були первосвященник Анна, Каяфа, Іван, Олександр та інші з роду первосвященників.
044	ACT	004	007	Вони поставили Петра та Івана посередині та запитали: ―Якою силою або чиїм ім’ям ви зробили це?
044	ACT	004	008	Тоді Петро, сповнений Духом Святим, сказав їм: ―Начальники народу та старійшини!
044	ACT	004	009	Якщо ви сьогодні вимагаєте відповіді від нас за добрий вчинок, зроблений хворій людині, і питаєте, як її було зцілено,
044	ACT	004	010	тоді ви та весь народ Ізраїлю мусите знати: ім’ям Ісуса Христа з Назарета, Якого ви розіп’яли і Якого Бог воскресив із мертвих, цей чоловік стоїть перед вами зцілений.
044	ACT	004	011	Ісус – «Камінь, відкинутий вами, будівничими, Що став наріжним каменем».
044	ACT	004	012	Немає ні в кому іншому спасіння, бо немає під небом іншого імені, даного людям, яким ми маємо бути спасенні.
044	ACT	004	013	Побачивши сміливість Петра та Івана й зрозумівши, що це звичайні та неосвічені люди, здивувалися та усвідомили, що вони були з Ісусом.
044	ACT	004	014	Але оскільки бачили, що біля них стоїть зцілений, не могли їм нічого заперечити.
044	ACT	004	015	Тоді наказали їм вийти із Синедріону та почали радитися між собою, кажучи:
044	ACT	004	016	«Що ж нам робити з цими людьми? Адже всі жителі Єрусалима знають, що через них відбулося явне знамення, і ми не можемо цього спростувати.
044	ACT	004	017	Однак щоб це не поширювалося далі серед народу, накажімо їм більше не говорити про це ім’я жодній людині».
044	ACT	004	018	І, покликавши їх, заборонили говорити й навчати в ім’я Ісуса.
044	ACT	004	019	Але Петро та Іван відповіли їм: «Розсудіть самі, чи справедливо перед Богом слухати більше вас, ніж Бога?
044	ACT	004	020	Адже ми не можемо мовчати про те, що чули та бачили».
044	ACT	004	021	Пригрозивши їм ще раз, вони відпустили їх, бо не знайшли способу, як їх покарати, оскільки весь народ прославляв Бога за те, що сталося.
044	ACT	004	022	Чоловік, з яким сталося це знамення зцілення, мав більше сорока років.
044	ACT	004	023	Коли їх відпустили, вони пішли до своїх і розповіли, що їм сказали первосвященники та старійшини.
044	ACT	004	024	Почувши це, усі звернулися разом до Бога, кажучи: «Владико! Ти створив небеса, землю, море й усе, що в них.
044	ACT	004	025	Ти промовив Святим Духом через вуста Давида, нашого батька й Твого служителя: „Чому бентежаться народи і племена задумують марне?
044	ACT	004	026	Повстають царі землі, і можновладці гуртуються разом проти Господа й проти Його Помазанця“.
044	ACT	004	027	Бо справді об’єдналися в цьому місті Ірод і Понтій Пилат разом з язичниками та народом Ізраїлю проти Твого святого Слуги Ісуса, Якого Ти помазав.
044	ACT	004	028	Вони зробили те, що Твоя рука й Твоя воля визначили заздалегідь, щоб здійснилося.
044	ACT	004	029	І тепер, Господи, подивися на їхні погрози і дай рабам Твоїм з усією сміливістю звіщати Твоє Слово.
044	ACT	004	030	Простягни руку Свою та зцілюй хворих, роби чудеса та знамення через ім’я Твого святого Слуги Ісуса!»
044	ACT	004	031	Після того, як вони помолилися, місце, де вони знаходились, затремтіло, усі наповнилися Святим Духом і сміливо почали звіщати Слово Боже.
044	ACT	004	032	Уся спільнота віруючих була єдина серцем і душею. Ніхто не казав, що його майно належить тільки йому, але все в них було спільне.
044	ACT	004	033	Апостоли з великою силою свідчили про воскресіння Господа Ісуса, і велика благодать була на всіх.
044	ACT	004	034	Серед них не було нужденних, бо власники земель та будинків продавали їх, приносили отримані гроші
044	ACT	004	035	та клали їх до ніг апостолів. Ці гроші розподілялися кожному за його потребою.
044	ACT	004	036	Йосиф, якого апостоли звали Варнавою (що перекладається як «син утіхи»), левіт, родом із Кіпру,
044	ACT	004	037	який володів ділянкою землі, продав її та приніс гроші й поклав їх до ніг апостолів.
044	ACT	005	001	Один чоловік, на ім’я Ананія, разом зі своєю дружиною Сапфірою продав свою земельну ділянку
044	ACT	005	002	й [частину] вартості ділянки залишив собі з відома своєї дружини. А решту грошей приніс та поклав до ніг апостолів.
044	ACT	005	003	Тоді Петро сказав йому: «Ананіє, чому сатана наповнив твоє серце, щоб ти збрехав Святому Духові та залишив собі [частину] ціни ділянки?
044	ACT	005	004	Чи не була вона твоєю до того, як ти її продав? І те, що ти отримав за продаж, чи не було у твоїй владі? Чому ти замислив цей вчинок у твоєму серці? Ти збрехав не людям, а Богові!»
044	ACT	005	005	Почувши ці слова, Ананія впав та помер. Великий страх охопив усіх, хто почув про це.
044	ACT	005	006	Молоді люди підійшли, загорнули тіло, винесли та поховали його.
044	ACT	005	007	Через три години прийшла його дружина, яка не знала нічого про те, що сталося.
044	ACT	005	008	Петро спитав її: ―Скажи мені, чи за таку ціну ви продали ділянку? ―Так, – відповіла вона, – за таку.
044	ACT	005	009	Петро сказав їй: ―Чому ви змовилися між собою спокусити Духа Господнього? Чуєш кроки біля дверей? Це повертаються ті, що поховали твого чоловіка. Вони й тебе винесуть.
044	ACT	005	010	Тієї ж миті вона впала біля його ніг і померла. Молоді люди, увійшовши, знайшли її мертвою. Тоді винесли й поховали її поряд із чоловіком.
044	ACT	005	011	Великий страх охопив усю церкву й всіх, хто чув про це.
044	ACT	005	012	Руками апостолів у народі робилися чудеса та знамення. Усі збиралися разом у колонаді Соломона,
044	ACT	005	013	і ніхто зі сторонніх не мав сміливості приєднатися до них, хоча народ їх дуже поважав.
044	ACT	005	014	А число тих, хто повірив у Господа, зростало – безліч чоловіків та жінок.
044	ACT	005	015	Люди виносили на вулиці хворих і клали на ліжка та килими, щоб хоч тінь Петра впала на них, коли він проходитиме.
044	ACT	005	016	З навколишніх міст багато [людей] сходилося до Єрусалима, приносячи хворих і тих, кого мучили нечисті духи, і всі отримували зцілення.
044	ACT	005	017	Тоді первосвященник і всі, хто належав до угрупування садукеїв, переповнилися заздрощами й, піднявшись,
044	ACT	005	018	схопили апостолів та вкинули їх до громадської в’язниці.
044	ACT	005	019	Але ангел Господа вночі відчинив двері в’язниці та, вивівши їх на вулицю, сказав їм:
044	ACT	005	020	«Ідіть у Храм, станьте там та говоріть народові всі слова цього [нового] життя».
044	ACT	005	021	Почувши це, вони вдосвіта зайшли в Храм та навчали людей. Тим часом первосвященник і всі, хто був разом із ним, скликали Синедріон і раду всіх старійшин із синів Ізраїлевих та надіслали до в’язниці привести апостолів.
044	ACT	005	022	Але коли стражники прийшли, то не знайшли апостолів у в’язниці, й, повернувшись, повідомили про це,
044	ACT	005	023	кажучи: «В’язницю ми знайшли надійно зачиненою, охорона була перед дверима, але коли ми відчинили, то всередині нікого не знайшли».
044	ACT	005	024	Почувши ці слова, начальник храмової охорони та первосвященники дуже здивувались, як це могло статися.
044	ACT	005	025	Аж тут прийшов хтось та сказав їм: «Ось люди, яких ви вкинули у в’язницю, стоять у Храмі та навчають народ».
044	ACT	005	026	Тоді начальник храмової охорони пішов зі стражниками та привів апостолів, але не силоміць, оскільки боялися, щоб народ не побив їх камінням.
044	ACT	005	027	Апостолів привели та поставили перед Синедріоном, і первосвященник спитав їх:
044	ACT	005	028	―Чи ми не наказали вам суворо не навчати в це ім’я? Ви ж наповнили Єрусалим своїм вченням і бажаєте зробити нас винними за кров Цієї Людини.
044	ACT	005	029	Петро та інші апостоли відповіли: ―Нам треба слухатися більше Бога, ніж людей!
044	ACT	005	030	Бог наших батьків воскресив Ісуса, Якого ви вбили, розіп’явши на хресті.
044	ACT	005	031	Його Бог возніс та поклав праворуч від Себе як Засновника та Спасителя, щоб дати Ізраїлеві покаяння та прощення гріхів.
044	ACT	005	032	Свідками цих слів є ми та Дух Святий, Якого Бог дав тим, хто підкоряється Йому.
044	ACT	005	033	Коли вони почули це, то розлютилися й хотіли їх убити.
044	ACT	005	034	Але один фарисей, на ім’я Гамалиїл, учитель Закону, якого поважав весь народ, піднявся в Синедріоні та наказав, щоб чоловіків вивели на деякий час.
044	ACT	005	035	Тоді промовив: «Ізраїльтяни, будьте уважні, що ви збираєтесь зробити цим людям.
044	ACT	005	036	Адже нещодавно повстав Тевда, видаючи себе за когось великого; до нього приєдналося близько чотирьохсот чоловіків. Коли його було вбито, усі послідовники розійшлися, і все закінчилося нічим.
044	ACT	005	037	Після нього в дні перепису піднявся Юда з Галілеї й потягнув народ за собою. Він загинув, а всі його послідовники розсіялися.
044	ACT	005	038	І зараз кажу вам: облиште цих людей та відпустіть їх. Якщо цей задум та справа від людей, вона зійде нанівець.
044	ACT	005	039	Але якщо походить від Бога, то не зможете зупинити їх. Щоб часом не виявилось, що ви воюєте з Богом». Його слова переконали їх.
044	ACT	005	040	Вони покликали апостолів та, побивши їх, наказали їм ще раз не говорити в ім’я Ісуса та відпустили.
044	ACT	005	041	Апостоли залишили Синедріон, радіючи, що виявилися гідними перенести ганьбу за ім’я Ісуса.
044	ACT	005	042	Щодня в Храмі й по домах вони не переставали навчати та звіщати Добру Звістку, що Ісус є Христос.
044	ACT	006	001	У ті дні, коли [число] учнів збільшилось, почалося нарікання з боку грекомовних євреїв на помісних євреїв, що їхніми вдовами нехтують при щоденному служінні в розподілі [їжі].
044	ACT	006	002	Тоді дванадцятеро скликали всю спільноту учнів та сказали: «Не годиться нам залишати Слово Боже та служити при столах.
044	ACT	006	003	Тому оберіть з-поміж вас сімох братів, які мають гарну репутацію і які наповнені [Святим] Духом та мудрістю. На них ми покладемо відповідальність за цю необхідну справу.
044	ACT	006	004	А ми будемо продовжувати служіння молитвою та Словом».
044	ACT	006	005	Це слово сподобалось усій громаді; і обрали Стефана, чоловіка сповненого віри та Святого Духа, Филипа, Прохора, Никанора, Тимона, Пармена та Миколу, прозеліта з Антіохії.
044	ACT	006	006	Їх поставили перед апостолами, і ті, помолившись, поклали на них руки.
044	ACT	006	007	Слово Боже поширювалось, число учнів у Єрусалимі збільшувалось швидко, і навіть багато священників підкорилися вірі.
044	ACT	006	008	Стефан, сповнений [Божої] благодаті та сили, робив великі чудеса та знамення в народі.
044	ACT	006	009	Деякі чоловіки з так званої синагоги Звільнених, киренійців та олександрійців повстали разом з юдеями з Килікії та Азії й почали сперечатися зі Стефаном;
044	ACT	006	010	проте вони не могли протистояти мудрості та Духові, Яким він говорив.
044	ACT	006	011	Тоді вони таємно підкупили деяких людей, щоб вони сказали: «Ми чули, як він казав слова богохульства проти Мойсея та Бога».
044	ACT	006	012	Вони підбурили народ, старійшин та книжників і, несподівано напавши, схопили Стефана та привели в Синедріон.
044	ACT	006	013	Потім привели фальшивих свідків, які сказали: «Цей чоловік не припиняє висловлюватися проти цього Святого Місця та Закону.
044	ACT	006	014	Ми чули, як він казав, що Ісус із Назарета знищить це місце та змінить звичаї, які передав нам Мойсей».
044	ACT	006	015	Усі, що сиділи в Синедріоні, уважно дивилися на Стефана та побачили його обличчя, немов обличчя ангела.
044	ACT	007	001	Потім первосвященник спитав Стефана: ―Це так?
044	ACT	007	002	Він відповів: ―Брати та батьки, послухайте! Бог слави з’явився нашому батькові Аврааму, коли він жив у Месопотамії, до того, як він оселився в Харрані,
044	ACT	007	003	та сказав йому: «Вийди з твоєї землі, з місця твого народження й піди в землю, яку Я покажу тобі».
044	ACT	007	004	Тоді Авраам вийшов із землі Халдейської та оселився в Харрані. А звідти, після смерті його батька, Бог переселив його в землю, де ви зараз живете.
044	ACT	007	005	І не дав йому ніякої спадщини, не дав навіть кроку землі. Але обіцяв дати її у володіння йому та його нащадкам, хоча Авраам не мав ще дитини.
044	ACT	007	006	І сказав йому Бог: «Твої нащадки будуть переселенцями в чужій землі, жителі тієї землі поневолять та гнобитимуть їх чотириста років.
044	ACT	007	007	Але народ, який їх поневолить, Я буду судити, – сказав Бог, – і потім вони вийдуть та служитимуть Мені в цьому місці».
044	ACT	007	008	І дав йому завіт обрізання. [Авраам] став батьком Ісаака й обрізав його восьмого дня; Ісаак став батьком Якова, а Яків – дванадцятьох патріархів.
044	ACT	007	009	Патріархи із заздрощів продали Йосифа до Єгипту. Але Бог був із ним
044	ACT	007	010	і врятував його від усіх бід. Він дав йому благодать та мудрість перед фараоном, царем Єгипетським, який зробив його правителем над усім Єгиптом та всім своїм домом.
044	ACT	007	011	Потім настав голод та велике страждання у всьому Єгипті та Ханаані, і наші батьки не могли знайти їжі.
044	ACT	007	012	Почувши, що в Єгипті є зерно, Яків надіслав туди наших батьків уперше.
044	ACT	007	013	Коли ж вони прийшли вдруге, Йосиф відкрився своїм братам, і фараон дізнався про родину Йосифа.
044	ACT	007	014	Потім Йосиф послав за своїм батьком Яковом та всіма його родичами – усього сімдесят п’ять осіб.
044	ACT	007	015	Яків прийшов до Єгипту, де помер сам і всі батьки наші.
044	ACT	007	016	Їхні тіла були перенесені в Сихем та покладені в гробницю, яку Авраам придбав за срібло від синів Еммора в Сихемі.
044	ACT	007	017	Коли ж наближався час здійснення обітниці, яку Бог дав Авраамові, чисельність нашого народу в Єгипті значно збільшилась.
044	ACT	007	018	Так було, поки в Єгипті не постав інший цар, який не знав Йосифа.
044	ACT	007	019	Він підступно поводився з нашими родичами, жорстоко змушуючи наших батьків викидати своїх дітей, щоб не лишалися живими.
044	ACT	007	020	У цей час народився Мойсей, він був гарним [перед] Богом. Три місяці його годували в батьківському домі,
044	ACT	007	021	а коли були вимушені покинути його на вулиці, він був підібраний дочкою фараона, яка виховала його як власного сина.
044	ACT	007	022	І навчений був Мойсей усієї єгипетської мудрості; був сильний у слові та дії.
044	ACT	007	023	Коли ж йому виповнилося сорок років, спало йому на серце відвідати своїх братів, синів Ізраїлевих.
044	ACT	007	024	Побачивши, що одного з них несправедливо скривджено, він заступився за нього та помстився за ображеного, убивши єгиптянина.
044	ACT	007	025	[Мойсей] думав, що його брати зрозуміють, що Бог через нього дає їм визволення, але вони не зрозуміли.
044	ACT	007	026	Наступного дня Мойсей побачив [двох ізраїльтян], що билися. Він намагався їх закликати до миру, кажучи: «Ви ж брати! Чому ви кривдите один одного?»
044	ACT	007	027	Але той, хто кривдив свого ближнього, відштовхнув Мойсея, кажучи: «Хто тебе поставив керівником та суддею над нами?
044	ACT	007	028	Чи хочеш і мене вбити так само, як ти вчора вбив єгиптянина?»
044	ACT	007	029	Почувши ці слова, Мойсей утік та оселився як чужинець у землі Мадіам. Там у нього народилося двоє синів.
044	ACT	007	030	Коли минуло сорок років, з’явився Мойсею в пустелі гори Синаю ангел у полум’ї вогню тернового куща.
044	ACT	007	031	Мойсей, побачивши це, був здивований; а коли підійшов ближче, щоб роздивитися, почув голос Господа:
044	ACT	007	032	«Я – Бог твоїх батьків, Бог Авраама, Ісаака і Якова». Мойсей, затремтівши від страху, не наважувався поглянути.
044	ACT	007	033	Господь же сказав йому: «Зніми своє взуття, бо місце, на якому ти стоїш, – це свята земля.
044	ACT	007	034	Я побачив скорботи Мого народу в Єгипті й почув його стогін. Тому Я зійшов, щоб визволити його. А тепер іди, Я посилаю тебе до Єгипту».
044	ACT	007	035	Того самого Мойсея, якого вони відкинули, кажучи: «Хто тебе поставив керівником та суддею?» – тепер Бог надіслав керівником та визволителем через ангела, який з’явився йому в [полум’ї] тернового куща.
044	ACT	007	036	Він вивів їх з Єгипту, роблячи чудеса та знамення в землі Єгипту, у Червоному морі й у пустелі упродовж сорока років.
044	ACT	007	037	Це той Мойсей, що сказав ізраїльтянам: «Бог підніме з-посеред ваших братів Пророка, подібного до мене».
044	ACT	007	038	Він був у зібранні народу в пустелі, разом з ангелом, який говорив із ним на горі Синай, і з нашими батьками. Він отримав слова життя, щоб передати їх нам.
044	ACT	007	039	Але наші батьки не бажали коритися, відкинули його та у своїх серцях повернулися до Єгипту.
044	ACT	007	040	Вони сказали Ааронові: «Зроби нам богів, які йтимуть перед нами, бо ми не знаємо, що сталося з цим Мойсеєм, який вивів нас із землі Єгипту».
044	ACT	007	041	У ті дні вони зробили [золоте] теля, принесли жертву цьому ідолу та раділи справі своїх рук.
044	ACT	007	042	Бог же відвернувся від них, залишивши їх вклонятися тілам небесним, як написано в книзі пророків: «Чи приносили ви Мені жертви та дари упродовж сорока років у пустелі, доме Ізраїля?
044	ACT	007	043	Ви взяли з собою шатро Молоха, зірку вашого бога Ромфана та зображення, які ви зробили для поклоніння. Тому вишлю вас у полон далі від Вавилона».
044	ACT	007	044	У наших батьків у пустелі було Шатро одкровення, зроблене згідно з вказівками, які Бог дав Мойсею, і за зразком, який він побачив.
044	ACT	007	045	Отримавши його, наші батьки разом з Ісусом [Навином] принесли його у володіння народів, яких Бог вигнав з-перед обличчя наших батьків. І залишився там до днів Давида,
044	ACT	007	046	який знайшов благодать перед Богом і просив [дозволу] знайти оселю для Бога Якова.
044	ACT	007	047	Однак Дім для Нього збудував Соломон.
044	ACT	007	048	Але Всевишній не живе в домах, зроблених руками людськими. Як каже пророк:
044	ACT	007	049	«Небо – Мій престол, а земля – підніжжя Моїх ніг. Який дім ви Мені збудуєте? – каже Господь. – Або де місце Мого відпочинку?
044	ACT	007	050	Хіба не Моя рука створила все це?»
044	ACT	007	051	Ви – впертий народ, необрізаний серцем та вухами! Ви завжди противитеся Святому Духові, як і ваші батьки.
044	ACT	007	052	Кого з пророків ваші батьки не переслідували? Вони вбили тих, хто звіщав прихід Праведного, зрадниками та вбивцями Якого ви стали тепер.
044	ACT	007	053	Отримавши Закон через служіння ангелів, ви не підкорилися йому.
044	ACT	007	054	Почувши це, вони розлютилися у своїх серцях і скреготали зубами проти Стефана.
044	ACT	007	055	Він же, сповнений Святого Духа, здійняв очі до неба та побачив славу Божу й Ісуса, Який стоїть праворуч від Бога.
044	ACT	007	056	І сказав: «Я бачу відкриті небеса й Сина Людського, Який стоїть праворуч від Бога».
044	ACT	007	057	Тоді вони голосно закричали та, затуливши вуха, разом кинулися на нього.
044	ACT	007	058	Вони вивели його за місто та почали закидувати камінням. Свідки [обвинувачення] поклали свій одяг біля ніг молодого чоловіка, що звався Савл.
044	ACT	007	059	Коли вони закидували Стефана камінням, він молився й казав: «Господи Ісусе, прийми дух мій!»
044	ACT	007	060	Потім став на коліна й голосно промовив: «Господи, не зараховуй їм цього гріха!» І, сказавши це, він помер.
044	ACT	008	001	Савл же схвалював це вбивство. Того дня почалося велике гоніння проти церкви в Єрусалимі, і всі, окрім апостолів, були розсіяні по Юдеї та Самарії.
044	ACT	008	002	Благочестиві люди поховали Стефана й гірко оплакали його.
044	ACT	008	003	Савл же руйнував церкву: він заходив до осель, виволікав чоловіків та жінок та кидав їх у в’язницю.
044	ACT	008	004	А тим часом ті, що були розсіяні, проповідували слово Доброї Звістки всюди, де вони проходили.
044	ACT	008	005	Филип прийшов до одного міста Самарії та проповідував там Христа.
044	ACT	008	006	Безліч народу уважно слухало, що казав Филип, та бачило знамення, які він робив:
044	ACT	008	007	з багатьох одержимих нечисті духи виходили з гучним криком, і багато паралізованих та калік отримали зцілення.
044	ACT	008	008	І велика радість охопила все місто.
044	ACT	008	009	А був у тому місті один чоловік, на ім’я Симон, який, займаючись чаклунством, дивував усіх мешканців Самарії, видаючи себе за когось великого.
044	ACT	008	010	Усі люди, від малого до великого, уважно слухали його, кажучи: «Цей чоловік – сила Божа, яка зветься Великою».
044	ACT	008	011	Вони були уважні до нього, бо вже довгий час він дивував їх своїм чаклунством.
044	ACT	008	012	Але коли [жителі] повірили Филипові, який проповідував Добру Звістку Царства Божого та ім’я Ісуса Христа, то чоловіки й жінки були охрещені.
044	ACT	008	013	Навіть Симон повірив та був охрещений. Він постійно тримався Филипа, дивуючись великим чудесам та знаменням, які відбувалися.
044	ACT	008	014	Коли апостоли в Єрусалимі почули, що в Самарії прийняли Слово Боже, то надіслали до них Петра та Івана.
044	ACT	008	015	Ці, прийшовши, помолилися за них, щоб вони отримали Святого Духа.
044	ACT	008	016	Бо Дух Святий ще не зійшов на жодного з них, вони були охрещені тільки в ім’я Господа Ісуса.
044	ACT	008	017	Потім Петро та Іван поклали на них руки, і вони отримали Святого Духа.
044	ACT	008	018	Коли Симон побачив, що через покладання рук апостолів дається Дух, то приніс їм гроші,
044	ACT	008	019	кажучи: ―Дайте й мені таку силу, щоб усі, на кого я покладу руки, отримували Святого Духа.
044	ACT	008	020	Але Петро відповів: ―Нехай твоє срібло згине разом із тобою, якщо ти припустив, що дар Божий можливо придбати за гроші.
044	ACT	008	021	У тебе немає ні частки, ні спадщини в цій справі, бо твоє серце не праве перед Богом.
044	ACT	008	022	Отже, покайся в цьому злі та молись Господеві, може, Він простить задум твого серця.
044	ACT	008	023	Бо я бачу, що ти наповнений гіркотою та пов’язаний неправдою.
044	ACT	008	024	Симон відповів: ―Помоліться Господу за мене, щоб нічого з того, що ви сказали, не сталося зі мною.
044	ACT	008	025	Петро та Іван свідчили й звіщали там Слово Господнє. Потім вони повернулися до Єрусалима, проповідуючи Добру Звістку в багатьох самарянських селах.
044	ACT	008	026	Ангел Господа сказав Филипові: «Підведися та йди на південь, на дорогу, що веде з Єрусалима до Гази через пустелю!»
044	ACT	008	027	Филип встав та пішов. І ось один ефіопський євнух, високий чиновник та наглядач усієї скарбниці ефіопської цариці Кандаке, який прийшов до Єрусалима поклонитися,
044	ACT	008	028	тепер повертався додому. Він сидів у своїй колісниці та читав пророка Ісаю.
044	ACT	008	029	Дух сказав Филипові: «Підійди до цієї колісниці та тримайся біля неї».
044	ACT	008	030	Филип побіг до колісниці та почув, що євнух читає пророка Ісаю. Він запитав: ―Ти розумієш, що читаєш?
044	ACT	008	031	Той відповів: ―Як же мені зрозуміти, якщо ніхто не навчає? І запросив Филипа піднятися та сісти поряд із ним.
044	ACT	008	032	А місце з Писання, яке він читав, було таке: «Як вівцю на забій, повели Його; і як ягня безголосе перед тими, хто стриже його, так і Він не відкрив Своїх уст.
044	ACT	008	033	Його було принижено та позбавлено справедливого суду. І хто зможе говорити про Його нащадків? Бо життя Його забирається від землі».
044	ACT	008	034	Євнух запитав Филипа: ―Благаю, скажи мені, про кого говорить пророк? Про себе чи про когось іншого?
044	ACT	008	035	Тоді Филип, почавши від цього Писання, розповів йому Добру Звістку про Ісуса.
044	ACT	008	036	Тим часом, їдучи дорогою, вони наблизилися до води, і євнух промовив: ―Ось вода! Що мені заважає бути охрещеним?
044	ACT	008	037	Филип сказав: ―Якщо віриш усім твоїм серцем, то можна. Євнух відповів: ―Я вірю, що Ісус Христос – Син Божий.
044	ACT	008	038	Він наказав зупинити колісницю. Вони обидва – Филип та євнух – зайшли у воду, і Филип охрестив його.
044	ACT	008	039	А коли вони вийшли з води, Дух Господа забрав Филипа, і євнух його більше не бачив. Радіючи, він продовжив свою дорогу.
044	ACT	008	040	Филип же опинився в Азоті й, проходячи через усі міста, проповідував Добру Звістку, поки не дійшов до Кесарії.
044	ACT	009	001	Савл, ще дихаючи погрозою вбивства та злобою на учнів Господа, пішов до первосвященника
044	ACT	009	002	та попросив у нього листи до синагог Дамаска, щоб він міг арештовувати й приводити до Єрусалима послідовників Шляху, як чоловіків, так і жінок.
044	ACT	009	003	Коли він вже наближався до Дамаска, раптом засяяло світло з неба навколо нього.
044	ACT	009	004	Він упав на землю й почув голос: ―Савле! Савле! Чому ти переслідуєш Мене?
044	ACT	009	005	Він спитав: ―Хто Ти, Господи? Ісус відповів: ―Я Ісус, Якого ти переслідуєш. Тяжко тобі бити ногою колючку!
044	ACT	009	006	Налякавшись, він із трепетом сказав: ―Господи, що хочеш, щоб я робив? Господь сказав: ―Підведися та йди до міста, і там скажуть тобі, що треба робити.
044	ACT	009	007	Люди, які подорожували разом із ним, стояли онімілі: вони чули голос, але нікого не бачили.
044	ACT	009	008	Савл підвівся із землі, і хоча очі були розплющені, нічого не бачив. Тому його взяли за руки й привели в Дамаск.
044	ACT	009	009	Три дні він нічого не бачив, не їв і не пив.
044	ACT	009	010	У Дамаску був учень, на ім’я Ананія. Господь сказав йому у видінні: ―Ананіє! Він відповів: ―Так, Господи!
044	ACT	009	011	Господь сказав йому: ―Встань та йди на вулицю, яка зветься Прямою, і в домі Юди запитай чоловіка з Тарса, на ім’я Савл. Бо ось він зараз молиться
044	ACT	009	012	й у видінні побачив чоловіка, на ім’я Ананія, що увійшов та поклав на нього руки, щоб він знову міг бачити.
044	ACT	009	013	Ананія відповів: ―Господи, я від багатьох людей чув про цього чоловіка, як багато лиха він заподіяв Твоїм святим у Єрусалимі.
044	ACT	009	014	І сюди він прийшов, отримавши повноваження від первосвященників, заарештовувати всіх, хто призиває Твоє ім’я.
044	ACT	009	015	Але Господь сказав йому: ―Іди, бо цей чоловік – знаряддя, обране Мною для того, щоб звістити Моє ім’я язичникам, царям та синам Ізраїлю.
044	ACT	009	016	Я покажу йому, скільки він має вистраждати за Моє ім’я.
044	ACT	009	017	Ананія пішов, зайшов у дім і, поклавши руки на Савла, сказав: «Брате Савле, Господь Ісус, Який з’явився тобі дорогою сюди, надіслав мене до тебе, щоб ти знову міг бачити та був наповнений Святим Духом».
044	ACT	009	018	І вмить немовби луска впала з його очей, він знову міг бачити й, піднявшись, був охрещений.
044	ACT	009	019	Потім він поїв, і до нього повернулися сили. [Савл] залишився кілька днів разом з учнями в Дамаску
044	ACT	009	020	й одразу почав проповідувати в синагогах, що Ісус – Син Божий.
044	ACT	009	021	Усі, хто його чув, здивовано казали: «Хіба це не той, хто знищував у Єрусалимі тих, що призивали це ім’я, і сюди він прийшов, щоб їх зв’язати та привести до первосвященників?»
044	ACT	009	022	А Савл усе більше зміцнювався й бентежив юдеїв, що жили в Дамаску, доводячи, що Ісус є Христос.
044	ACT	009	023	Коли минуло багато днів, юдеї змовилися вбити його.
044	ACT	009	024	Однак Савл дізнався про цю змову. Вони вдень та вночі стежили за воротами, щоб убити його.
044	ACT	009	025	Але учні, узявши його, вночі спустили в кошику по стіні.
044	ACT	009	026	Коли [Савл] прибув до Єрусалима, то намагався приєднатися до учнів, але вони боялися й не вірили, що він теж учень.
044	ACT	009	027	Тоді Варнава взяв його, привів до апостолів та розповів їм, як у дорозі Савл побачив Господа, і як Він говорив до нього, і як у Дамаску він сміливо проповідував в ім’я Ісуса.
044	ACT	009	028	І Савл залишився з ними, вільно виходячи та входячи в Єрусалим. Він сміливо проповідував в ім’я Господа,
044	ACT	009	029	говорив та сперечався з грекомовними юдеями, і вони намагалися вбити його.
044	ACT	009	030	Коли брати довідалися про це, то вивели його до Кесарії, а потім доправили до Тарса.
044	ACT	009	031	Церква у всій Юдеї, Галілеї та Самарії мала спокій, зміцнювалась, ходила в страху Господньому й, отримуючи втіху Святого Духа, зростала.
044	ACT	009	032	Петро, проходячи через усі [міста], прийшов до святих, які мешкали в Лідді.
044	ACT	009	033	Там знайшов чоловіка, на ім’я Еней, який уже вісім років лежав у ліжку, адже був паралізований.
044	ACT	009	034	Петро промовив до нього: «Енею, Ісус Христос зцілює тебе, підведись і збери своє ліжко». І вмить той піднявся.
044	ACT	009	035	Усі жителі Лідди та Сарона, які побачили його, навернулися до Господа.
044	ACT	009	036	У Яффі була одна учениця, на ім’я Тавіта (що перекладається як «сарна»). Її [життя] завжди було повне добрих вчинків та милостинь, які вона робила.
044	ACT	009	037	Саме в той час вона захворіла й померла. Її обмили та поклали у верхню кімнату.
044	ACT	009	038	Оскільки Лідда знаходиться близько до Яффи, учні, почувши, що Петро знаходиться там, надіслали до нього двох чоловіків просити його: «Прийди до нас скоріше!»
044	ACT	009	039	Петро пішов разом із ними й, коли прийшов, його повели у верхню кімнату. Усі вдови зібралися біля нього, вони плакали й показували сорочки та іншу одежу, яку Тавіта робила, коли була разом із ними.
044	ACT	009	040	Петро вивів усіх із кімнати, став на коліна та помолився. Потім, повернувшись до тіла померлої, сказав: «Тавіто, встань!» Вона розплющила очі й, побачивши Петра, сіла.
044	ACT	009	041	Він, узявши її за руку, допоміг їй піднятися. Потім, покликавши святих та вдів, представив її живою.
044	ACT	009	042	Про це стало відомо у всій Яффі, і багато [людей] увірувало в Господа.
044	ACT	009	043	Петро ж перебував у Яффі ще багато днів у Симона, який обробляв шкіру.
044	ACT	010	001	У Кесарії був чоловік, на ім’я Корнелій, сотник із когорти, що зветься Італійською.
044	ACT	010	002	Корнелій, як і увесь його дім, був чоловіком благочестивим та боявся Бога. Він робив багато милостині народу та постійно молився Богові.
044	ACT	010	003	Одного дня, десь о дев’ятій годині, він у видінні чітко побачив ангела Божого, який прийшов до нього й промовив: ―Корнелію!
044	ACT	010	004	Він подивився на нього й, злякавшись, запитав: ―Що, Господи? Ангел відповів: ―Твої молитви та милостині піднялися до Бога як жертва нагадування.
044	ACT	010	005	Тепер надішли людей до Яффи та поклич Симона, якого називають Петром.
044	ACT	010	006	Він перебуває в шкіряника Симона, дім якого знаходиться біля моря.
044	ACT	010	007	Коли ангел, що говорив із ним, відійшов, Корнелій покликав двох своїх служників та одного благочестивого воїна з тих, що постійно слугували йому,
044	ACT	010	008	і, розказавши їм усе, надіслав їх до Яффи.
044	ACT	010	009	Наступного дня, коли вони йшли й наближалися до міста, Петро піднявся на дах будинку, щоб помолитися. Було близько шостої години.
044	ACT	010	010	Він зголоднів та захотів їсти. Поки готували їжу, Петрові було видіння.
044	ACT	010	011	Він побачив відкрите небо й щось схоже на велике полотно, яке опускалося на землю, підтримуване за всі чотири кінці.
044	ACT	010	012	У цьому [полотні] були різні види чотириногих тварин, земноводних плазунів та птахів небесних.
044	ACT	010	013	Потім голос промовив до нього: ―Петре, підведися, заколи та їж.
044	ACT	010	014	Петро відповів: ―У жодному разі, Господи. Я ніколи не їв нічого скверного або нечистого.
044	ACT	010	015	Тоді голос промовив удруге: ―Не називай скверним того, що Бог очистив.
044	ACT	010	016	Це сталося тричі, і відразу полотно було підняте до неба.
044	ACT	010	017	Коли Петро ще здивовано розмірковував, що може означати це видіння, ось люди, яких надіслав Корнелій, розпитавши про дім Симона, зупинилися біля воріт.
044	ACT	010	018	Вони голосно запитали, чи тут гостює Симон, що зветься Петром.
044	ACT	010	019	Петро все ще роздумував над видінням, коли Дух промовив до нього: «Ось троє чоловіків шукають тебе.
044	ACT	010	020	Встань, зійди та йди з ними без жодного вагання, бо Я надіслав їх».
044	ACT	010	021	Петро зійшов та промовив до тих людей: ―Я той, кого ви шукаєте. У якій справі ви прийшли?
044	ACT	010	022	Вони відповіли: ―Сотник Корнелій, чоловік праведний, який боїться Бога і якого поважає весь народ юдейський, отримав настанову від святого ангела покликати тебе до свого дому та послухати твоїх слів.
044	ACT	010	023	Тоді Петро гостинно запросив їх увійти [в дім]. Наступного дня він піднявся та пішов разом із ними в супроводі деяких братів з Яффи.
044	ACT	010	024	Назавтра вони прибули до Кесарії. Корнелій уже чекав на них, покликавши родичів та близьких друзів.
044	ACT	010	025	Коли Петро прийшов, Корнелій зустрів його та, припавши до його ніг, уклонився йому.
044	ACT	010	026	Але Петро підняв його, кажучи: ―Встань! Я теж людина!
044	ACT	010	027	І, говорячи з Корнелієм, увійшов у дім, де зібралося багато людей.
044	ACT	010	028	Петро сказав їм: ―Ви знаєте, що за Законом юдеєві не дозволено спілкуватися з чужинцем або заходити до нього. Однак Бог показав мені, що я не повинен називати нечистою або скверною жодну людину.
044	ACT	010	029	І тому, коли мене покликали, я без заперечень прийшов. Тож дозвольте мені спитати вас, з якої причини ви послали по мене?
044	ACT	010	030	Корнелій відповів: ―Чотири дні тому, саме в цей час, о дев’ятій годині, я молився у своєму домі, і відразу переді мною з’явився чоловік у яскравій одежі.
044	ACT	010	031	Він промовив: «Корнелію, твоя молитва почута, і милостині твої згадалися перед Богом.
044	ACT	010	032	Тож надішли [людей] до Яффи та поклич Симона, якого називають Петром; він гостює в домі шкіряника Симона біля моря. Він прийде й говоритиме до тебе».
044	ACT	010	033	Я відразу послав по тебе, і добре, що ти прийшов. Зараз ми всі тут перед Богом, щоб послухати все, що Господь тобі наказав.
044	ACT	010	034	Тоді Петро відкрив вуста й сказав: ―Тепер я розумію, що Бог дійсно неупереджений,
044	ACT	010	035	і в кожному народі Йому до вподоби той, хто боїться Його й чинить по правді.
044	ACT	010	036	Він надіслав синам Ізраїлю Слово, проповідуючи Добру Звістку миру через Ісуса Христа, Який є Господом усіх.
044	ACT	010	037	Ви знаєте про справу, що сталася у всій Юдеї, почавши з Галілеї, після хрещення, яке проповідував Іван:
044	ACT	010	038	як Бог помазав Святим Духом та силою Ісуса з Назарета. Він ходив містами, роблячи добрі справи, та зцілював усіх підкорених дияволом, тому що Бог був із Ним.
044	ACT	010	039	Ми є свідками всього, що Він робив в Юдейській країні та в Єрусалимі. Його вбили, повісивши на хресті.
044	ACT	010	040	Але Бог воскресив Його третього дня і дав Йому з’являтись
044	ACT	010	041	не всьому народові, а свідкам, обраним наперед Богом, нам, що з Ним їли та пили після того, як Він воскрес із мертвих.
044	ACT	010	042	Він наказав нам проповідувати народові та свідчити, що Він – призначений Богом Суддя живих і мертвих.
044	ACT	010	043	Про Нього свідчать усі пророки, [кажучи], що кожен, хто вірує в Нього, отримає через Його ім’я прощення гріхів.
044	ACT	010	044	Коли Петро ще говорив ці слова, Дух Святий зійшов на всіх, хто слухав Слово.
044	ACT	010	045	Віруючі з обрізаних, які прийшли з Петром, дивувалися, що дар Святого Духа вилився й на язичників;
044	ACT	010	046	бо чули, як ті говорили мовами та прославляли Бога. Тоді Петро сказав:
044	ACT	010	047	«Чи може хтось заборонити хреститися водою тим, хто отримав Духа Святого, як і ми?»
044	ACT	010	048	Він наказав, щоб вони були охрещені в ім’я Ісуса Христа. Тоді просили його, щоб він залишився з ними ще на декілька днів.
044	ACT	011	001	Апостоли та брати, які були в Юдеї, почули про те, що язичники теж отримали Слово Боже.
044	ACT	011	002	Коли Петро прийшов до Єрусалима, деякі [віруючі] з обрізаних почали дорікати йому,
044	ACT	011	003	кажучи: ―Чому ти увійшов до необрізаних та їв разом із ними?
044	ACT	011	004	Тоді Петро почав пояснювати їм усе послідовно, говорячи:
044	ACT	011	005	―Я був у місті Яффі й під час молитви мав видіння: до мене наблизилося щось схоже на велике полотно, яке опускалося з неба, підтримуване за всі чотири кінці.
044	ACT	011	006	Придивившись, я побачив різні види чотириногих земних тварин, диких звірів, плазунів та птахів небесних.
044	ACT	011	007	Потім я почув голос, що говорив до мене: «Петре, підведися, заколи та їж».
044	ACT	011	008	Я ж відповів: «У жодному разі, Господи, бо ніколи нічого скверного або нечистого не входило в мої вуста».
044	ACT	011	009	Однак голос із неба промовив удруге: «Не називай скверним або нечистим того, що Бог очистив».
044	ACT	011	010	Це сталося тричі, і потім усе було взяте до неба.
044	ACT	011	011	Цієї ж миті троє чоловіків, надісланих із Кесарії, зупинилися біля дому, де я знаходився.
044	ACT	011	012	Дух сказав мені йти разом із ними без жодного вагання. Разом зі мною пішли й ці шестеро братів. Прийшовши, ми зайшли в дім того чоловіка.
044	ACT	011	013	Він розповів нам, що побачив ангела, який з’явився в його домі та сказав: «Надішли до Яффи та поклич Симона, якого називають Петром.
044	ACT	011	014	Він скаже тобі слова, через які спасешся ти й весь твій дім».
044	ACT	011	015	Коли я почав говорити, Дух Святий зійшов на них, як і на нас спочатку.
044	ACT	011	016	Тоді я згадав слова Господа, які Він казав: «Іван хрестив водою, а ви будете хрещені Духом Святим».
044	ACT	011	017	Отже, якщо Бог дав їм такий дар, як і нам, що увірували в Господа Ісуса Христа, то хто я такий, щоб міг заперечувати Богові?
044	ACT	011	018	Почувши це, вони заспокоїлися та прославили Бога, кажучи: «Видно, Бог дав і язичникам покаяння, щоб мали життя».
044	ACT	011	019	Ті, що були розсіяні через переслідування, яке почалося після Стефана, дійшли до Фінікії, Кіпру та Антіохії, проповідуючи Слово тільки юдеям.
044	ACT	011	020	Однак деякі з них, що походили з Кіпру та Кирени, прийшли до Антіохії й почали проповідувати Добру Звістку про Господа Ісуса й до греків.
044	ACT	011	021	Рука Господа була з ними, і велика кількість із них увірувала та навернулася до Господа.
044	ACT	011	022	Звістка про це дійшла до церкви в Єрусалимі, і вони надіслали Варнаву до Антіохії.
044	ACT	011	023	Коли Варнава прийшов і побачив благодать Божу, він зрадів і закликав усіх залишатися вірними перед Господом у своїх серцях.
044	ACT	011	024	Він був доброю людиною, сповненою Святого Духа та віри. І чимало людей навернулося до Господа.
044	ACT	011	025	Потім він пішов до Тарса відшукати Савла.
044	ACT	011	026	І, коли знайшов, привів його до Антіохії. Цілий рік вони збиралися разом у церкві та навчали чимало народу. В Антіохії учнів уперше почали називати християнами.
044	ACT	011	027	У ті дні з Єрусалима до Антіохії прийшло декілька пророків.
044	ACT	011	028	Один із них, на ім’я Агав, піднявся та через Духа Святого звістив, що буде великий голод на всій землі, що й сталося за правління Клавдія.
044	ACT	011	029	Тоді учні вирішили надіслати допомогу братам, які жили в Юдеї, кожен по спромозі.
044	ACT	011	030	Так вони й зробили, надіславши допомогу до старійшин через Варнаву та Савла.
044	ACT	012	001	У той час цар Ірод заарештував декого з церкви, щоб заподіяти їм зло.
044	ACT	012	002	Він убив мечем Якова, брата Іванового.
044	ACT	012	003	Побачивши, що це подобається юдеям, заарештував і Петра. Це сталося у дні свята Опрісноків.
044	ACT	012	004	Після арешту Петра посадили у в’язницю та передали під охорону чотирьом четвіркам воїнів. Ірод бажав після Пасхи вивести Петра до народу.
044	ACT	012	005	Отже, Петро був під охороною у в’язниці, а церква ревно молилася Богові за нього.
044	ACT	012	006	Уночі, перед тим, як Ірод збирався вивести його на суд, Петро спав між двома воїнами, скутий двома ланцюгами, а стражники біля дверей стерегли в’язницю.
044	ACT	012	007	Раптом з’явився ангел Господній, і світло осяяло в’язницю. Ангел, штовхнувши Петра в бік, розбудив його та сказав: «Скоріше вставай!» І ланцюги впали з Петрових рук.
044	ACT	012	008	Далі ангел сказав йому: «Підпережись та надінь сандалії». Петро зробив так. «Одягни свій плащ та йди за мною», – сказав ангел.
044	ACT	012	009	Петро вийшов за ним, не розуміючи, що все, зроблене ангелом, відбувається насправді. Йому здавалося, що він бачить видіння.
044	ACT	012	010	Вони пройшли першу та другу сторожу та підійшли до залізної брами, яка вела до міста. Брама відчинилася сама, і вони вийшли на вулицю. Коли ж вони пройшли одну вулицю, ангел раптом відступив від нього.
044	ACT	012	011	Отямившись, Петро сказав: «Тепер я дійсно бачу, що Господь надіслав свого ангела й визволив мене з Іродових рук та від усього, на що очікував юдейський народ».
044	ACT	012	012	Зрозумівши, що сталося, він пішов до дому Марії, матері Івана, якого ще називали Марком, де багато народу зібралося та молилося.
044	ACT	012	013	Петро постукав у хвіртку брами, і служниця, на ім’я Рода, вийшла відповісти.
044	ACT	012	014	Вона впізнала голос Петра, але, забувши від радощів відчинити браму, побігла сказати, що Петро стоїть біля воріт.
044	ACT	012	015	Вони сказали їй: «Ти несповна розуму!» Але вона наполягала. Тоді вони сказали: «Це, [мабуть,] його ангел!»
044	ACT	012	016	Однак Петро продовжував стукати. Коли ж вони відчинили, то побачили його й здивувалися.
044	ACT	012	017	Він подав їм знак рукою, щоб мовчали, та, розповівши їм, як Господь вивів його з в’язниці, сказав: «Розкажіть про це Якову та братам». Після цього він пішов у інше місце.
044	ACT	012	018	Коли настав день, між воїнами зчинилася велика тривога, [бо ніхто не знав,] що сталося з Петром.
044	ACT	012	019	Ірод шукав його, та, не знайшовши, допитав стражників і наказав їх стратити. Потім він переїхав з Юдеї в Кесарію і залишився там.
044	ACT	012	020	Ірод був дуже розгніваний на мешканців Тира й Сидона. Але вони змовилися між собою, прийшли до нього й, схиливши на свій бік Бласта, управителя царського дому, просили миру, бо їхня країна була залежна від царських [земель] у постачанні їжі.
044	ACT	012	021	У призначений день Ірод, вдягнувши царську одежу, сів на трон та звернувся до них із промовою.
044	ACT	012	022	Народ же вигукував: «Це голос бога, а не людини!»
044	ACT	012	023	Однак ангел Господа відразу вразив його, бо він не віддав слави Богові, і, сточений червами, [Ірод] помер.
044	ACT	012	024	Між тим Слово Боже продовжувало зростати та множитись.
044	ACT	012	025	Варнава та Савл виконали служіння й повернулися з Єрусалима, узявши з собою Івана, званого Марком.
044	ACT	013	001	У церкві Антіохії були пророки та вчителі: Варнава, Симеон, якого звали Нігер, Луцій з Киринеї, Манаен, який виховувався разом із тетрархом Іродом, та Савл.
044	ACT	013	002	Одного разу, коли вони служили Господеві й постилися, Дух Святий сказав: «Відділіть Мені Варнаву та Савла для справи, до якої Я їх покликав».
044	ACT	013	003	Тоді, після посту й молитви, вони поклали на них руки та відпустили.
044	ACT	013	004	Послані Святим Духом, вони прийшли до Селевкії, а звідти відпливли до Кіпру.
044	ACT	013	005	Прибувши до Саламії, звіщали там Слово Боже в юдейських синагогах. Іван теж був із ними та допомагав їм.
044	ACT	013	006	Пройшовши через весь острів, прийшли до Пафосу. Там вони знайшли одного юдея, на ім’я Бар-Ісус, який був чаклуном та лжепророком.
044	ACT	013	007	Він був разом із проконсулом Сергієм Павлом, розумною людиною. Проконсул покликав Варнаву та Савла, бажаючи послухати Слово Боже.
044	ACT	013	008	Але Еліма, чаклун (так перекладається його ім’я), протистояв їм, намагаючись відвернути проконсула від віри.
044	ACT	013	009	Тоді Савл, він же й Павло, сповнений Святого Духа, подивився уважно на нього
044	ACT	013	010	й сказав: ―Сину диявола та вороже всякої праведності, повний усілякого лукавства та зла! Невже ти не перестанеш перекручувати прямі шляхи Господні?
044	ACT	013	011	Ось тепер рука Господня направлена проти тебе: будеш сліпий і не бачитимеш сонця до певного часу! І відразу огорнули його морок і темрява, і він почав шукати, хто б його повів за руку.
044	ACT	013	012	Коли проконсул побачив те, що сталося, то увірував, дивуючись Господньому вченню.
044	ACT	013	013	Відпливши з Пафосу, Павло й ті, що були разом із ним, прийшли в Пергію та Памфілію. Там Іван залишив їх та повернувся до Єрусалима.
044	ACT	013	014	Вони ж пройшли через Пергію і дійшли до Антіохії Пісідійської. У Суботу [Павло та Варнава] прийшли в синагогу й присіли.
044	ACT	013	015	Після читання Закону та Пророків керівник синагоги послав сказати їм: ―Брати, якщо у вас є слово настанови до народу, то говоріть.
044	ACT	013	016	Павло піднявся та, подавши рукою знак, сказав: ―Ізраїльтяни та всі, хто боїться Бога, послухайте!
044	ACT	013	017	Бог ізраїльського народу обрав наших батьків. Він підніс цей народ під час перебування в землі Єгипту й вивів його з неї Своєю сильною рукою.
044	ACT	013	018	Сорок років Він терпів їх у пустелі.
044	ACT	013	019	Він знищив сім народів у землі Ханаанській та віддав їхню землю у спадщину [нашим батькам].
044	ACT	013	020	Це відбувалося упродовж чотирьохсот п’ятдесяти років. Після цього Бог давав їм суддів аж до пророка Самуїла.
044	ACT	013	021	Потім [народ] просив собі царя, і Бог дарував їм Саула, сина Кісового, з роду Веніаміна, [який керував] сорок років.
044	ACT	013	022	Згодом Бог усунув Савла, зробивши царем Давида. Він свідчив про нього, кажучи: «Я знайшов Давида, сина Єссеєвого, чоловіка Мені до серця. Він звершить усю Мою волю».
044	ACT	013	023	З його нащадків Бог, згідно зі Своєю обітницею, привів Ізраїлеві Спасителя – Ісуса.
044	ACT	013	024	Перед приходом Ісуса Іван закликав до хрещення на знак покаяння весь народ Ізраїлю.
044	ACT	013	025	Закінчуючи своє служіння, Іван казав: «За кого ви мене вважаєте? Я не Він. Але після мене йде Той, Кому я не достойний розв’язати ремінці сандалій на ногах».
044	ACT	013	026	Брати, діти роду Авраама, і ті, що боїтеся Бога! Це Слово спасіння було надіслане вам.
044	ACT	013	027	Жителі Єрусалима та їхні керівники не впізнали [Ісуса] й, засудивши Його, сповнили слова пророків, які читаються щосуботи.
044	ACT	013	028	І хоча вони не знайшли жодної підстави для обвинувачення, усе ж просили Пилата вбити Його.
044	ACT	013	029	А коли сповнили все, що було написано про Нього, вони зняли Його з хреста та поклали в гробницю.
044	ACT	013	030	Але Бог воскресив Його з мертвих,
044	ACT	013	031	і ще багато днів ті, що прийшли разом із Ним із Галілеї в Єрусалим, бачили Його. Тепер вони – Його свідки перед народом.
044	ACT	013	032	Ми проповідуємо вам нині цю Добру Звістку: обітницю, дану нашим батькам,
044	ACT	013	033	Бог сповнив для нас, їхніх дітей, воскресивши Ісуса. У другому псалмі написано: «Ти Мій Син! Я сьогодні породив Тебе!»
044	ACT	013	034	А про те, що [Бог] воскресив Його з мертвих, так що тіло Його вже ніколи не повернеться у тління, сказав так: «Я дам вам святі та надійні благословення, обіцяні Давидові».
044	ACT	013	035	Тому й в іншому [місці] каже: «Ти не дозволиш вірному Твоєму побачити тління».
044	ACT	013	036	Адже Давид, послуживши волі Божій у своєму поколінні, помер, був похований разом зі своїми батьками й побачив тління.
044	ACT	013	037	Але Той, Кого Бог воскресив, не побачив тління.
044	ACT	013	038	Тому, брати, я хочу, щоб ви знали: через Нього вам сьогодні звіщається прощення гріхів. І від усього, у чому ви не могли виправдатися в Законі Мойсея,
044	ACT	013	039	кожен, хто вірить, виправданий через Нього.
044	ACT	013	040	Будьте уважні, щоб не сталося з вами того, про що сказано в пророків:
044	ACT	013	041	«Подивіться, насмішники, здивуйтеся та помріть, бо Я роблю справу в дні ваші, справу, у яку ви ніяк не повірите, навіть якби вам хтось розповів про це».
044	ACT	013	042	Коли Павло та Варнава виходили, їх запросили говорити про це ж наступної Суботи.
044	ACT	013	043	Після того, як зібрання розійшлося, багато юдеїв та богобоязних прозелітів пішли за Павлом та Варнавою. Ті говорили з ними та переконували їх залишатись у благодаті Божій.
044	ACT	013	044	Наступної Суботи майже все місто зібралося послухати Слово Господнє.
044	ACT	013	045	Коли юдеї побачили натовп, то сповнились заздрощів і богохульствами перечили тому, що говорив Павло.
044	ACT	013	046	Тоді Павло та Варнава рішуче сказали їм: «Слово Боже треба було звістити насамперед вам. Але оскільки ви відкидаєте його й вважаєте себе недостойними вічного життя, ми звертаємося до язичників.
044	ACT	013	047	Бо так наказав нам Господь: „Я зробив тебе світлом серед народів, щоб ти ніс спасіння до краю землі“».
044	ACT	013	048	Коли язичники почули це, вони раділи та славили Слово Господнє. І всі, кого було призначено до вічного життя, увірували.
044	ACT	013	049	Слово Господнє поширювалося по всій країні.
044	ACT	013	050	Юдеї підбурили богобоязних жінок зі знатних сімей та керівників міста, і вони почали гоніння проти Павла та Варнави й вигнали їх за межі своєї землі.
044	ACT	013	051	Тоді [апостоли] обтрусили пил зі своїх ніг [на свідчення] проти них і пішли до Іконії.
044	ACT	013	052	Учні були сповнені радості та Святого Духа.
044	ACT	014	001	В Іконії Павло та Варнава увійшли також в юдейську синагогу та говорили так [переконливо], що багато юдеїв та греків увірувало.
044	ACT	014	002	Ті ж юдеї, які відмовилися повірити, підбурили та роз’ятрили душі язичників проти братів.
044	ACT	014	003	Однак [Павло та Варнава] залишалися там досить довго. Вони сміливо говорили про Господа, Який свідчив про Слово благодаті, роблячи чудеса та знамення через їхні руки.
044	ACT	014	004	Мешканці міста розділилися: одні підтримували юдеїв, а інші – апостолів.
044	ACT	014	005	Язичники та юдеї разом із керівниками задумали закидати їх камінням.
044	ACT	014	006	Дізнавшись про це, [Павло та Варнава] втекли до міст Лікаонії – Лістри, Дервії та околиць,
044	ACT	014	007	де продовжували проповідувати Добру Звістку.
044	ACT	014	008	У Лістрі сидів безсилий чоловік, який ніколи не ходив, тому що був калікою від народження.
044	ACT	014	009	Він слухав, як говорив Павло. Поглянувши на нього уважно й побачивши, що той має віру для зцілення,
044	ACT	014	010	[Павло] голосно промовив: «Встань прямо на ноги!» Той піднявся й почав ходити.
044	ACT	014	011	Люди, побачивши, що зробив Павло, почали голосно говорити лікаонською: «Боги до нас зійшли в людській подобі!»
044	ACT	014	012	Вони назвали Варнаву Зевсом, а Павла Гермесом, оскільки він був головним у промові.
044	ACT	014	013	Жрець Зевса, храм якого був перед містом, привів биків із вінками до воріт, бажаючи разом із народом принести жертву.
044	ACT	014	014	Коли апостоли Варнава та Павло почули про це, то роздерли свій одяг, кинулися до натовпу та закричали:
044	ACT	014	015	«Люди, навіщо ви це робите? Ми такі ж люди, як і ви! Ми звіщаємо вам Добру Звістку, щоб ви відвернулися від цих марнот до живого Бога, Який створив небеса, землю, море й усе, що в них.
044	ACT	014	016	У минулому Він дозволяв усім народам ходити своїми шляхами,
044	ACT	014	017	хоч і не залишав їх без свідоцтва про Себе, роблячи добро, даючи дощі з неба та врожайні часи, наповняючи їжею й радощами серця ваші».
044	ACT	014	018	І, говорячи це, ледве переконали народ, щоб не приносили їм жертви.
044	ACT	014	019	Однак деякі юдеї, які прийшли з Антіохії та Іконії, схилили натовп [на свій бік]. Вони побили Павла камінням та виволікли його за місто, думаючи, що він уже помер.
044	ACT	014	020	Але коли учні зібралися навколо нього, він піднявся та повернувся в місто. Наступного дня він разом із Варнавою вирушив у Дервію.
044	ACT	014	021	У цьому місті вони проповідували Добру Звістку й набули чимало учнів. Потім повернулися до Лістри, Іконії та Антіохії.
044	ACT	014	022	[Павло та Варнава] зміцнювали душі учнів, закликаючи їх продовжувати твердо вірити, та [навчали], що через великі скорботи нам треба увійти в Царство Боже.
044	ACT	014	023	Вони обрали пресвітерів для кожної церкви й постом та молитвою передали їх Господеві, в Якого увірували.
044	ACT	014	024	Далі, пройшовши Пісідію, [Павло та Варнава] прийшли до Памфілії.
044	ACT	014	025	Звістивши Слово в Пергії, прийшли до Атталії.
044	ACT	014	026	Звідти відпливли до Антіохії, де були передані благодаті Божій для справи, яку виконали.
044	ACT	014	027	Повернувшись, вони скликали всю церкву та розповіли, як багато Бог зробив через них і як Він відчинив для язичників двері віри.
044	ACT	014	028	Вони залишалися з учнями чимало часу.
044	ACT	015	001	[Тим часом] прийшли з Юдеї деякі [люди] та навчали братів: «Якщо не будете обрізані за звичаєм Мойсеєвим, то не можете спастися».
044	ACT	015	002	Це призвело до чималого конфлікту та суперечки між Павлом та Варнавою й тими, хто прийшов. Тоді вирішили, щоб Павло та Варнава й деякі інші з них пішли разом в Єрусалим із цією справою до апостолів та старійшин.
044	ACT	015	003	Тоді вони, послані церквою, пішли через Фінікію та Самарію, розповідаючи про навернення язичників. Це викликало велику радість серед усіх братів.
044	ACT	015	004	Прибувши в Єрусалим, вони були прийняті церквою, апостолами та старійшинами й розповіли, як багато Бог зробив через них.
044	ACT	015	005	Але деякі віруючі з угрупування фарисеїв казали, що [язичників] потрібно обрізати та наказати їм, щоб дотримувалися Закону Мойсея.
044	ACT	015	006	Апостоли та старійшини зібралися для розгляду цього питання.
044	ACT	015	007	Після тривалого обговорення Петро піднявся та звернувся до них: «Брати, ви знаєте, що від перших днів Бог обрав мене з-поміж вас, щоби з моїх уст язичники почули слово Доброї Звістки та увірували.
044	ACT	015	008	І Бог, Який знає серця, засвідчив їм, давши Духа Святого, як і нам.
044	ACT	015	009	Він не зробив жодної різниці між нами й ними, очистивши вірою їхні серця.
044	ACT	015	010	То чому ж ви випробовуєте Бога, накладаючи на шиї учнів ярмо, якого ні ми, ні наші батьки не могли нести?
044	ACT	015	011	Адже ми віримо, що отримуємо спасіння через благодать Господа Ісуса так само, як і вони».
044	ACT	015	012	Тоді все зібрання стихло й почало слухати Варнаву й Павла, що розповідали про чудеса та знамення, які Бог зробив через них серед язичників.
044	ACT	015	013	Коли вони закінчили, Яків сказав: «Брати, послухайте мене!
044	ACT	015	014	Симон розповів нам, як спочатку Бог прийшов обрати з-поміж язичників народ для Свого імені.
044	ACT	015	015	І з цим узгоджуються слова пророків, як написано:
044	ACT	015	016	„Після цього Я повернуся та відбудую занепалий дім Давида. Я відбудую його руїни та відновлю його,
044	ACT	015	017	щоб решта людей шукали Господа, навіть і всі язичники, над якими закликано Моє ім’я. Так каже Господь, Який робить усе це
044	ACT	015	018	[і Якому] відомо все споконвіку“.
044	ACT	015	019	Тому, я вважаю, ми не повинні створювати труднощів для язичників, які навертаються до Бога.
044	ACT	015	020	Натомість ми повинні написати їм і застерегти від оскверненого ідолами, від статевої розпусти, від задушених тварин та крові.
044	ACT	015	021	Бо [Закон] Мойсея з давніх-давен проповідується в кожному місті й читається в синагогах щосуботи».
044	ACT	015	022	Тоді апостоли та старійшини разом зі всією церквою вирішили обрати з-поміж себе кількох людей та надіслати їх до Антіохії разом із Павлом та Варнавою. Вони обрали Юду, званого Варсавою, та Силу, які були проводирями серед братів.
044	ACT	015	023	Через них передали такого листа: «Брати апостоли та старійшини до братів з язичників, які знаходяться в Антіохії, Сирії та Килікії. Вітаємо вас!
044	ACT	015	024	Оскільки ми почули, що деякі [люди], які вийшли від нас, без нашого дозволу потурбували вас своїми словами й засмутили ваші душі, кажучи, що вам потрібно обрізатись та дотримуватися Закону,
044	ACT	015	025	ми одностайно вирішили обрати деяких чоловіків та надіслати їх до вас разом з улюбленими нашими Варнавою й Павлом,
044	ACT	015	026	людьми, які віддали своє життя заради імені Господа нашого Ісуса Христа.
044	ACT	015	027	Ми надсилаємо до вас Юду та Силу, щоб вони словами сповістили вам те, що ми написали.
044	ACT	015	028	Бо угодно Святому Духові й нам не накладати на вас більше ніякого тягаря, окрім цього необхідного:
044	ACT	015	029	утримуйтеся від їжі, яка приносилась ідолам, від крові, від задушених тварин та від статевої розпусти. Дотримуючись цього, ви зробите добре. Будьте здорові!»
044	ACT	015	030	Отже, посланці прийшли в Антіохію та, скликавши все зібрання, передали листа.
044	ACT	015	031	Прочитавши його, брати зраділи цьому підбадьорюванню.
044	ACT	015	032	Юда та Сила, які самі були пророками, багатьма словами підбадьорювали та зміцнювали братів.
044	ACT	015	033	Вони провели там деякий час, і брати відпустили їх із миром до тих, хто їх надіслав.
044	ACT	015	034	Однак Сила вирішив залишитися, а Юда повернувся до Єрусалима.
044	ACT	015	035	Павло та Варнава залишились в Антіохії, де вони з багатьма іншими [братами] навчали та проповідували Добру Звістку Слова Господнього.
044	ACT	015	036	Через декілька днів Павло сказав Варнаві: «Повернімося та відвідаймо братів із кожного міста, де ми проповідували Слово Господнє, побачимо, що вони роблять».
044	ACT	015	037	Варнава хотів взяти з собою Івана, якого звали Марком.
044	ACT	015	038	А Павло вважав, що не варто брати з собою того, хто залишив їх у Памфілії і не пішов із ними на служіння.
044	ACT	015	039	Незгода між ними була досить гострою, так що вони розділилися: Варнава взяв із собою Марка та відплив до Кіпру;
044	ACT	015	040	Павло ж обрав Силу й вирушив у дорогу, переданий братами благодаті Господа.
044	ACT	015	041	Він пройшов через Сирію та Килікію, зміцнюючи церкви.
044	ACT	016	001	[Павло] прийшов у Дервію та Лістру. Там був учень, на ім’я Тимофій. Його мати була віруючою юдейкою, а батько – греком.
044	ACT	016	002	Про Тимофія добре свідчили брати з Лістри та Іконії.
044	ACT	016	003	Павло схотів узяти його із собою в подорож і, узявши, обрізав його заради юдеїв, що були в тих місцях; бо всі знали, що його батько був греком.
044	ACT	016	004	Проходячи через міста, [Павло й брати] закликали віруючих дотримуватися рішень, прийнятих апостолами та старійшинами в Єрусалимі.
044	ACT	016	005	А церкви зміцнювались у вірі та кількісно зростали щодня.
044	ACT	016	006	Вони проходили через Фригію та Галатійську місцевість, але Дух Святий не дозволив звіщати Слово в Азії.
044	ACT	016	007	Коли підійшли до Місії, спробували піти до Вітинії, але Дух Ісуса не дозволив.
044	ACT	016	008	Вони пройшли Місію та прийшли в Троаду.
044	ACT	016	009	Уночі Павлові було видіння: з’явився чоловік із Македонії, який стояв і благав його: «Прийди до Македонії та допоможи нам!»
044	ACT	016	010	Після цього видіння, ми вирішили відразу ж піти до Македонії, зрозумівши, що Бог кличе нас проповідувати їм Добру Звістку.
044	ACT	016	011	Отже, з Троади ми відпливли прямо в Самофракію, а наступного [дня] – у Неаполь;
044	ACT	016	012	звідти ж – до [міста] Филиппи, що було [римською] колонією та головним містом тієї частини Македонії, і залишилися в тому місті на декілька днів.
044	ACT	016	013	У Суботу ми вийшли за ворота до річки, де, за звичаєм, було місце для молитви. Присівши, почали розмовляти з жінками, які там зібралися.
044	ACT	016	014	Серед них була одна, на ім’я Лідія, з міста Тіятира, вона торгувала пурпуровою тканиною. [Лідія] шанувала Бога. Господь відкрив її серце, щоб уважно сприймала все сказане Павлом.
044	ACT	016	015	Після того, як вона та її родина були охрещені, [Лідія] запросила нас, кажучи: «Якщо ви вважаєте мене вірною Господеві, то зайдіть до мого дому й живіть». І переконала нас.
044	ACT	016	016	Одного дня, коли ми йшли до місця молитви, нас зустріла служниця, яка мала віщунського духа. Ворожінням вона приносила великий прибуток своїм господарям.
044	ACT	016	017	Вона, ідучи за Павлом та за нами, голосно казала: «Ці люди – раби Всевишнього Бога, які звіщають вам шлях спасіння!»
044	ACT	016	018	Вона це робила упродовж багатьох днів. Тоді, обурившись, Павло обернувся й промовив духові: «В ім’я Ісуса Христа наказую тобі: вийди з неї!» І тієї ж миті [дух] вийшов із неї.
044	ACT	016	019	Коли господарі служниці побачили, що їхня надія на прибуток пропала, вони схопили Павла та Силу й повели на площу до керівників [міста].
044	ACT	016	020	Привівши їх до магістрату, сказали: «Ці люди – юдеї, що каламутять наше місто
044	ACT	016	021	й звіщають звичаї, які нам, римлянам, не дозволено ні приймати, ні виконувати».
044	ACT	016	022	Натовп теж повстав проти них, і керівники [міста], здерши з них одяг, наказали побити їх палицями.
044	ACT	016	023	Завдавши їм багато ударів, кинули у в’язницю та наказали тюремникові пильно їх охороняти.
044	ACT	016	024	Отримавши такий наказ, він кинув їх у внутрішню в’язницю й забив їхні ноги в колоду.
044	ACT	016	025	Опівночі Павло та Сила молилися та співали пісні Богові, а в’язні слухали їх.
044	ACT	016	026	Аж раптом стався сильний землетрус, так що основи в’язниці похитнулися. Одразу всі двері відчинилися, і ланцюги на всіх відстебнулися.
044	ACT	016	027	Коли тюремник прокинувся й побачив усі двері в’язниці відчиненими, то взявся за меч і хотів убити себе, думаючи, що в’язні втекли.
044	ACT	016	028	Але Павло голосно сказав: ―Не заподій собі ніякого зла, бо всі ми тут!
044	ACT	016	029	Тоді [тюремник], попросивши факел, ускочив до [в’язниці] та, тремтячи, упав перед Павлом та Силою.
044	ACT	016	030	Він вивів їх на вулицю та спитав: ―Панове, що мені робити, щоб отримати спасіння?
044	ACT	016	031	Вони відповіли: ―Віруй у Господа Ісуса, і отримаєш спасіння ти й весь твій дім!
044	ACT	016	032	І проповідували Слово Господнє йому та всім, хто був у його домі.
044	ACT	016	033	Тієї ж нічної години [тюремник] узяв їх та обмив їхні рани. Потім негайно був охрещений він зі всіма своїми.
044	ACT	016	034	Привівши їх до свого дому, накрив для них стіл. І разом зі всіма домашніми радів, що повірив у Бога.
044	ACT	016	035	Коли настав день, керівники [міста] надіслали своїх слуг сказати [тюремникові]: «Відпусти цих людей!»
044	ACT	016	036	Тюремник сказав Павлові: ―Керівники [міста] надіслали [наказ] відпустити вас. Отже, ви можете йти з миром!
044	ACT	016	037	Але Павло сказав їм: ―Нас побили прилюдно, без судового розгляду, і, хоча ми громадяни Риму, кинули до в’язниці, а тепер вони бажають таємно нас вигнати? Ні! Нехай самі прийдуть і виведуть нас!
044	ACT	016	038	Слуги передали ці слова керівникам [міста]. Почувши, що [Павло та Сила] – римляни, ті перелякалися.
044	ACT	016	039	Вони прийшли та вибачилися перед ними, вивели їх із [в’язниці] та благали, щоб вони залишили місто.
044	ACT	016	040	Вийшовши з в’язниці, Павло та Сила попрямували до [дому] Лідії, де зустріли братів та підбадьорили їх. Після цього вони пішли далі.
044	ACT	017	001	Пройшовши через Амфіполь та Аполлонію, прийшли в Солунь, де була юдейська синагога.
044	ACT	017	002	Павло, за своїм звичаєм, пішов до них і три Суботи говорив із ними про Писання,
044	ACT	017	003	пояснюючи та доводячи, що Христос повинен був постраждати й воскреснути з мертвих. Він казав: «Ісус, Якого я вам проповідую, і є Христос».
044	ACT	017	004	Декого з них це переконало, і вони приєдналися до Павла та Сили, а також багато богобоязних греків і чимало поважних жінок.
044	ACT	017	005	Це розлютило інших юдеїв, і вони, узявши якихось негідних людей з ринку, зібрали натовп та розпочали заворушення в місті. Вони прийшли до дому Ясона й шукали Павла та Силу, щоб вивести їх до натовпу.
044	ACT	017	006	Не знайшовши їх, вони повели Ясона та деяких братів до керівників міста, викрикуючи: «Ті, що збунтували весь світ, прийшли й сюди,
044	ACT	017	007	а Ясон прийняв їх! Усі вони діють проти наказів Кесаря й говорять, що є інший цар – Ісус!»
044	ACT	017	008	Натовп та керівники міста, почувши ці слова, збентежились.
044	ACT	017	009	Але, отримавши від Ясона та інших поруку, відпустили їх.
044	ACT	017	010	Тієї ж ночі брати відіслали Павла та Силу до Верії. Прибувши туди, вони пішли в юдейську синагогу.
044	ACT	017	011	Верійці були більш відкриті, ніж солуняни: прийняли Слово з усім запалом. Щодня ретельно досліджували Писання, [щоб перевірити], чи так воно є.
044	ACT	017	012	Багато з них, а також чимало поважних грецьких жінок та чоловіків увірували.
044	ACT	017	013	Та коли юдеї з Солуня дізналися, що Павло проповідує Слово Боже у Верії, прийшли також туди й почали підбурювати та бунтувати народ.
044	ACT	017	014	Брати відразу ж відіслали Павла до моря, а Сила та Тимофій залишилися там.
044	ACT	017	015	Ті, хто супроводжував Павла, провели його до Афін і повернулися з наказом до Сили та Тимофія, щоб вони негайно прийшли до нього.
044	ACT	017	016	Чекаючи на них в Афінах, Павло засмутився у своєму дусі, побачивши, що місто наповнене ідолами.
044	ACT	017	017	Він розмовляв з юдеями та богобоязними в синагозі й щоденно з тими, хто був на ринку.
044	ACT	017	018	Деякі філософи з епікурейців та стоїків почали сперечатися з ним. Одні з них говорили: ―Що хоче сказати цей базіка? Інші казали: ―Здається, він звіщає чужих богів! Це тому, що він проповідував Добру Звістку про воскресіння Ісуса.
044	ACT	017	019	Вони взяли його та повели до Ареопагу, кажучи: ―Чи можемо ми знати, що це за нове навчання, про яке ти говориш?
044	ACT	017	020	Бо щось дивне ти вкладаєш нам у вуха, і хотілося б знати, що це означає.
044	ACT	017	021	Усі афіняни й чужинці, які там мешкали, нічим іншим не займались, як аби щось нове говорити чи слухати.
044	ACT	017	022	Павло став посередині Ареопагу та промовив: ―Афіняни! З усього бачу, що ви дуже релігійні!
044	ACT	017	023	Бо коли я проходив та роздивлявся ваші святині, то знайшов і жертовник, на якому було написано: невідомому богові. Отже, цього невідомого [Бога], Якому ви поклоняєтесь, не знаючи, я вам проповідую.
044	ACT	017	024	Бог, Який сотворив світ і все, що в ньому, є Господом неба і землі. Він не живе в храмах, збудованих руками людей,
044	ACT	017	025	і не вимагає служіння людських рук, ніби в чомусь має потребу. Він сам дає всім життя, дихання й усе [інше].
044	ACT	017	026	З одного чоловіка Він сотворив усі народи, щоб вони заселили цілу землю. Він установив часи та межі їхнього проживання,
044	ACT	017	027	щоб вони шукали Бога й, відчуваючи Його, мабуть, знайшли, хоча Він і недалеко від кожного з нас.
044	ACT	017	028	Бо в Ньому ми живемо, рухаємось та існуємо, як про це казали деякі з ваших поетів: «Ми Його нащадки».
044	ACT	017	029	Будучи нащадками Бога, ми не повинні думати, що божество – це щось майстерно виготовлене за замислом людей із золота, срібла або каміння.
044	ACT	017	030	Отже, не зважаючи на часи незнання, Бог тепер наказує всім людям усюди покаятись;
044	ACT	017	031	бо Він призначив день, коли судитиме світ по правді через Чоловіка, Якого обрав для цього, і дав усім незаперечні докази цього, воскресивши Його з мертвих.
044	ACT	017	032	Почувши про воскресіння з мертвих, одні почали насміхатися, а інші сказали: ―Про це ми послухаємо тебе іншим разом!
044	ACT	017	033	Так Павло вийшов з-поміж них.
044	ACT	017	034	Однак деякі люди приєдналися до нього й увірували. Серед них Діонісій Ареопагіт, одна жінка, на ім’я Дамаріс, та інші разом із ними.
044	ACT	018	001	Після цього [Павло] залишив Афіни та пішов до Коринфа.
044	ACT	018	002	Там він зустрів юдея, на ім’я Акила, родом із Понту. Він прибув недавно з Італії зі своєю дружиною Прискіллою, бо Клавдій наказав усім юдеям покинути Рим. [Павло] прийшов до них
044	ACT	018	003	і, оскільки вони мали те ж ремесло, [що й він], залишився працювати з ними. Їхнім ремеслом було виготовлення наметів.
044	ACT	018	004	Щосуботи [Павло] промовляв у синагозі, намагаючись переконати юдеїв та греків.
044	ACT	018	005	Коли ж прийшли з Македонії Сила та Тимофій, Павло присвятив себе повністю [проповіді] Слова, засвідчуючи юдеям, що Ісус є Христос.
044	ACT	018	006	Але оскільки вони чинили опір та богохульствували, він обтрусив одежу й сказав їм: «Кров ваша на головах ваших. Я чистий! Віднині йду до язичників».
044	ACT	018	007	І, вийшовши звідти, прийшов у дім [чоловіка], на ім’я Тит Юст, який шанував Бога; його дім знаходився біля синагоги.
044	ACT	018	008	Крисп, керівник синагоги, увірував у Господа разом з усім своїм домом. І багато коринфян, почувши [Павла], увірували та були охрещені.
044	ACT	018	009	Уночі Господь сказав Павлові у видінні: «Не бійся! Продовжуй говорити й не мовчи,
044	ACT	018	010	бо Я з тобою, і ніхто не заподіє тобі зла, тому що Я маю багато людей у цьому місті».
044	ACT	018	011	І Павло залишався там рік і шість місяців, навчаючи їх Слова Божого.
044	ACT	018	012	Коли Галліон був проконсулом Ахаї, юдеї, зібравшись разом, повстали проти Павла та привели його до суду,
044	ACT	018	013	кажучи: «Цей [чоловік] переконує людей шанувати Бога не за Законом».
044	ACT	018	014	Коли ж Павло хотів говорити, Галліон промовив до юдеїв: «Юдеї, якщо була б якась несправедливість чи серйозний злочин, я б вас послухав,
044	ACT	018	015	але якщо йдеться про слова, імена та ваш Закон, вирішуйте самі. Я не хочу бути суддею цього».
044	ACT	018	016	І вигнав їх із суду.
044	ACT	018	017	Тоді всі схопили Состена, керівника синагоги, і побили його перед судом, але Галліон ніяк на це не зважав.
044	ACT	018	018	Павло залишався там чимало днів, а потім, попрощавшись із братами, відплив до Сирії разом із Прискіллою та Акилою. У Кенхреях він обстриг волосся, бо дав обітницю.
044	ACT	018	019	Прибувши в Ефес, Павло залишив Прискіллу та Акилу там, а сам пішов у синагогу, де розмовляв з юдеями.
044	ACT	018	020	Вони просили його залишитись у них довше, але він не погодився,
044	ACT	018	021	а попрощався з ними, кажучи: «Повернуся до вас знов, якщо буде воля Божа». І відплив з Ефеса.
044	ACT	018	022	Прибувши до Кесарії, Павло вирушив [до Єрусалима] та, привітавши церкву, відбув до Антіохії.
044	ACT	018	023	Він пробув деякий час [в Антіохії], а потім пішов через землю Галатії та Фригії, зміцнюючи всіх учнів.
044	ACT	018	024	Тим часом до Ефеса прийшов один юдей, на ім’я Аполлос, родом з Олександрії, чоловік освічений, який був сильний у Писанні.
044	ACT	018	025	Він був навчений про Шлях Господа й, палаючи духом, говорив та докладно навчав про Ісуса, хоча знав тільки Іванове хрещення.
044	ACT	018	026	Він почав сміливо говорити в синагозі. Почувши його, Прискілла та Акила покликали його до себе й більш ретельно пояснили йому Шлях Божий.
044	ACT	018	027	Коли він забажав піти до Ахаї, брати заохочували [його] й написали листа до учнів, щоб ті сприятливо прийняли його. Прибувши туди, [Аполлос] багато допоміг усім, хто увірував через благодать,
044	ACT	018	028	адже він рішуче переконував юдеїв, прилюдно показуючи через Писання, що Ісус є Христос.
044	ACT	019	001	Коли Аполлос був у Коринфі, Павло, пройшовши через внутрішні райони високогір’я, дістався до Ефеса. [Там] він зустрів деяких учнів
044	ACT	019	002	і спитав їх: ―Чи отримали ви Святого Духа, коли увірували? Вони відповіли: ―Ми навіть не чули про Святого Духа.
044	ACT	019	003	Тоді він спитав їх: ―Тож у що ви були охрещені? Вони відповіли: ―У хрещення Івана.
044	ACT	019	004	Павло сказав: ―Іван хрестив хрещенням покаяння. Він закликав народ увірувати в Того, Хто мав прийти після Нього, тобто в Ісуса.
044	ACT	019	005	Почувши це, вони були охрещені в ім’я Господа Ісуса.
044	ACT	019	006	Коли Павло поклав на них руки, Дух Святий зійшов на них, і вони почали говорити мовами й пророкувати.
044	ACT	019	007	Усього їх було близько дванадцяти осіб.
044	ACT	019	008	Потім він зайшов у синагогу, де упродовж трьох місяців сміливо говорив та переконував про Царство Боже.
044	ACT	019	009	Коли ж деякі з них стали опиратися й не вірили, зневажаючи Шлях перед громадою, [Павло] залишив їх. Він відокремив учнів і щодня говорив із ними в школі Тиранна.
044	ACT	019	010	Це продовжувалося два роки, так що всі мешканці Азії, юдеї та греки, почули Слово Господнє.
044	ACT	019	011	Бог робив надзвичайні чудеса через Павла:
044	ACT	019	012	хустини або пояси, яких він торкався, клали на хворих, і хвороби залишали їх, а злі духи виходили.
044	ACT	019	013	Деякі з мандрівних юдейських екзорцистів теж спробували використати ім’я Господа Ісуса для звільнення тих, що мали злих духів, кажучи: ―Заклинаємо вас Ісусом, Якого проповідує Павло!
044	ACT	019	014	Це робили семеро синів Скеви, юдейського первосвященника.
044	ACT	019	015	Але злий дух відповів їм: ―Ісуса я знаю, і Павло мені відомий, а ви хто такі?
044	ACT	019	016	І чоловік, у якому був злий дух, кинувся на них і переміг усіх. Вони вибігли з дому голі та поранені.
044	ACT	019	017	Про це стало відомо всім юдеям та грекам, які жили в Ефесі. Усіх охопив страх, і звеличували ім’я Господа Ісуса.
044	ACT	019	018	Багато з тих, хто увірував, приходили та відверто визнавали й відкривали свої вчинки.
044	ACT	019	019	Чимало з тих, хто раніше займався чаклунством, зібрали свої книжки та спалили їх перед усіма. Коли порахували ціну всіх книжок, вона склала п’ятдесят тисяч [драхм].
044	ACT	019	020	Так, завдяки Господній силі Слово зростало та зміцнювалось.
044	ACT	019	021	Після тих подій Павло в дусі вирішив пройти через Македонію й Ахаю та піти до Єрусалима. Він сказав: «Після того, як побуваю там, мені потрібно побачити Рим».
044	ACT	019	022	Він надіслав до Македонії двох своїх помічників, Тимофія та Ераста, а сам залишився на деякий час в Азії.
044	ACT	019	023	У той час розпочалося велике заворушення проти Шляху.
044	ACT	019	024	Певний срібний майстер, на ім’я Деметріос, який робив зі срібла копії храму Артеміди, давав чималий дохід своїм ремісникам.
044	ACT	019	025	Зібравши їх та інших робітників, що займалися подібним ремеслом, сказав: «Ви знаєте, що ця робота дає нам хороший дохід.
044	ACT	019	026	Але ви бачите й чуєте, що не тільки в Ефесі, але й в усій Азії цей Павло переконав та увів в оману багатьох людей, кажучи, що боги, зроблені руками [людей], не є богами.
044	ACT	019	027	Це загрожує не тільки тим, що наш труд зазнає зневаги, але й тим, що храм великої богині Артеміди, перед якою вклоняється вся Азія й весь світ, буде нічим, і вся її велич буде зруйнована».
044	ACT	019	028	Почувши це, вони сповнились люттю й почали кричати: «Велика Артеміда Ефеська!»
044	ACT	019	029	Місто наповнилося заворушенням, і всі разом кинулися до театру, схопивши Павлових супутників, Гайя та Аристарха, які були з Македонії.
044	ACT	019	030	Павло хотів вийти до народу, але учні не дозволили йому.
044	ACT	019	031	Навіть деякі з керівників Азії, які були друзями Павла, надіслали до нього попередження, щоб він не з’являвся в театрі.
044	ACT	019	032	Зібрання було в сум’ятті: одні кричали одне, а інші – інше. Більшість же навіть не розуміла, навіщо вони зібралися.
044	ACT	019	033	З натовпу взяли Олександра, бо юдеї його виштовхали. Олександр дав знак рукою, бажаючи виправдатись перед народом.
044	ACT	019	034	Але довідавшись, що він юдей, натовп упродовж двох годин викрикував в один голос: «Велика Артеміда Ефеська!»
044	ACT	019	035	Тоді до народу вийшов один із чиновників [міста], заспокоїв натовп та сказав: «Ефесяни, чи є якась людина, яка не знає, що місто Ефес – хранитель храму великої Артеміди та її [зображення], яке впало з неба?
044	ACT	019	036	Це безперечний факт, тому вам належить зберігати спокій і не діяти необачно.
044	ACT	019	037	А ви привели сюди цих людей, хоча жоден із них не є грабіжником храму й не богохульствував проти нашої богині.
044	ACT	019	038	Отже, якщо в Деметріоса та інших майстрів є звинувачення проти когось, то на це є суди й проконсули. Нехай [туди] приносять обвинувачення один на одного.
044	ACT	019	039	Якщо ж у вас є щось інше, це вирішиться на законному зібранні.
044	ACT	019	040	Бо є небезпека, що нас можуть за сьогоднішнє обвинуватити в заколоті, адже не маємо жодного виправдання цьому збіговиську».
044	ACT	019	041	Сказавши це, він розпустив зібрання.
044	ACT	020	001	Після того, як заворушення закінчилися, Павло, зібравши учнів, підбадьорив їх і, попрощавшись із ними, пішов до Македонії.
044	ACT	020	002	Проходячи тими краями, [Павло] підбадьорював учнів багатьма словами, а потім прийшов до Греції,
044	ACT	020	003	де пробув три місяці. Коли збирався відплисти до Сирії, юдеї вчинили проти нього змову. Дізнавшись про це, він вирішив повернутися через Македонію.
044	ACT	020	004	Разом із ним пішов Сопатер, син Пірра з Вереї, Аристарх та Секунд із Солуня, Гай із Дервії, Тимофій, Тихик і Трохим з Азії.
044	ACT	020	005	Вони пішли вперед і чекали нас у Троаді.
044	ACT	020	006	Ми ж після днів свята Опрісноків відпливли з Филиппи й через п’ять днів прибули до них у Троаду, де провели сім днів.
044	ACT	020	007	Першого дня тижня ми зібралися на ламанні хліба. Павло, маючи намір наступного дня вирушити в подорож, говорив з учнями й продовжив промову до півночі.
044	ACT	020	008	У верхній кімнаті, де ми зібралися, було багато світильників.
044	ACT	020	009	Один юнак, на ім’я Євтих, сидів на вікні. А оскільки Павло говорив довго, юнака здолав міцний сон, він похитнувся та впав із третього поверху. Коли його підняли, він був мертвий.
044	ACT	020	010	Павло зійшов вниз, припав до нього та, обійнявши, сказав: «Не турбуйтеся, бо його душа ще в ньому».
044	ACT	020	011	Після цього Павло повернувся нагору, переломив хліб та їв. Він говорив із ними довго, аж до світанку, а потім вирушив у дорогу.
044	ACT	020	012	А хлопця привели живого, і всіх це дуже втішило.
044	ACT	020	013	Ми попливли наперед кораблем до Асси, щоб звідти забрати Павла. Він сам так звелів, тому що хотів подорожувати пішки.
044	ACT	020	014	Коли він зустрів нас в Ассі, ми взяли його на корабель і прибули до Мітилени.
044	ACT	020	015	Відпливши звідти, наступного дня прибули до Хіосу; а ще через день припливли до Самоса й, пробувши день у Трогілії, назавтра дісталися до Мілета.
044	ACT	020	016	Павло вирішив проминути Ефес і не затримуватися в Азії: він поспішав, щоб, якщо буде можливо, бути в Єрусалимі на день П’ятдесятниці.
044	ACT	020	017	З Мілета Павло надіслав до Ефеса й покликав пресвітерів церкви.
044	ACT	020	018	Коли вони прийшли, він сказав їм: «Ви знаєте, як я з першого дня, відколи прийшов до Азії, був із вами весь час.
044	ACT	020	019	Я з усією покорою та сльозами служив Господеві серед випробувань, що трапилися зі мною через змови юдеїв.
044	ACT	020	020	Я не поминув нічого корисного для вас, проповідував та навчав прилюдно та по домах,
044	ACT	020	021	засвідчуючи юдеям та грекам про покаяння перед Богом та віру в Господа нашого Ісуса.
044	ACT	020	022	І ось тепер я, зв’язаний Духом, іду до Єрусалима, не знаючи, що там зі мною станеться.
044	ACT	020	023	Тільки Дух Святий у кожному місті свідчить мені, кажучи, що на мене чекають кайдани та страждання.
044	ACT	020	024	Але я ні про що не турбуюся й не дорожу своїм життям, тільки б мені звершити мій шлях та служіння, яке я отримав від Господа Ісуса, – свідчити Добру Звістку благодаті Божої.
044	ACT	020	025	І тепер я знаю, що всі ви, між ким я ходив та проповідував Царство [Боже], більше не побачите мого обличчя.
044	ACT	020	026	Тому я свідчу сьогодні: я чистий від крові всіх,
044	ACT	020	027	бо не ухилявся вам звіщати всю волю Божу.
044	ACT	020	028	Пильнуйте себе й усю отару, над якою Дух Святий поставив вас єпископами, щоби пасти Церкву Божу, яку Він придбав Своєю кров’ю.
044	ACT	020	029	Я знаю, що після мого відходу до вас прийдуть люті вовки, які не щадитимуть отари.
044	ACT	020	030	Навіть серед вас постануть люди, які почнуть спотворювати істину, щоб повести учнів за собою.
044	ACT	020	031	Тому пильнуйте! Пам’ятайте, що я три роки вдень та вночі зі сльозами наставляв кожного з вас.
044	ACT	020	032	І тепер доручаю вас Богові та Слову благодаті Його, яке може [вас] збудувати й дати спадщину між усіма святими.
044	ACT	020	033	Я ні від кого не жадав ні срібла, ні золота, ні одягу.
044	ACT	020	034	Ви самі знаєте, що ці руки служили моїм потребам і тих, хто був зі мною.
044	ACT	020	035	У всьому я показував вам, що, працюючи так, ми повинні допомагати немічним і пам’ятати слова Господа Ісуса: „Блаженніше давати, ніж отримувати“».
044	ACT	020	036	Сказавши це, він став на коліна та разом з усіма помолився.
044	ACT	020	037	Тоді всі почали плакати й, припавши до шиї Павла, цілували його.
044	ACT	020	038	Найбільше всіх засмутили слова Павла про те, що вони більше не побачать його обличчя. Потім провели його до корабля.
044	ACT	021	001	Коли ми розлучилися з ними, то попливли прямо до [острова] Кос, наступного дня на Родос, а звідти в Патару.
044	ACT	021	002	Знайшовши корабель, що прямував у Фінікію, ми сіли й попливли.
044	ACT	021	003	Коли показався Кіпр, ми залишили його ліворуч, попливли до Сирії та причалили в Тирі, тому що там наш корабель мав вивантажити товар.
044	ACT	021	004	Знайшовши учнів, ми пробули з ними сім днів. Вони, [довідавшись] через Духа [про майбутнє], застерігали Павла не йти до Єрусалима.
044	ACT	021	005	Але коли дні [перебування разом] закінчилися, ми пішли далі. Усі вони разом із дружинами та дітьми проводжали нас аж за місто, і на березі, схиливши коліна, ми помолилися.
044	ACT	021	006	Попрощавшись з усіма, ми піднялися на корабель, а вони повернулися до своїх домівок.
044	ACT	021	007	Ми продовжили свою морську подорож і з Тира прибули в Птолеміаду, де, привітавши братів, пробули з ними один день.
044	ACT	021	008	Наступного дня ми вирушили в дорогу, прийшли до Кесарії, зайшли в дім євангеліста Филипа, одного з сімох, і залишилися в нього.
044	ACT	021	009	Він мав чотири незаймані доньки, які пророкували.
044	ACT	021	010	Після того, як ми пробули там чимало днів, з Юдеї прийшов пророк, на ім’я Агав.
044	ACT	021	011	Він підійшов до нас, узяв пояс Павла й, зв’язавши собі руки та ноги, сказав: «Святий Дух каже: „Так юдеї в Єрусалимі зв’яжуть та віддадуть у руки язичників чоловіка, якому належить цей пояс“».
044	ACT	021	012	Почувши це, ми й місцеві стали благати Павла, щоб він не йшов до Єрусалима.
044	ACT	021	013	Але Павло відповів: «Чому ви плачете й розриваєте моє серце? Я готовий не лише бути зв’язаним, але й померти в Єрусалимі за ім’я Господа Ісуса».
044	ACT	021	014	Коли ми зрозуміли, що його не переконати, то заспокоїлись, сказавши: «Нехай станеться воля Господня».
044	ACT	021	015	Після тих днів ми зібралися й вирушили до Єрусалима.
044	ACT	021	016	Разом із нами [пішли] й учні з Кесарії, які провели нас до Мнасона з Кіпру, давнього учня, у якого ми залишилися.
044	ACT	021	017	Коли ми прийшли до Єрусалима, брати з радістю прийняли нас.
044	ACT	021	018	Наступного ж дня Павло разом із нами пішов до Якова. Туди прийшли й всі старійшини.
044	ACT	021	019	Привітавши їх, [Павло] докладно розповів, що зробив Бог серед язичників через його служіння.
044	ACT	021	020	Вони послухали його та прославили Бога. Потім сказали Павлові: «Брате, ти бачиш, як багато тисяч юдеїв увірувало, і всі вони ревно ставляться до Закону.
044	ACT	021	021	Вони чули про тебе, що ти навчаєш юдеїв, які живуть між язичниками, відступити від [Закону] Мойсея, кажучи, щоб вони не обрізали своїх дітей і не дотримувалися звичаїв.
044	ACT	021	022	Що ж тепер [робити]? Вони, безумовно, почують, що ти прийшов.
044	ACT	021	023	Тому зроби, що ми тобі кажемо: серед нас є четверо чоловіків, які пов’язані обітницею.
044	ACT	021	024	Візьми їх, очисться разом із ними й заплати за них, щоб вони поголили собі голови. Тоді всі дізнаються: те, що сказано про тебе, – неправда, а, навпаки, ти дотримуєшся Закону.
044	ACT	021	025	А щодо язичників, які увірували, то ми написали їм про наше рішення: вони повинні утримуватися від їжі, яка приносилась ідолам, від крові, від задушених тварин та від статевої розпусти».
044	ACT	021	026	Наступного дня Павло взяв тих людей і разом із ними виконав вимоги очищення. Потім увійшов у Храм і оголосив, що після закінчення днів очищення за кожного з них буде принесено жертву.
044	ACT	021	027	Коли ж закінчувалися сім днів, декілька юдеїв з Азії побачили Павла в Храмі та, підбуривши весь народ, схопили його.
044	ACT	021	028	Вони кричали: «Ізраїльтяни, допоможіть! Це чоловік, який повсюди навчає проти [нашого] народу, проти Закону й проти цього місця. До того ж він привів греків у Храм і цим осквернив це святе місце».
044	ACT	021	029	Перед тим вони бачили в місті Павла разом із Трохимом з Ефеса й припустили, що Павло ввів його в Храм.
044	ACT	021	030	Усе місто заворушилося, і зібрався народ. Схопивши Павла, витягнули його з Храму та негайно зачинили двері.
044	ACT	021	031	Вони вже хотіли вбити Павла, але звістка, що весь Єрусалим охоплено заворушенням, дійшла до римського Трибуна.
044	ACT	021	032	Він, узявши воїнів та сотників, відразу побіг до них. Побачивши Трибуна та воїнів, юдеї перестали бити Павла.
044	ACT	021	033	Трибун, підійшовши, узяв, заарештував Павла й наказав зв’язати його двома ланцюгами. Він спитав народ, хто це такий і що він зробив.
044	ACT	021	034	Однак у натовпі одні кричали одне, а інші – інше. Оскільки він через метушню не міг зрозуміти нічого достеменно, то наказав відвести Павла до фортеці.
044	ACT	021	035	Коли він був уже на сходах, воїни були вимушені нести його через тиск натовпу.
044	ACT	021	036	Багато народу йшло за ним, вигукуючи: «Смерть йому!»
044	ACT	021	037	Перед тим, як Павла мали ввести до фортеці, він спитав Трибуна: ―Чи можна мені щось тобі сказати? Той відповів: ―Ти знаєш грецьку?
044	ACT	021	038	Чи ти не той єгиптянин, який нещодавно підняв бунт і повів за собою в пустелю чотири тисячі розбійників?
044	ACT	021	039	Павло відповів: ―Я юдей з Тарса в Килікії, громадянин відомого міста. Прошу тебе, дозволь мені звернутися до народу.
044	ACT	021	040	Коли той дозволив, Павло, стоячи на сходах, дав народові знак рукою. Коли настала тиша, він заговорив єврейською мовою, кажучи:
044	ACT	022	001	«Брати та батьки! Послухайте тепер моє виправдання перед вами».
044	ACT	022	002	Почувши, що він говорить єврейською, вони ще більше притихли. [Павло] сказав:
044	ACT	022	003	«Я юдей! Народився в Тарсі в Килікії, але виховувався в цьому місті, біля ніг Гамалиїла, навчений докладно Закону батьків [наших], ревнитель Бога, як і всі ви сьогодні.
044	ACT	022	004	Я переслідував до смерті послідовників цього Шляху, зв’язував та кидав у в’язницю чоловіків та жінок.
044	ACT	022	005	Свідки цього – первосвященник та всі старійшини, від яких я отримував листи до братів із Дамаска, щоб піти та привести до Єрусалима зв’язаними тих, хто там був, для покарання.
044	ACT	022	006	І сталося, коли я вже наближався до Дамаска, приблизно опівдні, навколо мене раптом засяяло велике світло з неба.
044	ACT	022	007	Я впав на землю й почув голос, який казав мені: „Савле! Савле! Чому ти переслідуєш Мене?“
044	ACT	022	008	Я спитав: „Хто Ти, Господи?“ Він відповів: „Я Ісус із Назарета, Якого ти переслідуєш“.
044	ACT	022	009	Ті, що були зі мною, бачили світло, але не розуміли голосу Того, Хто промовляв.
044	ACT	022	010	Я запитав: „Господи, що мені робити?“ Господь сказав: „Підведися та йди в Дамаск. Там тобі буде сказано все, що тобі призначено робити“.
044	ACT	022	011	Ті, що були зі мною, за руки привели мене в Дамаск, тому що я осліп від того яскравого світла.
044	ACT	022	012	Чоловік, на ім’я Ананія, благочестивий за Законом, про якого добре свідчили всі юдеї, що мешкали там,
044	ACT	022	013	прийшов до мене й, ставши поруч, сказав: „Брате Савле, прозрій!“ І тієї ж миті я побачив його.
044	ACT	022	014	Він сказав: „Бог наших батьків обрав тебе, щоб ти пізнав Його волю, побачив Праведного та почув голос із Його вуст.
044	ACT	022	015	Ти будеш перед усіма людьми Йому свідком того, що бачив та чув.
044	ACT	022	016	І тепер чому ти зволікаєш? Встань, прийми хрещення та обмий свої гріхи, прикликавши Його ім’я!“
044	ACT	022	017	Коли я повернувся в Єрусалим і молився в Храмі, мені було видіння.
044	ACT	022	018	Я побачив Господа, Який казав мені: „Поспіши та скоріше вийди з Єрусалима, тому що не приймуть твого свідчення про Мене“.
044	ACT	022	019	Я відповів: „Господи, вони знають, що я кидав їх у в’язницю та бив у синагогах тих, хто вірив у Тебе.
044	ACT	022	020	Коли проливалася кров Твого свідка Стефана, я стояв там, і схвалював це, і охороняв одяг тих, хто вбивав його“.
044	ACT	022	021	Тоді Господь промовив до мене: „Іди, бо Я пошлю тебе далеко до язичників“».
044	ACT	022	022	Натовп слухав Павла до цих слів, але тут вони почали кричати: «Геть такого із землі! Йому не слід жити!»
044	ACT	022	023	Вони кричали, скидали одяг та кидали пил у повітря.
044	ACT	022	024	Тоді Трибун звелів відвести Павла до фортеці; він наказав бичувати та допитати його, щоб дізнатися, з якої підстави вони так на нього кричали.
044	ACT	022	025	Але коли прив’язали його ременями, Павло сказав сотникові, що стояв поруч: «Чи дозволено вам бичувати римського громадянина, та ще й без суду?»
044	ACT	022	026	Почувши це, сотник пішов до Трибуна й сказав йому: «Що ти хочеш зробити? Цей чоловік – римський громадянин».
044	ACT	022	027	Трибун прийшов до Павла та спитав: ―Скажи мені, ти римський громадянин? Він відповів: ―Так.
044	ACT	022	028	Трибун сказав: ―Я придбав це громадянство за чималу суму грошей. Павло ж відповів: ―А я народився [римлянином].
044	ACT	022	029	Ті, що мали його допитати, негайно відійшли від нього. Трибун дуже злякався, збагнувши, що він зв’язав римського громадянина.
044	ACT	022	030	Наступного дня, бажаючи дізнатися достеменно, чому юдеї звинувачують його, Трибун розв’язав його та наказав, щоб зібралися первосвященники й весь Синедріон. Потім він увів Павла та поставив перед ними.
044	ACT	023	001	Павло подивився уважно на Синедріон та сказав: «Брати, до цього дня я жив перед Богом із добрим сумлінням».
044	ACT	023	002	Тут первосвященник Ананія наказав тим, хто стояв біля нього, ударити його по вустах.
044	ACT	023	003	Тоді Павло промовив до нього: ―Бог тебе вдарить, стіно побілена! Ти сидиш тут, аби судити мене за Законом, але сам, всупереч Закону, наказуєш мене вдарити!
044	ACT	023	004	Ті, що стояли біля нього, сказали: ―Ти ображаєш Божого первосвященника?
044	ACT	023	005	Павло відповів: ―Брати, я не знав, що він первосвященник. Бо написано: «Керівника народу твого не злослов».
044	ACT	023	006	Знаючи, що одна частина з них – садукеї, а друга – фарисеї, Павло вигукнув у Синедріоні: ―Брати, я фарисей, син фарисея, і мене судять за надію у воскресіння з мертвих!
044	ACT	023	007	Коли він це сказав, між фарисеями та садукеями виникла незгода, і натовп розділився;
044	ACT	023	008	бо садукеї кажуть, що немає воскресіння з мертвих, ні ангелів, ні духів. Фарисеї ж визнають усе це.
044	ACT	023	009	Здійнявся великий крик, деякі книжники з фарисейської сторони піднялися й рішуче сказали: «Ми не знаходимо нічого поганого в цій людині! Може, і справді якийсь дух або ангел говорив до нього?»
044	ACT	023	010	Колотнеча ставала дедалі більшою; і Трибун, боячись, щоб вони не розірвали Павла, наказав воїнам зійти, забрати його з-поміж них і відвести у фортецю.
044	ACT	023	011	Наступної ночі Господь став перед Павлом та промовив: «Будь сміливим! Бо як ти свідчив про Мене в Єрусалимі, так будеш свідчити і в Римі».
044	ACT	023	012	Коли настав день, деякі юдеї зібрались і заприсягнулися, що не їстимуть і не питимуть, поки не вб’ють Павла.
044	ACT	023	013	Тих, хто дав клятву, було більше сорока [людей].
044	ACT	023	014	Вони пішли до первосвященника та старійшин і сказали: «Ми зв’язали себе клятвою не їсти, поки не вб’ємо Павла.
044	ACT	023	015	Тепер ви та Синедріон скажіть Трибуну привести його до вас, начебто ви бажаєте докладніше розглянути його справу. Ми ж будемо готові й, перш ніж він наблизиться, ми вб’ємо його».
044	ACT	023	016	Але про цю змову довідався син Павлової сестри. Він пішов до фортеці та повідомив Павлові.
044	ACT	023	017	Тоді Павло покликав одного із сотників та сказав: «Відведи цього юнака до Трибуна, він має йому щось сказати».
044	ACT	023	018	Той відвів його до Трибуна й сказав: ―В’язень Павло покликав мене й просив привести цього юнака до тебе. Він має щось тобі сказати.
044	ACT	023	019	Трибун узяв його за руку та, відвівши набік, спитав: ―Що ти маєш мені сказати?
044	ACT	023	020	[Юнак] сказав: ―Юдеї змовилися, що проситимуть тебе завтра привести Павла до Синедріону, нібито бажають більш докладно допитати його.
044	ACT	023	021	Але ти не слухай їх, тому що більше сорока людей підстерігають його. Вони поклялися не їсти й не пити, поки не вб’ють його. І тепер вони готові й чекають від тебе розпорядження.
044	ACT	023	022	Трибун відпустив юнака, наказавши йому: ―Нікому не говори про те, що сказав мені.
044	ACT	023	023	Потім покликав двох сотників і наказав їм: «Приготуйте двісті воїнів, сімдесят вершників і двісті стрільців, щоб о третій годині ночі йти до Кесарії.
044	ACT	023	024	Приведіть коней і для Павла, щоб він був у безпеці доставлений до намісника Фелікса».
044	ACT	023	025	Він написав листа такого змісту:
044	ACT	023	026	«Клавдій Лісій до поважного намісника Фелікса. Вітання!
044	ACT	023	027	Цього чоловіка схопили юдеї і вже збиралися вбити. Але, довідавшись, що він римський громадянин, я прийшов разом із воїнами й визволив його.
044	ACT	023	028	Бажаючи дізнатися причину його обвинувачення, привів його до їхнього Синедріону.
044	ACT	023	029	Я виявив, що обвинувачення пов’язане з їхнім Законом, але немає нічого, що заслуговувало б на смерть або ланцюги.
044	ACT	023	030	Коли мені повідомили про змову проти нього, я відразу надіслав його до тебе, наказавши й обвинувачам оскаржити його перед тобою. Будь здоровий!»
044	ACT	023	031	Отже, воїни, згідно з наказом, взяли Павла й вночі привели в Антипатриду.
044	ACT	023	032	Наступного дня, залишивши вершників, щоб ішли з ним далі, воїни повернулися до фортеці.
044	ACT	023	033	Коли [вершники] прийшли до Кесарії, то, передавши листа наміснику, поставили Павла перед ним.
044	ACT	023	034	[Намісник], прочитавши листа, спитав [Павла], з якої він провінції. Дізнавшись, що він із Килікії,
044	ACT	023	035	сказав: «Я тебе послухаю, коли прийдуть ті, хто тебе обвинувачує». І наказав стерегти його в преторії Ірода.
044	ACT	024	001	Через п’ять днів первосвященник Ананія разом зі старійшинами та адвокатом Тертуллом прийшли до Кесарії та перед намісником висунули обвинувачення проти Павла.
044	ACT	024	002	Коли Павла покликали, Тертулл почав обвинувачувати його, кажучи: «Тривалий мир ми маємо завдяки тобі, і добрі речі були зроблені для цього народу через твою дбайливість.
044	ACT	024	003	Поважний Феліксе! Ми з великою вдячністю завжди й повсюди це визнаємо.
044	ACT	024	004	Щоб не затримувати тебе довго, благаю тебе, вислухай нас коротко у своєму милосерді.
044	ACT	024	005	Ми з’ясували, що ця людина – бунтівник. Він провокує заворушення між усіма юдеями в усьому світі та очолює назарейську єресь.
044	ACT	024	006	До того ж він намагався осквернити Храм. Тому ми його спіймали й хотіли судити за нашим Законом.
044	ACT	024	007	Але прийшов Трибун Лісій і силоміць забрав його з наших рук,
044	ACT	024	008	наказавши його обвинувачам іти до тебе. Якщо ти його допитаєш, то сам дізнаєшся про все, у чому ми його звинувачуємо».
044	ACT	024	009	Інші юдеї теж долучилися до обвинувачень, говорячи, що все це правда.
044	ACT	024	010	Коли намісник подав знак, Павло почав говорити: «Знаючи, що ти вже багато років суддя цього народу, я охоче буду захищатися.
044	ACT	024	011	Ти можеш довідатись, що минуло не більше дванадцяти днів відтоді, як я прийшов до Єрусалима на поклоніння.
044	ACT	024	012	І не бачили мене, щоб я сперечався з кимось у Храмі або підбурював народ десь у синагогах чи в місті.
044	ACT	024	013	Вони навіть не можуть тобі довести того, у чому мене звинувачують.
044	ACT	024	014	Але я визнаю, що служу Богові батьків наших згідно з вченням Шляху, яке вони називають єрессю. Я вірю всьому, що записано в Законі та Пророках.
044	ACT	024	015	У мене така ж надія на Бога, як і в них, що буде воскресіння праведних та неправедних.
044	ACT	024	016	Тому я дбаю про те, щоб завжди мати чисте сумління перед Богом та людьми.
044	ACT	024	017	Через багато років я прийшов, щоби подати моєму народові милостиню та принести жертви.
044	ACT	024	018	За цим мене й знайшли очищеного в Храмі. Там не було ні натовпу, ні колотнечі.
044	ACT	024	019	Це були деякі юдеї з Азії, які мали би бути тут перед тобою, якщо мають щось проти мене.
044	ACT	024	020	Або нехай присутні тут скажуть, яку провину знайшли в мені, коли я стояв у Синедріоні.
044	ACT	024	021	Хіба що те слово, яке я вигукнув перед ними: „Сьогодні мене судять перед вами за воскресіння з мертвих!“»
044	ACT	024	022	Тоді Фелікс, який добре знав про Шлях, відклав суд, сказавши: «Я винесу рішення з вашого питання, коли прийде Трибун Лісій».
044	ACT	024	023	Він наказав сотникові стерегти Павла, але надати певну свободу й нікому з його близьких не забороняти, щоб служили йому.
044	ACT	024	024	Через декілька днів Фелікс прийшов разом зі своєю дружиною Друзиллою, яка була юдейкою. Він наказав покликати Павла, аби послухати про віру в Ісуса Христа.
044	ACT	024	025	Проте коли Павло говорив про праведність, здержливість та майбутній суд, Фелікс злякався й сказав: «Тепер іди! Коли матиму час, покличу тебе».
044	ACT	024	026	Він сподівався, що Павло дасть йому грошей, і тому часто наказував привести його та говорив із ним.
044	ACT	024	027	Коли минуло два роки, замість Фелікса прийшов Порцій Фест. Бажаючи догодити юдеям, Фелікс залишив Павла у в’язниці.
044	ACT	025	001	Через три дні після свого прибуття Фест вирушив із Кесарії до Єрусалима,
044	ACT	025	002	де первосвященники та керівники юдеїв виклали обвинувачення проти Павла. Вони благали Феста
044	ACT	025	003	проявити милість та викликати Павла до Єрусалима. Самі ж готували засідку, щоб у дорозі вбити його.
044	ACT	025	004	Але Фест відповів: «Павла стережуть у Кесарії, і я сам незабаром відправлюся туди.
044	ACT	025	005	Отже, нехай ваші керівники йдуть зі мною, і якщо в цій людині є щось погане, то нехай звинувачують її».
044	ACT	025	006	Пробувши в них не більше восьми чи десяти днів, [Фест] повернувся до Кесарії, наступного дня сів у суддівське крісло та наказав привести Павла.
044	ACT	025	007	Коли ж Павло прийшов, юдеї, які прибули з Єрусалима, зібралися навколо нього й почали звинувачувати його в численних злочинах, яких не могли довести.
044	ACT	025	008	Павло сказав у свій захист: ―Я нічим не согрішив ні проти юдейського Закону, ні проти Храму, ні проти Кесаря.
044	ACT	025	009	Але Фест, бажаючи догодити юдеям, спитав Павла: ―Чи згоден ти піти до Єрусалима, щоб я судив тебе там?
044	ACT	025	010	Павло ж сказав: ―Я стою перед судом Кесаря, де мені й належить прийняти суд. Я не зробив нічого поганого юдеям, як ти й сам це добре знаєш.
044	ACT	025	011	Якщо я зробив щось погане, варте смерті, я згоден померти. Але якщо немає нічого в тому, у чому мене звинувачують, ніхто не може видати мене їм. Я вимагаю суду Кесаря!
044	ACT	025	012	Тоді Фест, поговоривши зі своєю радою, відповів: ―Якщо ти вимагаєш суду Кесаря, до Кесаря й підеш!
044	ACT	025	013	Через декілька днів до Кесарії приїхав цар Агриппа та Вереніка, щоб привітати Феста.
044	ACT	025	014	Вони провели там декілька днів, і Фест розповів цареві про справу Павла: ―Є тут один чоловік, залишений Феліксом у в’язниці.
044	ACT	025	015	Коли я був у Єрусалимі, юдейські первосвященники та старійшини свідчили проти нього, вимагаючи його засудження.
044	ACT	025	016	Я ж відповів їм, що римляни не мають звичаю видавати людину, доки вона не зустрінеться віч-на-віч зі своїм обвинувачем і не отримає можливості захиститися від звинувачення.
044	ACT	025	017	Коли вони прийшли сюди, я відразу ж скликав суд та наказав привести цього чоловіка.
044	ACT	025	018	Обступивши його, обвинувачі не висунули жодної провини з тих, про які я підозрював;
044	ACT	025	019	натомість вони мали деякі суперечки щодо їхньої релігії й щодо якогось Ісуса, Котрий помер і про Якого Павло казав, що Він живий.
044	ACT	025	020	Я був розгублений, не знав, як розглянути цю справу, і спитав [Павла], чи він бажає піти до Єрусалима й там стати перед судом щодо цього.
044	ACT	025	021	Павло ж вимагав, щоб його залишили під вартою на розсуд Августа. Отже, я вирішив відіслати його до Кесаря.
044	ACT	025	022	Агриппа сказав Фестові: ―Я хотів би сам послухати [цього] чоловіка. Фест відповів: ―Завтра почуєш.
044	ACT	025	023	Наступного дня Агриппа та Вереніка прийшли з великою пишністю та увійшли до зали зустрічі разом із Трибунами та поважними людьми міста. За наказом Феста привели Павла.
044	ACT	025	024	Фест сказав: «Царю Агриппо й усі присутні тут із нами! Ви бачите людину, на яку мені скаржилося безліч юдеїв і в Єрусалимі, і тут, вигукуючи, що він не повинен більше жити.
044	ACT	025	025	Я ж зрозумів, що він не зробив нічого, вартого смерті; і оскільки він сам вимагав суду в Августа, я вирішив надіслати його [до Рима].
044	ACT	025	026	Але в мене немає нічого достеменного, про що я міг би написати володареві, тому я привів його до вас, і особливо до тебе, царю Агриппо, щоб після допиту я мав, що написати.
044	ACT	025	027	Бо мені здається нерозсудливим надсилати ув’язненого, не вказавши підстав для його звинувачення».
044	ACT	026	001	Агриппа промовив до Павла: ―Тобі можна висловитись на свій захист. Павло підняв руку й почав захищатися:
044	ACT	026	002	―Царю Агриппо! Я щасливий, що можу сьогодні захищатися перед тобою від усього, у чому мене звинувачують юдеї.
044	ACT	026	003	Тим більше, що ти знаєш усі юдейські звичаї та суперечності. Тому прошу тебе терпляче вислухати мене.
044	ACT	026	004	Усім юдеям відомо, що ще змалку моє життя проходило спочатку в моїй країні, а потім серед мого народу в Єрусалимі.
044	ACT	026	005	Знаючи мене здавна, вони могли б засвідчити, якби захотіли, що я жив як фарисей за найсуворішим вченням нашої релігії.
044	ACT	026	006	І зараз я стою перед судом за надію на обітницю Бога, дану нашим батькам,
044	ACT	026	007	до здійснення якої сподіваються дійти наші дванадцять племен, ревно служачи [Богові] вдень та вночі. За цю надію, о царю, юдеї звинувачують мене.
044	ACT	026	008	Чому ви вважаєте неймовірним те, що Бог воскрешає мертвих?
044	ACT	026	009	Я теж вважав, що мені треба багато робити проти імені Ісуса з Назарета.
044	ACT	026	010	Це я й робив у Єрусалимі: багатьох святих кинув у в’язницю, отримавши владу від первосвященників; а коли їх вбивали, на те був і мій голос.
044	ACT	026	011	І у всіх синагогах я часто мучив їх, змушуючи богохульствувати. У несамовитій люті я переслідував їх навіть у інших містах.
044	ACT	026	012	Одного разу з цією метою я пішов до Дамаска із владою та дорученням від первосвященників.
044	ACT	026	013	Десь опівдні, царю, будучи в дорозі, я побачив світло з неба, яскравіше від сонця. Воно осяяло мене й тих, хто був зі мною.
044	ACT	026	014	Усі ми впали на землю, і я почув голос єврейською: «Савле, Савле, чому ти переслідуєш Мене? Тяжко тобі бити ногою колючку».
044	ACT	026	015	Тоді я спитав: «Хто Ти, Господи?» Господь відповів: «Я – Ісус, Якого ти переслідуєш!
044	ACT	026	016	Але підведися та встань на ноги: Я з’явився тобі, щоб призначити тебе служителем та свідком того, що ти бачив, і того, що Я відкрию тобі.
044	ACT	026	017	Я визволю тебе від народу та від язичників, до яких Я тебе посилаю,
044	ACT	026	018	щоб відкрити їм очі та навернути їх від темряви до світла, від влади сатани до Бога, щоб отримали прощення гріхів та спадщину зі святими через віру в Мене».
044	ACT	026	019	Тому, царю Агриппо, я не став противитися небесному видінню,
044	ACT	026	020	а проповідував спершу тим, хто в Дамаску, [потім] в Єрусалимі, по всій Юдеї і язичникам, щоб вони покаялись і навернулися до Бога, роблячи діла, гідні покаяння.
044	ACT	026	021	Через це юдеї схопили мене в Храмі й намагалися вбити.
044	ACT	026	022	Але, отримавши допомогу від Бога, я стою [тут] донині та свідчу малому й великому. Я говорю лише те, що, за словами Пророків та Мойсея, мало статися:
044	ACT	026	023	Христос має страждати, першим воскреснути з мертвих і звістити світло [Своєму] народові та язичникам.
044	ACT	026	024	Коли він так захищався, Фест голосно промовив: ―Павле, ти божевільний! Твоя велика вченість доводить тебе до безумства!
044	ACT	026	025	Павло відповів: ―Поважний Фесте, я не божевільний, а кажу правдиві та розумні слова.
044	ACT	026	026	Адже цар знає про все це, і тому я можу сміливо говорити. Я переконаний, що нічого не приховане від нього, бо діялось не в закутку.
044	ACT	026	027	Царю Агриппо, чи віриш ти пророкам? Знаю, що віриш!
044	ACT	026	028	Тоді Агриппа сказав Павлові: ―Ще трохи, і ти переконаєш і мене стати християнином.
044	ACT	026	029	Павло відповів: ―Чи трохи, чи багато, але я молюся Богові, щоб не тільки ти, але й всі, що слухають мене сьогодні, стали такими, як я, за винятком оцих кайданів.
044	ACT	026	030	Цар, намісник, Вереніка й всі, хто сидів із ними, підвелися.
044	ACT	026	031	Виходячи, вони говорили між собою: «Ця людина не зробила нічого, вартого смерті чи кайданів».
044	ACT	026	032	Агриппа сказав Фестові: ―Цього чоловіка можна було б звільнити, якби він не вимагав суду Кесаря.
044	ACT	027	001	Коли було вирішено, що ми попливемо до Італії, Павла та інших ув’язнених передали сотникові, на ім’я Юлій, з когорти Августа.
044	ACT	027	002	Ми сіли на адрамітський корабель, який мав плисти до кількох міст Азії, і відпливли. З нами був Аристарх, македонець із Солуня.
044	ACT	027	003	Наступного дня ми пристали в Сидоні. Юлій добре ставився до Павла й дозволив йому піти до своїх друзів та отримати догляд.
044	ACT	027	004	Відчаливши звідти, ми попливли під укриттям Кіпру, тому що вітри були протилежні;
044	ACT	027	005	перетнувши відкрите море, що омиває береги Килікії та Памфілії, причалили до Міри в Лікії.
044	ACT	027	006	Там сотник знайшов олександрійський корабель, який плив до Італії, і посадив нас на нього.
044	ACT	027	007	Повільно пропливши багато днів, ми насилу дісталися до Кніду. Оскільки вітер не дозволяв триматися потрібного напрямку, ми попливли біля Криту навпроти Салмона.
044	ACT	027	008	З труднощами минувши його, припливли до одного міста, що зветься Добра Пристань, поблизу якого було місто Ласея.
044	ACT	027	009	Як минуло багато часу й плавання вже стало небезпечним, бо й піст проминув, Павло радив:
044	ACT	027	010	«Я бачу, що наша подорож буде з труднощами та великими втратами не тільки для вантажу та корабля, але й для нашого життя».
044	ACT	027	011	Проте сотник більше послухався керманича та власника корабля, ніж Павлових слів.
044	ACT	027	012	Через те, що пристань не була придатна для зимівлі, більшість вирішила відплисти звідти, щоб, якщо можна, дістатися до Фініка й перезимувати в порту на Криті, відкритому для південно-західних та північно-західних вітрів.
044	ACT	027	013	Тож як повіяв південний вітер, подумали, що досягли бажаного, і, піднявши вітрила, попливли вздовж Криту.
044	ACT	027	014	Та незабаром зі сторони острова зірвався ураганний вітер, що зветься Евракілон.
044	ACT	027	015	Він підхопив корабель, так що неможливо було протистояти, ми піддалися вітрові й нас понесло.
044	ACT	027	016	Підпливши до маленького острівця, що зветься Клавдою, ми ледве змогли втримати рятувальний човен.
044	ACT	027	017	Коли ж його підняли, намагалися канатами обв’язати корабель. Побоюючись, щоб не попасти на мілину Сирту, опустили вітрила; і так нас понесло.
044	ACT	027	018	Наступного дня нас так сильно кидала буря, що ми почали викидати вантаж.
044	ACT	027	019	Третього дня ми власними руками викидали корабельне знаряддя.
044	ACT	027	020	Оскільки ні сонце, ні зорі не з’являлися багато днів, а шторм не зменшувався, ми втратили вже всяку надію на порятунок.
044	ACT	027	021	Оскільки давно нічого не їли, Павло став посеред них та промовив: «Люди, треба було послухати моєї поради й не відпливати з Криту, тоді б ви не зазнали такої біди та шкоди.
044	ACT	027	022	А тепер закликаю вас бути бадьорими, бо ніхто з вас не втратить життя, тільки корабель [розіб’ється].
044	ACT	027	023	Цієї ночі мені з’явився ангел Бога, Якому я належу і Якому служу.
044	ACT	027	024	Він сказав мені: „Павле, не бійся! Ти повинен стати перед Кесарем. І ось Бог дарував тобі всіх, хто пливе з тобою“.
044	ACT	027	025	Тому, люди, будьте бадьорі! Я вірю Богові, і все буде так, як мені сказано.
044	ACT	027	026	Нас має викинути на якийсь острів».
044	ACT	027	027	Коли настала чотирнадцята ніч, нас усе ще носило по Адріатичному морю. Десь опівночі моряки стали припускати, що ми наближаємося до якоїсь землі.
044	ACT	027	028	Помірявши глибину, виявили двадцять сажнів. Пропливши ще трохи, знову поміряли, і було п’ятнадцять сажнів.
044	ACT	027	029	Побоюючись, щоб не натрапити на скелясті місця, скинули з корми чотири якорі й молилися, щоб скоріше настав день.
044	ACT	027	030	А коли моряки намагалися втекти з корабля й опускали рятувальний човен у море, вдаючи, ніби бажають спустити якорі з передньої частини,
044	ACT	027	031	Павло сказав сотникові та воїнам: «Якщо вони не залишаться на кораблі, ви не зможете врятуватися».
044	ACT	027	032	Тоді воїни перерізали канати рятувального човна, і він впав у море.
044	ACT	027	033	Коли почало розвиднятись, Павло закликав усіх поїсти, кажучи: «Сьогодні вже чотирнадцятий день, як ви перебуваєте в очікуванні, нічого не ївши.
044	ACT	027	034	Тому прошу вас поїсти, бо це сприятиме вашому порятунку; жоден із вас навіть волосини з голови не втратить».
044	ACT	027	035	Сказавши це, узяв хліб, подякував Богові перед усіма, розламав та почав їсти.
044	ACT	027	036	Тоді всі підбадьорились і стали їсти.
044	ACT	027	037	А всіх нас на кораблі було двісті сімдесят шість осіб.
044	ACT	027	038	Як всі наїлися, то стали облегшувати корабель, викидаючи зерно в море.
044	ACT	027	039	Коли настав день, вони не розпізнали землі, але побачили якусь затоку з піщаним берегом, до якого вирішили причалити кораблем, якщо зможуть.
044	ACT	027	040	Відрізавши якорі, залишили їх у морі; водночас розв’язали канати з керма й, піднявши мале вітрило за вітром, попрямували до берега.
044	ACT	027	041	Однак, наскочивши на мілину між двома течіями, ніс корабля застряг і став нерухомий, а корму розбивало силою хвиль.
044	ACT	027	042	Тоді воїни вирішили вбити [всіх] в’язнів, щоб ніхто, випливши, не втік.
044	ACT	027	043	Проте сотник, бажаючи врятувати Павла, утримав їх від цього наміру. Він наказав тим, хто вміє плавати, стрибати першими та дістатися берега,
044	ACT	027	044	а іншим – рятуватися на дошках або на рештках корабля. І таким чином усі дісталися до суші.
044	ACT	028	001	Урятувавшись, ми дізналися, що острів називається Мальта.
044	ACT	028	002	Мешканці [острова] виявили до нас надзвичайну гостинність. Вони, запаливши вогонь, прийняли всіх нас, тому що падав дощ і було холодно.
044	ACT	028	003	Коли Павло, зібравши купу сухих дров, поклав їх на вогонь, гадюка, яка виповзла від жару, вчепилася за його руку.
044	ACT	028	004	Мешканці, побачивши, що з його руки звисає змія, говорили одне одному: «Без сумніву, цей чоловік – убивця: він урятувався з моря, але справедливість не дозволила йому жити».
044	ACT	028	005	Однак [Павло] струсив змію у вогонь, не зазнавши жодної шкоди.
044	ACT	028	006	Вони очікували, що він почне опухати або негайно впаде мертвий. Але, чекаючи довго, побачили, що нічого поганого з ним не сталося. Тоді змінили свою думку й казали, що він – бог.
044	ACT	028	007	Неподалік від того місця були землі, які належали начальникові острова, на ім’я Публій. Він прийняв нас, і ми гостювали в нього три дні.
044	ACT	028	008	І сталося, що батько Публія лежав хворий на лихоманку та кишкову інфекцію. Павло увійшов до нього, помолився та, поклавши на нього руки, зцілив його.
044	ACT	028	009	Після цього й інші хворі з острова приходили та отримували зцілення.
044	ACT	028	010	Вони вшанували нас великими почестями й, коли ми відпливали, забезпечили нас усім необхідним.
044	ACT	028	011	Через три місяці ми відпливли на олександрійському кораблі, котрий мав знак Діоскурів та перезимував на острові.
044	ACT	028	012	Ми припливли до Сиракуз та пробули там три дні.
044	ACT	028	013	Відпливши звідти, прибули до Регії. Наступного дня повіяв південний вітер, і через день ми прибули до Путеолі.
044	ACT	028	014	Там знайшли братів, і вони просили нас залишитися з ними сім днів. І так ми прибули до Рима.
044	ACT	028	015	Тамтешні брати, почувши про нас, вийшли нам назустріч до форуму Аппія й до Трьох Таверн. Побачивши їх, Павло подякував Богові та підбадьорився.
044	ACT	028	016	Ми прибули до Рима, сотник передав в’язнів начальникові охорони, а Павлові було дозволено жити окремо. З ним був тільки воїн, який його охороняв.
044	ACT	028	017	Через три дні [Павло] скликав знатних юдеїв і, коли вони зібралися, промовив до них: ―Брати, я не зробив нічого проти [нашого] народу або проти звичаїв батьків, проте мене було заарештовано в Єрусалимі та видано в руки римлян,
044	ACT	028	018	які, розглянувши мою справу, хотіли звільнити мене, тому що ніякої провини, вартої смерті, на мені не було.
044	ACT	028	019	Але оскільки юдеї протистояли цьому, я був змушений звернутися до Кесаря, проте не для того, щоб звинуватити в чомусь мій народ.
044	ACT	028	020	Саме з цієї причини покликав вас, щоб побачити та поговорити, бо за надію Ізраїлю на мені ці кайдани.
044	ACT	028	021	Вони відповіли: ―Ми не отримали щодо тебе жодного листа з Юдеї, і ніхто з братів, що приходили, не сповістив і не сказав нічого поганого про тебе.
044	ACT	028	022	Однак ми б хотіли почути від тебе, що ти думаєш, бо нам відомо, що всюди говорять проти цього угрупування.
044	ACT	028	023	У призначений день до його помешкання прийшло їх ще більше. [Павло] з ранку до вечора свідчив їм про Царство Боже, намагаючись переконати їх про Ісуса на підставі Закону Мойсея та Пророків.
044	ACT	028	024	Одні були переконані тим, що він казав, інші ж не вірили.
044	ACT	028	025	Коли, не дійшовши згоди, відходили, Павло сказав такі слова: «Правильно промовив Дух Святий через пророка Ісаю вашим батькам:
044	ACT	028	026	„Піди до цього народу та скажи: «Ви будете слухати й слухати, але ніколи не зрозумієте; будете дивитись і дивитись, але ніколи не побачите.
044	ACT	028	027	Бо серце цього народу згрубіло, важко стали чути вухами й очі свої заплющили, щоб не побачити очима, не почути вухами, не зрозуміти серцем і не навернутись, щоб Я зцілив їх»“.
044	ACT	028	028	Отже, нехай вам буде відомо, що це спасіння Боже було надіслане язичникам, і вони його почують».
044	ACT	028	029	Після цих слів юдеї розійшлися, сперечаючись між собою.
044	ACT	028	030	Павло цілих два роки залишався [там] на власному утриманні й приймав усіх, хто заходив до нього.
044	ACT	028	031	Він проповідував Царство Боже та навчав про Господа Ісуса Христа сміливо та без перешкоди.
#
# BOOK	045	ROM	Romans	До римлян
045	ROM	001	001	Павло, раб Ісуса Христа, покликаний [бути] апостолом і обраний, щоб звіщати Добру Звістку Бога,
045	ROM	001	002	яку Він сповістив раніше через Своїх пророків у Святих Писаннях.
045	ROM	001	003	Це [Звістка] про Його Сина, Який за тілом був нащадком Давида,
045	ROM	001	004	а за Духом святості був визнаний Сином Божим у силі через воскресіння з мертвих, – про Ісуса Христа, Господа нашого.
045	ROM	001	005	Через Нього ми отримали благодать і апостольство, щоб заради Його імені [привести] до послуху віри всі народи,
045	ROM	001	006	серед яких і ви, покликані Ісуса Христа.
045	ROM	001	007	Усім, хто в Римі, улюбленим Божим, покликаним святим. Благодать вам і мир від Бога, нашого Отця, і від Господа Ісуса Христа.
045	ROM	001	008	Насамперед я дякую моєму Богові через Ісуса Христа за всіх вас, бо про вашу віру говорять у всьому світі.
045	ROM	001	009	Бог, Якому я служу моїм духом, звіщаючи Добру Звістку Його Сина, є моїм свідком, що я завжди пам’ятаю про вас і
045	ROM	001	010	постійно прошу у своїх молитвах, щоби з волі Божої мені вдалося нарешті прийти до вас.
045	ROM	001	011	Прагну побачити вас, щоб розділити з вами якийсь духовний дар для вашого зміцнення,
045	ROM	001	012	щоб ми підбадьорили одне одного своєю спільною вірою – вашою й моєю.
045	ROM	001	013	Не хочу, брати, щоб ви не знали, як багато разів я планував прийти до вас, аби мати якийсь плід серед вас, як і серед інших народів, але досі мав перешкоди.
045	ROM	001	014	Я боржник перед еллінами й варварами, перед мудрими й неосвіченими.
045	ROM	001	015	Саме тому я прагну звіщати Добру Звістку і вам у Римі.
045	ROM	001	016	Я не соромлюся Доброї Звістки Христа, оскільки вона є силою Божою для спасіння кожного, хто вірить, – спочатку юдея, а потім і язичника.
045	ROM	001	017	Адже в ній відкривається праведність Божа з віри у віру, як написано: «А праведник житиме вірою».
045	ROM	001	018	Бо гнів Божий відкривається з неба проти усякої безбожності та неправедності людей, які своєю неправедністю придушують істину.
045	ROM	001	019	Бо те, що можна знати про Бога, очевидно для них, адже Бог відкрив їм.
045	ROM	001	020	Від створення світу невидимі якості Бога – Його вічна сила й божественна природа – були чітко зрозумілі у творінні, так що [люди] не мають виправдання,
045	ROM	001	021	оскільки вони, знаючи Бога, не прославили Його як Бога й не дякували Йому, але їхні думки стали марними, а їхні нерозумні серця охопила темрява.
045	ROM	001	022	Називаючи себе мудрими, вони стали нерозумними
045	ROM	001	023	й проміняли славу нетлінного Бога на образи, подібні до смертної людини, птахів, тварин і плазунів.
045	ROM	001	024	Тому Бог віддав їх у гріховні бажання їхніх нечистих сердець, щоб вони самі між собою осквернили свої тіла.
045	ROM	001	025	Вони проміняли Божу істину на неправду та поклонялися й служили творінню, а не Творцеві, Який є навіки благословенний. Амінь.
045	ROM	001	026	Через це Бог віддав їх ганебним бажанням. Їхні жінки проміняли природні стосунки на неприродні.
045	ROM	001	027	Так само й чоловіки відмовилися від природних стосунків із жінками й розпалилися пристрастю один до одного. Чоловіки з чоловіками роблять безсоромні вчинки й отримують самі в собі належне покарання за свої збочення.
045	ROM	001	028	Оскільки вони не вважали за потрібне пізнати Бога, то Бог віддав їх [їхньому] розпусному розуму, щоб вони робили те, чого не годиться робити.
045	ROM	001	029	Вони сповнені всякої неправди, зла, жадібності та розпусти, сповнені заздрощів, убивств, чвар, обману та злоби. Вони поширюють плітки та
045	ROM	001	030	наклепи, ненавидять Бога, вони нахабні, зарозумілі та хвалькуваті, вигадують, як зробити зло, не шанують батьків.
045	ROM	001	031	У них немає розуміння, вони не виконують обіцянок, не мають любові та милосердя.
045	ROM	001	032	Хоча вони знають праведний наказ Божий про те, що всі, хто робить такі речі, заслуговують на смерть, вони не тільки продовжують їх робити, але й схвалюють тих, хто [це] робить.
045	ROM	002	001	Отже, людино, яка засуджуєш інших, ти не маєш виправдання, бо, судячи іншого, ти засуджуєш саму себе, адже робиш саме те, що засуджуєш.
045	ROM	002	002	А ми знаємо, що Бог справедливо судить тих, хто так робить.
045	ROM	002	003	Людино, невже ти вважаєш, що, засуджуючи інших за вчинки, які ти сама робиш, уникнеш Божого суду?
045	ROM	002	004	Чи, може, ти зневажаєш багатство Його доброти, поблажливості та довготерпіння й не усвідомлюєш, що доброта Бога веде тебе до покаяння?
045	ROM	002	005	Власною впертістю й нерозкаяним серцем ти накликаєш на себе гнів на день гніву й виявлення справедливого Божого суду.
045	ROM	002	006	«Він відплатить кожному за його вчинками»:
045	ROM	002	007	тим, хто з наполегливістю в добрих ділах шукає слави, честі й безсмертя, Він подарує життя вічне,
045	ROM	002	008	а для тих, хто через самолюбство відкидає істину та слідує за неправдою, буде гнів та лють.
045	ROM	002	009	Страждання й лихо буде для кожної людської душі, яка чинить зло, – спочатку для юдеїв, а потім для язичників.
045	ROM	002	010	А кожному, хто чинить добро, буде слава, честь і мир – спочатку юдеям, а потім язичникам.
045	ROM	002	011	Адже Бог неупереджений.
045	ROM	002	012	Усі, хто згрішив без Закону, без Закону й загинуть, і всі, хто згрішив у Законі, за Законом будуть засуджені.
045	ROM	002	013	Бо не ті, хто слухає Закон, праведні перед Богом, а ті, хто виконує Закон, будуть виправдані.
045	ROM	002	014	Коли язичники, які не мають Закону, діють за своєю природою згідно з Законом, вони є законом для себе, хоча не мають Закону.
045	ROM	002	015	Вони показують, що діло Закону написане в їхніх серцях, про що свідчить їхнє сумління й думки, які то звинувачують, то виправдовують одна одну.
045	ROM	002	016	[Це виявиться] того дня, коли Бог, згідно з моєю Доброю Звісткою, судитиме таємні [думки та вчинки] людей через Ісуса Христа.
045	ROM	002	017	Тож, якщо ти називаєш себе юдеєм, покладаєшся на Закон і хвалишся Богом;
045	ROM	002	018	якщо ти знаєш [Його] волю і, навчений Законом, розумієш, що краще;
045	ROM	002	019	якщо ти переконаний, що ти – поводир для сліпих, світло для тих, хто в темряві,
045	ROM	002	020	наставник для нерозумних, учитель для немовлят, бо в Законі маєш втілення знання та істини,
045	ROM	002	021	тоді чому ж ти, навчаючи інших, не навчаєш себе? Чому, проповідуючи проти крадіжок, сам крадеш?
045	ROM	002	022	Чому, говорячи не чинити перелюбу, сам чиниш перелюб? Чому, відчуваючи огиду до ідолів, ти грабуєш [їхні] храми?
045	ROM	002	023	Ти хвалишся Законом, а зневажаєш Бога, порушуючи Закон.
045	ROM	002	024	Як написано: «Через вас ім’я Бога зневажається серед язичників».
045	ROM	002	025	Обрізання має користь, якщо ти дотримуєшся Закону, але якщо ти порушник Закону, твоє обрізання стало необрізанням.
045	ROM	002	026	Тож, якщо необрізаний дотримується заповідей Закону, чи не буде його необрізання вважатися обрізанням?
045	ROM	002	027	Тому необрізаний від народження, виконуючи Закон, судитиме тебе – того, хто, маючи написаний [Закон] та обрізання, порушує Закон.
045	ROM	002	028	Бо юдей не той, хто показує це зовні, і обрізання не те, що зовні, на тілі.
045	ROM	002	029	А юдей це той, хто є ним усередині, і обрізання – це обрізання серця за Духом, а не за буквою [Закону]. [Такій людині] хвала не від людей, а від Бога.
045	ROM	003	001	Отже, яка перевага юдеїв і яка користь від обрізання?
045	ROM	003	002	Велика – з усякого погляду! Перш за все їм були довірені Слова Божі.
045	ROM	003	003	А що, як деякі з них були невірними? Чи їхня невірність знищить вірність Бога?
045	ROM	003	004	Зовсім ні! Бог правдивий, навіть якщо кожна людина неправдива. Як написано: «Тому Ти справедливо виконуєш Свій вирок, бездоганно здійснюєш Твій суд».
045	ROM	003	005	Але якщо наша неправедність виявляє праведність Божу, що нам казати? Хіба Бог несправедливий, коли виявляє гнів? (Я говорю по-людському.)
045	ROM	003	006	Зовсім ні! Інакше як Бог судитиме світ?
045	ROM	003	007	Але якщо Божа істина через мою неправду збільшилася на Його славу, чому мене ще судять як грішника?
045	ROM	003	008	І чому деякі наклепники стверджують, що ми говоримо: «Робімо зло, щоб вийшло добро»? Справедливий суд на таких!
045	ROM	003	009	Що ж тоді? Чи є в нас якась перевага? Зовсім ні! Бо ми вже довели, що і юдеї, і язичники – усі під владою гріха.
045	ROM	003	010	Як написано: «Праведного жодного немає!
045	ROM	003	011	Немає жодного, хто розуміє, нікого, хто шукає Бога.
045	ROM	003	012	Усі як один збочили з дороги, зіпсувалися; немає того, хто робив би добро, жодного немає».
045	ROM	003	013	«Гортань у них – відкрита могила, язиками вони кажуть неправду». «Отрута аспидова на губах у них».
045	ROM	003	014	«Їхні вуста наповнені прокляттям і гіркотою».
045	ROM	003	015	«Їхні ноги поспішають проливати кров;
045	ROM	003	016	на їхніх дорогах – руїна та нещастя,
045	ROM	003	017	і дорога миру їм не відома».
045	ROM	003	018	«Немає страху Божого перед їхніми очима».
045	ROM	003	019	Але ми знаємо: усе, що говорить Закон, він говорить тим, хто під Законом, щоб усякі вуста замовкли й увесь світ був відповідальний перед Богом.
045	ROM	003	020	Тому ніхто не буде виправданий перед Ним ділами Закону, бо через Закон [приходить лише] пізнання гріха.
045	ROM	003	021	Але тепер, незалежно від Закону, була виявлена праведність Божа, про яку свідчать Закон і Пророки.
045	ROM	003	022	Ця праведність Божа дається через віру в Ісуса Христа всім, хто вірує, адже не існує різниці.
045	ROM	003	023	Бо всі згрішили й позбавлені слави Божої,
045	ROM	003	024	але виправдані даром, Його благодаттю, через відкуплення в Христі Ісусі.
045	ROM	003	025	Бог призначив Його [місцем] примирення через віру, щоб в Його крові показати Свою праведність. У Своєму довготерпінні Бог залишав [безкарними] гріхи, вчинені в минулому,
045	ROM	003	026	щоб нині показати Свою праведність і справедливість, виправдовуючи тих, хто вірить в Ісуса.
045	ROM	003	027	Де ж тоді те, чим би хвалитися? Скасоване! Через який Закон? [Законом] дій? Ні, через Закон віри.
045	ROM	003	028	Бо ми вважаємо, що людина може бути виправдана вірою, без діл Закону.
045	ROM	003	029	Хіба Бог є Богом тільки юдеїв? Чи Він не є Богом і язичників? Так, і язичників.
045	ROM	003	030	Насправді є лише один Бог, Який виправдовує через віру як обрізаних, так і необрізаних.
045	ROM	003	031	Чи ми скасовуємо Закон вірою? Зовсім ні! Навпаки, ми утверджуємо Закон.
045	ROM	004	001	Що ж, скажемо, здобув Авраам, наш праотець за тілом?
045	ROM	004	002	Якщо Авраам був виправданий через діла, він має похвалу, але не перед Богом.
045	ROM	004	003	Бо що каже Писання? «Авраам повірив Богові, і це було зараховано йому як праведність».
045	ROM	004	004	Тепер тому, хто працює, плата зараховується не як благодать, а як належне.
045	ROM	004	005	Однак тому, хто не працює, але вірить у Того, Хто виправдовує нечестивого, його віра зараховується як праведність.
045	ROM	004	006	Так само говорить і Давид, коли називає блаженною людину, яку Бог вважає виправданою без діл:
045	ROM	004	007	«Блаженний той, чиї беззаконня прощені, чиї гріхи покриті!
045	ROM	004	008	Блаженна та людина, якій Господь не залічить її гріха».
045	ROM	004	009	Це благословення лише для обрізаних чи також і для необрізаних? Ми говоримо: «Авраам повірив Богові, і це було зараховано йому як праведність».
045	ROM	004	010	Коли було зараховано? Після обрізання чи до обрізання? Це було до обрізання, а не після обрізання!
045	ROM	004	011	Він прийняв обрізання як знак, як печатку праведності через віру, яку мав ще необрізаним. Так він міг стати батьком усіх, хто вірить, але не був обрізаний, щоб і їм також була зарахована праведність.
045	ROM	004	012	Він також є і батьком обрізаних, що не лише обрізані, але й наслідують віру, яку мав наш батько Авраам до його обрізання.
045	ROM	004	013	Адже не через Закон Авраам та його нащадки отримали обітницю, що він буде спадкоємцем світу, а через праведність віри.
045	ROM	004	014	Бо якщо нащадками є ті, хто [дотримується] Закону, то віра стає даремною й обітниця скасована.
045	ROM	004	015	Закон викликає гнів, адже там, де немає Закону, немає і його порушення.
045	ROM	004	016	Тому обітниця є від віри, щоб вона була з благодаті й була гарантована всім нащадкам – не лише тим, хто дотримується Закону, а й тим, хто вірить, як Авраам, який є батьком усіх нас.
045	ROM	004	017	Як написано: «Я зробив тебе батьком багатьох народів».[Він є нашим батьком] перед Богом, в Якого він повірив, Який повертає життя мертвим і кличе те, чого немає, як те, що вже існує.
045	ROM	004	018	Всупереч надії, він повірив з надією, що стане батьком багатьох народів, як йому було сказано: «Такими [чисельними] будуть твої нащадки».
045	ROM	004	019	Його віра не ослабла, хоча він і розумів, що його тіло змертвіле (йому було близько ста років) і що утроба Сари змертвіла.
045	ROM	004	020	Він не похитнувся [через] невірство у Божу обітницю, але зміцнився вірою й віддав славу Богові,
045	ROM	004	021	будучи цілком упевненим, що Той, Хто пообіцяв, спроможний [це] виконати.
045	ROM	004	022	Ось чому «це було зараховано йому як праведність».
045	ROM	004	023	[Слова] «йому було зараховано» були написані не тільки щодо нього,
045	ROM	004	024	але й для нас, бо [віра] має бути зарахована й нам, що віримо в Того, Хто воскресив Ісуса, Господа нашого, з мертвих.
045	ROM	004	025	Він був виданий [на смерть] за наші гріхи й воскрес для нашого виправдання.
045	ROM	005	001	Тому, виправдані вірою, ми маємо мир із Богом через Господа нашого Ісуса Христа,
045	ROM	005	002	через Якого ми вірою отримали доступ до цієї благодаті, в якій зараз перебуваємо й радіємо з надії на славу Божу.
045	ROM	005	003	Але не тільки з цього, ми також радіємо у своїх стражданнях, бо знаємо, що страждання породжують терпіння,
045	ROM	005	004	терпіння – стійкість, а стійкість – надію.
045	ROM	005	005	І надія не засоромить [нас], адже Божа любов влилася в наші серця через Духа Святого, Який був нам даний.
045	ROM	005	006	Бо коли ми були ще безсилі, Христос у призначений час помер за нечестивих.
045	ROM	005	007	Адже навряд чи хтось помре за праведника; хіба що за добру [людину], можливо, хтось i зважиться померти.
045	ROM	005	008	Але Бог виявив Свою любов до нас тим, що Христос помер за нас, коли ми були ще грішниками.
045	ROM	005	009	Тим більше тепер, виправдані Його кров’ю, ми врятуємося від [Божого] гніву.
045	ROM	005	010	Адже якщо, будучи ворогами, ми примирилися з Богом через смерть Його Сина, то тим більше тепер, примирившись, ми будемо спасенні через Його життя.
045	ROM	005	011	І не тільки це, ми радіємо в Бозі через Господа нашого Ісуса Христа, через Якого ми тепер отримали примирення.
045	ROM	005	012	Отже, як гріх увійшов у світ через одну людину, а через гріх – смерть, так само смерть перейшла до всіх людей, бо всі згрішили.
045	ROM	005	013	Гріх же був у світі ще до Закону, але гріх не зараховується там, де немає Закону.
045	ROM	005	014	Однак смерть панувала від Адама до часу Мойсея навіть над тими, хто не згрішив через непокору, як Адам, який є прообразом Того, Хто мав прийти.
045	ROM	005	015	Але дар благодаті не такий, як провина [Адама]. Бо якщо через провину однієї [людини] багато [людей] загинуло, то наскільки більшою є благодать Божа і дар через благодать однієї людини – Ісуса Христа, які щедро вилились на багатьох.
045	ROM	005	016	І дар не такий, як осуд, що прийшов через гріх [Адама]. Адже суд за один гріх приніс засудження, але дар благодаті приніс виправдання від багатьох провин.
045	ROM	005	017	Бо якщо через гріх [Адама] запанувала смерть, то тим більше ті, хто отримає повноту благодаті й дар праведності, царюватимуть у житті через Одного – Ісуса Христа.
045	ROM	005	018	Отже, як один злочин призвів до засудження всіх людей, так через один праведний вчинок для всіх людей прийшло виправдання, яке дає життя.
045	ROM	005	019	Бо так само, як через непослух однієї людини багато людей стали грішниками, так і через послух Одного багато [людей] стане праведними.
045	ROM	005	020	Закон же прийшов, щоб збільшився переступ. Але там, де збільшився гріх, збільшилась і благодать,
045	ROM	005	021	щоб, як гріх запанував через смерть, так і благодать могла запанувати через праведність для вічного життя через Ісуса Христа, Господа нашого.
045	ROM	006	001	Що ж скажемо? Чи продовжимо грішити, щоб благодать примножилася?
045	ROM	006	002	Зовсім ні! Якщо ми померли для гріха, то як можемо далі жити в ньому?
045	ROM	006	003	Хіба ви не знаєте, що всі ми, що були хрещені в Христі Ісусі, були хрещені в Його смерть?
045	ROM	006	004	Тож ми були поховані з Ним через хрещення в смерть, щоб, як Христос воскрес із мертвих через славу Отця, так і ми жили оновленим життям.
045	ROM	006	005	Бо якщо ми об’єдналися з Ним такою ж смертю, як Його, ми, безумовно, будемо об’єднані з Ним таким же воскресінням.
045	ROM	006	006	Ми знаємо, що наша стара людина була розіп’ята з Ним, щоб гріховне тіло було знищене і ми не були більше рабами гріха,
045	ROM	006	007	бо той, хто помер, звільнений від гріха.
045	ROM	006	008	І якщо ми померли з Христом, то віримо, що й житимемо з Ним.
045	ROM	006	009	Бо ми знаємо, що Христос, воскреснувши з мертвих, більше не вмирає, смерть уже не панує над Ним.
045	ROM	006	010	Адже Він помер один раз заради гріха; але [тепер] живий і живе для Бога.
045	ROM	006	011	Так і ви вважайте себе мертвими для гріха, але живими для Бога в Ісусі Христі, нашому Господі.
045	ROM	006	012	Не дозволяйте гріху панувати у вашому смертному тілі, щоб ви не слухалися його пожадливостей,
045	ROM	006	013	і не віддавайте жодної частини ваших тіл гріху як знаряддя неправедності, а скоріше віддайте себе Богові, як воскреслі з мертвих, і всі ваші тіла віддайте як знаряддя праведності.
045	ROM	006	014	Адже гріх уже не пануватиме над вами, бо ви не під Законом, а під благодаттю.
045	ROM	006	015	Що тоді? Чи будемо грішити, бо ми не під Законом, а під благодаттю? Зовсім ні!
045	ROM	006	016	Хіба ви не знаєте, що коли віддаєте себе комусь у рабство на послух, то стаєте рабами того, кому підкоряєтесь: чи то гріха, що веде до смерті, чи то послуху, що веде до праведності?
045	ROM	006	017	Але дякувати Богові, що ви, хоча й були рабами гріха, від щирого серця послухалися того роду навчання, якому віддали себе.
045	ROM	006	018	Ви були звільнені від гріха й стали рабами праведності.
045	ROM	006	019	Я говорю по-людському через вашу людську обмеженість. Бо як раніше ви віддали частини вашого тіла на служіння нечистоті й беззаконню, щоб чинити беззаконня, так тепер віддайте себе на служіння праведності, що веде до святості.
045	ROM	006	020	Коли ви були рабами гріха, ви були вільні від праведності.
045	ROM	006	021	Яку ж користь ви мали тоді від учинків, за які тепер соромитесь? Ці вчинки призводять до смерті!
045	ROM	006	022	Але тепер, коли ви звільнені від гріха й стали Божими рабами, маєте плід ваш, що веде до освячення, а в кінці – до вічного життя.
045	ROM	006	023	Бо плата за гріх – смерть, а дар Божий – це вічне життя в Ісусі Христі, нашому Господі.
045	ROM	007	001	Хіба ви не знаєте, брати (звертаюся до тих, хто знає Закон), що Закон має владу над людиною, поки вона живе?
045	ROM	007	002	[Скажімо], заміжня жінка за Законом прив’язана до свого чоловіка, поки він живий, але коли чоловік помирає, вона звільняється від Закону, який пов’язував її з чоловіком.
045	ROM	007	003	Тож якщо вона за життя свого чоловіка одружиться з іншим, її називають перелюбницею. Коли ж її чоловік помирає, вона звільняється від Закону й, вийшовши заміж за іншого чоловіка, не буде перелюбницею.
045	ROM	007	004	Так і ви, брати мої, померли для Закону через тіло Христа, щоб належати Іншому – Тому, Хто воскрес із мертвих, щоб ми могли приносити плід Богові.
045	ROM	007	005	Бо коли ми жили, керуючись тілесними [бажаннями], гріховні пристрасті, [виявлені] Законом, діяли в наших тілах, щоб приносити плід смерті.
045	ROM	007	006	Але тепер ми звільнилися від Закону, померли для того, що нас колись зв’язувало, щоб ми служили оновлені Духом, а не як у давнину – [дотримуючись] букви [Закону].
045	ROM	007	007	Що ж скажемо? Що Закон є гріхом? Зовсім ні! Якби не Закон, я не знав би, що таке гріх. Я не знав би, [наприклад], що таке пожадливість, якби Закон не сказав: «Не бажай».
045	ROM	007	008	Проте гріх, скориставшись заповіддю, породив у мені всіляке бажання. Адже без Закону гріх мертвий.
045	ROM	007	009	Колись я жив без Закону, але коли прийшла заповідь, гріх ожив,
045	ROM	007	010	а я помер. Я виявив, що заповідь, яка мала б принести життя, насправді принесла смерть.
045	ROM	007	011	Адже гріх, скориставшись можливістю, наданою заповіддю, звабив мене й через неї вбив.
045	ROM	007	012	Отже, Закон святий і заповідь – свята, праведна й добра.
045	ROM	007	013	Тож невже те, що добре, спричинило мені смерть? Зовсім ні! Навпаки, гріх, щоб виявитися гріхом, спричинив мою смерть через те, що добре. Так завдяки заповіді гріх став абсолютно грішним.
045	ROM	007	014	Бо ми знаємо, що Закон духовний, а я тілесний, проданий [у рабство] гріха.
045	ROM	007	015	Я не розумію, що роблю. Адже роблю не те, що хочу, а те, що ненавиджу.
045	ROM	007	016	Коли ж я роблю те, чого не хочу, я погоджуюся, що Закон добрий.
045	ROM	007	017	І це вже не я роблю, але гріх, що живе в мені.
045	ROM	007	018	Адже я знаю: у мені, тобто в моєму тілі, нічого доброго не живе, оскільки бажання робити добро є, але виконувати його не можу.
045	ROM	007	019	Бо не роблю добра, яке хочу, але роблю зло, якого я не хочу робити.
045	ROM	007	020	Тож якщо я роблю те, чого не хочу, це вже не я роблю, а гріх, який живе в мені.
045	ROM	007	021	Отже, я знаходжу такий закон: коли я хочу робити добро, зло завжди поруч зі мною.
045	ROM	007	022	Бо за внутрішньою людиною я насолоджуюся Божим Законом,
045	ROM	007	023	але бачу, що в моєму тілі діє інший закон, який бореться проти закону мого розуму й робить мене в’язнем закону гріха, який є в моєму тілі.
045	ROM	007	024	Нещасна я людина! Хто врятує мене від цього смертного тіла?
045	ROM	007	025	Тож [нехай буде] подяка Богові через Ісуса Христа, нашого Господа! Отже, своїм розумом я є служителем Закону Божого, а тілом – закону гріха.
045	ROM	008	001	Тому зараз немає осуду для тих, хто в Ісусі Христі,
045	ROM	008	002	бо Закон Духа життя через Ісуса Христа звільнив вас від закону гріха та смерті.
045	ROM	008	003	Оскільки [сила] Закону була ослаблена через людське тіло, Бог послав Свого Сина в людському тілі, подібному до гріховного тіла, як жертву за гріх, і засудив гріх у тілі
045	ROM	008	004	для того, щоб справедливі вимоги Закону були виконані в нас, що живемо не за тілом, а за Духом.
045	ROM	008	005	Ті, хто [живе] за тілом, думають про тілесне; а ті, що за Духом, – про духовне.
045	ROM	008	006	Бо думки тіла – це смерть, а думки Духа – це життя і мир.
045	ROM	008	007	Розум, керований тілом, ворожий до Бога; він не підкоряється Божому Закону й не може цього зробити.
045	ROM	008	008	Ті, хто живе за тілом, не можуть догодити Богові.
045	ROM	008	009	Але ви не тілесні, а духовні, якщо Дух Божий живе у вас. Якщо хтось не має Духа Христа, він Йому не належить.
045	ROM	008	010	Якщо ж Христос перебуває у вас, то, хоча ваше тіло й підлягає смерті через гріх, але Дух дає життя через праведність.
045	ROM	008	011	І якщо Дух Того, Хто воскресив Ісуса з мертвих, живе у вас, то Він – Той, Хто воскресив Христа з мертвих, – оживить і ваші смертні тіла через Його Духа, Який живе у вас.
045	ROM	008	012	Отже, брати, ми не є боржниками тіла, щоб жити за тілом.
045	ROM	008	013	Бо якщо живете за тілом, то помрете, але якщо ви Духом умертвляєте вчинки тіла, будете жити.
045	ROM	008	014	Адже всі, кого веде Дух Божий, є дітьми Божими.
045	ROM	008	015	Бо Дух, Якого ви отримали, не робить вас рабами, щоб ви знову жили в страху, але ви отримали Духа всиновлення, яким кличемо: «Авва, Отче!»
045	ROM	008	016	Сам Дух свідчить нашому духові, що ми є дітьми Бога.
045	ROM	008	017	Якщо ми діти, то й спадкоємці – спадкоємці Бога й співспадкоємці Христа, якщо ми насправді страждаємо разом із Ним, щоб із Ним розділити Його славу.
045	ROM	008	018	Я вважаю, що наші нинішні страждання не варто порівнювати зі славою, яка буде виявлена в нас.
045	ROM	008	019	Адже творіння з нетерпінням чекає, коли виявляться діти Божі.
045	ROM	008	020	Бо творіння було піддане розчаруванню не за власним вибором, а з волі Того, Хто його підкорив, у надії,
045	ROM	008	021	що й саме творіння буде звільнене від рабства занепаду й отримає свободу й славу дітей Божих.
045	ROM	008	022	Ми знаємо, що все творіння стогне й страждає донині.
045	ROM	008	023	Та не тільки воно, але й ми самі, що маємо завдаток Духа, стогнемо в собі, з нетерпінням чекаючи всиновлення та відкуплення нашого тіла.
045	ROM	008	024	Бо ми були спасенні надією. Але видима надія – це зовсім не надія. Хто сподівається на те, що вже бачить?
045	ROM	008	025	А якщо ми сподіваємось на те, чого не бачимо, тоді з терпінням чекаємо цього.
045	ROM	008	026	Так само Дух допомагає нам у нашій слабкості. Бо ми не знаємо, за що і як маємо молитися, але Сам Дух заступається за нас невимовними зітханнями.
045	ROM	008	027	А Той, Хто досліджує наші серця, знає думки Духа, бо [Дух] заступається за святих з волі Божої.
045	ROM	008	028	Ми знаємо, що все працює на добро тих, що люблять Бога й що покликані згідно з Його наміром.
045	ROM	008	029	Адже кого Бог знав заздалегідь, тих і призначив наперед бути подібними до образу Свого Сина, щоб Він був Первістком серед багатьох братів.
045	ROM	008	030	І кого Він призначив наперед, тих Він покликав; кого покликав, тих і виправдав, і кого виправдав, тих і прославив.
045	ROM	008	031	Що ж тоді скажемо на це? Якщо Бог за нас, хто проти нас?
045	ROM	008	032	Той, Хто не пощадив Свого Сина, але віддав Його за нас усіх, як же Він разом із Ним не подарує нам усього?
045	ROM	008	033	Хто буде обвинувачувати тих, кого Бог обрав? Бо саме Бог їх виправдовує.
045	ROM	008	034	Хто тоді їх засудить? Ісус Христос помер і воскрес. Він знаходиться праворуч від Бога й заступається за нас.
045	ROM	008	035	Хто відлучить нас від любові Христа? Чи страждання, чи утиски, чи переслідування, чи голод, чи нагота, чи небезпека, чи меч?
045	ROM	008	036	Як написано: «Однак заради Тебе нас убивають щодня, вважають нас за овець, призначених на заколення».
045	ROM	008	037	Але в усьому цьому ми маємо повну перемогу через Того, Хто полюбив нас.
045	ROM	008	038	Бо я переконаний, що ні смерть, ні життя, ні ангели, ні влади, ні теперішнє, ні майбутнє, ні сили,
045	ROM	008	039	ні висота, ні глибина, ні інше якесь творіння не зможе відлучити нас від любові Божої, яка є в Ісусі Христі, нашому Господі.
045	ROM	009	001	Я кажу правду в Христі, не обманюю, і моє сумління підтверджує це через Святого Духа:
045	ROM	009	002	у мене в серці велика печаль і невпинний біль.
045	ROM	009	003	Адже я бажав би бути проклятим [і відлученим] від Христа заради моїх братів, моїх рідних за тілом,
045	ROM	009	004	тобто за народ Ізраїлю. Їм належить усиновлення, слава, заповіти, законодавство, служіння та обітниці.
045	ROM	009	005	Їхніми є патріархи й від них за тілом Христос – Бог над усіма, благословенний навіки! Амінь.
045	ROM	009	006	Але це не [означає,] що Слово Боже не збулося. Адже не всі, хто походить з Ізраїлю, – це Ізраїль.
045	ROM	009	007	І не всі нащадки Авраама є його дітьми. Бо [написано]: «Через Ісаака буде названо тобі нащадка».
045	ROM	009	008	Тобто не тілесні діти є дітьми Божими, а діти обітниці вважаються нащадками.
045	ROM	009	009	Бо ось якими були слова обітниці: «У призначений час Я повернуся, і у Сарри буде син».
045	ROM	009	010	І не тільки це, але й Ревека [отримала обітницю], завагітнівши від нашого батька Ісаака.
045	ROM	009	011	Бо коли [близнюки] ще не народилися й не зробили нічого доброго чи поганого (щоб намір Божий у вибранні залишився
045	ROM	009	012	не від учинків, але від Того, Хто кличе), їй було сказано: «Старший служитиме молодшому».
045	ROM	009	013	Як написано: «Якова Я полюбив, а Ісава зненавидів».
045	ROM	009	014	Що тоді скажемо? Невже Бог несправедливий? Зовсім ні!
045	ROM	009	015	Бо Він каже Мойсеєві: «Я помилую того, кого хочу помилувати, і зглянуся над тим, над ким хочу зглянутись».
045	ROM	009	016	Отже, це залежить не від того, хто хоче, і не від того, хто біжить, а від Божої милості.
045	ROM	009	017	Бо Писання говорить фараонові: «Я поставив тебе для того, щоб показати через тебе Мою силу й щоб ім’я Моє звіщалося по всій землі».
045	ROM	009	018	Отже, [Бог] милує, кого хоче, і, кого хоче, робить черствим.
045	ROM	009	019	Хтось мені скаже: «Чому тоді Він звинувачує? Бо хто здатний противитися Його волі?»
045	ROM	009	020	Але хто ти, людино, щоб сперечатися з Богом? Чи виріб скаже тому, хто його створив: «Чому ти зробив мене таким?»
045	ROM	009	021	Хіба гончар не має влади над глиною, щоб із тієї ж глини зробити одну посудину для почесного вжитку, а іншу – для звичайного?
045	ROM	009	022	А що, коли Бог, бажаючи проявити [Свій] гнів і виявити Свою силу, з великим терпінням щадив посудини гніву, підготовлені до знищення,
045	ROM	009	023	щоб виявити багатство Своєї слави посудинам Його милосердя, які Він заздалегідь підготував до слави, –
045	ROM	009	024	нам, покликаним не тільки з-поміж юдеїв, але й з-поміж язичників?
045	ROM	009	025	Як сказав у Осії: «Я назву Моїм народом не Мій народ і нелюбу – улюбленою»,
045	ROM	009	026	а також: «Там, де їм було сказано: „Ви не Мій народ“, їх будуть називати синами живого Бога».
045	ROM	009	027	Ісая проголошує про Ізраїль: «Навіть якщо кількість синів Ізраїля буде як морського піску, врятований буде лише залишок.
045	ROM	009	028	Бо Господь швидко та остаточно виконає Своє Слово на землі».
045	ROM	009	029	І як сказав Ісая раніше: «Якби Господь Воїнств не залишив нам нащадка, ми б стали як Содом й були б подібні до Гоморри».
045	ROM	009	030	Що тоді скажемо? Язичники, які не прагнули праведності, здобули її – праведність, яка походить від віри.
045	ROM	009	031	А Ізраїль, який шукав Закону праведності, не досягнув цього.
045	ROM	009	032	Чому? Тому що вони [шукали] не вірою, а ділами Закону. Вони спіткнулися об камінь спотикання.
045	ROM	009	033	Як написано: «Ось я кладу на Сіоні Камінь спотикання і Скелю падіння, і той, хто вірить у Нього, не буде осоромлений».
045	ROM	010	001	Брати, бажання мого серця й молитва до Бога за [ізраїльтян] – про їхнє спасіння.
045	ROM	010	002	Бо я свідчу їм, що вони ревно ставляться до Бога, але без належного пізнання.
045	ROM	010	003	Оскільки, не знаючи Божої праведності й намагаючись встановити власну, вони не підкорилися Божій праведності.
045	ROM	010	004	Бо Христос є метою Закону для виправдання кожного, хто вірить.
045	ROM	010	005	Мойсей пише про праведність від Закону: «Людина, яка виконуватиме його настанови, буде жити ними».
045	ROM	010	006	Але про праведність від віри говорить: «Не кажи у своєму серці: „Хто зійде на небо?“ (щоб привести Христа додолу)
045	ROM	010	007	або „Хто зійде в безодню?“ (щоб Христа воскресити з мертвих)».
045	ROM	010	008	Але що каже [Писання]? «Слово біля тебе, у твоїх устах і у твоєму серці». Це слова віри, яку ми проповідуємо.
045	ROM	010	009	Якщо ти визнаєш устами, що Ісус є Господом, і повіриш своїм серцем, що Бог воскресив Його з мертвих, то будеш спасенний.
045	ROM	010	010	Бо серцем віримо для виправдання, а устами проголошуємо для спасіння.
045	ROM	010	011	Як говорить Святе Письмо: «Кожен, хто вірить у Нього, не буде осоромлений».
045	ROM	010	012	Адже немає різниці між юдеєм та язичником: Той Самий Господь над усіма, щедро благословляє всіх, хто кличе Його,
045	ROM	010	013	бо «кожний, хто прикличе ім’я Господнє, буде спасенний».
045	ROM	010	014	Але як зможуть покликати Того, у Кого не повірили? І як зможуть повірити в Того, про Кого не чули? І як зможуть почути без проповідника?
045	ROM	010	015	І як будуть проповідувати, якщо їх не буде послано? Як написано: «Які гарні ноги тих, хто приносить Добру Звістку!»
045	ROM	010	016	Однак не всі сприйняли Добру Звістку. Бо Ісая каже: «Господи, хто повірив почутому від нас?»
045	ROM	010	017	Тож віра приходить від слухання, а слухання – через Слово Христа.
045	ROM	010	018	Але я запитую: невже вони не чули? Навпаки! «По всій землі розходиться їхній голос, і до краю всесвіту – їхні слова».
045	ROM	010	019	Ще раз запитую: хіба Ізраїль не знав? Першим говорить Мойсей: «Я спонукаю вас до ревнощів через тих, хто не є народом; через народ, який не має розуміння, роздратую вас».
045	ROM	010	020	А Ісая сміливо каже: «Мене знайшли ті, хто не шукав; Я відкрив Себе тим, хто не питав про Мене».
045	ROM	010	021	А про Ізраїль він каже: «Цілий день Я простягав Свої руки до непокірного й впертого народу».
045	ROM	011	001	Я запитую тоді: чи Бог відкинув Свій народ? Зовсім ні! Адже я сам ізраїльтянин, нащадок Авраама з роду Веніаміна.
045	ROM	011	002	Бог не відкинув Свого народу, який Він знав заздалегідь. Невже ви не знаєте, що пише Писання про те, як Ілля скаржився Богові на Ізраїль?
045	ROM	011	003	«Господи, вони вбили Твоїх пророків і зруйнували Твої жертовники. Я єдиний, хто залишився, і вони намагаються вбити мене».
045	ROM	011	004	І що ж йому відповів Бог? «Я зберіг для Себе сім тисяч мужів, які не схилили колін перед Ваалом».
045	ROM	011	005	Так само й тепер є останок, обраний благодаттю.
045	ROM	011	006	І якщо благодаттю, то не за ділами, інакше благодать уже не була би благодаттю.
045	ROM	011	007	І що ж? Того, чого так наполегливо прагнув народ Ізраїлю, він не отримав, але отримали обрані, а інші закам’яніли,
045	ROM	011	008	як написано: «Бог дав їм дух затьмарення, щоб очі не бачили й вуха не чули, аж до цього дня».
045	ROM	011	009	А Давид каже: «Нехай трапеза їхня стане для них пасткою та приманкою на спотикання й на відплату для них.
045	ROM	011	010	Нехай потемніють їхні очі, щоб не бачили, і нехай їхні спини будуть зігнуті назавжди».
045	ROM	011	011	Тож я запитую: чи вони спіткнулися, щоб упасти? Зовсім ні! Швидше через їхнє падіння спасіння прийшло до язичників, щоб спонукати їх до ревнощів.
045	ROM	011	012	Але якщо їхнє падіння є багатством для світу, а їхня втрата є багатством для язичників, то наскільки більші багатства принесе їхня повнота!
045	ROM	011	013	Звертаюся до вас, язичників, оскільки я, апостол язичників, звеличую своє служіння
045	ROM	011	014	у надії, що викличу ревнощі в моїх рідних, щоб рятувати декого з них.
045	ROM	011	015	Бо якщо їхнє відторгнення [принесло] світові примирення, [то що принесе] їхнє прийняття, як не воскресіння з мертвих?
045	ROM	011	016	Якщо закваска свята, то й все тісто [святе]; якщо корінь святий, то й гілки [святі].
045	ROM	011	017	Якщо ж деякі гілки були відламані, а ти, дика оливко, була прищеплена серед них і тепер стала живитися з кореня та соку оливкового дерева,
045	ROM	011	018	не вихваляйся перед гілками. Якщо ж вихваляєшся, [то пам’ятай, що] не ти підтримуєш корінь, але корінь підтримує тебе.
045	ROM	011	019	Отже, скажеш: «Гілки були відламані, щоб я був прищеплений».
045	ROM	011	020	Добре. Але вони були відламані через невіру, а ти тримаєшся завдяки вірі. Не будь нахабним, але май страх.
045	ROM	011	021	Бо якщо Бог не пощадив природних гілок, Він не пощадить і тебе.
045	ROM	011	022	Отже, зважай на доброту й суворість Бога: суворість до тих, хто відпав, але доброту до тебе, за умови, що ти залишишся в Його доброті. Інакше Він і тебе відріже.
045	ROM	011	023	І якщо вони не залишатимуться в невірі, то будуть прищеплені, адже Бог має силу їх знову прищепити.
045	ROM	011	024	Бо якщо ти, відрізаний від дикого за своєю природою оливкового дерева, всупереч природі був прищеплений до доброго оливкового дерева, то наскільки легше ці природні гілки будуть прищеплені до власного оливкового дерева!
045	ROM	011	025	Брати, щоб ви не вважали себе розумнішими, ніж ви є, я не хочу залишити вас у невіданні щодо цієї таємниці: зачерствіння спало на частину Ізраїлю, і так буде, поки не увійде повна [кількість] язичників,
045	ROM	011	026	і таким чином увесь Ізраїль буде спасенний. Як написано: «Визволитель прийде із Сіону; Він відверне безбожність від Якова.
045	ROM	011	027	І це Мій Завіт із ними, коли Я усуну їхні гріхи».
045	ROM	011	028	Щодо Доброї Звістки, то вони вороги задля вас, але щодо обрання, то вони улюблені через праотців,
045	ROM	011	029	адже Божі дари та Його покликання непохитні.
045	ROM	011	030	Так само як ви колись були неслухняні Богові, але тепер отримали милість через їхню непокірність,
045	ROM	011	031	так і вони нині стали непокірними, щоб через милосердя Боже до вас і вони могли отримати милість.
045	ROM	011	032	Адже Бог замкнув усіх у непокору, щоб помилувати всіх.
045	ROM	011	033	О, глибино багатства, мудрості й знання Бога! Які незбагненні Його суди й недосліджені шляхи Його!
045	ROM	011	034	«Хто пізнав задум Господа? Або хто був Його радником?»
045	ROM	011	035	«Хто колись дав щось Богові, щоб Він мусив повернути?»
045	ROM	011	036	Адже все від Нього, через Нього й для Нього. Йому слава навіки! Амінь.
045	ROM	012	001	Тому я закликаю вас, брати, заради милості Божої принесіть свої тіла як живу, святу й приємну Богові жертву. [Це буде] ваше духовне служіння.
045	ROM	012	002	Не підлаштовуйтесь під цей світ, але перемінюйтеся, оновлюючи ваш розум, щоб ви могли пізнати, що воля Божа добра, приємна й досконала.
045	ROM	012	003	Через дану мені благодать я кажу кожному з вас: не будьте зарозумілі, а судіть про себе розумно, відповідно до віри, яку Бог розподілив кожному з вас.
045	ROM	012	004	Бо як одне тіло складається з багатьох частин і всі вони не мають однакової ролі,
045	ROM	012	005	так і ми, хоч нас і багато, утворюємо одне тіло в Христі, і кожен є частиною тіла одне одного.
045	ROM	012	006	Ми маємо різні дари згідно з наданою нам благодаттю. Якщо [хтось має дар] пророкувати, [хай пророкує] відповідно до віри,
045	ROM	012	007	якщо [хтось має дар] служіння, [хай] служить, якщо [дар] навчати, [хай] навчає,
045	ROM	012	008	якщо [дар] підбадьорювати, [хай] підбадьорює, якщо [дар] допомагати, [хай] допомагає зі щирістю; якщо [дар] керівництва, [хай робить це] старанно, якщо [дар] виявляти милосердя, [хай робить це] з радістю.
045	ROM	012	009	Нехай ваша любов буде щирою. Ненавидьте зло, тримайтеся добра.
045	ROM	012	010	Любіть одне одного по-братерськи. Шануйте одне одного більше, ніж самих себе.
045	ROM	012	011	У старанності не лінуйтеся, палайте духом, служачи Господеві.
045	ROM	012	012	Будьте радісними в надії, терплячими в скорботі та відданими в молитві.
045	ROM	012	013	Допомагайте святим у їхніх потребах. Прагніть завжди виявляти гостинність.
045	ROM	012	014	Благословляйте тих, хто вас переслідує; благословляйте, а не проклинайте.
045	ROM	012	015	Радійте з тими, хто радіє, і плачте з тими, хто плаче.
045	ROM	012	016	Живіть у порозумінні одне з одним. Не будьте зарозумілі, але наслідуйте покірних. Не будьте мудрими у власних очах.
045	ROM	012	017	Не відплачуйте нікому злом за зло. Дбайте про те, що є добрим в очах усіх людей.
045	ROM	012	018	Якщо можливо, наскільки це залежить від вас, живіть у мирі з усіма людьми.
045	ROM	012	019	Улюблені, не мстіть за себе, але залиште місце для [Божого] гніву, бо написано: «Мені належить помста і відплата», – каже Господь.
045	ROM	012	020	Тож: «Якщо твій ненависник голодний, нагодуй його хлібом; а якщо він спраглий, то дай йому напитися. Адже так ти збереш йому розжарене вугілля на голову».
045	ROM	012	021	Не дозволь злу перемогти тебе, але зло перемагай добром.
045	ROM	013	001	Кожна людина нехай підкоряється вищій владі, бо немає влади, крім тієї, яку встановив Бог. [Влади], які існують, були встановлені Богом.
045	ROM	013	002	Отже, той, хто противиться владі, противиться Божому порядку, а ті, хто противиться, накликають на себе суд.
045	ROM	013	003	Адже правителі не страшні для тих, хто чинить добрі діла, а для тих, хто чинить зло. Хочеш не боятися влади? Тоді роби те, що добре, й отримаєш похвалу від неї.
045	ROM	013	004	Бо [правитель] – це служитель Бога тобі на добро. Але якщо будеш чинити зло, бійся, бо недаремно він носить меч. Він слуга Божий, месник, який приносить покарання тому, хто чинить зло.
045	ROM	013	005	Отже, потрібно підкорятися не лише через [страх його] гніву, але й через сумління.
045	ROM	013	006	Тому ви й платите податки, бо [влада] – Божі слуги, які постійно зайняті своїми обов’язками.
045	ROM	013	007	Віддайте всім належне: кому податок – податок, кому мито – мито, кому повагу – повагу, кому пошану – пошану.
045	ROM	013	008	Нікому нічого не будьте винні, окрім взаємної любові, бо хто любить іншого, той виконав Закон.
045	ROM	013	009	Адже заповіді: «Не чини перелюбу», «Не вбивай», «Не вкради», «Не бажай» і будь-яка інша заповідь містяться в цьому слові: «Люби ближнього свого, як самого себе».
045	ROM	013	010	Любов не чинить ближньому зла. Тому любов – це і є виконання Закону.
045	ROM	013	011	Тим більше ви знаєте, [який це] час, що вже настала пора прокинутися від сну, бо наше спасіння ближче зараз, ніж коли ми повірили.
045	ROM	013	012	Ніч майже закінчилася, і наближається день. Тож відкиньмо діла темряви й зодягнімось у зброю світла.
045	ROM	013	013	Поводьмося пристойно, як удень, не в гульні та пияцтві, не в перелюбі та розпусті, не у сварках та заздрощах.
045	ROM	013	014	Але зодягніться в Господа Ісуса Христа і турботу про тіло не перетворюйте в пристрасть.
045	ROM	014	001	Щиро приймайте слабкого у вірі, без суперечок про спірні думки.
045	ROM	014	002	Один вірить, що можна їсти все, а інший, слабкий у вірі, їсть лише овочі.
045	ROM	014	003	Той, хто їсть [усе без розбору], не повинен зневажати того, хто не їсть, а той, хто не їсть [усього], не повинен судити того, хто їсть, адже Бог його прийняв.
045	ROM	014	004	Хто ти, щоб судити чужого слугу? Його господар [вирішує], стоїть він чи падає. Але він буде стояти, бо Господь здатний підтримати його.
045	ROM	014	005	Хтось вважає один день важливішим від іншого, а хтось вважає всі дні [однаковими]. Нехай кожний тримається свого переконання.
045	ROM	014	006	Хто вважає один день [особливим], робить це для Господа. Хто їсть м’ясо, той робить це для Господа, бо дякує Богові; і хто не їсть, той теж робить це для Господа й дякує Богові.
045	ROM	014	007	Бо ніхто з нас не живе для себе й ніхто з нас не помирає для себе.
045	ROM	014	008	Якщо ми живемо, живемо для Господа, і якщо вмираємо, вмираємо для Господа. Отже, чи живемо, чи вмираємо, ми належимо Господеві.
045	ROM	014	009	Бо саме для цього Христос помер і воскрес, щоб бути Господом як мертвих, так і живих.
045	ROM	014	010	Тоді чому ти осуджуєш свого брата? Або чому ти зневажаєш свого брата? Адже всі ми будемо стояти перед судом Божим.
045	ROM	014	011	Бо написано: «Як Я живу, – промовляє Господь, – так кожне коліно схилиться переді Мною і кожен язик визнає Бога».
045	ROM	014	012	Тож кожен із нас відповідатиме за себе перед Богом.
045	ROM	014	013	Тому не будемо осуджувати одне одного. Краще постановіть не ставити жодної перешкоди чи спокуси братові.
045	ROM	014	014	Я знаю й повністю переконаний у Господі Ісусі, що нічого не є нечистим саме по собі. Але якщо хтось вважає щось нечистим, то для того це нечисте.
045	ROM	014	015	Якщо твій брат засмучений через твою їжу, то ти більше не дієш по любові. Не знищуй своєю їжею того, за кого помер Христос.
045	ROM	014	016	Не [допускайте], щоб зневажалося те добре, що у вас є.
045	ROM	014	017	Бо Царство Боже – це не їжа та пиття, а праведність, мир та радість у Святому Дусі,
045	ROM	014	018	бо кожен, хто служить Христу таким чином, той до вподоби Богові й шанований людьми.
045	ROM	014	019	Отже, дбаймо про те, що веде до миру та взаємного збудування.
045	ROM	014	020	Не руйнуйте Божого діла заради їжі. Уся їжа чиста, але погано, якщо людина їсть так, що спричиняє цим комусь спотикання.
045	ROM	014	021	Краще не їсти м’яса, не пити вина й не робити чогось, через що брат твій спотикається, спокушається чи слабне.
045	ROM	014	022	Отже, віру, яку ти маєш, зберігай між собою і Богом. Блаженний той, хто не засуджує себе за власне рішення.
045	ROM	014	023	Але хто має сумніви, коли їсть, той вже засуджений, бо [поводиться] не відповідно до віри, а все, що не від віри, – це гріх.
045	ROM	015	001	Ми, сильні, повинні нести немочі слабких, а не собі [лише] догоджати.
045	ROM	015	002	Кожен із нас нехай догоджає ближньому на добро, для [духовного] збудування.
045	ROM	015	003	Бо і Христос не догоджав Собі, але, як написано: «Зневага тих, хто ганьбить Тебе, впала на Мене».
045	ROM	015	004	Усе, що було написано в минулому, написано для нашого навчання, щоб через терпіння та підбадьорення, яке дає Писання, ми мали надію.
045	ROM	015	005	Нехай Бог, Який дарує терпіння та підбадьорення, дарує вам бути однодумними між собою, за прикладом Ісуса Христа,
045	ROM	015	006	щоб ви однією думкою й одним голосом прославили Бога й Отця Господа нашого Ісуса Христа.
045	ROM	015	007	Тож приймайте одне одного так само, як Христос прийняв вас до слави Божої.
045	ROM	015	008	Бо я кажу вам: Христос став слугою обрізання для Божої істини, щоб підтвердити обітниці, дані патріархам,
045	ROM	015	009	і щоб язичники прославили Бога за Його милість. Як написано: «За це я славитиму Тебе серед народів, Господи, та імені Твоєму співатиму [хвалу]».
045	ROM	015	010	І ще сказано: «Радійте, язичники, з Його народом!»
045	ROM	015	011	І знов: «Славте Господа, усі народи! Хваліть Його, усі племена!»
045	ROM	015	012	І знов Ісая каже: «Прийде Корінь Єссея і стане панувати над народами, на Нього народи покладуть усю надію».
045	ROM	015	013	Нехай Бог надії наповнить вас усією радістю й миром у вірі, щоб ви силою Святого Духа були наповнені надією.
045	ROM	015	014	Я переконаний, брати мої, що ви самі сповнені добра, наповнені всяким знанням і можете навчити одне одного.
045	ROM	015	015	І все ж я написав вам, подекуди сміливіше, щоб нагадати вам про деякі речі через дану мені Богом благодать
045	ROM	015	016	бути служителем Ісуса Христа для язичників, виконувати священницьке служіння й проголошувати Добру Звістку Божу, щоб язичники стали приношенням жертовним, приємним та освяченим Святим Духом.
045	ROM	015	017	Отже, я маю, чим похвалитися в Ісусі Христі щодо служіння Богові.
045	ROM	015	018	Я б не наважився говорити ні про що, крім того, що Христос зробив через мене, – словом і ділом, – щоб привести язичників до послуху перед Богом через мої слова та вчинки,
045	ROM	015	019	а також силою ознак та чудес і силою Божого Духа. Отже, з Єрусалима й повсюди аж до Іллірика я повністю проголосив Добру Звістку Христа.
045	ROM	015	020	Моєю метою завжди було проповідувати Добру Звістку там, де Христос не був відомий, щоб не будувати на основі, закладеній кимось іншим,
045	ROM	015	021	як і написано: «Ті, кому про Нього не казали, побачать, і ті, хто не чув, зрозуміють».
045	ROM	015	022	Тому я неодноразово стикався з перешкодами на шляху до вас.
045	ROM	015	023	Але тепер, не маючи більше [такого] місця в цих землях, я вже кілька років прагну відвідати вас.
045	ROM	015	024	Я планую зробити це, коли вирушу до Іспанії, і сподіваюся побачити вас під час проїзду, щоб ви допомогли мені в моїй подорожі туди, після того, як я деякий час насолоджуватимусь вашим товариством.
045	ROM	015	025	Однак тепер я їду до Єрусалима, щоб послужити там святим,
045	ROM	015	026	бо Македонія та Ахая були раді зібрати деяку пожертву для бідних серед святих в Єрусалимі.
045	ROM	015	027	Вони були раді це зробити, адже були їхніми боржниками. Як юдеї поділилися духовними благами з язичниками, так і язичники зобов’язані послужити їм матеріально.
045	ROM	015	028	Отже, коли я це владнаю й переконаюся, що вони отримали цей дар, то вирушу в Іспанію й дорогою відвідаю вас.
045	ROM	015	029	Я знаю, що коли я прийду до вас, то прийду в повноті благословення Христа.
045	ROM	015	030	Я закликаю вас, брати, через Господа нашого Ісуса Христа й через любов Духа, щоб ви разом зі мною молилися за мене до Бога,
045	ROM	015	031	щоб я був врятований від невіруючих в Юдеї і щоб моє служіння в Єрусалимі було до вподоби святим;
045	ROM	015	032	щоб я з радістю прийшов до вас, якщо на те воля Божа, і відпочив разом із вами.
045	ROM	015	033	Нехай Бог миру буде з усіма вами. Амінь.
045	ROM	016	001	Я представляю вам нашу сестру Фіву, служницю церкви в Кенхреях.
045	ROM	016	002	Прийміть її в Господі, як личить святим, і допомагайте їй у всьому, у чому вона матиме потребу, бо вона була помічницею багатьом і мені також.
045	ROM	016	003	Привітайте Прискіллу та Акилу, моїх співпрацівників у Христі Ісусі.
045	ROM	016	004	Вони готові були покласти свої голови заради мене. Не тільки я їм дякую, але й усі церкви язичників.
045	ROM	016	005	Привітайте також церкву, яка збирається в їхньому домі. Привітайте мого улюбленого [друга] Епенета, який першим навернувся до Христа в Азії.
045	ROM	016	006	Привітайте Марію, яка багато працювала для вас.
045	ROM	016	007	Привітайте Андроніка та Юнію, моїх родичів, які були зі мною у в’язниці. Їх поважають серед апостолів, і вони раніше за мене увірували в Христа.
045	ROM	016	008	Привітайте Амплія, мого улюбленого [друга] в Господі.
045	ROM	016	009	Вітайте Урбана, який працював разом зі мною в Христі, [а також] і мого улюбленого [друга] Стахія.
045	ROM	016	010	Привітайте Апеллеса, чия вірність у Христі витримала випробування. Привітайте тих, хто належить до дому Аристовула.
045	ROM	016	011	Привітайте Іродіона, мого родича. Привітайте тих із дому Наркіса, хто в Господі.
045	ROM	016	012	Привітайте Трифену та Трифосу, які наполегливо працюють у Господі. Привітайте мою улюблену Персиду, яка багато працювала в Господі.
045	ROM	016	013	Привітайте Руфа, обраного в Господі, і його матір, яка й мені була матір’ю.
045	ROM	016	014	Привітайте Асинкрита, Флегона, Гермеса, Патрова, Гермаса та інших братів, які знаходяться з ними.
045	ROM	016	015	Привітайте Філолога, Юлію, Нірея та його сестру, Олімпа та всіх святих, які з ними.
045	ROM	016	016	Вітайте одне одного святим поцілунком. Усі Христові церкви вітають вас.
045	ROM	016	017	Я закликаю вас, брати, остерігайтеся тих, хто спричиняє розбіжності й ставить на вашому шляху перешкоди, що суперечать вченню, яке ви прийняли. Уникайте їх.
045	ROM	016	018	Бо такі люди служать не нашому Господу Христу, а власному череву, і через своє красномовство й лестощі вони обманюють серця невинних.
045	ROM	016	019	Усі чули про ваш послух, тому я радію за вас, але хочу, щоб ви були мудрими в тому, що добре, і невинними в тому, що зле.
045	ROM	016	020	Бог миру незабаром розчавить сатану під вашими ногами. Благодать Господа нашого Ісуса нехай буде з вами.
045	ROM	016	021	Тимофій, з яким працюємо разом, надсилає вам привітання, як і Луцій, Ясон та Сосипатр, мої родичі.
045	ROM	016	022	Я, Терцій, що записав цього листа, теж вітаю вас у Господі.
045	ROM	016	023	Гай, який гостинно приймає мене та всю церкву, надсилає вам привітання. Ераст, міський скарбник, і наш брат Квартус також надсилають вам привітання.
045	ROM	016	024	Благодать нашого Господа Ісуса Христа нехай буде з усіма вами! Амінь.
045	ROM	016	025	Тому, Хто здатний зміцнити вас відповідно до моєї Доброї Звістки та проповіді Ісуса Христа, згідно з відкриттям таємниці, прихованої споконвіку,
045	ROM	016	026	але тепер за наказом вічного Бога відкритої усім народам через Писання пророків, на послух вірі;
045	ROM	016	027	єдиному мудрому Богові через Ісуса Христа слава навіки! Амінь.
#
# BOOK	046	1CO	1 Corinthians	1 до коринтян
046	1CO	001	001	Павло, покликаний з волі Божої бути апостолом Христа Ісуса, і брат Состен.
046	1CO	001	002	Церкві Божій в Коринфі, тим, хто освячений у Христі Ісусі та покликаний бути Його святим [народом], разом з усіма, хто призиває в будь-якому місці ім’я нашого Господа Ісуса Христа – [Господа] їхнього й нашого.
046	1CO	001	003	Благодать вам і мир від Бога, нашого Отця, і від Господа Ісуса Христа.
046	1CO	001	004	Я завжди дякую моєму Богові за вас і за Його благодать, надану вам у Христі Ісусі.
046	1CO	001	005	Бо в Ньому ви збагатились у всьому: і в усякому слові, і в усякому знанні,
046	1CO	001	006	оскільки свідчення про Христа підтвердилося у вас.
046	1CO	001	007	Тож вам, що очікуєте з’явлення нашого Господа Ісуса Христа, не бракує жодного дару благодаті.
046	1CO	001	008	Він зміцнить вас до кінця, [щоб ви були] невинними в День нашого Господа Ісуса Христа.
046	1CO	001	009	Вірний Бог, через Якого ви покликані до спільності з Його Сином Ісусом Христом, нашим Господом.
046	1CO	001	010	Закликаю вас, брати, іменем нашого Господа Ісуса Христа, щоб ви всі говорили одне й щоб не було між вами розділень, натомість майте цілковиту єдність у думках і розумінні.
046	1CO	001	011	Адже, брати мої, [люди] Хлої доповіли мені, що між вами існують сварки.
046	1CO	001	012	Я маю на увазі, що одні з вас кажуть: «Я – Павла!», інші: «Я – Аполлоса!», ще інші: «Я – Кифи!» або: «Я – Христа!»
046	1CO	001	013	Невже Христос поділений? Чи, може, Павло був розіп’ятий за вас? Чи, може, ви в ім’я Павла були хрещені?
046	1CO	001	014	Я дякую Богові за те, що не хрестив жодного з вас, окрім Криспа та Гая,
046	1CO	001	015	щоб ніхто не сказав, що ви були хрещені в моє ім’я.
046	1CO	001	016	[Щоправда,] я охрестив і дім Стефана, але не знаю, чи хрестив я ще когось іншого.
046	1CO	001	017	Бо Христос послав мене не хрестити, а звіщати Добру Звістку, причому не мудрістю красномовства, щоб хрест Христа не був позбавлений [своєї сили].
046	1CO	001	018	Адже звістка хреста – це безумство для тих, хто гине, але для нас, спасенних, – це Божа сила.
046	1CO	001	019	Бо написано: «Я знищу мудрість мудрих та відкину розум розумних».
046	1CO	001	020	Де мудрець? Де книжник? Де мислитель цього віку? Хіба Бог не обернув на безумство мудрість світу?
046	1CO	001	021	Оскільки за великою мудрістю Бога світ, незважаючи на всю [свою] мудрість, так і не зміг пізнати Бога, [то] до вподоби було Богу спасти тих, хто вірить, через безумство проповіді [Доброї Звістки].
046	1CO	001	022	Бо юдеї вимагають знаків, греки шукають мудрості,
046	1CO	001	023	а ми проповідуємо розіп’ятого Христа – камінь спотикання для юдеїв і безумство для язичників.
046	1CO	001	024	Але для покликаних – чи то юдеїв, чи то греків – Христос є силою та мудрістю Бога.
046	1CO	001	025	Адже Боже безумство мудріше від людей і Божа слабкість сильніша від людей.
046	1CO	001	026	Брати, зверніть увагу на ваше покликання: [серед вас] небагато по-людському мудрих, небагато сильних, небагато вельможних.
046	1CO	001	027	Але Бог обрав безумне світу, щоб осоромити мудрих, і Бог обрав слабке світу, щоб осоромити сильних.
046	1CO	001	028	Бог обрав низьке та зневажене світу, те, чого [ніби] не існує, аби скасувати те, що існує,
046	1CO	001	029	щоб жодна людина не вихвалялася перед Богом.
046	1CO	001	030	Завдяки Йому ви знаходитесь у Христі Ісусі, Який став для нас мудрістю від Бога, праведністю, святістю та відкупленням,
046	1CO	001	031	адже написано: «Той, хто вихваляється, нехай вихваляється в Господі».
046	1CO	002	001	Так і я, брати, прибувши до вас, не прийшов звіщати Божу таємницю майстерністю слова або мудрістю,
046	1CO	002	002	адже я вирішив не знати серед вас нічого, окрім Ісуса Христа, і то Його розіп’ятого.
046	1CO	002	003	Я перебував серед вас у слабкості, у страху та у великому тремтінні.
046	1CO	002	004	Моє слово та моя проповідь не [полягали] в переконливих словах мудрості, а в прояві Духа та сили,
046	1CO	002	005	щоб ваша віра [ґрунтувалася] не на мудрості людей, а на силі Бога.
046	1CO	002	006	Усе ж таки ми говоримо про мудрість між довершеними, а не про мудрість цього віку й не про керівників цього віку, які проходять.
046	1CO	002	007	Ми говоримо про Божу мудрість, заховану в таємниці, яку Бог заздалегідь призначив для нашої слави перед віками.
046	1CO	002	008	І цієї мудрості не пізнав жоден із правителів цього віку, бо якби пізнали, то не розіп’яли б Господа слави.
046	1CO	002	009	Але як написано: «Око не бачило, та вухо не чуло, і до серця людського не підіймалося те, що Бог приготував тим, хто любить Його».
046	1CO	002	010	А нам Бог відкрив це через Духа. Адже Дух усе досліджує, навіть Божі глибини.
046	1CO	002	011	І дійсно, хто знає те, що є в людині, як не людський дух, який є в ній? Так само ніхто не знає те, що є в Бозі, окрім Божого Духа.
046	1CO	002	012	Ми ж не маємо духа світу, але Духа від Бога, щоб знати те, що дароване нам Богом.
046	1CO	002	013	І говоримо про це не словами, яких навчає людська мудрість, а [словами,] вивченими в Дусі, пояснюючи духовне духовним.
046	1CO	002	014	А плотська людина не приймає того, що від Божого Духа, бо для неї це безумство; і вона не може [цього] пізнати, адже про це можна судити лише духовно.
046	1CO	002	015	Духовний судить усе, а його ніхто не судить.
046	1CO	002	016	Адже «Хто пізнав задум Господа, щоб порадити Йому?» Ми ж маємо розум Христа.
046	1CO	003	001	Брати, навіть я не зміг говорити з вами як із духовними [людьми], а [говорив] як із тілесними, як із немовлятами в Христі.
046	1CO	003	002	І годував вас молоком, а не твердою їжею, бо ви не могли [її їсти]. Та навіть зараз не можете,
046	1CO	003	003	оскільки ви ще досі тілесні. Адже якщо між вами ще є заздрість, сварки та розділення, то хіба ви не тілесні й не поводитесь, як [інші] люди?
046	1CO	003	004	Ось коли хтось каже: «Я – Павла!», а інший: «Я – Аполлоса!», то хіба ви не поводитеся так, як [інші] люди?
046	1CO	003	005	Адже хто такий Аполлос? Чи хто такий Павло? Служителі, через яких ви повірили, як кожному дав Господь.
046	1CO	003	006	Я посадив, Аполлос полив, але Бог зростив.
046	1CO	003	007	Тому ні той, хто садить, ні той, хто поливає, не є кимось, а лише Бог, Який зрощує.
046	1CO	003	008	Хто садить і хто поливає – одне, але кожен отримає нагороду згідно зі своєю працею.
046	1CO	003	009	Адже ми Божі працівники, а ви – Божа нива, Божа будівля.
046	1CO	003	010	За Божою благодаттю, даною мені, я, як мудрий будівельник, заклав основу, а інший будує на ній. Але нехай кожен дивиться уважно, як будує.
046	1CO	003	011	Адже ніхто не може закласти іншої основи замість вже закладеної, якою є Ісус Христос.
046	1CO	003	012	А якщо хтось будує на цій основі золотом, сріблом, дорогоцінним камінням, деревом, травою чи соломою,
046	1CO	003	013	то праця кожного стане явною: День [Ісуса Христа][все] прояснить, бо вогонь виявить усе й перевірить роботу кожного.
046	1CO	003	014	Якщо збудоване [людиною] вистоїть, вона отримає нагороду,
046	1CO	003	015	а якщо її праця згорить, вона зазнає збитків, хоча сама буде спасенна, але наче крізь вогонь.
046	1CO	003	016	Чи не знаєте, що ви – Божий храм і Дух Бога проживає у вас?
046	1CO	003	017	Якщо хтось зруйнує Божий храм, то його зруйнує Бог, тому що Божий храм святий, а ним є ви.
046	1CO	003	018	Нехай ніхто не обманює себе! Якщо хтось із вас вважає себе мудрим у цьому віці, нехай стане безумним, щоб стати мудрим!
046	1CO	003	019	Адже мудрість цього світу – це безумство перед Богом. Бо написано: «Він ловить мудреців їхньою ж хитрістю».
046	1CO	003	020	І знову: «Господь знає думки мудрих, що вони – марнота».
046	1CO	003	021	Отже, нехай ніхто не вихваляється людьми, бо вам належить усе:
046	1CO	003	022	чи Павло, чи Аполлос, чи Кифа, чи світ, чи життя, чи смерть, чи теперішнє, чи майбутнє – усе ваше,
046	1CO	003	023	ви ж – Христові, а Христос – Божий.
046	1CO	004	001	Нехай люди сприймають нас як слуг Христа й управителів Божих таємниць.
046	1CO	004	002	А від управителів вимагається, щоб кожен був вірний.
046	1CO	004	003	І мене найменше хвилює те, як мене судитимете ви чи людський суд. Навіть більше, я й сам себе не осуджую.
046	1CO	004	004	Моє сумління чисте, але не через це я виправданий: Господь – Той, Хто судить мене.
046	1CO	004	005	Тому нічого не судіть передчасно, поки не прийде Господь, Який освітить заховане в темряві та покаже наміри сердець. Тоді кожен отримає свою похвалу від Бога.
046	1CO	004	006	Це, брати, я відніс до себе та Аполлоса задля вас, щоб від нас ви навчилися, [що означає]: «Нічого понад те, що написано», аби ви не загордилися один перед одним.
046	1CO	004	007	Адже хто робить тебе особливим? Що ти маєш такого, чого б не отримав? І якщо ти це отримав, чому вихваляєшся, ніби не отримав?
046	1CO	004	008	Ви вже наситилися! Ви вже збагатилися! Ви почали царювати без нас! І хоч би дійсно почали царювати, щоб і ми царювали разом із вами!
046	1CO	004	009	Адже я думаю, що Бог поставив нас, апостолів, останніми [в черзі], як призначених для смерті [на арені], бо ми стали видовищем для світу, ангелів та людей.
046	1CO	004	010	Ми безумні заради Христа, а ви ж мудреці в Христі! Ми слабкі, а ви сильні! Ви в пошані, а ми знеславлені!
046	1CO	004	011	І досі ми відчуваємо голод та спрагу, ходимо в лахмітті, зносимо побої, не маємо житла,
046	1CO	004	012	виснажуємося, працюючи важко своїми руками. Коли нас проклинають, ми благословляємо; нас переслідують, а ми терпимо;
046	1CO	004	013	коли нас ганьблять, ми підбадьорюємо. Ми стали наче сміття для світу, наче нечистоти для всіх дотепер.
046	1CO	004	014	Я пишу вам це не для того, щоб осоромити вас, а для того, щоб наставити як моїх любих дітей.
046	1CO	004	015	Навіть якби ви мали десять тисяч наставників, батьків у вас небагато. Адже я породив вас у Христі Ісусі через Добру Звістку.
046	1CO	004	016	Тож закликаю вас: станьте моїми послідовниками!
046	1CO	004	017	Тому я послав вам Тимофія, мою улюблену та вірну дитину в Господі. Він нагадає вам мої шляхи в Христі Ісусі, так як я навчаю повсюди, у кожній церкві.
046	1CO	004	018	Деякі загордилися, наче б я не мав прийти до вас.
046	1CO	004	019	Але, якщо Господь забажає, я скоро прийду до вас і побачу не тільки слова, а й силу тих, що загордилися.
046	1CO	004	020	Адже Боже Царство не в слові, а в силі.
046	1CO	004	021	Чого бажаєте: щоб я прийшов до вас із палицею чи з любов’ю та духом лагідності?
046	1CO	005	001	Ходять чутки, що між вами [чиниться] розпуста, та ще й така, якої [немає] навіть серед язичників: хтось із вас живе з дружиною свого батька.
046	1CO	005	002	А ви загордилися замість того, щоб сумувати й усунути з-поміж вас того, хто вчинив таке?
046	1CO	005	003	Хоча я й відсутній тілом, [але] присутній духом і вже осудив того, хто таке вчинив:
046	1CO	005	004	коли ви зберетеся разом в ім’я нашого Господа Ісуса Христа, в єдності з моїм духом та силою Господа нашого Ісуса,
046	1CO	005	005	передайте таку [людину] сатані на знищення плоті, щоб його дух був врятований у День Господа.
046	1CO	005	006	Недобре ваше вихваляння! Чи ви не знаєте, що трохи закваски заквашує все тісто?
046	1CO	005	007	Позбудьтеся старої закваски, щоби бути новим тістом, без закваски, яким ви і є. Адже наша Пасха, Христос, був принесений у жертву.
046	1CO	005	008	Тому святкуймо не зі старою закваскою й не із закваскою розпусти й зла, а з опрісноками щирості та істини.
046	1CO	005	009	Я писав вам у листі, щоб ви не зв’язувалися з розпусниками,
046	1CO	005	010	[але] не взагалі з розпусниками цього світу, чи жадібними людьми, чи здирниками, чи ідолопоклонниками, інакше ви мали б вийти з цього світу.
046	1CO	005	011	Натомість я написав вам не зв’язуватися з тим, хто зветься братом, але є розпусником, жадібним до наживи, ідолопоклонником, наклепником, п’яницею або шахраєм. З такою [людиною] навіть не їжте!
046	1CO	005	012	Бо навіщо мені судити тих, хто зовні? Хіба ви не маєте судити тих, хто всередині?
046	1CO	005	013	Сторонніх же судитиме Бог. «Виженіть лихого з-поміж себе!»
046	1CO	006	001	Чи наважується хтось з-поміж вас, маючи суперечку з іншим, судитися в неправедних, а не у святих?
046	1CO	006	002	Чи ви не знаєте, що святі будуть судити світ? Якщо ж світ буде судимий через вас, то хіба ви не спроможні судити більш незначні справи?
046	1CO	006	003	Хіба ви не знаєте, що ми будемо судити ангелів? Чи не тим більше життєві справи?
046	1CO	006	004	Ви ж, коли маєте вирішити якісь життєві справи, призначаєте суддями тих, хто не з церкви.
046	1CO	006	005	Я кажу це вам на сором. Невже серед вас немає нікого мудрого, хто міг би розсудити між своїми братами?
046	1CO	006	006	Натомість брат судиться з братом, та ще й перед невіруючими!
046	1CO	006	007	Насправді те, що ви судитеся одне з одним, – це вже ганьба. Чому б вам краще не стерпіти несправедливості? Чому б вам краще не зазнати шкоди?
046	1CO	006	008	А ви самі творите несправедливість і обманюєте, та ще й братів!
046	1CO	006	009	Хіба ви не знаєте, що несправедливі не успадкують Царства Божого? Не обманюйтеся: ні розпусники, ні ідолопоклонники, ні перелюбники, ні катаміти, ні гомосексуалісти,
046	1CO	006	010	ні грабіжники, ні жадібні до наживи, ні п’яниці, ні наклепники, ні шахраї не успадкують Царства Божого.
046	1CO	006	011	І такими були деякі з вас. Але ви були очищені, освячені та виправдані в ім’я Господа Ісуса Христа та через Духа нашого Бога.
046	1CO	006	012	«Усе мені дозволено», але не все йде на користь. «Усе мені дозволено», але ніщо не повинно володіти мною!
046	1CO	006	013	«Їжа – для шлунка, і шлунок – для їжі», але Бог знищить і те, і друге. Бо тіло не для розпусти, а для Господа, і Господь – для тіла.
046	1CO	006	014	Адже Бог через Свою силу воскресив Господа й нас воскресить.
046	1CO	006	015	Чи ви не знаєте, що ваші тіла – частини [тіла] Христа? Тож як я можу взяти те, що належить Христові, та віддати розпусниці? Не бути цьому!
046	1CO	006	016	Чи ви не знаєте, що той, хто єднається з розпусницею, стає [з нею] одним тілом? Адже сказано: «І будуть двоє одним тілом».
046	1CO	006	017	А той, хто єднається з Господом, стає [з Ним] одним духом.
046	1CO	006	018	Тікайте від статевої розпусти! Кожен гріх, який чинить людина, є поза тілом, але хто чинить розпусту, грішить проти власного ж тіла.
046	1CO	006	019	Чи, може, ви не знали, що ваше тіло – це храм Святого Духа, Який у вас, Якого ви отримали від Бога, і що ви не належите собі?
046	1CO	006	020	Адже ви куплені за [високу] ціну. Тож тепер прославляйте Бога у вашому тілі та у вашому дусі, які належать Богові.
046	1CO	007	001	Тепер про те, що ви писали: «Добре, якщо чоловік не торкається жінки».
046	1CO	007	002	Однак через [небезпеку] статевої розпусти нехай кожен [чоловік] має свою дружину й кожна [жінка] нехай має свого чоловіка.
046	1CO	007	003	Нехай чоловік віддає належне дружині, а дружина – чоловікові.
046	1CO	007	004	Не дружина володіє своїм тілом, а чоловік. Так само не чоловік володіє своїм тілом, а дружина.
046	1CO	007	005	Не уникайте одне одного, хіба що за спільною згодою, тимчасово, щоб присвятити себе посту та молитві. І знову будьте разом, щоб сатана не спокусив вас через вашу нестриманість.
046	1CO	007	006	Але я кажу вам це як поступку, а не як наказ.
046	1CO	007	007	Мені б хотілося, щоб усі люди були такими, як я, але кожен має свій дар від Бога: в одного – такий, у другого – інший.
046	1CO	007	008	Неодруженим і вдовам кажу: краще, якби вони залишилися, як я.
046	1CO	007	009	Проте якщо вони не можуть стриматись, то нехай одружаться, адже краще одружитися, аніж розпалюватися [бажанням].
046	1CO	007	010	А одруженим наказую, [точніше] не я, а Господь: дружина не повинна розлучатися з чоловіком.
046	1CO	007	011	А якщо й розлучиться, то нехай залишиться неодруженою або примириться з чоловіком. І чоловікові не слід розлучатися з дружиною.
046	1CO	007	012	Іншим же кажу я, а не Господь: якщо якийсь брат має невіруючу дружину й вона згідна жити з ним, то нехай не розлучається з нею.
046	1CO	007	013	Також якщо якась жінка має невіруючого чоловіка, який згідний жити з нею, то нехай не розлучається з ним.
046	1CO	007	014	Адже невіруючий чоловік освячується через дружину, а невіруюча дружина освячується через чоловіка. Інакше ваші діти були б нечисті, а тепер вони святі.
046	1CO	007	015	Але якщо невіруючий розлучається, то нехай розлучається. У таких випадках брат чи сестра не зв’язані. Бог покликав вас до миру.
046	1CO	007	016	Звідки знаєш, жінко, чи не врятуєш свого чоловіка? І звідки знаєш, чоловіче, чи не врятуєш своєї дружини?
046	1CO	007	017	Нехай кожен поводиться, як наказав Господь, і так, як покликав Бог. Так я навчаю в усіх церквах.
046	1CO	007	018	Був хтось обрізаний, коли був покликаний? Нехай не стає необрізаним! Був хтось необрізаний, коли був покликаний? Нехай не стає обрізаним!
046	1CO	007	019	Обрізання – це ніщо, так само як і необрізання – це ніщо. [Головне – це] зберігання Божих заповідей.
046	1CO	007	020	Нехай кожен залишається в тому покликанні, в якому був покликаний.
046	1CO	007	021	Ти був покликаний, будучи рабом? Не переймайся! Але якщо можеш стати вільним, скористайся [нагодою].
046	1CO	007	022	Адже раб, покликаний у Господі, – вільний у Господі. Так само й той, хто був покликаний як вільний, є Христовим рабом.
046	1CO	007	023	Ви куплені за [високу] ціну, тож не ставайте рабами людей.
046	1CO	007	024	Брати, нехай кожен залишається перед Богом у такому стані, в якому був покликаний.
046	1CO	007	025	Щодо незайманих, то я не маю жодного наказу від Господа, але скажу свою думку як той, хто помилуваний Господом і гідний довіри.
046	1CO	007	026	Я вважаю, що з огляду на теперішні утиски, людині краще залишитися так, [як є].
046	1CO	007	027	Ти зв’язаний з дружиною? Не шукай розв’язання! Не зв’язаний з дружиною? Не шукай дружини!
046	1CO	007	028	Але якщо ти й одружишся, то не згрішиш. І якщо незаймана вийде заміж, також не згрішить. Однак вони матимуть земні страждання, а я [намагаюся] вас уберегти від них.
046	1CO	007	029	Брати, я маю на увазі, що час скоротився. Відтепер ті, хто має дружину, нехай будуть як ті, хто її не має;
046	1CO	007	030	а ті, хто плаче, [нехай будуть] як ті, хто не плаче; ті, хто радіє, – як ті, хто не радіє; ті, що купують, – як ті, хто нічим не володіє;
046	1CO	007	031	і ті, хто користується світом, – як ті, хто не користується [ним], адже образ цього світу минає.
046	1CO	007	032	Я бажаю, щоб у вас не було турбот. Неодружений турбується про Господнє, як догодити Господеві.
046	1CO	007	033	А одружений турбується земним, як догодити дружині,
046	1CO	007	034	і він поділений. Незаміжня жінка й дівчина турбуються про Господнє, щоб бути святими тілом і духом. А заміжня турбується про світське: як догодити чоловікові.
046	1CO	007	035	Я кажу це для вашої користі, а не для того, щоб обмежити вас, щоб ви гідно й завзято служили Господеві без відволікання.
046	1CO	007	036	Але якщо хтось вважає, що поводиться неповажливо щодо своєї діви, і вона в зрілих літах і повинна так залишитись, нехай робить, як хоче, він не згрішить. Нехай одружаться.
046	1CO	007	037	Хто ж без будь-якого примусу стоїть непохитний у своєму серці, може контролювати власні бажання й вирішив у своєму серці зберегти свою діву, чинить добре.
046	1CO	007	038	Отже, хто видає заміж свою діву, добре робить, а хто не видає заміж своєї діви, робить краще.
046	1CO	007	039	Жінка зв’язана зі своїм чоловіком, доки він ще живий, але якщо чоловік засне, вона вільна одружитися, з ким бажає, аби лише в Господі.
046	1CO	007	040	Проте, на мою думку, вона буде блаженнішою, якщо залишиться, [як є]. Думаю, що і я маю Божого Духа.
046	1CO	008	001	А тепер щодо того, що принесено в жертву ідолам: ми знаємо, що «всі маємо знання». [Проте] знання робить гордим, а любов збудовує.
046	1CO	008	002	Якщо хтось думає, що він щось знає, то він нічого не знає так, як належить знати.
046	1CO	008	003	А якщо хтось любить Бога, той був пізнаний Ним.
046	1CO	008	004	Отже, стосовно їжі, принесеної в жертву ідолам, ми знаємо, що «у світі ідол – це ніщо» і що «немає [іншого] Бога, крім Єдиного».
046	1CO	008	005	І навіть якщо є на землі чи в небі так звані «боги», адже існує багато «богів» і багато «володарів»,
046	1CO	008	006	то для нас є лише один Бог – Отець, з Якого все [походить] і для Якого [існуємо] ми, і лише один Володар – Ісус Христос, через Якого все й через Якого ми.
046	1CO	008	007	Але не в усіх є це знання. Деякі, призвичаївшись до ідолів, ще й досі їдять так, наче [споживають] ідольські жертви, а їхнє сумління, будучи слабким, опоганюється.
046	1CO	008	008	Однак не їжа приведе нас до Бога. Ми не стаємо гіршими, якщо не їмо, і не стаємо кращими, якщо їмо.
046	1CO	008	009	Але будьте уважними, щоб якимось чином ваше право не стало каменем спотикання для слабких.
046	1CO	008	010	Адже якщо хтось побачив, що ти, маючи пізнання, споживаєш їжу в ідольському храмі, хіба його слабке сумління не заохотить їсти те, що принесене ідолам?
046	1CO	008	011	Отже, через твоє знання загине слабкий брат, за якого помер Христос.
046	1CO	008	012	Коли грішите таким чином проти братів і вражаєте їхнє слабке сумління, то грішите проти Христа.
046	1CO	008	013	Тому якщо їжа змушує мого брата спіткнутися, то повік не їстиму м’яса, щоб не змушувати мого брата спіткнутися.
046	1CO	009	001	Хіба я не вільний? Хіба я не апостол? Хіба я не бачив Ісуса, нашого Господа? Хіба ви не моє діло в Господі?
046	1CO	009	002	І навіть якщо для інших я не апостол, то я [апостол] для вас, адже ви є підтвердженням мого апостольства в Господі!
046	1CO	009	003	Це моя відповідь тим, що судять мене.
046	1CO	009	004	Хіба ми не маємо права їсти та пити?
046	1CO	009	005	Хіба не маємо права взяти з собою сестру – [віруючу] дружину, як інші апостоли, брати Господа та Кифа?
046	1CO	009	006	Чи це тільки я та Варнава не маємо права не працювати?
046	1CO	009	007	Який воїн служить за власний рахунок? Хто садить виноградник і не їсть з його плодів? Або хто випасає отару та не п’є її молока?
046	1CO	009	008	Чи я [лише] по-людському це кажу? Хіба Закон не каже так само?
046	1CO	009	009	Адже в Законі Мойсея написано: «Не зав’язуй рота волові, що молотить». Хіба це про волів турбується Бог?
046	1CO	009	010	Чи Він каже про нас? Адже для нас написано, що той, хто оре, повинен орати з надією, і той, хто молотить, [повинен молотити] з надією, що отримає частину [врожаю].
046	1CO	009	011	Якщо ми посіяли між вами духовні [блага], хіба то велика справа, коли ми пожнемо ваші матеріальні?
046	1CO	009	012	Якщо інші мають на вас право, то хіба ми не більше? Проте ми не скористалися цим правом, а зносимо все, щоб у чомусь не перешкодити Христовій Добрій Звістці.
046	1CO	009	013	Хіба не знаєте, що ті, хто працює в Храмі, їдять [їжу] з Храму, а ті, хто служить при жертовнику, отримують частку з жертовника?
046	1CO	009	014	Так само й Господь наказав, щоб ті, хто звіщає Добру Звістку, жили з Доброї Звістки.
046	1CO	009	015	Але я нічим з цього не скористався. І я не написав цього, щоб так сталося мені. Бо мені було б краще померти, ніж щоб хтось усунув мою причину для похвали!
046	1CO	009	016	Адже якщо я проповідую Добру Звістку, то це для мене не причина для похвали, а обов’язок, покладений на мене. І горе мені, якщо не буду звіщати Доброї Звістки!
046	1CO	009	017	Якщо роблю це добровільно, то маю винагороду. А якщо недобровільно, то [виконую] доручене мені служіння.
046	1CO	009	018	Тож у чому моя винагорода? У тому, що, проповідуючи Добру Звістку, я проголошую її безплатно й не використовую мого права в Добрій Звістці.
046	1CO	009	019	Будучи вільним від усіх, я підкорив себе всім, щоби здобути багатьох.
046	1CO	009	020	Для юдеїв я був як юдей, щоб здобути юдеїв. Для тих, хто під Законом, [я був] як під Законом, – хоча сам я не під Законом, – щоб здобути тих, хто під Законом.
046	1CO	009	021	Для тих, хто без Закону, [я був] як той, що без Закону, – хоча я не [живу] без закону Бога, бо [живу] під законом Христа, – щоб здобути тих, хто без Закону.
046	1CO	009	022	Для слабких став слабким, щоб здобути слабких. Був усім для всіх, щоб неодмінно спасти деяких.
046	1CO	009	023	Усе роблю заради Доброї Звістки, щоб бути її співучасником.
046	1CO	009	024	Хіба ви не знаєте, що на арені біжать усі учасники, а винагороду отримує лише один? Тож біжіть так, щоб виграти.
046	1CO	009	025	Кожен, хто бере участь у змаганнях, стримується в усьому. Вони це роблять, щоб отримати тлінний вінок, ми ж [біжимо] заради нетлінного.
046	1CO	009	026	Тому я не біжу безцільно та не б’ю кулаками, ніби в повітря,
046	1CO	009	027	а виснажую своє тіло та підкоряю його собі, щоб, проповідуючи Добру Звістку, самому не стати непридатним.
046	1CO	010	001	Адже я б не хотів, брати, щоб ви не знали, що всі наші прабатьки були під хмарою, усі проходили через море
046	1CO	010	002	та всі були хрещені в Мойсея у хмарі та в морі,
046	1CO	010	003	усі їли ту саму духовну їжу
046	1CO	010	004	й усі пили той самий духовний напій, бо пили зі Скелі, Яка йшла за ними; а Скелею був Христос.
046	1CO	010	005	Але Бог не уподобав більшості з них, тож [їхні тіла] були розсіяні в пустелі.
046	1CO	010	006	Усе це сталося для нашого прикладу, щоб ми не були тими, хто прагне зла, як прагнули вони.
046	1CO	010	007	Не ставайте ідолопоклонниками, як деякі з них, адже написано: «Народ сів їсти й пити, а потім встали й почали веселитися».
046	1CO	010	008	Не піддаваймося розпусті, як піддалися розпусті деякі з них, через це одного дня їх полягло двадцять три тисячі.
046	1CO	010	009	Не випробовуймо Христа, як зробили деякі з них та були вбиті зміями.
046	1CO	010	010	І не нарікайте, як нарікали деякі з них та були знищені Згубником.
046	1CO	010	011	Це трапилося з ними для нашого прикладу та було написано для того, щоб попередити нас, кого досягнуло сповнення віків.
046	1CO	010	012	Тож хто вважає, що стоїть, нехай пильнує, аби не впав!
046	1CO	010	013	Вас не спіткало жодне випробування, яке б не було людським. Але вірний Бог, Який не дозволить вам бути випробуваними понад те, що ви можете витримати, а разом із випробуванням підготував і шлях для виходу, щоб ви могли витримати.
046	1CO	010	014	Тому, любі мої, тікайте від ідолопоклонства!
046	1CO	010	015	Кажу вам як мудрим: самі судіть, що кажу!
046	1CO	010	016	Хіба Чаша благословення, яку ми благословляємо, не є спільністю з кров’ю Христа? Хіба хліб, який ламаємо, не є спільністю з Христовим тілом?
046	1CO	010	017	Оскільки хліб один, то ми, хоч нас і багато, становимо одне тіло, бо всі розділяємо один хліб.
046	1CO	010	018	Подивіться на Ізраїль за тілом: хіба ті, що їдять жертви, не є спільниками жертовника?
046	1CO	010	019	Тож що я маю на увазі? Чи принесене в жертву ідолам має якесь значення або чи якийсь ідол має значення?
046	1CO	010	020	Ні, але [я маю на увазі], що жертви [язичників] принесені демонам, а не Богу. Я не хочу, щоб ви були спільниками демонів!
046	1CO	010	021	Ви не можете пити чаші Господа й чаші демонів! Не можете бути спільниками столу Господнього та столу демонів!
046	1CO	010	022	Чи хочемо викликати Господні ревнощі? Хіба ми сильніші за Нього?
046	1CO	010	023	«Мені все дозволено», але не все йде на користь. «Мені все дозволено», але не все збудовує.
046	1CO	010	024	Нехай кожен шукає не свого [блага], а [блага] іншого.
046	1CO	010	025	Їжте все, що продається на м’ясному ринку, ні про що не розпитуючи задля власного сумління,
046	1CO	010	026	адже «Господеві належить земля і все, що її наповнює».
046	1CO	010	027	Якщо хтось із невіруючих запросить вас [до столу] й ви забажаєте прийти, то їжте все, що вам подадуть, ні про що не розпитуючи задля власного сумління.
046	1CO	010	028	Але якщо хтось вам скаже: «Це було принесене в жертву ідолам!», тоді не їжте заради нього та заради сумління.
046	1CO	010	029	Я кажу не про ваше сумління, а про [сумління] іншого. Адже чому моя свобода має визначатися сумлінням іншого?
046	1CO	010	030	Якщо я їм із вдячністю, то чому б мені бути зневаженим через те, за що я подякував?
046	1CO	010	031	Отже, чи ви їсте, чи п’єте, чи робите щось – усе робіть на славу Бога.
046	1CO	010	032	Не ставайте каменем спотикання ні для юдеїв, ні для язичників, ні для Церкви Божої,
046	1CO	010	033	як і я в усьому всім догоджаю, не шукаючи не своєї користі, але [користі] багатьох, щоб вони отримали спасіння.
046	1CO	011	001	Будьте моїми послідовниками, як і я [наслідую] Христа.
046	1CO	011	002	Хвалю вас за те, що ви в усьому згадуєте мене та дотримуєтесь настанов так, як я вам їх передав.
046	1CO	011	003	Проте я хочу, щоб ви знали: Головою кожного чоловіка є Христос, головою жінки – чоловік, а Головою Христа – Бог.
046	1CO	011	004	Кожен чоловік, що молиться або пророкує з покритою головою, ганьбить свою Голову.
046	1CO	011	005	І кожна жінка, що молиться або пророкує з непокритою головою, ганьбить свою голову, бо для неї це те саме, що бути з поголеною [головою].
046	1CO	011	006	Адже якщо жінка не покриває [голови], то нехай і обстрижеться! Але якщо для жінки соромно бути обстриженою чи поголеною, то нехай покривається!
046	1CO	011	007	Чоловік, будучи образом і славою Бога, не повинен покривати голову, а жінка – це слава чоловіка.
046	1CO	011	008	Адже не чоловік [походить] від жінки, але жінка – від чоловіка,
046	1CO	011	009	і не чоловік був створений для жінки, але жінка – для чоловіка.
046	1CO	011	010	Тому жінка повинна мати на голові [знак] влади заради ангелів.
046	1CO	011	011	Однак у Господі – ні чоловік без жінки, ні жінка без чоловіка.
046	1CO	011	012	Бо як жінка – від чоловіка, так і чоловік – через жінку, але все [походить] від Бога.
046	1CO	011	013	Судіть самі: чи годиться жінці молитися Богу непокритою?
046	1CO	011	014	Хіба сама природа речей не вчить вас, що для чоловіка ганебно мати довге волосся,
046	1CO	011	015	а якщо жінка має довге волосся, то це слава для неї? Бо волосся дано їй замість покривала.
046	1CO	011	016	Якщо ж хтось бажає посперечатися, то ні ми, ні Божі церкви такого звичаю не маємо.
046	1CO	011	017	Даючи вам ці настанови, я не хвалю [вас], бо ви збираєтеся разом не на користь, а на шкоду.
046	1CO	011	018	Передусім я чую, що коли ви збираєтеся разом у церкві, то між вами існують розділення, і я частково [цьому] вірю.
046	1CO	011	019	Звісно, так треба, щоб між вами були різні угрупування, аби виявилися перевірені.
046	1CO	011	020	Коли ви збираєтеся разом, ви не споживаєте Вечері Господньої,
046	1CO	011	021	адже, перш ніж споживати її, кожен їсть свою вечерю, тож хтось голодує, а хтось напивається.
046	1CO	011	022	Хіба ви не маєте домів, щоб їсти й пити? Чи, може, ви зневажаєте церкву Божу та хочете осоромити тих, що не мають [нічого]? Що мені вам сказати? Похвалити вас? За це я [вас] не похвалю.
046	1CO	011	023	Адже я прийняв від Господа те, чого вас навчив: Господь Ісус у ніч, коли був зраджений, узяв хліб
046	1CO	011	024	та, подякувавши, розламав і дав їм, кажучи: «Це є тіло Моє для вас. Чиніть це на згадку про Мене».
046	1CO	011	025	Так само після вечері взяв і чашу, кажучи: «Ця чаша – Новий Завіт у Моїй крові. Кожного разу, як п’єте її, чиніть це на згадку про Мене».
046	1CO	011	026	Адже щоразу, коли ви їсте цей хліб і п’єте з цієї чаші, ви звіщаєте смерть Господа, поки Він не прийде.
046	1CO	011	027	Той, хто їстиме цей хліб і питиме цю чашу недостойно, буде винний перед тілом та кров’ю Господа.
046	1CO	011	028	Нехай людина перевірить себе й лише потім їсть із хліба та п’є з чаші.
046	1CO	011	029	Адже хто їсть і п’є негідно, не розрізняючи тіла [Господнього], їсть і п’є на власний осуд.
046	1CO	011	030	Тому серед вас багато слабких і хворих, та чимало тих, що сплять.
046	1CO	011	031	Але якби ми перевіряли самих себе, то не були б судимі.
046	1CO	011	032	Проте коли Господь нас судить, то [Він] повчає нас, щоб ми не були судимі разом зі світом.
046	1CO	011	033	Тож, брати мої, збираючись, щоб їсти, чекайте одне одного.
046	1CO	011	034	Якщо хтось голодний, то нехай їсть вдома, щоб ви не збиралися для суду. Про інше я роздам указівки, коли прийду.
046	1CO	012	001	Брати, я б не хотів, щоб ви були необізнані щодо духовних [дарів].
046	1CO	012	002	Ви знаєте, що коли ви були ще язичниками, то були ведені до німих ідолів, ніби хтось тягнув вас.
046	1CO	012	003	Тому запевняю вас, що ніхто, говорячи в Дусі Божому, не каже: «Ісус проклятий», і ніхто не може сказати: «Ісус – Господь», хіба тільки через Святого Духа.
046	1CO	012	004	Є різні дари, але той самий Дух,
046	1CO	012	005	і служіння є різні, але той самий Господь,
046	1CO	012	006	є також різні дії, але той самий Бог, Який творить усе й в усіх.
046	1CO	012	007	Кожному дається прояв Духа для спільної користі.
046	1CO	012	008	Одному через Духа дається слово мудрості, іншому – слово пізнання за тим самим Духом,
046	1CO	012	009	іншому – віра тим самим Духом, іншому – дари зцілення тим самим Духом,
046	1CO	012	010	іншому – сили [робити] чудеса, іншому – пророцтво, іншому – розрізнення духів, іншому – різні мови, а ще іншому – тлумачення мов.
046	1CO	012	011	Усе це робить один і той самий Дух, даючи кожному окремо, як Він хоче.
046	1CO	012	012	Бо як тіло одне і має багато частин, а всі частини тіла, хоч їх і багато, є одним тілом, так само і з Христом.
046	1CO	012	013	Адже всі ми хрещені в одному Дусі, щоби бути одним тілом: чи юдеї, чи греки, чи раби, чи вільні – усі ми напоєні одним Духом.
046	1CO	012	014	Бо тіло складається не з однієї частини, а з багатьох.
046	1CO	012	015	Якби нога сказала: «Оскільки я не рука, то не належу тілу», хіба через це не належала б до тіла?
046	1CO	012	016	І якби вухо сказало: «Оскільки я не око, то не належу тілу», хіба через це не належало б до тіла?
046	1CO	012	017	Якби все тіло було оком, то де був би слух? Якби все тіло було слухом, то де був би нюх?
046	1CO	012	018	Правда в тому, що Бог розмістив частини, кожну з них, у тіло так, як Він того захотів.
046	1CO	012	019	Та якби всі були одною частиною, то де було б тіло?
046	1CO	012	020	А так тіло одне, проте частин багато.
046	1CO	012	021	Не може око сказати руці: «Ти мені не потрібна», і тим більше голова своїм ногам: «Ви мені не потрібні».
046	1CO	012	022	Навпаки, ті частини тіла, які здаються слабшими, насправді значно потрібніші,
046	1CO	012	023	і ті, що, на нашу думку, не такі почесні, ми цінуємо більше. Тож наші непристойні [частини тіла] одержують більше уваги,
046	1CO	012	024	а пристойні [цього] не потребують. Але Бог склав тіло так, що дав більше пошани тим, кому [її] бракує,
046	1CO	012	025	щоб у тілі не було розділення, але щоб [усі] частини однаково піклувалися одна про одну.
046	1CO	012	026	Якщо одна з частин страждає, то всі частини страждають разом [із нею]; якщо одна з частин у пошані, то всі частини радіють разом [із нею].
046	1CO	012	027	Ви – Христове тіло, і кожен окремо є [Його] частиною.
046	1CO	012	028	Бог призначив у церкві першими апостолів, другими пророків, третіми вчителів, потім дива, потім дари зцілення, допомоги, управління, різні мови.
046	1CO	012	029	Хіба всі є апостолами? Хіба всі є пророками? Хіба всі є вчителями? Хіба всі є чудотворцями?
046	1CO	012	030	Хіба всі мають дари зцілення? Хіба всі розмовляють мовами? Хіба всі перекладають?
046	1CO	012	031	Прагніть же більших дарів. І я покажу вам неперевершений шлях.
046	1CO	013	001	Якби я розмовляв людськими та ангельськими мовами, але не мав би любові, то був би як мідний гонг, що відлунює, або кимвал, що бряжчить.
046	1CO	013	002	І якби я мав [дар] пророцтва та розумів усі таємниці й знання, і якби мав таку віру, що міг би гори пересувати, але не мав би любові, – то я ніщо.
046	1CO	013	003	І якби я роздав усе своє майно й віддав власне тіло на спалення, але не мав би любові, то не матиму жодної користі.
046	1CO	013	004	Любов терпляча, любов лагідна, вона не заздрить, не вихваляється, не зазнається.
046	1CO	013	005	Не поводиться непристойно, не шукає власної вигоди, не гнівається, не задумує лихого.
046	1CO	013	006	Не радіє з неправди, а радіє істині.
046	1CO	013	007	Завжди захищає, завжди вірить, завжди сподівається, завжди все перетерпить.
046	1CO	013	008	Любов ніколи не згасає. Хоча пророцтва закінчаться, мови припиняться, а пізнання зникне.
046	1CO	013	009	Адже ми знаємо частково й пророкуємо частково,
046	1CO	013	010	але коли прийде те, що досконале, то часткове припиниться.
046	1CO	013	011	Коли я був дитиною, то говорив як дитина, розумів як дитина й думав як дитина. А коли я став чоловіком, то позбувся того, що дитяче.
046	1CO	013	012	Адже зараз ми бачимо, наче в дзеркалі, нечітко, тоді ж [побачимо] віч-на-віч. Зараз розумію частково, а тоді пізнаю повністю, як і я був пізнаний повністю.
046	1CO	013	013	Нині ж залишаються ці три: віра, надія та любов. Але найбільшою з них є любов.
046	1CO	014	001	Прагніть любові, ревно бажайте духовних [дарів], а особливо пророкування.
046	1CO	014	002	Адже той, хто говорить [іншою] мовою, говорить не до людей, а до Бога, бо ніхто [його] не розуміє, і він духом говорить таємниці.
046	1CO	014	003	А той, хто пророкує, говорить до людей для збудування, підбадьорення та втіхи.
046	1CO	014	004	Той, хто говорить мовою, збудовує самого себе, а той, хто пророкує, збудовує церкву.
046	1CO	014	005	Я бажав би, щоб усі з вас говорили [іншими] мовами, але більше – щоб пророкували. Той, хто пророкує, більший за того, хто говорить [іншими] мовами, хіба що хтось перекладає, щоб церква отримала [духовне] збудування.
046	1CO	014	006	Тепер, брати, якщо я прийду до вас, говорячи [іншими] мовами, чим принесу вам користь, якщо не говоритиму через одкровення, або через пізнання, або через пророцтво, або через повчання?
046	1CO	014	007	Бо й неживі предмети, що мають звучання, – чи то сопілка, чи то арфа, – якщо не видають різних звуків, то як хтось дізнається, що на них грається?
046	1CO	014	008	Адже якщо сурма видасть невиразний звук, то хто готуватиметься до бою?
046	1CO	014	009	Так само й ви: якщо язиком скажете незрозуміле слово, то як вас хтось зрозуміє? Будете говорити на вітер.
046	1CO	014	010	Звісно, у світі є багато всяких мов, і жодна [з них] не є беззмістовною.
046	1CO	014	011	Тож якщо я не розумію значення тієї мови, то буду чужинцем для того, хто говорить, а він буде чужинцем для мене.
046	1CO	014	012	Так само й ви: якщо вже сповнені ревності щодо духовних [дарів], то намагайтеся мати їх вдосталь для збудування церкви.
046	1CO	014	013	Тому той, хто говорить [іншою] мовою, нехай молиться, щоб [умів її] перекласти.
046	1CO	014	014	Адже якщо я молюся [іншою] мовою, то мій дух молиться, а розум безплідний.
046	1CO	014	015	Що ж мені робити? Я молитимуся духом, але молитимуся й розумом, також я співатиму духом, але співатиму й розумом.
046	1CO	014	016	Адже якщо ти дякуєш [лише] духом, то хіба може на твої слова подяки казати «амінь» той, хто не розуміє, що ти кажеш?
046	1CO	014	017	Ти добре дякуєш, але інший не збудується.
046	1CO	014	018	Я дякую Богові за те, що розмовляю мовами більше, ніж усі ви,
046	1CO	014	019	але в церкві краще скажу п’ять слів власним розумом, щоб навчити інших, аніж тисячу слів [іншими] мовами.
046	1CO	014	020	Брати, не будьте дітьми в думках! Навпаки, будьте немовлятами щодо зла, а в думках будьте дорослими.
046	1CO	014	021	У Законі написано: «Іншими мовами та через інші вуста буду промовляти до цього народу, але й тоді не послухають, – каже Господь».
046	1CO	014	022	Отже, мови – це знак не для віруючих, а для невіруючих. Пророцтво ж не для невіруючих, а для віруючих.
046	1CO	014	023	Тож коли вся церква збереться разом і всі говоритимуть [іншими] мовами, але зайдуть прості люди або невіруючі, хіба вони не назвуть вас божевільними?
046	1CO	014	024	Проте якщо ви всі пророкуватимете й зайде хтось невіруючий або недосвідчений, то всі його викриватимуть та осуджуватимуть.
046	1CO	014	025	Тоді виявляться таємниці його серця, а він впаде ниць та поклониться Богу, кажучи: «І справді, між вами Бог!»
046	1CO	014	026	Як же тоді бути, брати? Коли збираєтесь разом і в кожного з вас є псалом, повчання, одкровення, мова, переклад, – нехай усе буде на збудування [церкви].
046	1CO	014	027	Якщо хтось говорить [іншою] мовою, то нехай по черзі говорять двоє, щонайбільше троє, а один перекладає.
046	1CO	014	028	А якщо немає перекладача, то такі нехай мовчать у церкві та говорять до себе та до Бога.
046	1CO	014	029	Нехай двоє або троє пророків говорять, а всі інші розмірковують.
046	1CO	014	030	Якщо ж іншому, який сидить, прийшло одкровення, то перший нехай мовчить.
046	1CO	014	031	Адже всі ви можете пророкувати по черзі, щоб усі навчалися та втішалися.
046	1CO	014	032	І духи пророків підкорюються пророкам,
046	1CO	014	033	адже [Бог] – Бог не безладу, а миру. Як і в усіх церквах святих,
046	1CO	014	034	жінки повинні мовчати в церкві, адже їм не дозволено говорити, а лише підкорятися, як і говорить Закон.
046	1CO	014	035	Якщо ж вони бажають чогось навчитися, то нехай спитають вдома у своїх чоловіків, адже соромно для жінки говорити в церкві.
046	1CO	014	036	Хіба від вас походить Боже Слово? Чи лише вас досягнуло?
046	1CO	014	037	Якщо хтось думає, що він пророк або духовно [наділений], то нехай зрозуміє, що те, про що я пишу вам, – це заповідь Господа.
046	1CO	014	038	А коли хтось [цього] не визнає, то і його не визнають.
046	1CO	014	039	Отже, брати мої, ревно бажайте пророкувати та не забороняйте [інших] мов.
046	1CO	014	040	Нехай усе буде пристойно й організовано.
046	1CO	015	001	Брати, я доношу до вашого відома Добру Звістку, яку я вам звістив, яку ви отримали та в якій ви стоїте.
046	1CO	015	002	Нею ви також будете спасенні, якщо дотримуєте слова, яке я вам звістив; інакше ви повірили даремно.
046	1CO	015	003	Адже найперше я передав вам те, що й сам отримав: Христос помер за наші гріхи згідно з Писанням,
046	1CO	015	004	був похований і воскрес третього дня згідно з Писанням,
046	1CO	015	005	і явився Кифі, а потім дванадцятьом.
046	1CO	015	006	Після того Він явився одночасно понад п’ятистам братам, більшість з яких живе й досі, а деякі заснули.
046	1CO	015	007	Потім Він явився Якову, а згодом – усім апостолам.
046	1CO	015	008	А після всіх, наче якомусь недоноскові, явився мені.
046	1CO	015	009	Адже я найменший з апостолів, не достойний називатися апостолом, оскільки переслідував Божу Церкву.
046	1CO	015	010	Та благодаттю Божою я є тим, ким є. Його благодать щодо мене не була марною, [бо] я працював більше за них усіх; утім, не я, а Божа благодать, що зі мною.
046	1CO	015	011	Отже, чи я, чи вони, ми так проповідуємо, і ви так повірили.
046	1CO	015	012	Якщо про Христа проповідується те, що Він воскрес з мертвих, то як деякі з вас кажуть, що не існує воскресіння з мертвих?
046	1CO	015	013	Якщо не існує воскресіння з мертвих, тоді й Христос не воскрес.
046	1CO	015	014	А якщо Христос не воскрес, то наше проповідування даремне, як і ваша віра даремна.
046	1CO	015	015	І виявляється, що ми брехливі свідки Божі, адже ми свідчимо, що Бог воскресив Христа, Якого насправді не воскресив, якщо дійсно мертвих не можна воскресити.
046	1CO	015	016	Адже якщо мертвих не можна воскресити, то й Христа [Бог] не воскресив,
046	1CO	015	017	а якщо Він не воскресив Христа, то ваша віра марна, і ви досі перебуваєте у ваших гріхах.
046	1CO	015	018	Тому й ті, що померли в Христі, загинули.
046	1CO	015	019	Якщо ми надіємося на Христа тільки в цьому житті, то ми найжалюгідніші з усіх людей!
046	1CO	015	020	Правда в тому, що Христос дійсно воскрес із мертвих. [Він] – первісток серед тих, що заснули.
046	1CO	015	021	Адже як через людину [прийшла] смерть, так і через Людину [прийшло] воскресіння з мертвих.
046	1CO	015	022	Як в Адамі всі вмирають, так і в Христі всі оживуть,
046	1CO	015	023	але кожен у своєму порядку: Христос – перший плід, а потім, коли Він повернеться, ті, хто Йому належить.
046	1CO	015	024	Тоді [настане] кінець, коли Він передасть Царство Богу Отцю, знищивши всяке начальство, усяку владу та силу.
046	1CO	015	025	Бо Він має царювати доти, доки не покладе під ноги всіх Своїх ворогів.
046	1CO	015	026	Останній ворог, якого буде знищено, – це смерть.
046	1CO	015	027	Адже «Він усе підкорив Йому під ноги». І коли говориться, що все було підкорене, то ясно, що це за винятком Того, Хто підкорив усе Христу.
046	1CO	015	028	Коли Христу все буде підкорено, тоді й Сам Син підкориться Тому, Хто все підкорив Йому, щоби Бог був усім в усіх.
046	1CO	015	029	Інакше що робитимуть ті, що приймають хрещення за мертвих? Якщо мертві взагалі не воскресають, то чому хрестяться заради них?
046	1CO	015	030	І чому ми маємо повсякчас наражатися на небезпеку?
046	1CO	015	031	Я щодня перед лицем смерті. І це правда, як і те, брати, що я пишаюся вами в Христі Ісусі, Господі нашому.
046	1CO	015	032	Якщо я лише з людських міркувань боровся з дикими звірами в Ефесі, то яка мені від того користь? Якщо мертві не воскресають, то «їжмо і пиймо, бо завтра помремо».
046	1CO	015	033	Не вводьте себе в оману: «Лихе товариство псує добрі звичаї».
046	1CO	015	034	Отямтеся, як належить, та не грішіть, бо є деякі, що не мають пізнання Бога. Кажу [це] на ваш сором.
046	1CO	015	035	Але хтось спитає: «Як воскресають мертві? В якому тілі прийдуть?»
046	1CO	015	036	Нерозумний! Те, що ти сієш, не оживе, якщо [спочатку] не помре.
046	1CO	015	037	І ти сієш не тіло, яке настане, а звичайне зерно пшениці чи чогось іншого.
046	1CO	015	038	Проте Бог дає йому тіло за Своїм бажанням; і кожному насінню – своє власне тіло.
046	1CO	015	039	Не всяке тіло однакове: одне тіло у людей, інше у тварин, інше у птахів, інше у риб.
046	1CO	015	040	Існують тіла небесні й тіла земні. Але в небесних слава одна, а в земних – інша.
046	1CO	015	041	У сонця одна слава, у місяця інша слава, а в зірок ще інша, і зірка від зірки відрізняється славою.
046	1CO	015	042	Так само й з воскресінням із мертвих. [Тіло] сіється в тлінні, [але] воскресає в нетлінні.
046	1CO	015	043	Сіється в ганебності, [але] воскресає в славі. Сіється в слабкості, [але] воскресає в силі.
046	1CO	015	044	Сіється в земному тілі, [але] воскресає духовним тілом. Якщо існує земне тіло, то існує й духовне.
046	1CO	015	045	Так і написано: «Перша людина, Адам, став живою душею». Останній Адам – духом, що дає життя.
046	1CO	015	046	Але перший не духовний, а тілесний; потім – духовний.
046	1CO	015	047	Перша людина – із землі, земна, а друга Людина – з неба.
046	1CO	015	048	Якою є земна [людина], такими є й інші земні, і Якою є небесна [Людина], такими є й інші небесні.
046	1CO	015	049	І як ми носили образ земного, так само носитимемо й образ небесного.
046	1CO	015	050	Брати, я кажу про те, що тіло й кров не можуть успадкувати Божого Царства, як і тлінне не успадковує нетлінного.
046	1CO	015	051	Ось розкажу вам таємницю: не всі ми заснемо, але всі будемо змінені –
046	1CO	015	052	умить, і оком не змигнеш, при останній сурмі. Вона засурмить – і мертві воскреснуть нетлінними, а нас буде змінено.
046	1CO	015	053	Адже тлінне має зодягнутися в нетлінність і смертне – у безсмертність.
046	1CO	015	054	Коли тлінне зодягнеться в нетлінність і смертне – у безсмертність, тоді сповниться слово, що було написане: «Смерть поглинута перемогою».
046	1CO	015	055	«Смерте, де твоя перемога? Смерте, де твоє жало?»
046	1CO	015	056	Жало смерті – це гріх, а сила гріха – це Закон.
046	1CO	015	057	Але подяка Богові, Який дає нам перемогу через нашого Господа Ісуса Христа.
046	1CO	015	058	Тому, мої улюблені брати, будьте непохитними, стійкими, завжди відзначайтеся в Господньому ділі, знаючи, що ваша праця в Господі не даремна.
046	1CO	016	001	А щодо збирання пожертв для святих, то робіть так само, як я наказав церквам із Галатії:
046	1CO	016	002	першого дня тижня нехай кожен із вас відкладає [щось], збираючи відповідно до своїх можливостей, щоб, коли я прийду, не треба було [збирати] пожертвувань.
046	1CO	016	003	А коли прибуду, то тих, кого ви визнаєте гідними, пошлю з листом віднести ваш дар у Єрусалим.
046	1CO	016	004	Якщо ж і мені треба буде туди піти, то вони підуть зі мною.
046	1CO	016	005	Я прибуду до вас, коли пройду Македонію, бо проходитиму Македонію.
046	1CO	016	006	Можливо, пробуду у вас якийсь час або навіть перезимую, щоб потім ви провели мене, куди б я не йшов.
046	1CO	016	007	Адже цього разу я не хочу побачити вас лише мимохідь, а сподіваюсь якийсь час пробути з вами, якщо дозволить Господь.
046	1CO	016	008	А до П’ятдесятниці я пробуду в Ефесі,
046	1CO	016	009	бо переді мною були відкриті широкі двері для плідного [служіння], хоча противників багато.
046	1CO	016	010	Якщо прийде Тимофій, дивіться, щоб йому серед вас було нічого боятися, бо він, як і я, виконує діло Господнє.
046	1CO	016	011	Тому нехай ніхто його не зневажає. Проведіть його з миром, щоб він прибув до мене, оскільки я чекаю його разом із братами.
046	1CO	016	012	А щодо брата Аполлоса, то я дуже просив його прийти до вас із братами, але йому не хотілося приходити зараз. Він прийде, як буде нагода.
046	1CO	016	013	Пильнуйте, стійте у вірі, будьте мужні та сильні!
046	1CO	016	014	Нехай [між] вами все робиться з любов’ю.
046	1CO	016	015	Закликаю вас, брати: ви знаєте, що дім Стефана – перший плід Ахаї і що вони віддали себе служінню святим,
046	1CO	016	016	підкорюйтеся таким і всім, хто служить разом із ними й важко працює.
046	1CO	016	017	Радію через прибуття Стефана, Фортуната й Ахаїка, бо вони заповнили вашу відсутність
046	1CO	016	018	і заспокоїли мій та ваш дух. Цінуйте таких.
046	1CO	016	019	Церкви з Азії вітають вас. Акила та Прискілла щиро вітають вас у Господі разом із їхньою домашньою церквою.
046	1CO	016	020	Усі брати вітають вас. Вітайте одне одного святим цілунком.
046	1CO	016	021	Привітання [написане] моєю, Павловою, рукою.
046	1CO	016	022	Якщо хтось не любить Господа, нехай буде проклятий! Марана та!
046	1CO	016	023	Нехай благодать Господа Ісуса буде з вами!
046	1CO	016	024	Моя любов з усіма вами в Христі Ісусі. Амінь.
#
# BOOK	047	2CO	2 Corinthians	2 до коринтян
047	2CO	001	001	Павло, з волі Божої апостол Христа Ісуса, і брат Тимофій. Церкві Божій в Коринфі та всім святим по всій Ахаї.
047	2CO	001	002	Благодать вам і мир від Бога, Отця нашого, і від Господа Ісуса Христа.
047	2CO	001	003	Благословенний Бог і Отець нашого Господа Ісуса Христа, Отець милосердя та Бог усякої втіхи,
047	2CO	001	004	Який втішає нас у всіх наших труднощах, щоб ми могли втішати тих, хто перебуває в різних труднощах, тією втіхою, яку ми самі отримуємо від Бога.
047	2CO	001	005	Бо як зростає в нас страждання Христа, так через Христа зростає і наша втіха.
047	2CO	001	006	Якщо ми зносимо труднощі, то це заради вашої втіхи та спасіння. Якщо нас втішають, то це для вашої втіхи, яка дає силу зносити ті ж страждання, які зносимо й ми.
047	2CO	001	007	Наша надія щодо вас міцна, бо знаємо: якщо ви разом з нами страждаєте, то разом з нами отримаєте й втіху.
047	2CO	001	008	Брати, ми не хочемо, щоб ви не знали про біду, яка трапилася з нами в Азії, адже ми були обтяжені над міру й над силу, так що й не сподівалися вижити.
047	2CO	001	009	Здавалося, ми отримали вирок смерті, щоб покладались не на себе, а на Бога, Який воскрешає мертвих.
047	2CO	001	010	Він врятував нас від великої [загрози] смерті та ще рятуватиме. На Нього покладаємо надію, що Він рятуватиме нас і надалі,
047	2CO	001	011	за сприяння вашої молитви за нас. Тоді багато хто дякуватиме [Богові] за дар, [отриманий] нами через молитви багатьох.
047	2CO	001	012	Бо нашою похвалою є свідчення нашого сумління, що у світі ми поводилися – особливо з вами – з простотою та чесністю від Бога й [керувалися] не людською мудрістю, а Божою благодаттю.
047	2CO	001	013	Адже ми не пишемо вам чогось іншого, крім того, що ви читаєте або [вже] розумієте. Але я сподіваюся, що ви повністю зрозумієте,
047	2CO	001	014	– як частково зрозуміли нас, – що ми ваша похвала, так само, як і ви будете нашою в День нашого Господа Ісуса.
047	2CO	001	015	Із цією впевненістю я хотів спершу прийти до вас, щоб ви вдруге мали благодать.
047	2CO	001	016	Бо я збирався відвідати вас по дорозі в Македонію, а повертаючись звідти, зупинитись у вас ще раз. І тоді ви відправили б мене до Юдеї.
047	2CO	001	017	Тож, маючи такий намір, хіба я вчинив легковажно? Хіба я вирішую щось за [покликом] тіла, щоб у мене було і «так, так», і «ні, ні»?
047	2CO	001	018	Але вірний Бог, що наше слово до вас не є і «так», і «ні».
047	2CO	001	019	Адже Божий Син, Ісус Христос, Якого ми – я, Силуан і Тимофій – проповідували поміж вами, не був «так» і «ні», але в Ньому було «так».
047	2CO	001	020	І хоч би скільки було Божих обітниць, у Ньому [всі] «так». Тому через Нього ми й [кажемо] на славу Бога: «Амінь».
047	2CO	001	021	Той, Хто зміцнює нас разом із вами в Христі та помазує нас, – Бог,
047	2CO	001	022	Який також поставив на нас печать і дав завдаток Духа в наші серця.
047	2CO	001	023	Я закликаю Бога у свідки моєї душі: я не приходив у Коринф, щоб вберегти вас.
047	2CO	001	024	Це не означає, що ми пануємо над вашою вірою, але ми працюємо разом із вами для вашої радості, бо ви стоїте у вірі.
047	2CO	002	001	Я вирішив собі не приходити до вас знову зі скорботою.
047	2CO	002	002	Адже якщо я вас засмучую, то хто тоді мене звеселить, як не той, кого я засмутив?
047	2CO	002	003	Я написав вам так, щоб, прийшовши, не засмутитися через тих, за кого мав би радіти, адже я впевнений щодо всіх вас, що моя радість – це й ваша радість також.
047	2CO	002	004	Бо я написав вам із великою скорботою, болем у серці та слізьми на очах не для того, щоб ви засмучувались, але щоб пізнали мою надмірну любов до вас.
047	2CO	002	005	Якщо ж хтось і засмутив, то засмутив не мене, а певною мірою, щоб не перебільшити, усіх вас.
047	2CO	002	006	Йому достатньо того покарання, яке [він отримав] від більшості.
047	2CO	002	007	Тож краще вам його пробачити та підбадьорити, щоб його не охопив смуток.
047	2CO	002	008	Тому я закликаю вас виявити до нього любов.
047	2CO	002	009	Бо я написав вам ще й для того, щоб пізнати вашу стійкість, чи ви слухняні в усьому.
047	2CO	002	010	Кого пробачаєте ви, того [пробачаю] і я. Бо те, що я простив, якщо й простив щось, то заради вас перед Христом,
047	2CO	002	011	щоб не дозволити сатані нас перехитрити, адже ми розуміємо його задуми.
047	2CO	002	012	Коли я прибув до Троади заради Доброї Звістки Христа і мені були відкриті двері Господом,
047	2CO	002	013	то я не мав спокою в дусі, бо не знайшов там Тита, свого брата. Тож, попрощавшись із ними, я пішов до Македонії.
047	2CO	002	014	Але подяка Богові, Який завжди робить нас переможцями в Христі й повсюди розповсюджує через нас пахощі Свого пізнання.
047	2CO	002	015	Адже ми для Бога – Христові пахощі між спасенними та тими, що гинуть.
047	2CO	002	016	Для одних ми запах смерті, а для інших – запах життя. І хто на це здатний?
047	2CO	002	017	Бо ми, на відміну від багатьох, не наживаємося на Слові Божому, але говоримо щиро – як від Бога, перед Богом, у Христі.
047	2CO	003	001	Чи не починаємо ми знову самих себе рекомендувати? Чи нам потрібні, як деяким, рекомендаційні листи для вас чи від вас?
047	2CO	003	002	Ви і є нашим листом, написаним у наших серцях, який знають і читають усі люди.
047	2CO	003	003	Ви показуєте, що ви – лист Христа, результат нашого служіння, написаний не чорнилом, а Духом живого Бога, не на кам’яних таблицях, а на таблицях людських сердець.
047	2CO	003	004	Цю впевненість ми маємо завдяки Христу перед Богом.
047	2CO	003	005	Не тому, що ми самі здатні й це наша заслуга. Навпаки, наша здібність – від Бога,
047	2CO	003	006	Який зробив нас здібними [бути] служителями Нового Завіту – не букви, а Духа. Адже буква вбиває, а Дух оживляє.
047	2CO	003	007	Але якщо служіння смерті, викарбуване буквами на камені, було прославлене так, що сини Ізраїля не могли дивитися на обличчя Мойсея через славу його обличчя, яка минала,
047	2CO	003	008	то чи не буде служіння Духа славнішим?!
047	2CO	003	009	Якщо [в] служінні осуду [є] слава, то служіння праведності набагато перевершує [його] в славі.
047	2CO	003	010	Адже те, що було прославлене, насправді прославленим не було у порівнянні зі славою, яка [його] перевершує.
047	2CO	003	011	І якщо те, що минає, [мало] славу, то набагато більшу славу [має] те, що не минає.
047	2CO	003	012	Тому, маючи таку надію, ми діємо з великою сміливістю,
047	2CO	003	013	а не як Мойсей, який ставив собі покривало на лице, щоб сини Ізраїля не дивилися на кінець того, що минає.
047	2CO	003	014	Проте їхній розум був притуплений, бо й досі під час читання Старого Завіту це покривало залишається незнятим, адже [воно] може бути знятим [лише] в Христі.
047	2CO	003	015	І донині, кожного разу, як зачитується Мойсей, на їхньому серці лежить покривало.
047	2CO	003	016	Однак коли [людина] повертається до Господа, покривало знімається.
047	2CO	003	017	Господь – це Дух, а де Дух Господа, там свобода.
047	2CO	003	018	І всі ми з непокритим лицем, відображаючи Божу славу, немов у дзеркалі, змінюємося згідно з Його образом, із слави в славу як від Господа, Духа.
047	2CO	004	001	Тому, маючи це служіння згідно з милістю, що нам явилася, ми не втрачаємо відваги.
047	2CO	004	002	Ми відреклися від прихованих та ганебних [учинків], не живемо в хитрощах і не перекручуємо Слова Божого. Навпаки, показуючи істину, ми представляємо себе перед Богом на суд кожного людського сумління.
047	2CO	004	003	І якщо наша Добра Звістка закрита, то лише для тих, що гинуть, –
047	2CO	004	004	для невіруючих, яким бог цього віку засліпив розум, щоб не засяяло [над ними] світло Доброї Звістки про славу Христа, Який є образом Бога.
047	2CO	004	005	Ми проповідуємо не себе, а Ісуса Христа [як] Господа, себе ж – як ваших рабів заради Ісуса.
047	2CO	004	006	Адже Бог, Який сказав: «Нехай з темряви засяє світло», є Тим, Хто засяяв у наших серцях, щоби просвітити розуміння слави Бога в особі Ісуса Христа.
047	2CO	004	007	Проте ми носимо цей скарб у глиняних горщиках, щоб надмірність сили була від Бога, а не від нас.
047	2CO	004	008	Ми в усьому обтяжені, та не роздавлені; збиті з пантелику, але не впадаємо в розпач;
047	2CO	004	009	нас переслідують, та ми не покинуті; нас збивають із ніг, та ми не гинемо.
047	2CO	004	010	У своєму тілі ми завжди носимо смерть Ісуса, щоб життя Ісуса виявилося в наших тілах.
047	2CO	004	011	Адже ми, живі, постійно віддаємо себе на смерть заради Ісуса, щоб Його життя виявилося в наших смертних тілах.
047	2CO	004	012	Тому в нас діє смерть, а у вас – життя.
047	2CO	004	013	Маючи один дух віри, згідно з тим, що написано: «Я вірив і тому говорив», ми віримо й тому говоримо,
047	2CO	004	014	оскільки знаємо, що Той, Хто воскресив Господа Христа, воскресить і нас разом з Ісусом та представить разом із вами.
047	2CO	004	015	Адже все – для вас, щоб благодать, примножена багатьма, щедро принесла подяку на славу Божу.
047	2CO	004	016	Тому ми не падаємо духом. І, навіть якщо наша зовнішня людина гине, наша внутрішня людина оновлюється день у день.
047	2CO	004	017	Адже наше тимчасове й легке страждання приносить нам більш вагоме багатство вічної слави.
047	2CO	004	018	Ми дивимося не на видиме, а на невидиме, бо видиме минає, а невидиме вічне.
047	2CO	005	001	Ми знаємо: навіть якщо наш земний намет буде знищено, ми маємо будівлю від Бога – нерукотворний вічний дім на небесах.
047	2CO	005	002	Адже в цьому [наметі] ми зітхаємо, прагнучи зодягнутися в наше небесне житло,
047	2CO	005	003	звісно, якщо, зодягнувшись, не будемо виявлені голими.
047	2CO	005	004	Перебуваючи в цьому наметі, ми обтяжені та зітхаємо не тому, що хочемо роздягнутися, а [тому, що хочемо] зодягнутися, щоб смертне було поглинуте життям.
047	2CO	005	005	І Бог, Який підготував нас саме для цього, дав нам завдаток Духа.
047	2CO	005	006	Тож ми завжди впевнені та знаємо, що поки знаходимося в тілі, ми далеко від Господа,
047	2CO	005	007	бо живемо згідно з вірою, а не згідно з тим, що бачимо.
047	2CO	005	008	І все ж ми не втрачаємо мужності й хотіли б не бути вже в тілі, а оселитися з Господом.
047	2CO	005	009	Тому ми й намагаємося бути Йому до вподоби, чи то перебуваємо вдома, чи то далеко від [нього].
047	2CO	005	010	Бо всі ми маємо з’явитися перед престолом Христа, щоб кожен отримав відплату згідно з тим, що зробив, поки був у тілі – добро чи зло.
047	2CO	005	011	Отже, знаючи, що таке страх Господній, ми переконуємо людей. А перед Богом ми відкриті, і сподіваюся, що й перед вашим сумлінням ми відкриті.
047	2CO	005	012	Ми вам не рекомендуємо себе знову, а даємо вам можливість хвалитися нами, щоб ви могли відповісти тим, що вихваляються обличчям, а не серцем.
047	2CO	005	013	Бо якщо ми зійшли з розуму, [то це] для Бога, а якщо ми при своєму розумі, [то це] для вас.
047	2CO	005	014	Адже любов Христа спонукає нас, бо ми вважаємо так: коли Один помер за всіх, то всі померли.
047	2CO	005	015	І Він помер за всіх, щоб ті, хто живе, жили вже не для себе, а для Того, Хто помер і воскрес.
047	2CO	005	016	Тому віднині ми нікого не знаємо з людської [точки зору]. Навіть якщо ми колись і знали Христа з людської [точки зору], то тепер більше [так] не знаємо.
047	2CO	005	017	Отже, коли хтось у Христі, [той] нове творіння. Давнє минуло. Ось усе стало новим!
047	2CO	005	018	І все це від Бога, Який через Христа примирив нас із Собою і дав нам служіння примирення.
047	2CO	005	019	Згідно з ним Бог був у Христі, примирив світ із Собою, не враховуючи [людям] їхніх проступків, і доручив нам [нести] Слово примирення.
047	2CO	005	020	Отже, ми – посланці Христові, і тому наче Сам Бог просить через нас. Благаємо вас заради Христа: примиріться з Богом!
047	2CO	005	021	Того, Хто не пізнав гріха, Він зробив гріхом заради нас, щоб у Ньому ми стали Божою праведністю.
047	2CO	006	001	Таким чином, співпрацюючи [з Ним], ми закликаємо вас не приймати марно Божої благодаті.
047	2CO	006	002	Адже Він каже: «У час сприятливий Я почув тебе і в день спасіння допоміг тобі». Ось зараз – час сприятливий, зараз – день спасіння.
047	2CO	006	003	Ми нікому й ні в чому не даємо підстав для спотикання, щоб нашого служіння не зневажали.
047	2CO	006	004	Натомість в усьому ми рекомендуємо себе як Божих служителів: у великому терпінні, у скорботах, у горі, у труднощах,
047	2CO	006	005	у побиттях, у в’язницях, у заворушеннях, у важкій праці, у недосипанні, у постах,
047	2CO	006	006	у чистоті, у пізнанні, у довготерпінні, у доброті, у Святому Дусі, у нелицемірній любові,
047	2CO	006	007	у Слові істини, у силі Бога; через зброю праведності [в] правій та лівій [руці],
047	2CO	006	008	через славу та ганьбу, наклеп та добрі відгуки. [Нас вважають] тими, хто вводить в оману, а ми правдиві;
047	2CO	006	009	тими, кого не знають, а нас упізнають; тими, що вмирають, а ми ось живемо; тими, що покарані, а ми не страчені;
047	2CO	006	010	тими, що засмучені, а ми завжди радіємо; бідними, а ми ж багатьох збагачуємо; тими, хто нічого не має, а ми маємо все!
047	2CO	006	011	Коринфяни! Ми відкрили свої уста, щоб говорити до вас, і наші серця відкриті.
047	2CO	006	012	Ми не стримуємо наших почуттів до вас, а ви стримуєте свої почуття до нас.
047	2CO	006	013	Тож звертаюся до вас, як до дітей: розкрийте й ви ваші [серця]!
047	2CO	006	014	Не впрягайтеся з невірними в одне ярмо. Бо що спільного між праведністю й беззаконням? Або що спільного між світлом і темрявою?
047	2CO	006	015	Яка згода може бути між Христом і Веліяром? Або яка частка вірного з невірним?
047	2CO	006	016	Яка згода може бути між Божим Храмом та ідолами? Адже ми – храм Бога Живого, як Бог і сказав: «Оселюся в них і ходитиму посеред [них], Я буду їхнім Богом, а вони – Моїм народом!»
047	2CO	006	017	Тому «Вийдіть з-поміж них і відділіться, – говорить Господь. – Не торкайтеся нечистого, і Я прийму вас».
047	2CO	006	018	А також: «Я буду вашим Отцем, а ви Мені будете синами й дочками, – каже Господь Вседержитель».
047	2CO	007	001	Отже, любі, оскільки ми маємо ці обітниці, то очистьмо себе від усякої нечистоти тіла та духа, довершуючи святість у Божому страху.
047	2CO	007	002	Відведіть для нас місце [у ваших серцях]! Ми нікого не скривдили, нікому не нашкодили, нікого не використали.
047	2CO	007	003	Я не кажу цього для вашого осудження, бо вже казав раніше, що ви в наших серцях, щоб разом вмерти і разом жити.
047	2CO	007	004	Маю велику впевненість щодо вас і дуже пишаюся вами! Попри всі наші труднощі, я сповнений втіхою та переповнений радістю.
047	2CO	007	005	Адже коли ми прийшли в Македонію, то наші тіла не мали відпочинку, але зазнавали утисків звідусіль: зовні [були] конфлікти, а всередині – страхи.
047	2CO	007	006	Але Бог, Який втішає пригнічених, потішив нас приходом Тита,
047	2CO	007	007	і не тільки його приходом, але й тим, як він був підбадьорений вами, сповіщаючи нас про ваше сильне прагнення, про глибоку журбу й про вашу ревність за мене. Тож я зрадів ще більше.
047	2CO	007	008	Навіть якщо я засмутив вас своїм листом, то не шкодую [про це]. І якщо на початку й шкодував, – бо ж бачу, що мій лист засмутив вас, хоч і ненадовго, –
047	2CO	007	009	то тепер я радію. [І радію] не тому, що ви були засмучені, а тому, що цей смуток привів до покаяння. А оскільки ваш смуток був з [волі] Бога, то ви не зазнали через нас жодної втрати.
047	2CO	007	010	Бо смуток від Бога [веде] до покаяння, яке зрештою веде до спасіння, і не викликає жалю. А смуток світу веде до смерті.
047	2CO	007	011	Подивіться самі, яку старанність, яке виправдання, яке обурення, який страх, яке бажання, яку ревність і яке прагнення справедливості спричинило у вас це засмучення з волі Бога. Ви показали, що в усьому є чистими в цій справі.
047	2CO	007	012	Насправді я написав вам не заради того, хто вчинив зло, і не заради скривдженого, а щоб показати ваші старання заради нас перед Богом.
047	2CO	007	013	Саме тому ми втішилися. Та, окрім нашої втіхи, ми ще більше зраділи радістю Тита, адже ви освіжили його дух.
047	2CO	007	014	Бо якщо я колись і хвалився вами перед ним, то не був осоромлений. І як усе, про що я вам говорив, було правдою, так і моє вихваляння вами перед Титом виявилося правдою.
047	2CO	007	015	Його почуття до вас стають ще міцнішими, коли він пригадує слухняність усіх вас і як ви прийняли його зі страхом і тремтінням.
047	2CO	007	016	Радію, адже в усьому можу покладатися на вас.
047	2CO	008	001	Брати, ми повідомляємо вам про Божу благодать, дану Македонським церквам,
047	2CO	008	002	адже вони серед суворого випробування дуже раділи, а їхня крайня бідність переповнилася багатством їхньої щедрості.
047	2CO	008	003	Я свідчу про те, що вони дали добровільно, по змозі й навіть більше,
047	2CO	008	004	наполегливо просячи нас про благодать і участь у цьому служінні для святих;
047	2CO	008	005	і не лише так, як ми сподівалися, а віддали самих себе спочатку Господу, а потім, з волі Божої, нам.
047	2CO	008	006	Тож ми попросили Тита завершити розпочату серед вас [справу] благодаті.
047	2CO	008	007	І оскільки ви багаті всім: вірою, словом, розумінням, усякою старанністю та любов’ю, якої [навчилися] від нас, – то збагачуйтеся і в цій [справі] благодаті.
047	2CO	008	008	Кажу це не як наказ, але через старанність інших перевіряю щирість вашої любові.
047	2CO	008	009	Адже ви знаєте благодать Господа нашого Ісуса Христа, Який, будучи багатим, заради вас став бідним, щоб ви збагатилися Його бідністю.
047	2CO	008	010	І в цьому даю вам пораду, адже це піде на користь вам, що не лише почали робити це минулого року, а й першими виявили до цього бажання.
047	2CO	008	011	Завершіть справу зараз, щоб як ревно бажали, так і виконали її в міру можливості.
047	2CO	008	012	Бо коли є ревність, то дар приймається згідно з тим, що хтось має, а не з тим, чого не має.
047	2CO	008	013	І не [кажу цього], щоб інші мали полегшення, а ви – труднощі, але для рівності.
047	2CO	008	014	Тепер нехай ваш достаток [буде] для їхньої потреби, а їхній достаток колись – для вашої потреби, аби була рівність,
047	2CO	008	015	як і написано: «У того, хто [зібрав] багато, не лишилося зайвого, а хто [зібрав] мало, не мав нестачі».
047	2CO	008	016	Подяка Богові, Який вклав у серце Тита ту ж ревність щодо вас, [яку маю і я],
047	2CO	008	017	адже він, будучи ревним, не лише прийняв [наш] заклик, а й добровільно пішов до вас.
047	2CO	008	018	Разом із ним ми посилаємо брата, якого хвалять в усіх церквах за [його служіння] Доброю Звісткою.
047	2CO	008	019	До того ж, його було обрано церквами [бути] нашим супутником у цій [справі] благодаті, якій ми служимо на славу Самого Господа та заради нашої доброї волі,
047	2CO	008	020	остерігаючись того, щоб не зазнати від когось дорікань за розпорядження цим щедрим даром,
047	2CO	008	021	бо ми стараємося чинити добро не тільки перед Господом, але й перед людьми.
047	2CO	008	022	Ми посилаємо з ними нашого брата, якого часто й по-різному перевіряли і який виявився ревним, та зараз він навіть більш ревний оскільки впевнений у вас.
047	2CO	008	023	Що стосується Тита, то він – мій спільник і працює разом зі мною заради вас, а щодо наших братів, то вони – посланці церков [і] слава Христа.
047	2CO	008	024	Тому дайте їм доказ вашої любові та нашої похвали щодо вас перед церквами.
047	2CO	009	001	У мене більше немає потреби писати вам про це служіння святим,
047	2CO	009	002	адже я знаю ваше завзяття й хвалюся ним перед македонянами. Я розповів їм, що Ахая була готова ще з минулого року, і ваша ревність заохотила багатьох.
047	2CO	009	003	Усе ж посилаю до вас братів, щоб наша похвала вами у цьому випадку не була даремною, а щоб ви були готові, як я і говорив.
047	2CO	009	004	Якщо зі мною прийдуть македоняни й застануть вас не готовими, то ми, – не кажучи вже про вас, – через цю впевненість будемо осоромлені.
047	2CO	009	005	Тож я вважаю за необхідне заохотити братів прийти до вас заздалегідь і підготувати обіцяний щедрий дар. Тоді він буде щедрим даром, а не чимось вимушеним.
047	2CO	009	006	[Пам’ятайте] це: хто скупо сіє, той скупо жатиме, а хто щедро сіє, той щедро жатиме.
047	2CO	009	007	Кожен нехай [дарує так], як вирішив у своєму серці, а не з жалем чи з примусу, адже Бог любить того, хто дарує з радістю.
047	2CO	009	008	І Бог може пролити на вас будь-яку благодать, щоб, маючи завжди й в усьому достаток, ви проливалися будь-якою доброю справою,
047	2CO	009	009	як і написано: «Він щедро роздав бідним; його праведність стоятиме повіки».
047	2CO	009	010	Той, Хто забезпечує сіяча насінням і хлібом на поживу, забезпечить і примножить ваше насіння та збільшить плоди вашої праведності,
047	2CO	009	011	щоб ви у всьому були збагачені для всякої щедрості, яка спонукає до того, щоб через нас складалася подяка Богові.
047	2CO	009	012	Адже ваше служіння не лише задовільняє потреби святих, але й виливається у численні подяки Богові.
047	2CO	009	013	Завдяки доказу цього служіння вони прославляють Бога за ваш послух, що [іде від] сповідування Доброї Звістки Христа, і за вашу щедрість для них та для всіх інших.
047	2CO	009	014	А у своїй молитві за вас вони прагнуть до вас через безмірну щодо вас Божу благодать.
047	2CO	009	015	Подяка Богові за Його невимовний дар!
047	2CO	010	001	Я, Павло, особисто закликаю вас із лагідністю і добротою Христа, – я, той хто «покірний, коли присутній» між вами, «а коли відсутній, то сміливий» стосовно вас.
047	2CO	010	002	Прошу вас: коли я прийду, не змушуйте мене вдаватися до сміливості, яку я рішуче розраховую проявити щодо тих, хто вважає, що ми живемо по-тілесному.
047	2CO	010	003	Адже, живучи в тілі, воюємо не по-тілесному.
047	2CO	010	004	І зброя нашої боротьби не тілесна, а сильна Богом для руйнування фортець. Ми руйнуємо задуми
047	2CO	010	005	та кожну зарозумілість, яка противиться пізнанню Бога, а також беремо в полон кожну думку на послух Христу.
047	2CO	010	006	І ми готові покарати будь-яку непокору, як тільки ваш послух стане довершеним.
047	2CO	010	007	Ви дивитеся на зовнішність. Але коли хтось впевнений, що він належить Христу, то нехай візьме до уваги, що ми, як і він, Христові.
047	2CO	010	008	І навіть якщо я ще більше вихваляюся нашою владою, яку нам дав Господь для вашого збудування, а не для руйнування, то я за це не буду осоромлений.
047	2CO	010	009	Хай вам не здається, що я хочу залякати вас [своїми] листами.
047	2CO	010	010	Адже [дехто] каже: «Його листи вагомі та сильні, але коли приходить особисто, то він слабкий і слова його незначні».
047	2CO	010	011	Така людина нехай врахує те, що якими ми є на слові в листах, коли відсутні, такими ж є і на ділі, коли присутні.
047	2CO	010	012	Ми не сміємо судити або прирівнювати себе до тих, що самі себе рекомендують. Вони, вимірюючи себе собою та порівнюючи себе із собою, не є розумними.
047	2CO	010	013	Ми ж не будемо хвалитися безмірно, а лише в межах служіння, яке нам визначив Бог, щоб досягнути й вас.
047	2CO	010	014	Бо ми не виходимо за ці межі, ніби не досягнули вас, адже ми досягнули і вас Доброю Звісткою Христа.
047	2CO	010	015	Ми не хвалимося надмірно чужою працею, а сподіваємося, що, у міру того, як ваша віра зростатиме, зростатимуть і межі нашого служіння серед вас,
047	2CO	010	016	щоби звіщати Добру Звістку поза вашими [околицями], а не хвалитися зробленим на чужому полі.
047	2CO	010	017	«А хто вихваляється, нехай вихваляється в Господі».
047	2CO	010	018	Адже схвалений не той, хто сам себе рекомендує, а той, кого рекомендує Господь.
047	2CO	011	001	Сподіваюся, ви потерпите трохи моє безумство. Так, потерпіть мене!
047	2CO	011	002	Адже я ревную вас Божою ревністю, бо я заручив вас одному чоловікові, щоб представити Христу наче чисту діву.
047	2CO	011	003	Та боюся, що як Єва була зведена хитрощами змія, так і ваші думки можуть віддалитися від щирості та чистоти перед Христом.
047	2CO	011	004	Бо коли хтось приходить до вас та проповідує іншого Ісуса – не Того, що ми проповідували, або коли приймаєте іншого духа – не Того, що ви прийняли, або іншу добру звістку – не ту, що ви прийняли, то ви це легко терпите.
047	2CO	011	005	Та не думаю, що я чимось гірший від тих «великих апостолів».
047	2CO	011	006	І хоча я недосвідчений у красномовстві, але не в пізнанні; і ми вам це чітко всім та в усьому показали.
047	2CO	011	007	Хіба я згрішив тим, що, бажаючи звеличити вас, сам упокорився й без жодної винагороди звіщав вам Божу Добру Звістку?
047	2CO	011	008	Я, [так би мовити], обкрадав інші церкви, приймаючи від них платню, аби служити вам.
047	2CO	011	009	Коли я був із вами та опинився в нужді, то нікого не обтяжував, адже брати, що прийшли з Македонії, задовольнили мої потреби. Я в усьому стримував себе і далі стримуватимусь, аби не бути для вас тягарем.
047	2CO	011	010	Як істина Христа перебуває в мені, так ніхто не зупинить цієї моєї похвали в усіх регіонах Ахаї.
047	2CO	011	011	Чому? Чи тому, що не люблю вас? Бог знає, [що люблю].
047	2CO	011	012	Що я робив, те й робитиму, щоб не давати приводу хвалитися тим, хто шукає підстав, аби довести, що вони рівні нам у тому, чим хваляться.
047	2CO	011	013	Адже такі люди – лжеапостоли, лукаві робітники, які приймають вигляд апостолів Христа.
047	2CO	011	014	Та це й не дивно, адже сам сатана приймає вигляд ангела світла.
047	2CO	011	015	Отже, немає нічого дивного в тому, що і його служителі вдають із себе служителів праведності. Їхній кінець буде за їхніми ділами.
047	2CO	011	016	Я повторюю: нехай ніхто не вважає мене нерозумним, але навіть якщо ви це робите, то прийміть мене як нерозумного, щоб і я міг трохи похвалитися.
047	2CO	011	017	Те, що я кажу з приводу похвали, кажу не від Господа, а наче в безумстві.
047	2CO	011	018	І, оскільки багато хто вихваляється за тілом, то і я вихвалятимуся.
047	2CO	011	019	Бо ви, будучи мудрими, радо терпите нерозумних!
047	2CO	011	020	Ви терпите, коли хтось вас поневолює чи об’їдає, коли хтось обдирає чи звеличується [над вами] і б’є вас в обличчя.
047	2CO	011	021	Кажу це на [свій] сором: у [цьому] ми були слабкими! Та якщо хтось наважується [хвалитися], – кажу це в безумстві, – наважуюсь і я.
047	2CO	011	022	Вони євреї? Я теж. Вони ізраїльтяни? Я теж. Вони Авраамове насіння? Я теж.
047	2CO	011	023	Вони служителі Христа? Кажу ніби в безумстві: я більше. Я більше працював, частіше був ув’язнений, мене жорстокіше били, я часто опинявся на [межі] смерті.
047	2CO	011	024	Від юдеїв я п’ять разів отримував по сорок без одного [ударів батогом],
047	2CO	011	025	тричі мене били палицями, один раз мене закидали камінням, я був на трьох кораблях, які розбивалися у морі, провів цілу добу у відкритому морі.
047	2CO	011	026	Часто був у подорожах, небезпеках на річках, небезпеках через розбійників, небезпеках через [деяких із мого] роду, небезпеках через язичників, небезпеках у містах, небезпеках у пустелі, небезпеках посеред моря, небезпеках серед лжебратів,
047	2CO	011	027	у праці та виснаженні, часто в недосипанні, у голоді й спразі, часто в постах, у холоді та в наготі.
047	2CO	011	028	І окрім усього цього, моє щоденне заняття – турбота про всі церкви.
047	2CO	011	029	Хто знемагає, з ким i я не знемагав би? Хто впадає в гріх, за кого і я не палав би?
047	2CO	011	030	Коли вже маю хвалитися, то хвалитимуся своєю слабкістю.
047	2CO	011	031	Бог і Отець Господа Ісуса, Який є навіки благословенним, знає, що я не брешу.
047	2CO	011	032	У Дамаску намісник царя Арети стеріг місто Дамаск, аби мене схопити,
047	2CO	011	033	але мене через вікно спустили в кошику по стіні, і я врятувався з його рук.
047	2CO	012	001	Я змушений хвалитися, хоча немає в цьому користі. Усе ж перейду до видінь та одкровень від Господа.
047	2CO	012	002	Я знаю одного чоловіка в Христі, який чотирнадцять років тому, – чи був у тілі, чи то поза тілом, не знаю, Бог знає, – був підхоплений до третього неба.
047	2CO	012	003	Також я знаю, що той чоловік – чи був у тілі, чи то поза тілом, не знаю, Бог знає, –
047	2CO	012	004	був підхоплений до раю та почув невимовні слова, яких людині не дано казати.
047	2CO	012	005	Таким чоловіком я буду хвалитися; собою ж хвалитися не буду, хіба що своїми слабкостями.
047	2CO	012	006	Якби я навіть і захотів похвалитися, то не буду нерозсудливим, адже казатиму правду. Проте я утримуюсь, щоби хтось не подумав про мене більше, ніж бачить у мені та чує від мене.
047	2CO	012	007	А щоб я не загордився величчю одкровень, дана мені колючка в тіло, посланець сатани, аби мене бити, щоб я не величався.
047	2CO	012	008	Я тричі просив Господа, щоб Він забрав її від мене.
047	2CO	012	009	Але Він сказав мені: «Моєї благодаті для тебе достатньо, адже сила Мояв слабкості стає довершеною». Тож я з радістю хвалитимуся моєю слабкістю, щоб у мені оселилася Христова сила.
047	2CO	012	010	Тому я задоволений слабкостями, горем, переслідуваннями та труднощами заради Христа. Бо, коли я слабкий, тоді я сильний.
047	2CO	012	011	Я став нерозумним, але ви змусили мене до цього! Це ви мали б мене рекомендувати, оскільки я нічим не гірший від цих «великих апостолів», хоч я і ніщо.
047	2CO	012	012	Адже ознаки апостола були виявлені поміж вами у всякому терпінні, знаках, дивах та могутніх ділах.
047	2CO	012	013	То чим ви були обділені у порівняні з іншими церквами? Хіба тим, що я сам не був тягарем для вас. Вибачте мені цю несправедливість!
047	2CO	012	014	Ось я готовий прийти до вас утретє. Я не буду [вас] обтяжувати, бо мені не потрібне те, що вам належить, але ви [самі]. Адже не діти повинні накопичувати майно для батьків, а батьки – для дітей.
047	2CO	012	015	Я охоче витрачу заради вас усе, що маю, і навіть віддам самого себе. Якщо люблю вас більше, то невже любитимете мене менше?
047	2CO	012	016	Хоч би як там було, я не обтяжував вас. Проте [ви кажете], що будучи хитрим, я впіймав вас підступністю.
047	2CO	012	017	Хіба я коли-небудь використовував вас через тих, кого до вас посилав?
047	2CO	012	018	Я попросив Тита прийти до вас і послав із ним брата. Хіба Тит вас використав? Хіба ми не ходили в тому ж дусі? Хіба ми не ходили одним шляхом?
047	2CO	012	019	Невже ви думаєте, що ми захищаємося перед вами? Ми говоримо перед Богом у Христі, і все це, любі, для вашого збудування.
047	2CO	012	020	Адже я боюся, що, прийшовши, знайду вас не такими, як я хочу, а ви побачите мене не таким, як ви хочете. [Боюся виявити серед вас] сварки, заздрість, лють, самолюбство, наклепи, плітки, пихатість та безлад.
047	2CO	012	021	[Боюся], що, коли я прийду знову, мій Бог упокорить мене перед вами, і мені [доведеться] оплакувати багатьох, що раніше згрішили й не покаялися в нечистоті, у статевій розпусті й у безсоромності, яким вони віддалися.
047	2CO	013	001	Оце втретє йду до вас. «Нехай кожне слово підтвердиться устами двох або трьох свідків».
047	2CO	013	002	Як я попереджав, коли був у вас удруге, так і зараз, коли відсутній, попереджаю тих, що раніше згрішили, і всіх інших: якщо прийду знову, то нікого не щадитиму.
047	2CO	013	003	Адже ви шукаєте доказу того, що через мене говорить Христос. Він не безсилий, але сильний у вас,
047	2CO	013	004	бо хоч Він і був розіп’ятий у слабкості, проте живе завдяки Божій силі. Адже і ми слабкі в Ньому, але завдяки Божій силі будемо жити з Ним для вас.
047	2CO	013	005	Перевіряйте самих себе, чи ви у вірі; випробовуйте себе. Хіба ви не знаєте, що Ісус Христос [живе] у вас? Звичайно, якщо ви пройшли це випробування.
047	2CO	013	006	А щодо нас, сподіваюся, ви зрозумієте, що ми пройшли це випробування.
047	2CO	013	007	Тепер ми молимося Богові, щоб ви не чинили ніякого зла. Не для того, щоб здавалося, ніби ми пройшли випробування. Робіть добро, навіть тоді, коли здаватиметься, що ми не пройшли його.
047	2CO	013	008	Адже ми нічого не можемо робити проти істини, а лише заради істини.
047	2CO	013	009	Ми радіємо, коли ми слабкі, а ви сильні. За це й молимося – за ваше вдосконалення.
047	2CO	013	010	Тому я й пишу вам це, поки мене з вами немає, щоб, коли буду з вами, мені не довелося бути суворим, використовуючи владу, яку дав мені Господь, щоб зміцнювати, а не руйнувати.
047	2CO	013	011	І наостанок, брати, [заохочую вас:] радійте, виправляйте одне одного, підбадьорюйте одне одного, будьте однодумні, живіть у мирі – і Бог любові й миру буде з вами!
047	2CO	013	012	Вітайте одне одного святим поцілунком!
047	2CO	013	013	Усі святі вітають вас!
047	2CO	013	014	[Нехай] благодать Господа Ісуса Христа, любов Бога та спільність Святого Духа [будуть] з вами усіма!
#
# BOOK	048	GAL	Galatians	До галатів
048	GAL	001	001	Павло, апостол, [покликаний] не людьми і не людиною, а Ісусом Христом і Богом Отцем, Який воскресив Його з мертвих,
048	GAL	001	002	разом з усіма братами. Церквам Галатії.
048	GAL	001	003	Благодать вам і мир від Бога, нашого Отця, і від Господа Ісуса Христа,
048	GAL	001	004	[Який,] віддавши Самого Себе за наші гріхи, визволив нас від нинішнього злого віку згідно з волею Бога й Отця нашого,
048	GAL	001	005	Якому слава навіки-віків! Амінь.
048	GAL	001	006	Я здивований, що ви так швидко відвертаєтеся від Того, Хто покликав вас благодаттю Христа, заради іншої «доброї звістки».
048	GAL	001	007	Насправді іншої немає, але існують деякі [люди], які бентежать вас і намагаються змінити Добру Звістку Христа.
048	GAL	001	008	Але навіть якщо хтось із нас або ангел із неба буде проповідувати вам добру звістку, відмінну від тієї, яку ми вам проповідували, то нехай буде проклятий!
048	GAL	001	009	Ми говорили вже раніше, і я ще раз повторюю: якщо хтось проповідує вам іншу добру звістку, а не ту, що ви прийняли, то нехай буде проклятий!
048	GAL	001	010	Чиє схвалення я намагаюся завоювати: людей чи Бога? Хіба я намагаюся догодити людям? Якби я намагався догодити людям, я б не був рабом Христа.
048	GAL	001	011	Я хочу, щоб ви, брати, знали, що Добра Звістка, яку я проповідував, не від людей.
048	GAL	001	012	Бо я отримав і вивчив її не від якоїсь людини, але через одкровення Ісуса Христа.
048	GAL	001	013	Ви чули про мій попередній спосіб життя в юдействі, як я завзято переслідував Церкву Божу й намагався її зруйнувати.
048	GAL	001	014	В юдействі я перевершив багатьох моїх однолітків зі свого народу і був надзвичайно ревним до звичаїв моїх предків.
048	GAL	001	015	Але коли Бог, Який обрав мене ще до мого народження, покликав мене через Свою благодать, уподобав
048	GAL	001	016	відкрити мені Свого Сина, щоб я проповідував Його Добру Звістку серед язичників, тоді я не пішов відразу радитися з кимось із людей,
048	GAL	001	017	не ходив також і до Єрусалима, до тих, що були апостолами до мене, але пішов в Аравію і знову повернувся в Дамаск.
048	GAL	001	018	Потім, через три роки, я вирушив до Єрусалима, щоб познайомитися з Кифою, і пробув із ним п’ятнадцять днів.
048	GAL	001	019	Інших же апостолів я не бачив, окрім Якова, брата Господнього.
048	GAL	001	020	Я пишу вам і запевняю перед Богом, що не обманюю.
048	GAL	001	021	Після того я пішов до земель Сирії та Килікії.
048	GAL	001	022	Церкви Юдеї, що в Христі, мене особисто не знали.
048	GAL	001	023	Вони лише чули, що той, хто раніше їх переслідував, зараз проповідує віру, яку колись намагався знищити,
048	GAL	001	024	і прославляли Бога за мене.
048	GAL	002	001	Потім, через чотирнадцять років, я знову пішов в Єрусалим разом із Варнавою, узявши із собою Тита.
048	GAL	002	002	Я вирушив туди згідно з одкровенням і представив їм Добру Звістку, яку проповідую серед язичників, а особливо шановним виклав її окремо, на самоті, [щоб упевнитися], що не біг [до цього] й не біжу [тепер] даремно.
048	GAL	002	003	Проте навіть Тита, який був зі мною, не примушували до обрізання, хоча він і був греком.
048	GAL	002	004	Це через лжебратів, що проникли в наші ряди, аби спостерігати за нашою свободою, яку ми маємо в Ісусі Христі, і зробити нас рабами.
048	GAL	002	005	Але ми ні на мить не поступилися їм, щоб істина Доброї Звістки збереглася для вас.
048	GAL	002	006	Щодо тих, кого вважають знатнішими, – хто вони й ким вони були, для мене це немає ніякого значення, [адже] Бог неупереджений, – то вони нічого не додали мені.
048	GAL	002	007	Навпаки, вони визнали, що мені було доручено проповідувати Добру Звістку необрізаним, як Петрові – обрізаним.
048	GAL	002	008	Адже Бог, Який зробив Петра апостолом обрізаних, зробив також мене [апостолом] язичників.
048	GAL	002	009	Яків, Кифа та Іван, які вважаються стовпами [церкви], визнали надану мені благодать і потиснули мені й Варнаві руку як співучасникам [служіння], щоб ми [пішли] до язичників, а вони – до обрізаних.
048	GAL	002	010	Усе, що [вони просили], – це те, щоб ми пам’ятали про бідних, що я й намагався робити.
048	GAL	002	011	Коли ж Кифа прийшов до Антіохії, я протистояв йому відверто, бо він був неправий.
048	GAL	002	012	Адже до того, як прийшли деякі люди від Якова, він їв разом з язичниками, а після цього почав ховатися й відокремлюватися від них, боячись обрізаних.
048	GAL	002	013	До нього приєдналися також інші юдеї, так що й Варнава був втягнений в їхнє лицемірство.
048	GAL	002	014	Побачивши, що вони не поводяться відповідно до істини Доброї Звістки, я сказав Кифі перед усіма: «Якщо ти юдей, але живеш як язичник, а не як юдей, чому ж тоді примушуєш язичників жити за юдейським звичаєм?»
048	GAL	002	015	Ми ж – юдеї за народженням, а не грішні язичники.
048	GAL	002	016	Однак, знаючи, що людина не може бути виправдана ділами Закону, а тільки вірою в Ісуса Христа, навіть ми увірували в Христа Ісуса, щоб бути виправданими вірою в Христа, а не ділами Закону. Бо жодна людина не буде виправдана ділами Закону.
048	GAL	002	017	Але якщо ми, [юдеї,] шукаючи виправдання в Христі, і самі виявилися грішниками, то невже Христос є служителем гріха? Зовсім ні!
048	GAL	002	018	Бо якщо я знову відбудовую те, що зруйнував, то роблю себе грішником.
048	GAL	002	019	Адже через Закон я помер для Закону, щоб жити для Бога. Я був розіп’ятий з Христом,
048	GAL	002	020	і більше живу не я, але Христос живе в мені. Нині я живу в тілі, і це життя вірою в Сина Божого, Який полюбив мене й віддав Себе за мене.
048	GAL	002	021	Я не відкидаю благодаті Божої, бо якщо праведність здобувається Законом, то Христос помер даремно!
048	GAL	003	001	О нерозумні галати! Хто зачарував вас, щоб ви не корилися істині? Адже перед вашими очима був зображений розіп’ятий Ісус Христос.
048	GAL	003	002	Я хотів би дізнатися від вас лише одне: ви прийняли Духа через діла Закону чи через віру в те, що почули?
048	GAL	003	003	Невже ви такі нерозумні, що, почавши Духом, зараз закінчуєте тілом?
048	GAL	003	004	Невже ви даремно стільки страждали? Не може бути, щоб усе це було даремно!
048	GAL	003	005	Хіба Той, Хто дарує вам Духа і творить серед вас чудеса, робить це тому, що ви дотримуєтеся Закону, чи тому, що ви повірили в те, що почули?
048	GAL	003	006	Так само й «Авраам повірив Богові, і це було зараховано йому як праведність».
048	GAL	003	007	Зрозумійте, що ті, хто має віру, – це сини Авраама.
048	GAL	003	008	Писання, передбачивши, що Бог виправдає язичників вірою, заздалегідь проголосило Авраамові Добру Звістку: «Через тебе всі народи будуть благословенні».
048	GAL	003	009	Тож ті, хто вірить, благословляються разом з Авраамом, який повірив.
048	GAL	003	010	Бо всі, хто покладається на діла Закону, знаходяться під прокляттям, як написано: «Проклятий кожен, хто не дотримується всього, що написано в Книзі Закону».
048	GAL	003	011	Очевидно, що через Закон ніхто не виправданий перед Богом, оскільки «праведник житиме вірою»,
048	GAL	003	012	а Закон не ґрунтується на вірі; навпаки, він говорить: «Хто виконуватиме його [настанови], буде жити ними».
048	GAL	003	013	Христос викупив нас від прокляття Закону, ставши за нас прокляттям, бо написано: «Проклятий кожен, хто повішений на дереві».
048	GAL	003	014	[Він викупив нас], щоб благословення, дане Авраамові, прийшло до язичників через Ісуса Христа й щоб через віру ми отримали обітницю Духа.
048	GAL	003	015	Брати, я говорю по-людському: навіть затверджений людьми заповіт ніхто не скасовує й не вносить у нього доповнень.
048	GAL	003	016	Ці ж обітниці були дані Авраамові та його нащадку. Писання не говорить «нащадкам», як про багатьох, а «нащадку», як про одного, а Ним є Христос.
048	GAL	003	017	Я кажу, що Закон, даний через чотириста тридцять років, не скасовує заповіту, встановленого раніше Богом, і не усуває обітниці.
048	GAL	003	018	Бо якщо спадщина від Закону, то вже не за обітницею, але Бог дав її Авраамові через обітницю.
048	GAL	003	019	Для чого тоді Закон? Він був доданий, щоб [виявити] провини, доки не прийде Нащадок, Якому була дана обітниця. Закон був даний через ангелів рукою посередника.
048	GAL	003	020	Посередник не потрібен там, де тільки одна сторона, а Бог один.
048	GAL	003	021	Тож невже Закон суперечить обітницям Божим? Зовсім ні! Бо якби був даний Закон, який міг би дарувати життя, то праведність була б від Закону.
048	GAL	003	022	Але Писання замкнуло все під гріхом, щоб обітниця через віру в Ісуса Христа була дана тим, хто вірить.
048	GAL	003	023	До приходу віри ми перебували під вартою Закону, замкнені доти, доки не об’явиться віра.
048	GAL	003	024	Отже, Закон був нашим опікуном, поки не прийшов Христос, щоб ми були виправдані вірою.
048	GAL	003	025	Коли ж прийшла віра, ми вже не під [наглядом] опікуна.
048	GAL	003	026	Тож через віру в Ісуса Христа ви всі діти Божі,
048	GAL	003	027	бо всі, хто був охрещений у Христі, одяглися в Христа.
048	GAL	003	028	Нема більше ні юдея, ні язичника, ні раба, ні вільного, ні чоловіка, ні жінки, бо ви всі – одне в Христі Ісусі.
048	GAL	003	029	Якщо ви належите Христу, то ви нащадки Авраама й, згідно з обітницею, – спадкоємці.
048	GAL	004	001	Тож я кажу: поки спадкоємець ще дитина, він нічим не відрізняється від раба, хоч і є володарем усього.
048	GAL	004	002	Він підпорядковується опікунам і управителям до часу, встановленого батьком.
048	GAL	004	003	Так само й ми, коли були дітьми, знаходилися у рабстві [матеріальних і духовних] основ світу.
048	GAL	004	004	Але коли настала повнота часу, Бог послав Свого Сина, народженого від жінки, народженого під Законом,
048	GAL	004	005	щоб викупити тих, хто під Законом, і щоб ми отримали всиновлення.
048	GAL	004	006	І, оскільки ви – Його сини, Бог послав Духа Свого Сина в наші серця, Духа, Який кличе: «Авва!», [тобто] «Отче».
048	GAL	004	007	Отже, ти вже не раб, а син; а якщо син, то й спадкоємець через Бога.
048	GAL	004	008	Раніше, коли ви не знали Бога, ви були рабами тих, що за своєю природою не є богами.
048	GAL	004	009	Але тепер, коли ви пізнали Бога, точніше, коли Бог пізнав вас, то як ви можете повертатися назад до тих слабких і жалюгідних основ світу? Хочете себе знову поневолити?
048	GAL	004	010	Ви дотримуєтесь [особливих] днів, місяців, пір та років.
048	GAL	004	011	Боюсь, що всі мої зусилля, витрачені на вас, були марні.
048	GAL	004	012	Я благаю вас, брати: станьте такими, як я, бо я став таким, як ви. Ви нічим мене не скривдили.
048	GAL	004	013	Як ви знаєте, уперше я проповідував вам Добру Звістку через хворобу.
048	GAL	004	014	І, хоча моя хвороба була для вас випробуванням, ви не ставилися до мене з презирством чи зневагою, але прийняли як ангела Божого, як [Самого] Христа Ісуса.
048	GAL	004	015	Де ж тепер ваше блаженство? Я можу засвідчити, що якби ви тоді могли, то вирвали б свої очі й віддали їх мені.
048	GAL	004	016	Невже тепер я став вашим ворогом, кажучи вам істину?
048	GAL	004	017	[Ті люди] ревно стараються переманити вас, але не з добрих [спонук]. Вони хочуть розлучити нас, щоб ви були їхніми ревними прихильниками.
048	GAL	004	018	Добре завжди бути ревним для доброї мети, а не лише тоді, коли я з вами.
048	GAL	004	019	Діти мої, заради яких я знову терплю біль народження, аж доки Христос не відобразиться у вас.
048	GAL	004	020	Як би я хотів бути з вами зараз і змінити мій тон, бо я здивований вами!
048	GAL	004	021	Скажіть мені, невже ви, що хочете бути під Законом, не слухаєте Закону?
048	GAL	004	022	Адже написано, що Авраам мав двох синів: одного від рабині, а іншого від вільної жінки.
048	GAL	004	023	Той, що від рабині, народився за тілом, а той, що від вільної жінки, народився згідно з обіцянкою.
048	GAL	004	024	Це треба розуміти образно. Жінки представляють два завіти: один з гори Синай, що народжує в рабство, це – Аґар.
048	GAL	004	025	Аґар – Синайська гора в Аравії, а також це нинішній Єрусалим, що перебуває в рабстві зі своїми дітьми.
048	GAL	004	026	А небесний Єрусалим – вільний, і він є нашою матір’ю.
048	GAL	004	027	Бо написано: «Радій, неплідна, яка не народжувала! Кричи та радій, ти, що не зазнала мук народження, бо більше дітей у покинутої жінки, ніж у тієї, яка має чоловіка».
048	GAL	004	028	Ви ж, брати, подібно до Ісаака, є дітьми обітниці.
048	GAL	004	029	Та як тоді син, народжений за тілом, переслідував сина, народженого за Духом, так і зараз.
048	GAL	004	030	Однак що говорить Писання? «Вижени служницю разом з її сином, бо не буде син рабині співспадкоємцем разом із сином вільної жінки».
048	GAL	004	031	Отже, брати, ми діти не рабині, а вільної жінки.
048	GAL	005	001	Христос визволив нас, щоб ми були вільні. Тож стійте твердо й не підкоряйтеся знову ярму рабства.
048	GAL	005	002	Ось я, Павло, кажу вам: якщо ви будете обрізані, то не буде вам користі від Христа.
048	GAL	005	003	Я знову свідчу кожному чоловікові, який приймає обрізання, що він зобов’язаний виконувати весь Закон.
048	GAL	005	004	Ви, що намагаєтесь виправдатися Законом, стали відчуженими від Христа та відпали від благодаті.
048	GAL	005	005	А ми через Духа палко очікуємо виправдання з віри, на яке сподіваємось.
048	GAL	005	006	Бо в Христі Ісусі ні обрізання, ні необрізання не мають ніякого значення, важлива лише віра, яка діє через любов.
048	GAL	005	007	Ви бігли добре. Хто завадив вам дотримуватись істини?
048	GAL	005	008	Таке переконання не від Того, Хто покликав вас.
048	GAL	005	009	[Пам’ятайте, що] трохи закваски заквашує все тісто.
048	GAL	005	010	Я впевнений у Господі, що ви не будете мислити інакше. А той, хто бентежить вас, – хто б це не був, – буде покараний.
048	GAL	005	011	Брати, якщо я все ще проповідую обрізання, чому мене досі переслідують? Адже тоді камінь спотикання – хрест – був би усунений.
048	GAL	005	012	Хай ті, хто засмучує вас [питанням обрізання], взагалі себе скоплять!
048	GAL	005	013	Брати, ви покликані до свободи. Тільки не використовуйте свободи, щоб догодити гріховній природі, а краще з любов’ю служіть одне одному.
048	GAL	005	014	Бо весь Закон міститься в одному слові, а саме: «Люби ближнього свого, як самого себе».
048	GAL	005	015	Але якщо ви гризете й пожираєте одне одного, стережіться, щоб ви не знищили одне одного.
048	GAL	005	016	Тож кажу вам: живіть Духом і не задовольняйте [гріховних] бажань тіла.
048	GAL	005	017	Бо воно бажає того, що суперечить Духові, а Дух – того, що суперечить [гріховним] бажанням тіла. Вони ворогують одне з одним, так що ви не робите того, що хочете.
048	GAL	005	018	Але якщо вами керує Дух, ви не під Законом.
048	GAL	005	019	[Гріховні] вчинки тіла відомі: це статева розпуста, нечистота, непристойність,
048	GAL	005	020	ідолопоклонство, чаклунство, ворожнеча, сварка, ревнощі, гнів, егоїзм, розбрат, єресі,
048	GAL	005	021	заздрість, пияцтво, гульня та подібні речі. Я попереджаю вас, як і раніше, що ті, хто так живе, не успадкують Царства Божого.
048	GAL	005	022	А плід Духа – це любов, радість, мир, терпіння, доброта, добросердечність, віра,
048	GAL	005	023	лагідність і стриманість. Проти цього немає [осуду] Закону.
048	GAL	005	024	Ті, хто належить Христу Ісусу, розіп’яли своє тіло з його пристрастями та гріховними бажаннями.
048	GAL	005	025	Оскільки ми живемо Духом, то й далі поводьмося духовно.
048	GAL	005	026	Не будьмо зарозумілими, дратуючи одне одного та заздрячи одне одному.
048	GAL	006	001	Брати, якщо хтось впаде в якийсь гріх, ви, духовно зрілі, виправляйте його в дусі лагідності. Але пильнуйте й себе, щоб ви не впали [самі] в спокусу.
048	GAL	006	002	Носіть тягарі одне одного і так виконаєте Закон Христа.
048	GAL	006	003	Якщо хтось вважає себе [кимось важливим], хоча насправді він ніщо, той сам себе обманює.
048	GAL	006	004	Нехай кожен перевірить власні дії і тоді зможе пишатися [зробленим], але тільки в собі, а не перед кимось іншим,
048	GAL	006	005	бо кожний має нести свою ношу.
048	GAL	006	006	Той, хто отримує настанови зі Слова, повинен ділитися всяким добром зі [своїм] учителем.
048	GAL	006	007	Не обманюйтеся: Бог не може бути осміяним. Бо що людина посіє, те й пожне!
048	GAL	006	008	Хто сіє, [щоб догодити] гріховним бажанням свого тіла, від тіла пожне загибель, а хто сіє, [щоб догодити] Духові, від Духа пожне життя вічне.
048	GAL	006	009	Не втомлюймося, роблячи добро, бо у свій час ми пожнемо, якщо не опустимо рук.
048	GAL	006	010	Тож, поки є можливість, робімо добро всім людям, а особливо одновірцям.
048	GAL	006	011	Подивіться, якими великими літерами я написав вам власноруч!
048	GAL	006	012	Ті, хто прагне справити добре враження в тілі, намагаються змусити вас прийняти обрізання. Вони роблять це лише для того, щоб уникнути переслідувань за хрест Христа.
048	GAL	006	013	Бо навіть ті, хто обрізаний, не дотримуються Закону, але хочуть, щоб ви прийняли обрізання, щоб вони могли похвалитися вашим тілом.
048	GAL	006	014	Я ж ніколи не хвалюся, хіба що хрестом нашого Господа Ісуса Христа, через який світ розіп’ятий для мене, а я – для світу.
048	GAL	006	015	Бо ні обрізання, ні необрізання не мають значення. Головне – бути новим творінням.
048	GAL	006	016	Усім, хто дотримується цього правила, та Ізраїлю Божому нехай буде мир і милість.
048	GAL	006	017	Відтепер нехай ніхто не турбує мене, бо я ношу на своєму тілі рани Господа Ісуса.
048	GAL	006	018	Благодать Господа нашого Ісуса Христа нехай буде з вашим духом, брати. Амінь.
#
# BOOK	049	EPH	Ephesians	До ефесян
049	EPH	001	001	Павло, з волі Божої апостол Христа Ісуса. Святим в Ефесі та віруючим у Христа Ісуса.
049	EPH	001	002	Благодать вам і мир від Бога, нашого Отця, і від Господа Ісуса Христа.
049	EPH	001	003	Благословенний Бог і Отець нашого Господа Ісуса Христа, Який у Христі благословив нас усяким духовним благословенням у небесних сферах.
049	EPH	001	004	Адже Бог обрав нас у Ньому ще до створення світу, щоб ми були святими й непорочними перед Ним у любові.
049	EPH	001	005	Він призначив нас заздалегідь для того, щоб усиновити Собі через Ісуса Христа, згідно з уподобанням Його волі,
049	EPH	001	006	на похвалу слави Своєї благодаті, яку подарував нам у Своєму улюбленому Сині.
049	EPH	001	007	У Ньому ми маємо відкуплення через Його кров, прощення гріхів згідно з багатством Його благодаті.
049	EPH	001	008	Він надмірно примножив її між нами в усякій мудрості та розумінні,
049	EPH	001	009	відкривши нам таємницю Своєї волі, яку Він замислив у Христі, відповідно до Свого волевиявлення,
049	EPH	001	010	щоб здійснити [її] при сповненні часів і об’єднати в Ньому, у Христі, усе, що на небі та на землі.
049	EPH	001	011	У Ньому ми стали обраними спадкоємцями, призначеними заздалегідь згідно з планом Того, Хто здійснює все за наміром Своєї волі,
049	EPH	001	012	щоб ми – ті, які перші мали надію на Христа, – були на похвалу Його слави.
049	EPH	001	013	У Ньому й ви, почувши Слово істини – Добру Звістку вашого спасіння – та повіривши в Нього, були запечатані обіцяним Святим Духом,
049	EPH	001	014	Який є завдатком нашої спадщини для викуплення того, що належить [Богові], на похвалу Його слави.
049	EPH	001	015	Тому і я, почувши про вашу віру в Господа Ісуса й про любов до всіх святих,
049	EPH	001	016	не перестаю дякувати за вас, згадуючи [вас] у своїх молитвах,
049	EPH	001	017	щоб Бог нашого Господа Ісуса Христа, Отець слави, дав вам Духа мудрості й одкровення в Його пізнанні,
049	EPH	001	018	просвітивши очі вашого серця, щоб ви зрозуміли, якою є надія вашого покликання, яким є багатство слави Його спадщини у святих
049	EPH	001	019	і якою є безмірна велич Його сили щодо нас, віруючих, згідно з дією могутності Його сили,
049	EPH	001	020	що Він виявив у Христі, воскресивши Його з мертвих і посадивши праворуч від Себе в небесних сферах
049	EPH	001	021	вище від будь-якого начальства, авторитету, сили, володарювання та будь-якого даного імені, не тільки в цьому віці, але й у майбутньому.
049	EPH	001	022	Він усе підкорив під Його ноги та дав Його Церкві як Голову над усім,
049	EPH	001	023	[Церкві], яка є Його тілом, повнотою Того, Хто наповнює все в усіх.
049	EPH	002	001	Ви були мертвими через ваші переступи та гріхи,
049	EPH	002	002	в яких жили згідно зі звичаєм цього світу, за волею володаря, що панує в повітрі, духа, що нині діє в синах непокори,
049	EPH	002	003	серед котрих і ми всі колись жили в бажаннях нашої плоті, виконуючи волю плоті й думок, та були від природи дітьми гніву, як і інші.
049	EPH	002	004	Але Бог, Який багатий на милість, через Свою велику любов, якою Він нас полюбив,
049	EPH	002	005	нас, мертвих через переступи, оживив разом із Христом – благодаттю ви були спасенні!
049	EPH	002	006	Він воскресив нас разом із Христом і разом із Ним посадив нас у небесні сфери в Христі Ісусі,
049	EPH	002	007	щоб показати в майбутніх віках безмірне багатство Своєї благодаті в доброті до нас у Христі Ісусі.
049	EPH	002	008	Адже благодаттю ви були спасенні через віру, і це не ваша заслуга, а Божий дар,
049	EPH	002	009	не на основі вчинків, щоб ніхто не вихвалявся.
049	EPH	002	010	Тому що ми – Його творіння, створені в Христі Ісусі для добрих діл, які Бог підготував заздалегідь, щоб ми перебували в них.
049	EPH	002	011	Тому згадайте, що колись за тілом ви були язичниками, яких називають необрізаними ті, хто обрізаний людською рукою.
049	EPH	002	012	Адже в той час ви були без Христа, відчужені від громади Ізраїля, чужі завітам обітниці, без надії і без Бога у світі.
049	EPH	002	013	Але нині в Христі Ісусі ви, що колись були далекими, стали близькими через кров Христа.
049	EPH	002	014	Бо Він – наш мир, Який зробив із двох одне, зруйнувавши у Своєму тілі стіну, що розділяла їх, [тобто] ворожнечу.
049	EPH	002	015	[Він] скасував Закон заповідей з [його] правилами, щоб із двох – [юдеїв і язичників] – створити в Собі одне нове людство, встановивши [таким чином] мир,
049	EPH	002	016	і обох примирити з Богом в одному тілі через хрест, усунувши в Собі ворожнечу.
049	EPH	002	017	Він прийшов і звістив мир вам, далеким, і мир вам, близьким,
049	EPH	002	018	адже через Нього ми, одні й другі, маємо доступ до Отця в одному Дусі.
049	EPH	002	019	Отже, ви більше не сторонні й не чужинці, а співгромадяни святих і домашні для Бога,
049	EPH	002	020	збудовані на основі апостолів та пророків, де наріжним каменем є Сам Христос Ісус,
049	EPH	002	021	в Якому вся будівля, побудована гармонійно, зростає у святий храм у Господі.
049	EPH	002	022	У Ньому й ви збудовуєтеся разом у Божу оселю в Дусі.
049	EPH	003	001	Тому я, Павло, в’язень Христа Ісуса заради вас, язичників, [молюся Богові].
049	EPH	003	002	Ви ж, напевно, чули про те, що [Бог поклав] на мене відповідальність передати вам Божу благодать,
049	EPH	003	003	адже через одкровення мені була відкрита таємниця, як я вам коротко писав раніше.
049	EPH	003	004	Читаючи це, ви можете збагнути моє розуміння таємниці Христа,
049	EPH	003	005	яка не була розкрита людським синам у минулих поколіннях так, як вона відкрита зараз Його святим апостолам і пророкам через Духа,
049	EPH	003	006	а саме: язичники – спадкоємці разом [із нами], належать разом [із нами] до одного тіла й розділяють разом [із нами] обітницю в Христі Ісусі через Добру Звістку,
049	EPH	003	007	служителем якої я став згідно з даром Божої благодаті, даного мені відповідно до дії Його сили.
049	EPH	003	008	[Так,] мені, найменшому з усіх святих, була дана ця благодать: звіщати язичникам незліченне Христове багатство
049	EPH	003	009	й просвіщати всіх щодо здійснення таємниці, що віками була прихована в Бозі, Який створив усе,
049	EPH	003	010	щоб начальствам і авторитетам із небесних сфер тепер було виявлено через Церкву багатогранну мудрість Бога,
049	EPH	003	011	згідно з вічним наміром, який був здійснений у Христі Ісусі, Господі нашому.
049	EPH	003	012	У Ньому ми маємо свободу і через віру в Нього можемо з відвагою наближатися [до Бога].
049	EPH	003	013	Тому я прошу вас не занепадати духом через мої страждання за вас: це є ваша слава.
049	EPH	003	014	Тому я схиляю свої коліна перед Отцем Господа нашого Ісуса Христа,
049	EPH	003	015	від Якого кожна родина має ім’я на небі й на землі,
049	EPH	003	016	[і молюся,] щоб згідно з багатством Його слави ваша внутрішня людина була зміцнена силою через Його Духа,
049	EPH	003	017	щоб через віру Христос перебував у ваших серцях, щоб ви, укорінені й утверджені на любові,
049	EPH	003	018	були спроможні зрозуміти разом з усіма святими, якою є ширина й довжина, висота й глибина,
049	EPH	003	019	[щоб] могли пізнати любов Христа, яка виходить за межі розуміння, і були наповнені всією повнотою Бога.
049	EPH	003	020	А Тому, Хто відповідно до сили, що діє в нас, може зробити набагато більше, ніж ми просимо чи думаємо, –
049	EPH	003	021	Йому слава в Церкві і в Христі Ісусі у всіх поколіннях та навіки-віків! Амінь.
049	EPH	004	001	Отже, я, в’язень заради Господа, закликаю вас жити так, щоб бути гідними покликання, яке ви отримали:
049	EPH	004	002	з усією покорою та смиренням, з довготерпінням приймайте одне одного в любові,
049	EPH	004	003	намагаючись зберегти єдність Духа в узах миру.
049	EPH	004	004	[Є] одне тіло й один Дух, так само як і ви були покликані до однієї надії вашого покликання;
049	EPH	004	005	один Господь, одна віра, одне хрещення,
049	EPH	004	006	один Бог і Отець усіх, Який над усіма, через усіх і в усіх.
049	EPH	004	007	Але кожному з нас була дана благодать відповідно до міри дару Христа.
049	EPH	004	008	Тому сказано: «Піднявшись на висоту, Він полонив бранців і дав людям дари».
049	EPH	004	009	(І що означає «піднявшись», як не те, що [раніше] Він спустився до найнижчих місць землі?
049	EPH	004	010	Хто спустився, Той і піднявся над усім небом, щоб наповнити все.)
049	EPH	004	011	І Він дав одним бути апостолами, іншим – пророками, іншим – євангелістами, іншим – пасторами та вчителями,
049	EPH	004	012	щоб спорядити святих для справи служіння з метою збудування тіла Христового,
049	EPH	004	013	доки ми всі не досягнемо єдності віри й пізнання Сина Божого, ставши зрілими за мірою повноти Христа,
049	EPH	004	014	щоб ми більше не були дітьми, які носяться хвилями й захоплюються всяким вітром учення через людську хитрість, через підступність, що вводить в оману,
049	EPH	004	015	а, будучи правдомовними в любові, у всьому зростали в Того, Хто є Головою, – Христа.
049	EPH	004	016	Від Нього все тіло, гармонійно побудоване й міцно зв’язане за допомогою кожного суглоба, у міру дії кожної частини, зростає в любові.
049	EPH	004	017	Тому я кажу це й свідчу в Господі, щоб ви більше не жили, як живуть язичники в пустоті їхнього розуму,
049	EPH	004	018	затьмарені в розумінні й відчужені від життя Бога через їхнє незнання, спричинене закам’янілістю їхніх сердець.
049	EPH	004	019	Ставши нечутливими, вони віддали самих себе розпусті, щоб із ненаситністю чинити всяку нечистоту.
049	EPH	004	020	Але ви не так пізнали Христа.
049	EPH	004	021	Якщо ви насправді почули Його й були навчені в Ньому згідно з істиною, яка є в Ісусі,
049	EPH	004	022	щодо вашої попередньої поведінки, то позбувайтеся старої людини, яка псується через оманливі бажання,
049	EPH	004	023	будьте оновленими в дусі вашого розуму
049	EPH	004	024	й одягніться в нову людину, створену за [образом] Бога, у праведності та святості істини.
049	EPH	004	025	Тому позбудьтеся брехні, нехай кожен говорить правду своєму ближньому, бо ми частини тіла одне одного.
049	EPH	004	026	«Гнівайтеся, але не грішіть», нехай сонце не заходить над вашим гнівом,
049	EPH	004	027	і не давайте місця дияволу.
049	EPH	004	028	Хто крав, хай більше не краде, а краще нехай сумлінно працює, роблячи власними руками [щось] добре, щоб він мав чим поділитися з тим, у кого є потреба.
049	EPH	004	029	Нехай з ваших уст не виходить жодне гниле, [недоречне] слово, а лише добре, яке при потребі може зміцнити, принести благодать тим, хто слухає.
049	EPH	004	030	І не засмучуйте Божого Святого Духа, Яким ви були запечатані на день викуплення.
049	EPH	004	031	Нехай буде усунена з-поміж вас усяка гіркота, гнів, лють, крик і зневага разом з усяким злом!
049	EPH	004	032	Будьте ж одне до одного доброзичливими, м’якосердними, прощаючи одне одного так, як і Бог простив вам у Христі.
049	EPH	005	001	Отже, наслідуйте Бога, як улюблені діти,
049	EPH	005	002	і живіть у любові, як і Христос полюбив нас і віддав Самого Себе за нас як дар і жертву, запашну та приємну Богові.
049	EPH	005	003	А статева розпуста, усяка нечистота або ненаситність нехай навіть не згадуються серед вас, як і належить святим.
049	EPH	005	004	Так само як і непристойна поведінка, порожні балачки або грубі жарти, які не є доречними, нехай краще [у вас буде] вдячність.
049	EPH	005	005	Знайте ж, що жоден розпусник, нечистий чи жадібний до наживи, який, по суті, є ідолопоклонником, не має спадщини в Царстві Христа і Бога.
049	EPH	005	006	Нехай ніхто не обманює вас пустими словами, бо через це приходить Божий гнів на синів непокори.
049	EPH	005	007	Тому не ставайте їхніми спільниками,
049	EPH	005	008	бо колись ви були темрявою, а зараз – світло в Господі. Живіть як діти світла,
049	EPH	005	009	– адже плід світла [полягає] в усякій доброті, праведності та істині, –
049	EPH	005	010	досліджуючи те, що до вподоби Господу,
049	EPH	005	011	і не майте спільності з безплідними ділами темряви, але краще викривайте [їх].
049	EPH	005	012	Адже соромно навіть говорити про те, що вони роблять потайки.
049	EPH	005	013	Усе те, що викривається світлом, стає явним,
049	EPH	005	014	бо все явне є світлом. Тому сказано: «Прокинься, ти, що спиш, піднімися з мертвих, і Христос освітить тебе».
049	EPH	005	015	Отже, зважайте на те, як ви живете, [і поводьтеся] не як немудрі, а як мудрі,
049	EPH	005	016	цінуючи час, адже дні лукаві.
049	EPH	005	017	Тому не будьте нерозумними, а вникайте в те, у чому полягає воля Господа.
049	EPH	005	018	Не напивайтеся вина, в якому розпуста, але будьте сповнені Духом,
049	EPH	005	019	розмовляючи між собою псалмами, гімнами й духовними піснями, співаючи та прославляючи Господа у вашому серці,
049	EPH	005	020	завжди й за все дякуючи Богові й Отцю в ім’я Господа нашого Ісуса Христа.
049	EPH	005	021	Підкоряйтеся одне одному в страху Христовім.
049	EPH	005	022	Дружини, [підкоряйтеся] своїм чоловікам, як Господеві,
049	EPH	005	023	адже чоловік – голова дружини, як і Христос – Голова Церкви, Він же – Спаситель тіла.
049	EPH	005	024	І як Церква підкоряється Христу, так само й дружини [мають підкорятися] своїм чоловікам в усьому.
049	EPH	005	025	Чоловіки, любіть [своїх] дружин так, як і Христос полюбив Церкву й віддав Себе за неї,
049	EPH	005	026	щоб освятити її, очистивши обмиванням у воді за допомогою Слова,
049	EPH	005	027	і щоб поставити її перед Собою як славну Церкву, без плям, зморшок чи чогось подібного, але святу й невинну.
049	EPH	005	028	Так само й чоловіки повинні любити своїх дружин, як свої власні тіла. Той, хто любить свою дружину, любить самого себе.
049	EPH	005	029	Адже немає нікого, хто б ненавидів своє тіло, але кожен годує його й турбується про нього, як і Христос про Церкву,
049	EPH	005	030	тому що ми – частини Його тіла, «з Його плоті й кісток».
049	EPH	005	031	«Тому залишить чоловік батька свого й матір свою і прилине до жінки своєї, і будуть двоє одним тілом».
049	EPH	005	032	Це велика таємниця, але я кажу про Христа й про Церкву.
049	EPH	005	033	Отже, нехай кожен із вас любить свою дружину, як себе самого, а дружина нехай боїться свого чоловіка.
049	EPH	006	001	Діти, слухайтеся ваших батьків у Господі, адже це справедливо.
049	EPH	006	002	«Шануй твого батька та матір» – це перша заповідь з обітницею:
049	EPH	006	003	«щоб тобі було добре і щоб ти був довголітнім на землі».
049	EPH	006	004	Батьки, не дратуйте ваших дітей, а виховуйте їх у дисципліні та вченні Господа.
049	EPH	006	005	Раби, слухайтеся ваших земних господарів зі страхом і трепетом, у щирості вашого серця, як Христа,
049	EPH	006	006	не лише про людське око, як підлабузники, але як раби Христа, що виконують Божу волю від душі.
049	EPH	006	007	Служіть із доброзичливістю, як Господу, а не як людям,
049	EPH	006	008	знаючи, що кожен, хто робить щось добре, це ж отримає від Господа – як раб, так і вільний.
049	EPH	006	009	А ви, пани, чиніть із ними так само, без погроз, розуміючи, що і їхній, і ваш Пан є в небесах, і у Нього немає упередженості.
049	EPH	006	010	Насамкінець зміцнюйтеся Господом і могутністю Його сили.
049	EPH	006	011	Одягніться в повне Боже озброєння, щоб ви могли протистояти хитрощам диявола.
049	EPH	006	012	Адже ми не боремося проти крові й плоті, а проти начальств, проти авторитетів, проти світових правителів темряви цього [віку], проти злих духів із небесних сфер.
049	EPH	006	013	Тому візьміть увесь обладунок Божий, щоб ви могли чинити опір у день злий і, виконавши все, вистояти.
049	EPH	006	014	Отже, стійте, підперезавши ваші стегна істиною, одягнувши нагрудник праведності
049	EPH	006	015	й взувши ноги в готовність [звіщати] Добру Звістку миру.
049	EPH	006	016	Окрім цього, візьміть щит віри, яким зможете гасити всі розпечені стріли диявола.
049	EPH	006	017	Візьміть також шолом спасіння і меч Духа, яким є Боже Слово.
049	EPH	006	018	Моліться в Дусі при кожній нагоді усілякими молитвами й проханнями. Будьте пильними в цьому з усією наполегливістю й молитвою за всіх святих.
049	EPH	006	019	[Моліться] й за мене, щоб, коли я відкриваю вуста, мені було дане слово й щоб я сміливо проповідував таємницю Доброї Звістки,
049	EPH	006	020	заради якої я є послом у кайданах. [Моліться,] щоб [я міг] говорити сміливо, як мені й належить.
049	EPH	006	021	А про мене й про те, що я роблю, вам усе розповість Тихик, улюблений брат і вірний служитель у Господі,
049	EPH	006	022	якого я послав до вас для того, щоб ви довідалися про нас і щоб він підбадьорив ваші серця.
049	EPH	006	023	Мир братам і любов із вірою від Бога Отця і Господа Ісуса Христа.
049	EPH	006	024	Благодать з усіма тими, хто має нетлінну любов до нашого Господа Ісуса Христа.
#
# BOOK	050	PHI	Philippians	До филип'ян
050	PHI	001	001	Павло і Тимофій, раби Христа Ісуса. Усім святим у Христі Ісусі, що знаходяться у Филиппах разом з єпископами та дияконами.
050	PHI	001	002	Благодать вам і мир від Бога, нашого Отця, і від Господа Ісуса Христа.
050	PHI	001	003	Я дякую моєму Богові при кожній згадці про вас,
050	PHI	001	004	завжди, у кожній моїй молитві за всіх вас. З радістю молюся
050	PHI	001	005	за вашу участь у поширенні Доброї Звістки з перших днів і донині.
050	PHI	001	006	Адже я впевнений у тому, що Той, Хто розпочав у вас добре діло, завершить його до Дня Христа Ісуса.
050	PHI	001	007	Це справедливо так думати про вас усіх, адже я ношу вас у серці, і як в моєму ув’язненні, так і в захисті та утвердженні Доброї Звістки ви учасники цієї благодаті разом зі мною.
050	PHI	001	008	Адже Бог мені свідок, що я сумую за всіма вами почуттями Христа Ісуса.
050	PHI	001	009	І за те молюся, щоб ваша любов зростала все більше й більше в пізнанні та всякому розумінні,
050	PHI	001	010	щоб ви могли визначати те, що краще, аби ви були чистими й непорочними в День Христа,
050	PHI	001	011	сповнені плодом праведності через Ісуса Христа на славу й похвалу Бога.
050	PHI	001	012	Брати, хочу, щоб ви знали: те, що сталося зі мною, посприяло поширенню Доброї Звістки,
050	PHI	001	013	оскільки всій імператорській варті та всім іншим стали відомі мої кайдани за Христа,
050	PHI	001	014	і багато братів, які через мої кайдани вірять у Господа, мають ще більшу наснагу безстрашно звіщати Слово.
050	PHI	001	015	Правда й те, що дехто проповідує Христа через заздрість та чвари, а дехто – з доброї волі.
050	PHI	001	016	Одні [роблять] це з любові, знаючи, що я поставлений захищати Добру Звістку.
050	PHI	001	017	А інші проповідують Христа з самолюбних амбіцій, не щиро, бажаючи зробити ще тяжчими мої кайдани.
050	PHI	001	018	Ну і що? Неважливо, як, удавано чи правдиво, але Христа проповідують, і через це я радію. І надалі радітиму,
050	PHI	001	019	знаючи, що це приведе до мого визволення завдяки вашим молитвам та підтримці Духа Ісуса Христа,
050	PHI	001	020	згідно з моїм ревним очікуванням та моєю надією, що я ні в чому не буду осоромлений, але з усією сміливістю, як завжди, так і нині, Христос буде звеличений у моєму тілі, чи то життям, чи то смертю.
050	PHI	001	021	Бо для мене жити – це Христос, а вмерти – це надбання.
050	PHI	001	022	Але якщо [треба] жити в тілі, то це означатиме для мене плідну працю. Що ж обрати? Я не знаю!
050	PHI	001	023	Я стиснутий з двох сторін: маю бажання піти й бути разом із Христом, бо так набагато краще,
050	PHI	001	024	однак залишатися в тілі – потрібніше для вас.
050	PHI	001	025	Будучи впевненим у цьому, я знаю, що залишуся та продовжу жити поруч з усіма вами для вашого успіху й радості віри,
050	PHI	001	026	щоб через мене, коли я знову прийду до вас, ваша похвала зросла в Христі Ісусі.
050	PHI	001	027	Тільки живіть згідно із Христовою Доброю Звісткою, щоб, незалежно від того, чи прийду й побачу вас, чи ні, я чув, що ви залишаєтеся в одному дусі й однодушно боретеся за віру Доброї Звістки,
050	PHI	001	028	не даючи супротивникам залякати себе ні в чому. Для них це доказ [їхнього] знищення, а для вас – спасіння, і це від Бога.
050	PHI	001	029	Адже завдяки Христу вам дарована благодать не тільки вірити в Нього, а й страждати за Нього,
050	PHI	001	030	маючи таку ж боротьбу, яку ви бачили в мене й про яку ви зараз чуєте.
050	PHI	002	001	Отже, коли є якесь підбадьорення в Христі, коли є якась утіха в любові, коли є якась спільність Духа, коли є якісь щирі почуття та милосердя,
050	PHI	002	002	то доповніть мою радість: майте однакове мислення, однакову любов, будьте однодушні та однодумні.
050	PHI	002	003	[Не робіть] нічого з самолюбних амбіцій чи з марнославства, а в смиренності вважайте одне одного за вищого від себе,
050	PHI	002	004	дбаючи не лише про самих себе, а й про інших.
050	PHI	002	005	Нехай у вас буде те ж мислення, що й у Христа Ісуса.
050	PHI	002	006	Він, будучи в образі Божому, не вважав, що рівність із Богом треба захопити,
050	PHI	002	007	але принизив Самого Себе, прийнявши образ раба, став подібним до людини і на вигляд як людина з’явився.
050	PHI	002	008	Він упокорив Себе, ставши слухняним до самої смерті, причому смерті на хресті!
050	PHI	002	009	Тому й Бог підніс Його понад усе і дав Йому ім’я, вище від усякого іншого імені,
050	PHI	002	010	щоб перед іменем Ісуса вклонилося кожне коліно на небі, на землі та під землею
050	PHI	002	011	і щоб кожен язик визнав, що Ісус Христос – це Господь на славу Бога Отця.
050	PHI	002	012	Тому, любі мої, оскільки ви завжди були слухняними, і не лише в моїй присутності, але й тепер, коли я відсутній, звершуйте ваше спасіння зі страхом та тремтінням,
050	PHI	002	013	адже Бог є Тим, Хто викликає у вас і бажання, і дію згідно зі [Своєю] доброю волею.
050	PHI	002	014	Робіть усе без нарікань та суперечок,
050	PHI	002	015	щоб ви стали бездоганними та невинними «Божими непорочними дітьми серед зіпсованого та розбещеного покоління», в якому ви сяєте як світильники у світі,
050	PHI	002	016	тримаючись Слова життя, щоб я міг похвалитися в День Христа, що недаремно біг і недаремно трудився.
050	PHI	002	017	І навіть якщо [моя кров] буде пролита на додаток до вашої жертви й вірного богослужіння, я радію та веселюся разом із вами усіма.
050	PHI	002	018	Так само й ви радійте та веселіться разом зі мною!
050	PHI	002	019	Надіюсь у Господі Ісусі, що незабаром пошлю до вас Тимофія, щоб і я міг підбадьоритися вістями про вас.
050	PHI	002	020	Бо я не маю нікого іншого, такого ж відданого душею, хто б так щиро подбав про вас.
050	PHI	002	021	Адже всі шукають свого, а не того, що належить Ісусу Христу.
050	PHI	002	022	Ви знаєте його характер і те, що він служив разом зі мною для Доброї Звістки, немов батько із сином.
050	PHI	002	023	Тож сподіваюся послати його відразу, як тільки дізнаюся, що буде зі мною,
050	PHI	002	024	і я впевнений у Господі, що скоро і сам прийду.
050	PHI	002	025	Також я вважав за необхідне послати до вас Епафродита, мого брата й товариша в праці та боротьбі, вашого посланця та служителя в моїх потребах.
050	PHI	002	026	Він дуже сумував за всіма вами та був стривожений, що ви почули про його хворобу.
050	PHI	002	027	Він і справді захворів і мало не помер, але Бог змилувався над ним, і не лише над ним, а й наді мною, щоб мені не довелося мати скорботу за скорботою.
050	PHI	002	028	Тож я послав його якомога швидше, щоб, побачивши його знову, ви зраділи, а я не був таким засмученим.
050	PHI	002	029	Отже, прийміть його з усією радістю в Господі та майте повагу до таких людей,
050	PHI	002	030	адже він мало не помер заради праці для Христа, ризикуючи життям, аби доповнити нестаток вашого служіння мені.
050	PHI	003	001	Нарешті, брати мої, радійте в Господі! Мені писати вам усе це неважко, а для вас це корисно.
050	PHI	003	002	Стережіться псів! Стережіться поганих працівників [на Божій ниві], стережіться тих, у кого порізана [плоть]!
050	PHI	003	003	Адже обрізання – це ми, що служимо Божим Духом, що вихваляємося в Христі Ісусі й що не покладаємося на тіло,
050	PHI	003	004	хоча я й міг би покластися на тіло. Якщо хтось інший вважає, що може покластися на тіло, то тим більше я:
050	PHI	003	005	обрізаний восьмого дня, з роду Ізраїля, з племені Веніаміна, єврей з євреїв, щодо Закону – фарисей,
050	PHI	003	006	щодо ревності – переслідувач Церкви, щодо праведності, яка відповідає Закону, – бездоганний.
050	PHI	003	007	Але те, що для мене колись було надбанням, я визнав втратою заради Христа.
050	PHI	003	008	Навіть більше, я все вважаю втратою через вищу [цінність] пізнання Христа Ісуса, мого Господа. Задля Нього я втратив усе і вважаю це сміттям, аби здобути Христа
050	PHI	003	009	й знайти себе в Ньому, не маючи власної праведності, яка [походить] від Закону, але таку, що приходить через віру в Христа: праведність, яка [приходить] від Бога, [на основі] віри.
050	PHI	003	010	[Прагну] пізнати Його й силу Його воскресіння, а також розділити Його страждання, уподібнюючись Йому в смерті,
050	PHI	003	011	щоб таким чином якось досягти воскресіння з мертвих.
050	PHI	003	012	Не [кажу], що я вже це отримав чи вже став довершеним. Я лише прагну досягнути [воскресіння], яким досягнув мене Христос Ісус.
050	PHI	003	013	Брати, я не вважаю, що досягнув [цього], але [роблю] одне: забуваючи те, що позаду, і тягнучись до того, що попереду,
050	PHI	003	014	переслідую ціль – [отримати] винагороду Божого покликання згори в Христі Ісусі.
050	PHI	003	015	Отже, якщо хтось зрілий духовно, нехай так думає! Якщо ж ви думаєте інакше, то Бог вам відкриє і це.
050	PHI	003	016	Однак дотримуймося того, чого вже досягли!
050	PHI	003	017	Брати, будьте моїми послідовниками та дивіться уважно на тих, хто живе за прикладом, який ми вам подали.
050	PHI	003	018	Адже багато людей – про них я не раз згадував, а тепер говорю з плачем – живуть як вороги Христового хреста.
050	PHI	003	019	Їхній кінець – знищення, їхній бог – шлунок, а їхня слава – в їхньому соромі. Вони думають тільки про земне.
050	PHI	003	020	Але наше громадянство знаходиться на небесах, звідки ми очікуємо Спасителя, Господа Ісуса Христа,
050	PHI	003	021	Який перетворить наше принижене тіло, щоб воно було подібне до Його прославленого тіла, через дію Його сили, яка підкорює все.
050	PHI	004	001	Отже, мої улюблені та дорогі брати, ви моя радість і вінок, стійте непохитно в Господі, любі!
050	PHI	004	002	Закликаю Еводію та Синтихію бути однодумними в Господі.
050	PHI	004	003	Так, я прошу тебе, вірний товаришу, допоможи їм. Вони боролися за Добру Звістку разом зі мною, із Клементом та іншими моїми братами, чиї імена є в книзі життя.
050	PHI	004	004	Завжди радійте в Господі! І знову кажу: радійте!
050	PHI	004	005	Нехай ваша лагідність буде відома всім людям! Господь близько.
050	PHI	004	006	Ні про що не турбуйтеся, але в усьому з подякою відкривайте ваші прохання Богові в молитві та благанні.
050	PHI	004	007	І Божий мир, який перевершує будь-яке розуміння, збереже ваші серця й ваші думки в Христі Ісусі.
050	PHI	004	008	Наостанку, брати: що істинне, що достойне, що праведне, що чисте, що любе, що [гідне] похвали, що доброчесність чи [достойне] слави – про це роздумуйте.
050	PHI	004	009	І чого навчилися, що отримали, почули та побачили в мені – те й робіть! І нехай Бог миру буде з вами.
050	PHI	004	010	Я надзвичайно зрадів у Господі, адже тепер ви знову почали турбуватися про мене в думках. Ви думали про це, але не мали відповідної нагоди.
050	PHI	004	011	Я кажу вам про це не тому, що маю потребу, адже я навчився бути задоволеним незалежно від обставин.
050	PHI	004	012	Я вмію [жити] смиренно та вмію [жити] з достатком. Я звик до будь-яких умов: і бути ситим, і бути голодним, і бути в достатку, і мати нестачу.
050	PHI	004	013	Я все можу в Тому, Хто мене зміцнює.
050	PHI	004	014	А втім, ви добре зробили, розділивши зі мною моє страждання.
050	PHI	004	015	Ви ж, филип’яни, знаєте, що на початку [проповідування] Доброї Звістки, коли я вийшов із Македонії, жодна церква не підтримала мене пожертвами та гостинністю, окрім вас.
050	PHI	004	016	Адже одного разу, та навіть двічі, ви посилали мені допомогу до Солуня.
050	PHI	004	017	Не те, щоб я прагнув якогось подарунка, просто прагну плоду, який зростає на вашу користь.
050	PHI	004	018	Я отримав усе і маю з достатком. Маю всього вдосталь, [адже] отримав від Епафродита ваші [дари] – приємний аромат, прийнятну жертву, яка до вподоби Богу.
050	PHI	004	019	Мій Бог сповнить усі ваші потреби згідно з Його багатством у славі, у Христі Ісусі.
050	PHI	004	020	Богу й Отцю нашому [нехай буде] слава навіки-віків! Амінь.
050	PHI	004	021	Привітайте всіх святих у Христі Ісусі! Брати, які зі мною, вас вітають.
050	PHI	004	022	Усі святі вас вітають, а особливо ті, що з дому Кесаря.
050	PHI	004	023	Нехай благодать Господа Ісуса Христа [буде] з вашим духом! Амінь.
#
# BOOK	051	COL	Colossians	До колоссян
051	COL	001	001	Павло, з волі Божої апостол Христа Ісуса, і брат Тимофій.
051	COL	001	002	Святим та вірним братам у Христі, що в Колосах. Благодать вам і мир від Бога, нашого Отця.
051	COL	001	003	Молячись за вас, ми завжди дякуємо Богу, Отцю нашого Господа Ісуса Христа,
051	COL	001	004	адже ми почули про вашу віру в Христа Ісуса й про любов, яку ви виявляєте до всіх святих
051	COL	001	005	через надію, яка зберігається на небесах для вас і яку ви почули раніше в Слові істини – Добрій Звістці,
051	COL	001	006	що дійшла до вас. Вона приносить плоди та зростає як у всьому світі, так і поміж вами з того дня, коли ви почули й пізнали Божу благодать в істині.
051	COL	001	007	Цього ви навчилися від Епафраса, який, як і ми, є улюбленим рабом та вірним служителем Христа для вас
051	COL	001	008	і який відкрив нам вашу любов у Дусі.
051	COL	001	009	Тому й ми з того дня, як почули про це, не припиняємо молитися за вас і просити, щоб ви були наповнені пізнанням Його волі в усій мудрості та духовному розумінні,
051	COL	001	010	щоб ви гідно жили перед Господом і в усьому Йому догоджали, приносячи плоди кожною доброю справою та зростаючи в пізнанні Бога;
051	COL	001	011	зміцнюючись усякою силою через могутність Його слави для досягнення стійкості й терпеливості у всіляких [ситуаціях,] з радістю
051	COL	001	012	дякуючи Отцеві, Який зробив вас гідними [отримати] частину спадщини святих у світлі.
051	COL	001	013	Він визволив нас від влади темряви та переніс у Царство Свого улюбленого Сина.
051	COL	001	014	У Ньому ми маємо відкуплення через Його кров – прощення гріхів.
051	COL	001	015	Він – образ невидимого Бога, Первісток усього творіння.
051	COL	001	016	Адже в Ньому створено все, що на небесах і на землі, видиме та невидиме: чи престоли, чи володарювання, чи начальства, чи авторитети – усе створено через Нього й для Нього.
051	COL	001	017	Він є перед усім, і в Ньому все тримається разом.
051	COL	001	018	Він є Головою тіла – Церкви. Він початок [усього], Первісток серед [воскреслих] із мертвих, щоб в усьому Йому мати першість.
051	COL	001	019	Адже [Богу] було до вподоби, щоб у Ньому перебувала вся повнота
051	COL	001	020	й щоб через Нього примирити із Собою все, що на землі і на небі, уклавши мир через кров Його хреста.
051	COL	001	021	Ви колись були відчуженими й ворогами у [вашому] розумі через ваші погані вчинки.
051	COL	001	022	Але тепер Він примирив [вас] у Своєму людському тілі через смерть, щоб поставити вас святими, непорочними й невинними перед Собою,
051	COL	001	023	якщо ви залишитеся стійкими й утвердженими у вірі, не віддаляючись від надії Доброї Звістки, яку ви почули і яка була проповідувана всьому творінню під небом і служителем якої став я, Павло.
051	COL	001	024	Тепер я радію в стражданнях за вас і доповнюю в моєму тілі нестачу Христових страждань заради Його тіла, яким є Церква.
051	COL	001	025	Я став її служителем за Божим розпорядженням, яке було дане мені для вас, – сповнити Боже Слово,
051	COL	001	026	таємницю, яка була прихована впродовж віків і поколінь, але тепер відкрита Його святим.
051	COL	001	027	Бог захотів дати їм пізнати, яким є багатство слави цієї таємниці між язичниками: Христос у вас – надія слави!
051	COL	001	028	Його ми проповідуємо, наставляючи й навчаючи кожну людину з усією мудрістю, щоб представити кожну людину довершеною в Христі.
051	COL	001	029	Заради цього я завзято працюю, борючись Його силою, яка могутньо діє в мені.
051	COL	002	001	Я хочу, щоб ви знали, яку велику боротьбу я веду за вас, за тих, хто в Лаодикії, і за всіх тих, хто не бачив мого обличчя тілесно.
051	COL	002	002	[Я роблю це,] щоб підбадьорити їхні серця, з’єднавши їх у любові для [осягнення] всього багатства повноти розуміння та для пізнання Божої таємниці, тобто Христа,
051	COL	002	003	в Якому заховані всі скарби мудрості та пізнання.
051	COL	002	004	Я кажу це, щоб ніхто не вводив вас в оману хибними доводами.
051	COL	002	005	Бо навіть якщо я відсутній тілом, то духом я разом із вами і радію, спостерігаючи за вашим порядком та твердістю вашої віри в Христа.
051	COL	002	006	Тож, оскільки ви прийняли Господа Ісуса Христа, то й далі живіть у Ньому,
051	COL	002	007	будучи укоріненими й збудованими в Ньому та зміцненими у вірі, як і були навчені, і нехай вас переповнює подяка.
051	COL	002	008	Дивіться, щоб ніхто не поневолив вас якоюсь пустою й оманливою філософією, що ґрунтується на людських переказах та на [духовних і матеріальних] основах світу, а не на Христі.
051	COL	002	009	Адже в Ньому вся повнота Божества перебуває тілесно,
051	COL	002	010	і в Христі, Який є Головою всіх начальств і влад, ви досягли повноти.
051	COL	002	011	У Ньому ви також були обрізані нерукотворним обрізанням, скинувши [минуще] людське тіло в Христовому обрізанні,
051	COL	002	012	будучи похованими разом із Ним через хрещення, в якому ви також воскресли разом через віру в силу Бога, Який воскресив Його з мертвих.
051	COL	002	013	І вас, які були мертвими в переступах і у вашій плотській необрізаності, [Бог] оживив разом із Христом, пробачивши нам усі переступи,
051	COL	002	014	стерши те, що було проти нас, – список наших боргів, що свідчив проти нас; Він забрав його з-поміж нас, прибивши до хреста.
051	COL	002	015	Він обеззброїв начальства й авторитети та ганебно виставив їх напоказ, отримавши над ними перемогу в Собі.
051	COL	002	016	Отже, нехай ніхто не судить вас за їжу чи за напій, чи з приводу якогось свята, чи новомісяччя, чи Суботи.
051	COL	002	017	Усе це – тінь майбутнього, а дійсність – це Христос.
051	COL	002	018	Нехай ніхто з тих, що полюбляють удавану покору та поклоніння ангелам, не зводить вас, вдаючись у речі, яких не бачив, і безпідставно пишаючись своїм плотським мисленням.
051	COL	002	019	[Така людина] не тримається Голови, від Якої все тіло, з’єднуване й зміцнюване зв’язками та суглобами, зростає Божим ростом.
051	COL	002	020	Якщо ви померли разом із Христом для [духовних і матеріальних] основ світу, то навіщо ви, ніби досі живучи у світі, дотримуєтеся правил:
051	COL	002	021	«не бери!», «не їж!», «не чіпай!»?
051	COL	002	022	Усім цим речам призначено зникати при вживанні – ґрунтуючись на заповідях та вченнях людей.
051	COL	002	023	Насправді ж вони дійсно мають вигляд мудрості в самовільному поклонінні, в упокоренні розуму й у суворості до тіла, [але] без жодної цінності проти потурань плоті.
051	COL	003	001	Отже, якщо ви воскресли з Христом, шукайте того, що вгорі, де Христос сидить праворуч від Бога.
051	COL	003	002	Думайте про те, що вгорі, а не про те, що на землі,
051	COL	003	003	адже ви померли, і ваше життя заховане разом із Христом у Бозі.
051	COL	003	004	Коли з’явиться Христос, ваше життя, тоді й ви з’явитеся разом із Ним у славі.
051	COL	003	005	Тому умертвіть ваші земні частини тіла: статеву розпусту, нечистоту, хтивість, згубні прагнення й жадібність, яка є ідолопоклонством.
051	COL	003	006	За все це приходить Божий гнів на синів непокори.
051	COL	003	007	І ви теж так поводились, коли жили поміж ними.
051	COL	003	008	Але зараз позбудьтеся всього: гніву, люті, злості, зневаги, брудного мовлення з ваших уст.
051	COL	003	009	Не брешіть одне одному, адже ви скинули з себе стару людину разом з її ділами
051	COL	003	010	й одягнулися в нову [людину], оновлену в пізнанні за образом свого Творця.
051	COL	003	011	Тут уже не існує ні грека, ні юдея, ні обрізання, ні необрізання, ні варвара, ні скіфа, ні раба, ні вільного, але Христос – усе й в усьому.
051	COL	003	012	Отже, як обрані Богом, святі та улюблені, зодягніться в щире милосердя, доброту, смиренність, лагідність і довготерпіння.
051	COL	003	013	Прощайте та приймайте одне одного. Якщо хтось має скаргу на іншого, прощайте, як Господь простив вас.
051	COL	003	014	А понад усе це – любов, яка об’єднує [всі ці якості] в досконалість.
051	COL	003	015	Нехай у ваших серцях панує мир Христа, до якого ви були покликані в одному тілі. І будьте вдячні.
051	COL	003	016	Нехай Слово Христа щедро перебуває у вас, [коли] навчаєте й наставляєте одне одного в усій мудрості, із вдячністю співаючи Богові у ваших серцях псалми, гімни та духовні пісні.
051	COL	003	017	І що б ви не робили, словом чи ділом, усе [робіть] в ім’я Господа Ісуса, дякуючи через Нього Богові Отцю.
051	COL	003	018	Дружини, підкоряйтеся вашим чоловікам, як личить у Господі.
051	COL	003	019	Чоловіки, любіть своїх дружин і не будьте до них суворі.
051	COL	003	020	Діти, слухайтеся ваших батьків в усьому, бо це до вподоби Господеві.
051	COL	003	021	Батьки, не дратуйте ваших дітей, щоб вони не занепадали духом.
051	COL	003	022	Раби, в усьому слухайтеся ваших земних панів, не лише про людське око, як підлабузники, але в щирості серця, боячись Господа.
051	COL	003	023	Що б ви не робили, працюйте від душі, як для Господа, а не як для людей,
051	COL	003	024	знаючи, що від Господа отримаєте у нагороду спадщину. Ви служите Господу Христу.
051	COL	003	025	Адже той, хто несправедливість чинить, несправедливість і одержить. І немає [ніякої] упередженості.
051	COL	004	001	Господарі, віддавайте вашим рабам належне й справедливе, знаючи, що й у вас є Господар у небі.
051	COL	004	002	Будьте віддані молитві, пильнуючи в ній із вдячністю.
051	COL	004	003	А також моліться й за нас, щоб Бог відчинив нам двері для Слова і ми могли й далі звіщати таємницю Христа, через яку я ув’язнений,
051	COL	004	004	щоб я відкрив її так, як мені належить її звіщати.
051	COL	004	005	Поводьтеся мудро із невіруючими, цінуючи час.
051	COL	004	006	Нехай ваші слова завжди будуть із благодаттю, приправлені сіллю, щоб ви знали, як вам належить відповідати кожному.
051	COL	004	007	Про мене вам усе розповість Тихик, мій улюблений брат та вірний служитель, котрий, як і я, є рабом Господа.
051	COL	004	008	Я послав його до вас для того, щоб ви довідалися про нас і щоб він підбадьорив ваші серця.
051	COL	004	009	[Він прибуде] разом з Онисимом, вірним і улюбленим братом, який є одним із вас. Вони розкажуть вам про все, що тут діється.
051	COL	004	010	Вас вітає ув’язнений зі мною Аристарх і Марк, двоюрідний брат Варнави (про якого ви отримали вказівки; якщо він прийде до вас, прийміть його гостинно),
051	COL	004	011	а також Ісус, званий Юстусом, – єдині з обрізаних, які працюють разом зі мною для Божого Царства. Вони стали моєю втіхою.
051	COL	004	012	Вас вітає Епафрас, один із ваших, раб Христа Ісуса. Він завжди бореться за вас у своїх молитвах, щоб ви, досконалі й повністю переконані, встояли в усій Божій волі.
051	COL	004	013	Адже я свідчу про нього, що він докладає величезних зусиль заради вас і заради тих, хто в Лаодикії і Гієраполі.
051	COL	004	014	Вас вітає Лука, улюблений лікар, та Димас.
051	COL	004	015	Привітайте братів із Лаодикії, а також Німфу та її домашню церкву.
051	COL	004	016	Після того, як цей лист буде прочитано перед вами, подбайте, щоб його було прочитано і в Лаодикійській церкві. А ви прочитайте лист із Лаодикії.
051	COL	004	017	Скажіть Архипові: «Пильнуй, щоб тобі виконати те служіння, яке ти отримав у Господі».
051	COL	004	018	Привітання [написане] моєю, Павловою, рукою. Пам’ятайте про моє ув’язнення. Нехай благодать буде з вами. Амінь.
#
# BOOK	052	1TH	1 Thessalonians	1 до солунян
052	1TH	001	001	Павло, Силуан та Тимофій. Церкві із Солуня в Бозі Отці та Господі Ісусі Христі. Благодать вам і мир!
052	1TH	001	002	Ми завжди дякуємо Богові за всіх вас і постійно згадуємо про вас у своїх молитвах,
052	1TH	001	003	пам’ятаючи перед Богом, нашим Отцем, про ваше діло віри, про вашу працю, [яку ви виконуєте] з любові, та про ваше терпіння в надії на нашого Господа Ісуса Христа.
052	1TH	001	004	Ми знаємо, брати, що Бог любить вас і обрав вас,
052	1TH	001	005	тому що наша Добра Звістка прийшла до вас не тільки в слові, але й у силі та Святому Дусі із повним переконанням. Бо ви знаєте, як ми жили серед вас і заради вас.
052	1TH	001	006	Ви стали нашими та Господніми послідовниками, прийнявши Слово серед тяжких страждань із радістю, [дарованою] Святим Духом,
052	1TH	001	007	і ставши прикладом для всіх віруючих у Македонії та Ахаї.
052	1TH	001	008	Адже Слово Господнє від вас пролунало не лише в Македонії та Ахаї, але й в інших місцях. Про вашу віру в Бога стало відомо всюди, так що нам не потрібно нічого говорити.
052	1TH	001	009	Вони самі звіщають про те, як ви нас прийняли і як ви навернулися від ідолів до Бога, щоб служити живому та істинному Богу
052	1TH	001	010	й чекати з небес Його Сина, Якого Він воскресив із мертвих, Ісуса, Який рятує нас від майбутнього гніву.
052	1TH	002	001	Ви знаєте, брати, що наш прихід до вас не був марним.
052	1TH	002	002	Як вам відомо, перед нашим приходом до вас ми зазнали страждань та зневаги у Филиппах, але за допомогою нашого Бога ми наважилися звіщати вам Божу Добру Звістку, [незважаючи] на сильне протистояння.
052	1TH	002	003	Бо в нашому заклику немає ні омани, ні нечистих мотивів, ні лукавства.
052	1TH	002	004	Навпаки, ми говоримо, як ті, кого Бог визнав гідними та кому доручив Добру Звістку. Ми намагаємося догодити не людям, а Богові, Який випробовує наші серця.
052	1TH	002	005	Ви знаєте, що ми ніколи не використовували підлесливого слова й не приховували жадібності – Бог цьому свідок.
052	1TH	002	006	Ми не шукали похвали ні від людей, ні від вас, ні від когось іншого,
052	1TH	002	007	хоч, як апостоли Христа, могли б бути тягарем [для вас]. Навпаки, ми були серед вас як годувальниця, яка доглядає за своїми дітьми.
052	1TH	002	008	Ми полюбили вас настільки, що були раді поділитися з вами не лише Божою Доброю Звісткою, але й своїм життям – такими дорогими ви нам стали.
052	1TH	002	009	Звичайно, брати, ви пам’ятаєте нашу працю та труднощі: проповідуючи вам Божу Добру Звістку, ми вдень та вночі працювали, щоб нікого з вас не обтяжувати.
052	1TH	002	010	Ви та Бог – свідки того, як свято, праведно й бездоганно ми поводилися з вами, віруючими.
052	1TH	002	011	Бо ви знаєте, що кожного з вас, немов батько своїх дітей,
052	1TH	002	012	ми заохочували, втішали й закликали жити гідно перед Богом, Який кличе вас у Своє Царство й славу.
052	1TH	002	013	Тому й ми постійно дякуємо Богові, бо ви, отримавши Слово Боже, яке почули від нас, прийняли його не як людське слово, а як те, чим воно є насправді, – як Слово Боже, що діє у вас, віруючих.
052	1TH	002	014	Адже ви, брати, стали наслідувачами Божих церков, які перебувають в Юдеї в Христі Ісусі, бо ви постраждали від свого народу так само, як і вони від юдеїв,
052	1TH	002	015	які вбили Господа Ісуса та пророків, а також переслідували й нас. Вони не догоджають Богові й вороже ставляться до всіх людей,
052	1TH	002	016	перешкоджаючи нам проповідувати язичникам, щоб вони могли бути спасенні. І так вони додають до своїх гріхів. Проте нарешті гнів Божий спіткав їх.
052	1TH	002	017	А ми, брати, розлучившись із вами на короткий час, – тілом, а не серцем, – ще з більшим прагненням намагалися побачити вас.
052	1TH	002	018	Тому ми – точніше я, Павло, – намагалися прийти до вас декілька разів, але сатана перешкоджав нам.
052	1TH	002	019	Бо хто є нашою надією, радістю чи вінком слави перед нашим Господом Ісусом, коли Він прийде?
052	1TH	002	020	Справді, ви – наша слава й радість.
052	1TH	003	001	Отже, коли ми більше не могли це зносити, то вирішили, що краще самим залишитися в Афінах,
052	1TH	003	002	а до вас послати Тимофія, нашого брата й Божого працівника [в поширенні] Доброї Звістки Христа, щоб він зміцнив та підбадьорив вас у вашій вірі,
052	1TH	003	003	щоб ніхто не захитався в цих стражданнях, бо ви знаєте, що ми на це призначені.
052	1TH	003	004	Адже коли ми були з вами, то застерігали, що нас будуть переслідувати. І, як ви знаєте, так і сталося.
052	1TH	003	005	Тож, коли я вже не міг це зносити, я послав його дізнатися про вашу віру, чи спокусник не спокусив вас і чи наш труд не був марним.
052	1TH	003	006	Але Тимофій, повернувшись від вас, приніс добру звістку про вашу віру та любов. [Він розповів], що ви завжди добрим словом згадуєте про нас і що бажаєте побачити нас, як і ми вас.
052	1TH	003	007	Отже, брати, в усіх наших лихах та стражданнях ми втішилися вашою вірою.
052	1TH	003	008	Адже ми тепер ожили, [знаючи], що ви твердо стоїте в Господі.
052	1TH	003	009	Як ми можемо віддячити Богові за вас, за всю радість, яку ми маємо через вас перед Богом?
052	1TH	003	010	Удень та вночі ми ревно молимось, щоб побачити вас знову й додати те, чого не вистачає вашій вірі.
052	1TH	003	011	Тепер нехай наш Бог і Отець і наш Господь Ісус спрямують нашу дорогу до вас.
052	1TH	003	012	Нехай Господь збільшить та примножить вашу любов одне до одного та до всіх інших так, як і ми [сповнені любові] до вас.
052	1TH	003	013	Нехай Він зміцнить ваші серця, щоб ви були бездоганними та святими перед нашим Богом та Отцем, коли прийде наш Господь Ісус зі всіма своїми святими. Амінь.
052	1TH	004	001	Наостанку, брати, просимо й закликаємо вас у Господі Ісусі: оскільки ви отримали від нас настанови про те, як треба жити, щоб сподобатися Богові, – що ви й робите, – продовжуйте зростати [в цьому] ще більшою мірою.
052	1TH	004	002	Бо ви знаєте, які настанови ми дали вам від Господа Ісуса.
052	1TH	004	003	Адже це воля Божа, щоб ви освячувались і уникали розпусти,
052	1TH	004	004	щоб кожен із вас знав, як утримувати своє тіло у святості й честі,
052	1TH	004	005	а не в пристрасній похоті, як язичники, які не знають Бога.
052	1TH	004	006	У цьому питанні ніхто не повинен кривдити чи обманювати свого брата, бо Господь покарає за все це, як ми вам говорили й свідчили.
052	1TH	004	007	Адже Бог не покликав нас до нечистоти, але до святості.
052	1TH	004	008	І кожен, хто відкидає це, відкидає не людину, а Бога, Який дав вам Свого Святого Духа.
052	1TH	004	009	Що ж до братерської любові, то про це немає потреби писати вам, бо ви самі навчені Богом любити одне одного.
052	1TH	004	010	Ви й справді так поводитесь зі всіма братами в Македонії. Але ми закликаємо вас, брати: зростайте в цьому все більше й більше.
052	1TH	004	011	Прагніть жити в спокої та виконуйте свої обов’язки, працюючи власними руками, як ми наказували вам,
052	1TH	004	012	щоб ви поводилися гідно перед сторонніми людьми й ні в чому не мали потреби.
052	1TH	004	013	Брати, ми не хочемо, щоб ви не знали про тих, хто помер, щоб ви сумували, як інші, що не мають надії.
052	1TH	004	014	Бо якщо ми віримо, що Ісус помер та воскрес, то також віримо, що Бог приведе [разом] з Ісусом і тих, хто помер у Ньому.
052	1TH	004	015	За Господнім словом ми говоримо вам, що ті з нас, хто буде живий під час пришестя Господа, не випередять тих, хто помер.
052	1TH	004	016	Бо Сам Господь із голосним наказом, із голосом архангела та із сурмою Божою зійде з неба, і померлі в Христі воскреснуть першими.
052	1TH	004	017	Після цього ми, що залишимося живими, будемо піднесені разом із ними на хмари, щоб зустріти Господа в повітрі. І так ми будемо назавжди з Господом.
052	1TH	004	018	Тому підбадьорюйте одне одного цими словами.
052	1TH	005	001	А про часи і пори, брати, писати вам немає потреби,
052	1TH	005	002	бо ви добре знаєте, що День Господній прийде, як злодій вночі.
052	1TH	005	003	Коли люди говоритимуть: «Мир і безпека», тоді несподівано прийде на них загибель, як страждання на породіллю, і вони не уникнуть цього.
052	1TH	005	004	Але ви, брати, не в темряві, щоб цей День схопив вас, як злодій.
052	1TH	005	005	Адже ви всі сини світла й сини дня. Ми не належимо ні до ночі, ні до темряви.
052	1TH	005	006	Тож не спімо, як інші, а пильнуймо та будьмо тверезими.
052	1TH	005	007	Бо ті, що сплять, сплять уночі і ті, що напиваються, напиваються вночі.
052	1TH	005	008	А ми належимо до дня, тому будьмо тверезими, одягнувши нагрудник віри й любові та шолом надії спасіння.
052	1TH	005	009	Адже Бог призначив нас не для гніву, а щоб ми отримали спасіння через Господа нашого Ісуса Христа.
052	1TH	005	010	Він помер за нас, щоб ми – живі чи мертві – могли жити разом із Ним.
052	1TH	005	011	Тому підбадьорюйте та збудовуйте одне одного, як ви й робите.
052	1TH	005	012	Ми просимо вас, брати, шануйте тих, хто багато працює серед вас, керуючи та наставляючи вас у Господі.
052	1TH	005	013	Поважайте їх у любові за їхню роботу. Живіть у мирі одне з одним.
052	1TH	005	014	Закликаємо вас, брати, наставляйте лінивих, втішайте малодушних, допомагайте слабким, будьте терплячі до всіх.
052	1TH	005	015	Пильнуйте, щоб ніхто не віддавав злом за зло, але завжди прагніть робити добро одне одному й всім іншим.
052	1TH	005	016	Завжди радійте!
052	1TH	005	017	Безперестанно моліться!
052	1TH	005	018	За все дякуйте, бо це є воля Божа для вас у Христі Ісусі.
052	1TH	005	019	Не вгашайте Духа!
052	1TH	005	020	Не зневажайте пророцтв,
052	1TH	005	021	а все перевіряйте й тримайтеся того, що добре.
052	1TH	005	022	Стережіться всякого роду зла.
052	1TH	005	023	Нехай Сам Бог миру освячує вас у всій повноті. Нехай ваш дух, душа й тіло будуть збережені бездоганними до приходу Господа нашого Ісуса Христа.
052	1TH	005	024	Той, Хто вас покликав, – вірний, і Він зробить це.
052	1TH	005	025	Брати, моліться за нас!
052	1TH	005	026	Вітайте всіх братів святим поцілунком.
052	1TH	005	027	Закликаю вас перед Господом прочитати цього листа всім братам.
052	1TH	005	028	Благодать Господа нашого Ісуса Христа [нехай буде] з вами.
#
# BOOK	053	2TH	2 Thessalonians	2 до солунян
053	2TH	001	001	Павло, Силуан і Тимофій. Церкві із Солуня в Бозі, нашому Отці, та Господі Ісусі Христі.
053	2TH	001	002	Благодать вам і мир від Бога Отця й від Господа Ісуса Христа.
053	2TH	001	003	Ми завжди повинні дякувати Богові за вас, брати, як і належить, бо ваша віра зростає й любов одне до одного примножується.
053	2TH	001	004	Тому в Божих церквах ми пишаємось вами, вашою терпеливістю й вірою у всіх переслідуваннях та випробуваннях, які ви зносите.
053	2TH	001	005	[Це є] свідченням того, що суд Божий справедливий, і завдяки цьому ви будете визнані гідними Царства Божого, за яке й страждаєте.
053	2TH	001	006	Бог справді справедливий і відплатить стражданнями тим, хто змушує вас страждати,
053	2TH	001	007	а вам – тим, хто страждає, [дасть] відпочинок із нами, коли Господь Ісус з’явиться з неба разом зі Своїми могутніми ангелами,
053	2TH	001	008	щоб у полум’яному вогні відплатити тим, хто не знає Бога й не слухається Доброї Звістки нашого Господа Ісуса.
053	2TH	001	009	Вони будуть покарані вічним знищенням і будуть відсторонені від обличчя Господа й від слави Його могутності.
053	2TH	001	010	Того Дня, коли Він прийде, щоб прославитися через Своїх святих, Він здивує всіх, хто повірив у Нього. [Серед них будете] й ви – ті, хто повірив нашому свідченню.
053	2TH	001	011	Тому ми постійно молимося за вас, щоб наш Бог зробив вас гідними [Свого] покликання й щоб Своєю силою здійснив кожне добре бажання й кожне діло, до якого вас спонукає віра,
053	2TH	001	012	щоб ім’я нашого Господа Ісуса прославилось у вас, а ви в Ньому, згідно з благодаттю нашого Бога та Господа Ісуса Христа.
053	2TH	002	001	Щодо пришестя нашого Господа Ісуса Христа й нашого зібрання перед Ним, просимо вас, брати,
053	2TH	002	002	не засмучуйтесь і не турбуйтеся відразу через [лжепророцтво], слово чи лист, нібито написаний нами, який стверджує, що День Господній вже настав.
053	2TH	002	003	Хай ніхто не вводить вас в оману жодним чином, бо спершу настане день відступництва й виявиться людина беззаконня, син загибелі,
053	2TH	002	004	який буде противитись [Богові] й піднесеться над усім, що зветься божеством чи святинею. Він сяде в Храмі, проголошуючи себе Богом.
053	2TH	002	005	Хіба ви не пам’ятаєте, що я говорив про це, коли ще був із вами?
053	2TH	002	006	І тепер ви знаєте, що стримує його з’явитися у свій час.
053	2TH	002	007	Адже таємниця беззаконня вже діє, треба лише Тому, Хто зараз її стримує, бути усуненим з-поміж нас.
053	2TH	002	008	І тоді відкриється беззаконник, якого Господь Ісус вб’є подихом Своїх уст і знищить появою Свого пришестя.
053	2TH	002	009	Прихід [беззаконника] – це діло сатани, яке буде супроводжуватися усілякими проявами сили, знаменнями та фальшивими чудесами,
053	2TH	002	010	усяким обманом неправедності для тих, хто гине, бо не захотіли полюбити істину, щоб бути спасенними.
053	2TH	002	011	Тому Бог посилає їм дію омани, щоб вони повірили в неправду,
053	2TH	002	012	і так будуть засуджені всі, хто не повірив істині, а уподобав неправду.
053	2TH	002	013	Але ми повинні завжди дякувати Богові за вас, улюблені Господом брати, адже Бог обрав вас бути первістком спасіння через освячення Духа й віру в істину.
053	2TH	002	014	Для цього Він покликав вас через нашу Добру Звістку, щоб поділитися з вами славою нашого Господа Ісуса Христа.
053	2TH	002	015	Тож, брати, стійте твердо й тримайтеся міцно вчення, яке ми передали вам – чи то через слово, чи через наше послання.
053	2TH	002	016	Нехай Сам Господь наш Ісус Христос і Бог, Отець наш, Який полюбив нас і в благодаті дав нам вічне підбадьорення й добру надію,
053	2TH	002	017	підбадьорять ваші серця й зміцнять у всякому доброму ділі та слові.
053	2TH	003	001	І наостанок, брати, моліться за нас, щоб Слово Господнє швидко поширювалось і славилось, як і у вас.
053	2TH	003	002	Моліться, щоб ми були врятовані від негідних і лихих людей, бо не всі мають віру.
053	2TH	003	003	Але Господь вірний, і Він зміцнить вас і захистить від злого.
053	2TH	003	004	Ми впевнені в Господі, що ви виконуєте й будете виконувати все, що ми наказуємо вам.
053	2TH	003	005	Нехай Господь направить ваші серця до Божої любові та Христової терпеливості.
053	2TH	003	006	Заповідаємо вам, брати, в ім’я Господа нашого Ісуса Христа, уникати всякого брата, який лінується й не живе згідно з настановами, які ви отримали від нас.
053	2TH	003	007	Ви ж самі знаєте, як треба наслідувати наш приклад. Бо ми не були лінивими, коли були з вами,
053	2TH	003	008	ми ні в кого не їли хліба даром, а тяжко працювали вдень і вночі, щоб не обтяжувати нікого з вас.
053	2TH	003	009	Ми зробили це не тому, що не маємо права на таку допомогу, а для того, щоб дати приклад, гідний наслідування.
053	2TH	003	010	Бо коли ми були з вами, то заповідали вам: «Хто не хоче працювати, хай не їсть».
053	2TH	003	011	Однак ми чуємо, що деякі з вас ледарюють, нічого не роблять, а лише втручаються в справи інших.
053	2TH	003	012	Таким ми наказуємо й закликаємо їх у Господі Ісусі Христі, щоб вони спокійно працювали й заробляли собі на хліб.
053	2TH	003	013	А ви, брати, не втомлюйтесь робити добро.
053	2TH	003	014	Якщо хтось не дотримується наших настанов, які ми даємо в цьому листі, не спілкуйтеся з ним, щоб йому було соромно.
053	2TH	003	015	Але не вважайте його ворогом, а застерігайте, як брата.
053	2TH	003	016	Тепер Сам Господь миру нехай дасть вам мир завжди й в усьому. Нехай Господь буде з усіма вами.
053	2TH	003	017	Привітання [написане] моєю, Павловою, рукою. Це є знаком у всіх [моїх] листах. Так я пишу.
053	2TH	003	018	Благодать Господа нашого Ісуса Христа нехай буде з усіма вами!
#
# BOOK	054	1TI	1 Timothy	1 Тимофію
054	1TI	001	001	Павло, апостол Христа Ісуса, за наказом Бога, нашого Спасителя, та Христа Ісуса, нашої надії.
054	1TI	001	002	Тимофієві, [моєму] справжньому синові у вірі. Благодать, милосердя [і] мир від Бога Отця та Христа Ісуса, нашого Господа.
054	1TI	001	003	Ідучи до Македонії, я заохотив тебе залишитися в Ефесі, щоб ти наказав декому не поширювати іншого вчення
054	1TI	001	004	й не звертати уваги на міфи та нескінченні родоводи, що заохочують більше до пустих суперечок, аніж до Божої місії, яка через віру.
054	1TI	001	005	Мета ж цієї настанови – любов, що [походить] із чистого серця, доброї совісті та нелицемірної віри.
054	1TI	001	006	Деякі віддалилися від цього [та] повернулися до пустих балачок,
054	1TI	001	007	бажаючи стати вчителями Закону. Вони не розуміють ні того, що кажуть, ні того, на чому так твердо наполягають.
054	1TI	001	008	Ми знаємо, що Закон добрий, якщо застосовувати його належно.
054	1TI	001	009	Знаємо й те, що Закон існує не для праведника, а для беззаконних і непокірних, нечестивих і грішних, безбожних і світських, вбивць батька та вбивць матері, вбивць людей,
054	1TI	001	010	для розпусників, гомосексуалістів, работорговців, брехунів, лжесвідків та будь-кого іншого, що противиться здоровому вченню
054	1TI	001	011	згідно з Доброю Звісткою слави блаженного Бога, що була мені довірена.
054	1TI	001	012	Я дякую Христу Ісусу, нашому Господу, Який зміцнив мене, бо визнав мене вірним [і] призначив [Собі] на служіння,
054	1TI	001	013	[хоча] раніше я був богохульником, переслідувачем і жорстокою людиною. Але мені було виявлено милість, адже я діяв [так] через нерозуміння, у невірі.
054	1TI	001	014	А благодать нашого Господа надмірно пролилась [на мене] разом із вірою та любов’ю, які є в Христі Ісусі.
054	1TI	001	015	Правдиве це твердження та гідне всякого прийняття: Христос Ісус прийшов у світ спасти грішників, з яких я – найперший.
054	1TI	001	016	Але саме через це мені було виявлено милість, щоб на мені, найпершому [з грішників], Христос Ісус показав усе [Своє] довготерпіння, як приклад для тих, хто має повірити в Нього для вічного життя.
054	1TI	001	017	Тож вічному Царю – нетлінному, невидимому та єдиному Богу – нехай буде честь і слава навіки-віків! Амінь.
054	1TI	001	018	Тимофію, сину, передаю тобі цю настанову згідно з пророцтвами, сказаними про тебе раніше, щоб ти через них вів добру боротьбу,
054	1TI	001	019	маючи віру та добре сумління, яке деякі відкинули, через що їхня віра зазнала руйнування.
054	1TI	001	020	Серед них Гіменей та Олександр, котрих я передав сатані, щоб вони навчилися не хулити Бога.
054	1TI	002	001	Насамперед закликаю [вас] звершувати молитви, благання, прохання, подяки за всіх людей,
054	1TI	002	002	за царів і [за] всіх, хто при владі, щоб ми могли проживати життя в тиші та спокої, з усією набожністю та гідністю.
054	1TI	002	003	Це добре та приємне Богові, нашому Спасителеві,
054	1TI	002	004	Який бажає, щоб усі люди були спасенними та прийшли до пізнання істини.
054	1TI	002	005	Адже є один Бог та один Посередник між Богом та людьми – Людина Христос Ісус,
054	1TI	002	006	Який віддав Самого Себе як викуп за всіх. Про це у свій час [склалося] свідчення,
054	1TI	002	007	для якого я призначений проповідником та апостолом – правду кажу, не брешу – [та] вчителем язичників у вірі та правді.
054	1TI	002	008	Тож я хочу, щоб чоловіки молилися в будь-якому місці, піднімаючи святі руки без гніву та суперечки.
054	1TI	002	009	Так само й жінки нехай прикрашають себе пристойним одягом, скромністю та стриманістю, не заплітанням волосся й не золотом, перлинами чи дорогим одягом,
054	1TI	002	010	а добрими справами, як і належить жінкам, котрі кажуть, що присвятили себе Богу.
054	1TI	002	011	Нехай жінка навчається мовчки, у повній покорі.
054	1TI	002	012	Я не дозволяю жінці навчати чи панувати над чоловіком; їй слід мовчати.
054	1TI	002	013	Адже спочатку був створений Адам, а потім Єва.
054	1TI	002	014	І не Адам був обманутий, а жінка була обманута і впала в непокору.
054	1TI	002	015	Але вона буде врятована через народження дітей, якщо вони залишаться у вірі, любові та святості зі стриманістю.
054	1TI	003	001	Правдиве це твердження: якщо хтось прагне бути єпископом, то бажає доброго діла.
054	1TI	003	002	Однак єпископом має бути [людина], якій не можна дорікнути: чоловік однієї жінки, стриманий, розважливий, чесний, гостинний, здатний навчати,
054	1TI	003	003	не схильний до пияцтва, не забіяка, а лагідний, не сварливий, не грошолюб,
054	1TI	003	004	[має] добре керувати своїм власним домом, тримати дітей у покорі, з усією повагою.
054	1TI	003	005	(Адже коли хтось не знає, як керувати своїм власним домом, то як наглядатиме за Божою церквою?)
054	1TI	003	006	[Він] не [має бути] новонаверненим, щоби, загордившись, не впав під той осуд, що й диявол.
054	1TI	003	007	Він повинен мати добре свідчення від тих, що зовні, щоб не впав у зневагу та [не потрапив] у пастку диявола.
054	1TI	003	008	Диякони теж [мають бути] поважними, не дволичними в мові, не схильними до надмірного споживання вина, не охочими до брудної наживи.
054	1TI	003	009	[Вони повинні] триматися таємниці віри з чистим сумлінням.
054	1TI	003	010	Їх треба спочатку випробувати, і, якщо вони бездоганні, нехай служать як диякони.
054	1TI	003	011	Так само й жінки [мають бути] поважними, не займатися плітками, [мають бути] розважливими, вірними в усьому.
054	1TI	003	012	Диякони нехай будуть чоловіками однієї жінки й нехай добре керують дітьми та своїм домом.
054	1TI	003	013	Адже ті, хто добре виконує служіння диякона, здобувають собі добру репутацію та велику впевненість у вірі, яка є в Христі Ісусі.
054	1TI	003	014	Пишу тобі це, сподіваючись незабаром прийти до тебе,
054	1TI	003	015	щоб, коли забарюся, ти знав, як треба поводитися в Божому Домі, яким є Церква Бога Живого, стовп та основа істини.
054	1TI	003	016	Безперечно, великою є таємниця набожності: «Той, Хто явився в тілі, був виправданий Духом, Його бачили ангели, Його проповідували між народами, у Нього повірили у світі, Він вознісся у славу».
054	1TI	004	001	Дух каже чітко, що в останні часи деякі віддаляться від віри, наближаючись до оманливих духів та демонічних вчень,
054	1TI	004	002	через лицемірність брехунів, совість яких заклеймовано розпеченим залізом.
054	1TI	004	003	Вони забороняють одруження [та вимагають] утримуватися від їжі, яку Бог створив для того, щоб усі, хто вірить та пізнав істину, споживали її з подякою.
054	1TI	004	004	Бо всяке Боже творіння – добре, і нічого [не треба] викидати, якщо це приймається з подякою,
054	1TI	004	005	адже воно освячується Божим Словом та молитвою.
054	1TI	004	006	Якщо вкажеш братам на ці речі, то будеш добрим служителем Христа Ісуса, що живиться словами віри та хорошим вченням, якого вірно дотримувався.
054	1TI	004	007	А ось світських та бабських байок остерігайся, вправляйся в побожності.
054	1TI	004	008	Адже тілесні вправи корисні лише де в чому, а побожність корисна в усьому, маючи обітницю цього життя та життя, що наближається.
054	1TI	004	009	Правдиве це твердження та гідне повного прийняття.
054	1TI	004	010	Саме заради цього ми тяжко працюємо та стримуємося, бо ми поклали надію на Живого Бога, Який є Спасителем усіх людей, особливо тих, хто вірить.
054	1TI	004	011	Це наказуй і цього навчай!
054	1TI	004	012	Нехай ніхто не зневажає твоєї юності, але для віруючих будь прикладом у слові, у поведінці, у любові, у вірі й у чистоті.
054	1TI	004	013	Поки я не прийду, приділяй увагу читанню, підбадьоренню та навчанню.
054	1TI	004	014	Не нехтуй даром, що в тобі, який був даний тобі через пророцтво, коли старійшини поклали свої руки на тебе.
054	1TI	004	015	Про це піклуйся, у цьому перебувай, щоб твій успіх був видимий усіма.
054	1TI	004	016	Слідкуй за собою й за вченням, [яке даєш]; тримайся цього, бо, роблячи так, спасеш і себе, і тих, хто тебе слухає.
054	1TI	005	001	Не докоряй старшому [чоловікові], а підбадьорюй [його,] як батька, молодших – як братів,
054	1TI	005	002	літніх [жінок] – як матерів, а молодих – як сестер, з усією чистотою.
054	1TI	005	003	Шануй вдів, які й справді є вдовами!
054	1TI	005	004	Якщо ж вдова має дітей чи внуків, то нехай вони спершу навчаться побожно поводитися у своєму домі та відплачувати своїм батькам, бо це до вподоби Богові.
054	1TI	005	005	Та, що насправді є вдовою, опинившись на самоті, покладає свою надію на Бога та вдень і вночі перебуває в проханнях і молитвах.
054	1TI	005	006	А та, що живе в розкоші, померла ще за життя.
054	1TI	005	007	Тож наказуй їм це, щоб вони були [людьми,] яким не можна дорікнути.
054	1TI	005	008	Якщо ж хтось не турбується про своїх, а тим паче про свою сім’ю, той зрікся віри та є гіршим від невіруючого.
054	1TI	005	009	Нехай вдовою вважається та, що має не менше шістдесяти років, була дружиною одного чоловіка
054	1TI	005	010	та має [хорошу] репутацію за свої добрі справи: якщо виростила дітей, була гостинною, мила ноги святим, допомагала тим, що мали труднощі, та присвячувала себе всяким добрим ділам.
054	1TI	005	011	Натомість молодших вдів оминай, адже коли їхні тілесні бажання віддаляють їх від Христа, вони хочуть [знову] вийти заміж.
054	1TI	005	012	Так [вони] накликають [на себе] суд, адже порушили першу віру.
054	1TI	005	013	До того ж, ходячи від дому до дому, вони привчаються бути лінивими, і не тільки лінивими, але й пліткарками та надокучливими, говорячи, чого не слід.
054	1TI	005	014	Тому я хочу, щоб молоді [вдови] одружувались, народжували дітей, дбали про дім і не давали супротивнику нагоди для нападу.
054	1TI	005	015	Адже деякі вже збочили [та пішли] за сатаною.
054	1TI	005	016	Якщо віруюча [жінка] має вдів [у сім’ї], то нехай допоможе їм. Нехай церква не буде обтяжена, щоби могла допомагати справжнім вдовам.
054	1TI	005	017	Старійшини, які добре керують церквою, заслуговують подвійної шани, особливо ті, що старанно працюють у проповідуванні та навчанні.
054	1TI	005	018	Адже Писання каже: «Не зав’язуй рота волові, що молотить». І ще: «Робітник достойний своєї платні».
054	1TI	005	019	Не приймай жодного звинувачення проти старійшини, тільки якщо є двоє чи троє свідків.
054	1TI	005	020	Тих, хто згрішив, картай перед усіма, щоби й інші боялися.
054	1TI	005	021	Я наполегливо прошу [тебе] перед Богом, Христом Ісусом та перед обраними ангелами: дотримуйся цього без пересуду, не роблячи нічого з упередженням.
054	1TI	005	022	Ні на кого не покладай рук поспішно. Не бери участі в чужих гріхах. Зберігай себе в чистоті.
054	1TI	005	023	Не пий [лише] воду, а вживай трохи вина через твій шлунок і часті хвороби.
054	1TI	005	024	Гріхи деяких людей очевидні та випереджають [їх ще] до суду, а за деякими вони йдуть слідом.
054	1TI	005	025	Так само й добрі діла очевидні, а інші не можуть залишитись прихованими.
054	1TI	006	001	Ті, хто знаходиться під ярмом рабства, нехай вважають своїх володарів гідними усілякої шани, щоби Боже ім’я та вчення не зневажалося.
054	1TI	006	002	А ті, хто має віруючих володарів, нехай не поводяться [з ними] зі зневагою через те, що вони брати. Навпаки, нехай ще більше служать, адже ті, хто отримує вигоду з їхньої доброї праці, є вірними та улюбленими. У цьому заохочуй та цього навчай!
054	1TI	006	003	Якщо хтось поширює інше вчення та не наближається до здорових слів нашого Господа Ісуса Христа й до вчення, [що веде до] побожності,
054	1TI	006	004	він сповнений пихатості й нічого не знає, але хворобливо бажає суперечок та диспутів, з яких виникають заздрість, сварки, зневага, злі підозри,
054	1TI	006	005	постійні сутички людей із зіпсованим розумом і позбавлених істини, котрі думають, що побожність – це спосіб збагатитися.
054	1TI	006	006	Проте великим надбанням є побожність, що супроводжується подякою.
054	1TI	006	007	Бо ми нічого не принесли у світ і нічого не можемо винести [з нього].
054	1TI	006	008	Та якщо маємо їжу та одяг, то цього нам буде достатньо.
054	1TI	006	009	А ті, хто бажає збагатитися, впадають у спокусу, у пастку й в численні злі та шкідливі бажання, які занурюють людей у знищення та загибель.
054	1TI	006	010	Адже корінь усякого зла – це любов до грошей, і деякі, віддавшись їй, віддалилися від віри та самі наштовхнулися на безліч страждань.
054	1TI	006	011	Але ти, Божа людино, тікай від цього! Шукай праведності, побожності, віри, любові, терпіння та лагідності!
054	1TI	006	012	Веди добру битву віри, вхопи вічне життя, до якого тебе покликано і про яке ти чудово свідчив у присутності багатьох свідків.
054	1TI	006	013	Я наказую тобі в присутності Бога, Який дає життя усьому, і в [присутності] Христа Ісуса, Який дав добре свідчення перед Понтієм Пилатом,
054	1TI	006	014	зберегти заповідь незаплямованою й бездоганною до з’явлення нашого Господа Ісуса Христа,
054	1TI	006	015	яке покаже у свій час блаженний та єдиний Повелитель, Цар царів і Володар володарів,
054	1TI	006	016	єдиний, Хто має безсмертність, Хто перебуває в неприступному світлі, Якого ніхто з людей не бачив і не може побачити. Йому шана та вічна влада! Амінь.
054	1TI	006	017	Багатіям цього віку накажи не бути пихатими, покладати надію не на нестійке багатство, а на Бога, Який щедро забезпечує нас усім для насолоди.
054	1TI	006	018	[Накажи їм] робити добро, бути багатими в добрих справах, бути щедрими й охочими ділитися,
054	1TI	006	019	збираючи собі таким чином скарб – добру основу на майбутнє, щоб піймати справжнє життя.
054	1TI	006	020	Тимофію, оберігай те, що тобі довірено, відвертайся від світських балачок та так званих тверджень, що брехливо називаються знанням,
054	1TI	006	021	сповідуючи які, дехто віддалився від віри. Благодать із вами!
#
# BOOK	055	2TI	2 Timothy	2 Тимофію
055	2TI	001	001	Павло, з волі Божої апостол Христа Ісуса, згідно з обітницею життя, що в Христі Ісусі.
055	2TI	001	002	Тимофієві, [моїй] улюбленій дитині. Благодать, милосердя [і] мир від Бога Отця та Христа Ісуса, нашого Господа!
055	2TI	001	003	Я вдячний Богові, Якому служу з діда-прадіда з чистим сумлінням, що постійно, вдень і вночі, пам’ятаю тебе у своїх молитвах.
055	2TI	001	004	Пригадуючи твої сльози, я прагну побачити тебе, щоб сповнитись радістю.
055	2TI	001	005	Я згадую твою нелицемірну віру, яка була спочатку у твоєї бабусі Лоїди й матері Євникії і яку, впевнений, маєш і ти.
055	2TI	001	006	Із цієї причини я нагадую тобі, щоб ти розпалював полум’я Божого дару, який є в тобі через покладання моїх рук.
055	2TI	001	007	Адже Бог дав нам не духа боягузтва, а [духа] сили, любові та самовладання.
055	2TI	001	008	Тому не соромся свідчення нашого Господа й мене, Його в’язня, а страждай разом зі мною за Добру Звістку з допомогою Божої сили.
055	2TI	001	009	Він спас нас і покликав нас святим покликанням не завдяки нашим ділам, а завдяки Своєму наміру та благодаті, яку дав нам у Христі Ісусі до початку часів.
055	2TI	001	010	Тепер же вона відкрилася через з’явлення нашого Спасителя, Христа Ісуса, Який знищив смерть і освітив життя та безсмертя Доброю Звісткою,
055	2TI	001	011	для якої я був призначений проповідником, апостолом і вчителем язичників.
055	2TI	001	012	Саме тому я й страждаю [зараз], але не соромлюся, бо знаю, у Кого повірив, і я впевнений, що Він спроможний зберегти те, що я [Йому] довірив, до того Дня.
055	2TI	001	013	Тримайся того зразка здорового вчення, яке ти від мене почув, у вірі та любові, що в Христі Ісусі.
055	2TI	001	014	Оберігай те добре [вчення,] що довірене тобі за допомогою Святого Духа, Який перебуває в нас.
055	2TI	001	015	Ти знаєш, що всі, хто з Азії, відвернулися від мене, включно з Фіґелом та Гермоґеном.
055	2TI	001	016	Нехай Господь змилується над домом Онисифора, адже він часто мене підбадьорював і не соромився моїх кайданів.
055	2TI	001	017	Навпаки, коли він прибув у Рим, то наполегливо шукав мене й знайшов.
055	2TI	001	018	Нехай дасть Бог, щоб він знайшов милість перед Господом у той День. А про те, як багато він служив в Ефесі, ти дуже добре знаєш.
055	2TI	002	001	Отже, ти, сину мій, зміцнюйся в благодаті, що є в Христі Ісусі.
055	2TI	002	002	І те, що ти почув від мене перед багатьма свідками, довір надійним людям, які спроможні навчати інших.
055	2TI	002	003	Як добрий воїн Христа Ісуса, приєднайся до страждань.
055	2TI	002	004	Жоден воїн не бере участі в життєвих справах, аби бути до вподоби тому, хто збирає військо.
055	2TI	002	005	І коли хтось бере участь у змаганнях, то не отримує вінка, якщо змагається не за правилами.
055	2TI	002	006	Фермер, що важко працює, повинен першим отримати плоди.
055	2TI	002	007	Розмірковуй над тим, що я кажу, а Господь дасть тобі розуміння в усьому.
055	2TI	002	008	Пам’ятай Ісуса Христа, Який був нащадком Давида і воскрес із мертвих, згідно з моєю Доброю Звісткою,
055	2TI	002	009	заради якої я страждаю і мене ув’язнено, як злочинця. Але Боже Слово не ув’язнити!
055	2TI	002	010	Тому я все терплю заради обраних, щоб і вони одержали спасіння, яке в Христі Ісусі, разом із вічною славою.
055	2TI	002	011	Правдиве це твердження: «Якщо ми померли разом [із Ним], то й житимемо разом [із Ним].
055	2TI	002	012	Якщо ми страждаємо, то й царюватимемо разом [із Ним]. Якщо зречемося [Його], то й Він зречеться нас.
055	2TI	002	013	Якщо ми невірні, то Він залишається вірним, адже Він не може зректися Самого Себе».
055	2TI	002	014	Нагадуй [їм] про це й наполегливо проси [їх] перед Богом не сперечатись про слова, [бо від цього] немає ніякої користі, [натомість це приносить] шкоду тим, хто слухає.
055	2TI	002	015	Старайся представити себе перед Богом перевіреною [людиною], працівником, якому немає чого соромитися і який правильно пояснює Слово істини.
055	2TI	002	016	Остерігайся світських пустих балачок, бо [ті, хто займається ними,] усе більше матимуть успіх у безбожності.
055	2TI	002	017	Їхнє слово поширюватиметься, немов гангрена. Такими є Гіменей і Філет,
055	2TI	002	018	які віддалилися від істини, кажучи, що воскресіння вже відбулося, і цим руйнують віру деяких.
055	2TI	002	019	І все ж Божа основа залишається міцною, маючи це підтвердження: «Господь знає тих, хто належить Йому» і «Кожен, хто називає Господнє ім’я, повинен віддалитися від неправди».
055	2TI	002	020	У великому домі є не лише золоті й срібні посудини, але й дерев’яні та глиняні: одні для почесного [вжитку], а інші для непочесного.
055	2TI	002	021	Отже, якщо хтось очистить себе від цього, то буде для почесного [вжитку] – освячений і корисний Володареві, придатний до всякої доброї справи.
055	2TI	002	022	Тікай від пожадливостей молодості та йди за праведністю, вірою, любов’ю [й] миром разом із тими, що призивають Господа від чистого серця.
055	2TI	002	023	Уникай нерозумних і безглуздих балачок, знаючи, що вони породжують конфлікти.
055	2TI	002	024	А Господній раб не повинен сваритися. Навпаки: він має бути лагідним з усіма, спроможним навчати, терпеливим,
055	2TI	002	025	наставляючи з лагідністю тих, хто противиться, у надії, що Бог дасть їм покаяння, [яке веде] до пізнання істини,
055	2TI	002	026	і вони прийдуть до тями, [вирвавшись] із пастки диявола, який зловив їх живцем, щоб чинили його волю.
055	2TI	003	001	Тож знай це: в останні дні настануть тяжкі часи.
055	2TI	003	002	Адже люди будуть себелюбними, грошолюбами, хвальками, гордими, богохульниками, непокірними батькам, невдячними, нечестивими,
055	2TI	003	003	недружелюбними, непримиренними, наклепниками, нестриманими, брутальними, ненависниками добра,
055	2TI	003	004	зрадниками, безрозсудними, бундючними, тими, котрі люблять розкоші більше, ніж Бога,
055	2TI	003	005	маючи вигляд набожності, але заперечуючи її силу. Від таких тримайся подалі.
055	2TI	003	006	Адже серед них є такі, що прокрадаються в дім та полонять легковажних жінок, обтяжених гріхами й керованих різними пожадливостями,
055	2TI	003	007	які постійно вчаться, але ніяк не можуть прийти до пізнання істини.
055	2TI	003	008	Як Янній та Ямврій противилися Мойсею, так само й ці люди противляться істині. [Це] люди з розбещеним розумом, непридатні до віри.
055	2TI	003	009	Але вони ще недовго матимуть успіх, бо їхнє безумство стане очевидним для всіх, як і у випадку тих двох.
055	2TI	003	010	Ти ж пішов слідом за моїм ученням, поведінкою, наміром, вірою, довготерпінням, любов’ю, стійкістю,
055	2TI	003	011	переслідуваннями, стражданнями, які мене спіткали в Антіохії, Іконії та Лістрі. Я зазнав цих гонінь, але Господь урятував мене від усього.
055	2TI	003	012	Бо всі, хто бажає жити побожно в Христі Ісусі, будуть переслідувані,
055	2TI	003	013	а лихі люди та самозванці матимуть успіх у злому, обманюючи інших і себе вводячи.
055	2TI	003	014	Проте ти залишайся в тому, чого навчився і в чому впевнений, пам’ятаючи тих, від кого навчився.
055	2TI	003	015	Ти з дитинства знаєш Святі Писання, які можуть дати тобі мудрість, [що веде] до спасіння через віру в Христа Ісуса.
055	2TI	003	016	Усе Писання богонатхненне й корисне для навчання, докору, виправлення та для виховання в праведності,
055	2TI	003	017	щоби Божа людина була досконалою [й] спорядженою для всякого доброго діла.
055	2TI	004	001	Перед Богом і Христом Ісусом, Який буде судити живих і мертвих, і [беручи до уваги] Його прихід і Його Царство, я прошу [тебе] наполегливо:
055	2TI	004	002	проповідуй Слово, будь готовий вчасно й невчасно, виправляй, докоряй, закликай – з усім довготерпінням і повчанням.
055	2TI	004	003	Адже настане час, коли [люди] не слухатимуть здорового вчення, але оточуватимуть себе вчителями відповідно до власних бажань, щоб лестили слух.
055	2TI	004	004	І відвернуть слух від правди та повернуться до міфів.
055	2TI	004	005	Ти ж будь тверезим в усьому, знось страждання, виконуй роботу проповідника Доброї Звістки, сповнюй своє служіння.
055	2TI	004	006	Адже я вже пролитий як жертва, і час мого відходу зовсім близько.
055	2TI	004	007	Я вів добру боротьбу, закінчив забіг, зберіг віру.
055	2TI	004	008	Тепер для мене збережений вінець праведності, який вручить мені в той День Господь, Справедливий Суддя, і не тільки мені, а й усім тим, хто з любов’ю чекав на Його прихід.
055	2TI	004	009	Постарайся прийти до мене якомога швидше,
055	2TI	004	010	адже Димас через любов до цього віку покинув мене й пішов до Солуня, Крескент – до Галатії, а Тит – до Далматії.
055	2TI	004	011	Тільки Лука зі мною. Візьми Марка й приведи із собою, бо він корисний мені в служінні.
055	2TI	004	012	Тихика ж я послав до Ефеса.
055	2TI	004	013	Коли прийдеш, принеси плащ, який я залишив у Троаді в Карпа, і книги, особливо пергаменти.
055	2TI	004	014	Олександр, коваль, накоїв мені багато лиха; Господь відплатить йому за його вчинки.
055	2TI	004	015	Уникай і ти його, адже він сильно противився нашим словам.
055	2TI	004	016	Під час мого першого захисту ніхто не став на мій бік, але всі покинули мене. Нехай їм [це] не зарахується.
055	2TI	004	017	Проте Господь був поряд зі мною й зміцнив мене, щоб через мене проповідування [Доброї Звістки] було сповнене та [щоб] усі народи [її] почули; і мене було визволено з левової пащі.
055	2TI	004	018	Господь визволить мене від усякого зла й спасе для Свого Небесного Царства. Нехай Йому буде слава навіки-віків! Амінь.
055	2TI	004	019	Привітай Прискіллу, Акилу та дім Онисифора.
055	2TI	004	020	Ераст залишився в Коринфі, а Трохима я зоставив хворим у Мілеті.
055	2TI	004	021	Постарайся прийти до зими. Тебе вітає Евул, Пуд, Лін, Клавдія й всі брати.
055	2TI	004	022	Нехай Господь буде з твоїм духом! Нехай благодать буде з вами!
#
# BOOK	056	TIT	Titus	До Тита
056	TIT	001	001	Павло, раб Бога й апостол Ісуса Христа, за вірою обраних Богом і пізнанням істини, що веде до побожності,
056	TIT	001	002	у надії на вічне життя, яке до початку часів пообіцяв Бог, Що ніколи не обманює.
056	TIT	001	003	Свого часу Він явив Своє Слово через доручене мені проповідування згідно з наказом Бога, нашого Спасителя.
056	TIT	001	004	Титу, [моїй] справжній дитині в спільній вірі. Благодать і мир від Бога Отця та Христа Ісуса, нашого Спасителя.
056	TIT	001	005	Я залишив тебе на Криті, щоб ти впорядкував недокінчене та призначив старійшин у кожному місті, як я доручив тобі.
056	TIT	001	006	[Звісно, лише] якщо є хтось бездоганний, чоловік однієї дружини, має вірних дітей, [які б] не були звинувачені в розпусті чи непокірності.
056	TIT	001	007	Адже єпископ, який є Божим управителем, повинен бути бездоганним, не зарозумілим, не дратівливим, не схильним до пияцтва, не [повинен бути] забіякою чи охочим до наживи,
056	TIT	001	008	натомість має бути гостинним, любити добро, бути стриманим, справедливим, святим і дисциплінованим,
056	TIT	001	009	який дотримується вірного Слова згідно з [отриманим] вченням, щоби був спроможним підбадьорювати й інших здоровим вченням і картати тих, що противляться.
056	TIT	001	010	Адже є багато непокірних, нерозумних балакунів і обманщиків, особливо серед обрізаних,
056	TIT	001	011	яким треба затуляти рота, оскільки вони руйнують цілі сім’ї, навчаючи [людей] того, чого не повинні, заради ганебної наживи.
056	TIT	001	012	Навіть один із них, їхній же пророк, сказав: «Критяни – постійні брехуни, люті звірі, ледачі ненажери».
056	TIT	001	013	Це свідчення правдиве. Тому картай їх суворо, щоб вони були здоровими у вірі
056	TIT	001	014	та не звертали уваги на юдейські міфи та заповіді людей, які відвертаються від істини.
056	TIT	001	015	Для чистих усе чисте, але для осквернених і невіруючих немає нічого чистого, а їхній розум і сумління осквернені.
056	TIT	001	016	Вони стверджують, що знають Бога, але своїми вчинками зрікаються [Його], будучи огидними, неслухняними та непридатними до жодного доброго вчинку.
056	TIT	002	001	Ти ж говори те, що відповідає здоровому вченню.
056	TIT	002	002	Нехай літні чоловіки будуть стриманими, поважними, розважливими, здоровими у вірі, у любові та терпінні.
056	TIT	002	003	Також нехай літні жінки [поводяться,] як належить святим: не будуть пліткарками та поневоленими пияцтвом, [а] навчають добра.
056	TIT	002	004	Хай наставляють молодих жінок любити [своїх] чоловіків та любити [своїх] дітей,
056	TIT	002	005	[бути] стриманими, чистими, господинями, добрими, підкореними своїм чоловікам, аби Боже Слово не було зневажене.
056	TIT	002	006	Так само молодих заохочуй бути розсудливими.
056	TIT	002	007	В усьому самого себе подавай як приклад добрих учинків. У навчанні [виявляй] цілісність і гідність
056	TIT	002	008	[через] здорову й бездоганну мову, аби той, хто противиться, був засоромлений, не маючи підстави говорити про нас щось погане.
056	TIT	002	009	Нехай раби в усьому підкоряються своїм господарям, догоджають [їм], не перечать,
056	TIT	002	010	не розкрадають [їх], а завжди доводять цілковиту вірність, щоби в усьому показувати красу вчення Бога, нашого Спасителя.
056	TIT	002	011	Адже явилася Божа благодать, що [приносить] спасіння всім людям.
056	TIT	002	012	Вона навчає нас зрікатися безбожності та земних пожадливостей і жити розсудливо, чесно та побожно в цьому віці,
056	TIT	002	013	поки чекаємо на блаженну надію та виявлення слави великого Бога й нашого Спасителя, Ісуса Христа,
056	TIT	002	014	Який віддав Себе заради нас, аби викупити нас з усякого беззаконня та очистити Собі народ, особливий і ревний до добрих справ.
056	TIT	002	015	Говори це, заохочуй і картай з усією владою. Нехай ніхто тебе не зневажає.
056	TIT	003	001	Нагадай їм, щоб вони були покірними начальствам та владі й були слухняними, готовими до всякої доброї справи,
056	TIT	003	002	ні на кого не злословили, були не сварливими, а люб’язними, завжди виявляли лагідність до всіх людей.
056	TIT	003	003	Адже колись і ми були нерозумними, непокірними, обманутими, поневоленими пожадливостями та різними насолодами, живучи в злобі та заздрості, були огидними та ненавиділи одне одного.
056	TIT	003	004	Але коли явилася доброта й любов Бога, нашого Спасителя, до людей,
056	TIT	003	005	Він спас нас, але не завдяки вчинкам, які ми зробили в праведності, а згідно з Його милосердям, через омивання відродження та через відновлення Святого Духа,
056	TIT	003	006	Якого щедро вилив на нас через Ісуса Христа, нашого Спасителя,
056	TIT	003	007	щоби, будучи виправданими Його благодаттю, ми могли стати спадкоємцями, маючи надію вічного життя.
056	TIT	003	008	Правдиве це твердження, і я хочу, щоб ти наполягав на цьому, аби ті, що повірили в Бога, посвятили себе добрим вчинкам. Це добре й корисно для людей.
056	TIT	003	009	Уникай безглуздих суперечок, родоводів, сварок і диспутів про Закон, адже вони некорисні та марні.
056	TIT	003	010	Після першого й другого попередження уникай людину, яка викликає розділення,
056	TIT	003	011	бо ти знаєш, що вона зіпсована та грішить, засуджуючи саму себе.
056	TIT	003	012	Коли я пошлю до тебе Артема чи Тихика, поспіши прийти до мене в Нікополь, бо там я вирішив перезимувати.
056	TIT	003	013	Потурбуйся про законника Зенаса та Аполлоса в їхній дорозі, щоб їм нічого не бракувало.
056	TIT	003	014	Нехай і наші вчаться присвячувати себе добрим вчинкам, [відповідаючи] негайним потребам, щоб не були безплідними.
056	TIT	003	015	Усі, хто разом зі мною, вітають тебе. Привітай тих, що люблять нас у вірі. Нехай благодать буде з усіма вами.
#
# BOOK	057	PHM	Philemon	До Филимона
057	PHM	001	001	Павло, в’язень Христа Ісуса, та брат Тимофій. Улюбленому Филимонові, який працює з нами [для Христа],
057	PHM	001	002	Апфії, нашій улюбленій сестрі, й Архипові, нашому соратнику, а також церкві, яка [збирається] у вашому домі.
057	PHM	001	003	Благодать вам і мир від Бога, Отця нашого, і Господа Ісуса Христа.
057	PHM	001	004	Я завжди дякую моєму Богові, коли згадую про тебе у своїх молитвах,
057	PHM	001	005	бо я чую про твою віру й любов до Господа Ісуса та до всіх святих.
057	PHM	001	006	[Молюся], щоб спільність твоєї віри була діяльною в пізнанні всього доброго, що є в нас у Христі.
057	PHM	001	007	Я мав велику радість та підбадьорення через твою любов, бо тобою, брате, були заспокоєні серця святих.
057	PHM	001	008	Хоча в Христі я маю повну сміливість наказувати, що тобі слід робити,
057	PHM	001	009	проте я краще проситиму тебе в ім’я любові. Я, Павло, старець, а тепер і в’язень Христа Ісуса,
057	PHM	001	010	благаю тебе за мого сина, якому я став батьком у в’язниці, за Онисима.
057	PHM	001	011	Раніше він не приносив тобі користі, але тепер корисний і для тебе, і для мене.
057	PHM	001	012	Я відсилаю його до тебе, наче власне серце.
057	PHM	001	013	Я хотів би тримати його біля себе, щоб він замість тебе допомагав мені, поки я у в’язниці за Добру Звістку.
057	PHM	001	014	Але я не хотів робити нічого без твоєї згоди, щоби твоє добре діло було не вимушеним, а добровільним.
057	PHM	001	015	Можливо, для того він і відлучався ненадовго щоб ти його отримав назавжди,
057	PHM	001	016	але вже не як раба, а краще за раба – як улюбленого брата. Він є дорогий для мене, але ще дорожчий для тебе як людина і як [брат] у Господі.
057	PHM	001	017	Тож, якщо ти вважаєш мене другом, прийми його, як [прийняв би] мене.
057	PHM	001	018	Якщо він чимось скривдив тебе або щось тобі винен, зарахуй це мені.
057	PHM	001	019	Я, Павло, написав це власноруч: я поверну [його борг], не кажучи вже про те, що ти і самого себе винен мені.
057	PHM	001	020	Так, брате, я бажаю мати якусь користь від тебе в Господі, заспокой моє серце в Христі.
057	PHM	001	021	Впевнений у твоїй покорі, я пишу тобі, знаючи, що ти зробиш навіть більше, ніж я прошу.
057	PHM	001	022	Також підготуй для мене кімнату, бо я сподіваюся, що завдяки вашим молитвам повернуся до вас.
057	PHM	001	023	Епафрас, ув’язнений зі мною у Христі Ісусі, вітає тебе,
057	PHM	001	024	[а також] Марк, Аристарх, Димас і Лука, з якими працюємо разом [для Христа].
057	PHM	001	025	[Нехай] благодать Господа Ісуса Христа буде з вашим духом.
#
# BOOK	058	HEB	Hebrews	До євреїв
058	HEB	001	001	У минулому Бог багато разів і по-різному говорив до наших батьків через пророків,
058	HEB	001	002	а в ці останні дні Він промовив до нас через Свого Сина, Якого призначив Спадкоємцем усього й через Якого створив віки.
058	HEB	001	003	Син – сяйво Божої слави й повне відображення Його сутності, Що утримує все силою Свого Слова. Очистивши нас від гріхів, Він сів праворуч від Величності на небесах.
058	HEB	001	004	Він перевершив ангелів, оскільки ім’я, яке Він успадкував, перевершує їхнє ім’я.
058	HEB	001	005	Бо кому з ангелів Бог коли-небудь сказав: «Ти Мій Син, Я сьогодні породив Тебе?» Або: «Я буду Йому Отцем, а Він буде Мені Сином?»
058	HEB	001	006	І знову, коли Бог приводить Свого Первістка у всесвіт, Він каже: «Нехай усі Божі ангели вклоняться Йому».
058	HEB	001	007	А про ангелів говорить: «Він робить ангелів Своїх духами, Своїх слуг – полум’ям вогню».
058	HEB	001	008	А про Сина каже: «Престол Твій, Боже, – повік-віків, жезл справедливості – жезл Твого Царства.
058	HEB	001	009	Ти полюбив правду й зненавидів беззаконня; тому помазав Тебе Бог, Твій Бог, олією радощів більше, ніж Твоїх друзів».
058	HEB	001	010	І ще: «На початку Ти, Господи, заклав основи землі, і небеса – діяння рук Твоїх.
058	HEB	001	011	Вони згинуть, а Ти існуватимеш завжди; усі вони, як одяг, зносяться.
058	HEB	001	012	Ти поміняєш їх, немов старі шати, і вони зміняться. Але Ти – Той самий, і роки Твої нескінченні».
058	HEB	001	013	Кому з ангелів Бог сказав коли-небудь: «Сядь праворуч від Мене, доки Я не покладу ворогів Твоїх, як підніжок для Твоїх ніг».
058	HEB	001	014	Чи не всі [ангели] є духами служіння, посланими служити тим, хто має успадкувати спасіння?
058	HEB	002	001	Ось чому ми повинні приділяти особливу увагу почутому, щоб не ослабнути у [вірі].
058	HEB	002	002	Бо якщо слово, сказане через ангелів, було непохитним, а кожне порушення та непослух отримало справедливе покарання,
058	HEB	002	003	то як ми уникнемо його, якщо нехтуємо таким великим спасінням, яке спочатку було проголошене через Господа й підтверджене нам тими, хто [Його] почув?
058	HEB	002	004	Бог же засвідчував про нього знаменнями, чудесами, різними вчинками та дарами Святого Духа, розподіленими згідно з Його волею.
058	HEB	002	005	Бо не ангелам Він підкорив майбутній світ, про який ми говоримо.
058	HEB	002	006	Але як дехто засвідчив: «Хто така людина, що Ти пам’ятаєш про неї, і хто син людський, що Ти турбуєшся про нього?
058	HEB	002	007	Лише трохи применшив Ти його перед ангелами і славою та величчю коронував його.
058	HEB	002	008	Ти усе підкорив йому під ноги». Підкоривши все людині, Бог нічого не залишив непідкореним. Однак зараз ми ще не бачимо, щоб усе було їй підкорене.
058	HEB	002	009	Але ми бачимо, що Ісус, Якого трохи було применшено перед ангелами, тепер увінчаний славою та честю, бо Він постраждав та зазнав смерті, щоб завдяки Божій благодаті скуштувати смерть за всіх.
058	HEB	002	010	Бо належало, щоб Той, через Кого все і для Кого все, і Хто привів багатьох синів до слави, зробив досконалим Засновника їхнього спасіння через страждання.
058	HEB	002	011	Адже Той, Хто освячує, і ті, що освячені, – усі від Одного. Тому Він не соромиться називати їх братами,
058	HEB	002	012	кажучи: «Я звіщатиму ім’я Твоє братам моїм, посеред зібрання хвалитиму Тебе».
058	HEB	002	013	І знову: «Я надіятимусь на Нього!», а також: «Ось Я і діти, яких дав мені Бог!»
058	HEB	002	014	А оскільки діти є спільниками крові й плоті, Він теж став подібним до [них], щоб через Свою смерть знищити силу того, хто має владу смерті, тобто диявола,
058	HEB	002	015	і звільнити тих, що все життя були в рабстві через страх смерті.
058	HEB	002	016	Бо, безумовно, Він допомагає не ангелам, а нащадкам Авраама.
058	HEB	002	017	Саме тому Йому треба було уподібнитись до Своїх братів, щоб бути милосердним і вірним Первосвященником перед Богом та здійснити примирення за гріхи народу.
058	HEB	002	018	І оскільки Він Сам страждав, зносячи випробування, то може допомогти й тим, хто також зносить випробування.
058	HEB	003	001	Тому, святі брати, учасники небесного покликання, дивіться на Апостола та Первосвященника нашого свідчення – Ісуса.
058	HEB	003	002	Він був вірний Тому, Хто призначив Його, як і Мойсей був вірний в усьому [Божому] домі.
058	HEB	003	003	Але [Ісус] гідний більшої шани, ніж Мойсей, як і будівельник має більшу честь, ніж сам дім.
058	HEB	003	004	Бо всякий дім хтось збудував, а Той, Хто збудував усе, – Бог.
058	HEB	003	005	Мойсей був вірним слугою в усьому домі [Божому], щоб свідчити про те, що буде сказано в майбутньому.
058	HEB	003	006	А Христос – [вірний] Син над домом [Божим]. І Його дім – ми, якщо будемо й далі непохитно триматися сміливості та надії, якою ми пишаємося.
058	HEB	003	007	Отже, як каже Святий Дух: «Сьогодні, коли ви почуєте Його голос,
058	HEB	003	008	не зачерствійте серцями вашими, як було в [день] повстання, у день випробування в пустелі,
058	HEB	003	009	де Мене спокушали ваші батьки, випробовуючи Мене, хоча й бачили Мої діла
058	HEB	003	010	сорок років. Тоді Я обурився на цей рід і сказав: „Вони завжди блукають своїм серцем, не знають шляхів Моїх.
058	HEB	003	011	Тому присягнув Я у гніві Моєму: не увійдуть вони до Мого спокою!“».
058	HEB	003	012	Стережіться, брати, щоб ні в кого з вас не було лукавого та невірного серця, що призведе до відвернення від живого Бога.
058	HEB	003	013	Але підбадьорюйте одне одного щодня, доки це «сьогодні» ще триває, щоб ніхто з вас не зачерствів через оману гріха.
058	HEB	003	014	Адже ми стали учасниками Христа, якщо лише твердо збережемо до кінця [нашу] первісну надію.
058	HEB	003	015	Як сказано: «Сьогодні, якщо ви почуєте Його голос, не зачерствійте серцями вашими, як було в [день] повстання».
058	HEB	003	016	Бо ким були ті, що, почувши [голос Божий], збунтувалися? Чи не всі ті, що вийшли з Єгипту з Мойсеєм?
058	HEB	003	017	А на кого Він гнівався сорок років? Хіба не на тих, хто згрішив, чиї тіла загинули в пустелі?
058	HEB	003	018	І кому [Бог] поклявся, що не ввійдуть до Його спокою, як не тим, хто не послухався?
058	HEB	003	019	Тож, як бачимо, вони не змогли увійти через невіру.
058	HEB	004	001	Тому, оскільки обітниця ввійти до Його спокою все ще існує, будьмо обережні, щоб ніхто з вас не спізнився.
058	HEB	004	002	Бо нам також, як і їм, була сповіщена Добра Звістка, але почуте слово не мало для них жодної користі, бо вони не поєднали його з вірою.
058	HEB	004	003	Однак ми, що повірили, входимо в цей спокій, як сказав [Бог]: «Тому присягнув Я у гніві Моєму: не увійдуть вони до Мого спокою!», хоча [Його] діла були закінчені від створення світу.
058	HEB	004	004	Бо десь Він говорив про сьомий день так: «Сьомого дня Бог відпочив від усіх Своїх діл».
058	HEB	004	005	І знову тут: «Не увійдуть вони до Мого спокою!»
058	HEB	004	006	Оскільки ж декотрі ще мають увійти в цей спокій, а ті, кому раніше проголошувалася Добра Звістка, не увійшли через свою непокору,
058	HEB	004	007	[Бог] знову визначає певний день, «сьогодні», після довгого часу проголосивши це через Давида, як було сказано: «Сьогодні, коли ви почуєте Його голос, не зачерствійте серцями вашими».
058	HEB	004	008	Бо якби Ісус [Навин] дав їм спокій, [Бог] не говорив би пізніше про інший день.
058	HEB	004	009	Отже, для народу Божого залишається суботній спокій.
058	HEB	004	010	Бо хто входить до Його спокою, відпочиває від своїх діл так само, як Бог – від Своїх.
058	HEB	004	011	Тому докладімо всіх зусиль, щоб увійти в цей спокій, щоб ніхто не загинув, наслідуючи той самий приклад непокори.
058	HEB	004	012	Бо Слово Боже живе й дієве, воно гостріше за будь-який обосічний меч, проникає настільки глибоко, що сягає до розділення душі й духу, суглобу й кісткового мозоку, воно судить думки та наміри серця.
058	HEB	004	013	Ніщо у всьому творінні не приховане від Нього. Усе розкрите та відоме перед Його очима. Йому ми дамо звіт.
058	HEB	004	014	Тож, маючи великого Первосвященника, Який пройшов небеса, – Ісуса, Сина Божого, тримаймося твердо [віри,] яку сповідуємо.
058	HEB	004	015	Бо ми не маємо такого первосвященника, який не міг би співчувати нашим слабкостям, а Такого, Який у всьому, як і ми, був випробуваний, але не згрішив.
058	HEB	004	016	Тому наближаймося з упевненістю до престолу благодаті, щоб отримати милосердя та знайти благодать, яка допоможе в час потреби.
058	HEB	005	001	Кожен первосвященник, обраний з-поміж людей, призначається представляти народ перед Богом, щоб приносити дари та жертви за гріхи.
058	HEB	005	002	Він може співчувати тим, хто не знає й помиляється, оскільки він сам підвладний слабкості.
058	HEB	005	003	Ось чому він повинен приносити жертви як за власні гріхи, так і за гріхи людей.
058	HEB	005	004	І ніхто сам собі не бере такої честі, а лише той, хто покликаний Богом, так як Аарон.
058	HEB	005	005	Так само Христос не Сам на Себе взяв честь стати Первосвященником, але Бог сказав Йому: «Ти Мій Син, Я сьогодні породив Тебе».
058	HEB	005	006	І в іншому місці говорить: «Ти – Священник навіки за чином Мельхіседека».
058	HEB	005	007	Він у дні Свого земного життя з великим голосінням та сльозами благав та молився Тому, Хто міг врятувати Його від смерті, і був почутий через Свою побожність.
058	HEB	005	008	Він, хоча й був Сином, навчився послуху через страждання
058	HEB	005	009	й, досягнувши досконалості, став джерелом вічного спасіння для всіх, хто Його слухається.
058	HEB	005	010	Сам Бог призначив Його Первосвященником за чином Мельхіседека.
058	HEB	005	011	Про це ми могли б ще багато говорити, але вам важко зрозуміти, бо ви стали нездатними чути.
058	HEB	005	012	Вам, хоч ви давно вже мали би бути вчителями, знову потрібен хтось, хто навчить вас початкових істин Слова Божого. Вам знову потрібне молоко, а не тверда їжа!
058	HEB	005	013	Бо кожен, хто вживає молоко, є недосвідченим у вченні про праведність, адже є немовлям.
058	HEB	005	014	Тверда ж їжа призначена для дорослих, які через постійне її вживання привчилися відрізняти добро від зла.
058	HEB	006	001	Тому залишімо початок вчення Христового й прямуймо до досконалості, не закладаючи знову основ для покаяння у вчинках, [що ведуть до] смерті, віри в Бога,
058	HEB	006	002	вчення про ритуальні обмивання, покладання рук, воскресіння мертвих та вічний суд.
058	HEB	006	003	Так і зробимо, якщо Бог дозволить.
058	HEB	006	004	Бо неможливо тих, хто колись був просвітлений, хто скуштував небесного дару й став учасником Святого Духа,
058	HEB	006	005	хто скуштував доброти Божого Слова та сили майбутнього віку
058	HEB	006	006	і хто відпав, знову повернути до покаяння. Адже вони самі наново розпинають Сина Божого й публічно зневажають Його.
058	HEB	006	007	Бо Земля, яка п’є дощ, що часто зрошує її, і яка приносить врожай, корисний для того, хто його вирощує, отримує Боже благословення.
058	HEB	006	008	А земля, яка приносить терни та будяки, ні для чого не придатна та близька до прокляття, а її кінець – спалення.
058	HEB	006	009	Улюблені, хоча й говоримо так, ми впевнені, що у вашому випадку [справи] кращі і ви є спасенними.
058	HEB	006	010	Адже Бог не є несправедливий; Він не забуде вашої праці та любові, яку ви проявили та продовжуєте проявляти в ім’я Його, служачи святим.
058	HEB	006	011	Ми бажаємо, щоб кожен із вас до кінця виявляв старанність та повноту надії,
058	HEB	006	012	щоб ви не розлінились, а наслідували тих, хто завдяки вірі та терпінню успадковує обітниці.
058	HEB	006	013	Коли Бог давав обітницю Авраамові, то поклявся Самим Собою, бо не мав когось більшого.
058	HEB	006	014	Він сказав: «Я неодмінно рясно благословлю тебе й дуже розмножу твоїх [нащадків]».
058	HEB	006	015	І ось, терпляче чекаючи, [Авраам] отримав обіцяне.
058	HEB	006	016	Люди клянуться кимось більшим, ніж вони, і клятва підтверджує сказане та припиняє всяку суперечку.
058	HEB	006	017	Тому й Бог, бажаючи показати спадкоємцям обітниці незмінність Свого наміру, підтвердив це клятвою,
058	HEB	006	018	щоб дві незмінні речі, у яких Бог не може говорити неправду, стали для нас – тих, що знайшли в Ньому захист та вхопилися за надію, яка була перед нами, – непохитною втіхою.
058	HEB	006	019	Ця надія – немов якір для душі, тверда й непорушна. Вона входить усередину, за завісу,
058	HEB	006	020	куди заради нас увійшов наш Попередник, Ісус, ставши назавжди Первосвященником за чином Мельхіседека.
058	HEB	007	001	Це той Мельхіседек, цар Салема й священник Бога Всевишнього, який зустрів Авраама, що повертався після розгрому царів, і благословив його,
058	HEB	007	002	і якому Авраам дав десяту частину з усього. По-перше, Мельхіседек [у перекладі] означає «цар праведності», а цар Салема означає «цар миру».
058	HEB	007	003	Без батька й без матері, без роду, без початку днів, без кінця життя, подібний до Сина Божого, Він залишається священником назавжди.
058	HEB	007	004	Подумайте, наскільки він великий, якщо навіть патріарх Авраам дав йому десятину з найкращої здобичі!
058	HEB	007	005	Тепер сини Левія, які стали священниками, мають заповідь за Законом збирати десятину з народу, тобто зі своїх братів, хоча вони також походять від Авраама.
058	HEB	007	006	Однак [той, хто] не походив з їхнього роду, отримав десятину від Авраама й благословив того, кому було дано обітницю.
058	HEB	007	007	Немає сумніву, що більший благословляє меншого.
058	HEB	007	008	В одному випадку десятину отримують смертні люди, а в іншому – той, кого оголошено живим.
058	HEB	007	009	Можна навіть сказати, що Левій, який збирає десятину, заплатив її через Авраама,
058	HEB	007	010	бо коли Мельхіседек зустрів Авраама, Левій ще [не народився] і був у сімені свого праотця.
058	HEB	007	011	Якби досконалості можна було досягти через священство Левія (адже воно було частиною Закону, який був даний народу), то чому мав з’явитися інший Священник, за чином Мельхіседека, а не за чином Аарона?
058	HEB	007	012	Адже зі зміною священства має відбутися й зміна Закону.
058	HEB	007	013	А Той, про Кого це говориться, належав до іншого племені, з якого ніхто не служив біля жертовника.
058	HEB	007	014	Адже відомо, що наш Господь походив від [племені] Юди, а Мойсей нічого не казав про те, що священники походитимуть із цього племені.
058	HEB	007	015	І це стає ще більш зрозумілим, коли постає інший Священник, подібний до Мельхіседека,
058	HEB	007	016	Який став [Священником] не за Законом, на підставі тілесної заповіді, а на [основі] сили життя, що не спливає.
058	HEB	007	017	Бо засвідчено: «Ти – Священник навіки за чином Мельхіседека».
058	HEB	007	018	Отже, попередня заповідь скасована, оскільки вона була слабкою і марною, –
058	HEB	007	019	бо Закон нічого не зробив досконалим, – тому вводиться краща надія, через яку ми наближаємося до Бога.
058	HEB	007	020	Це сталося не без клятви. Інші стали священниками без клятви,
058	HEB	007	021	але Він – з клятвою через Того, Хто сказав Йому: «Поклявся Господь і не відмовиться: „Ти – Священник навіки за чином Мельхіседека“».
058	HEB	007	022	Тому Ісус і став запорукою кращого завіту.
058	HEB	007	023	До того ж тих священників було багато, бо смерть заважала їм продовжувати своє [служіння,]
058	HEB	007	024	але оскільки [Ісус] живе вічно, Він має незмінне священство.
058	HEB	007	025	Тому Він цілком здатний спасти тих, хто через Нього приходить до Бога, бо Він вічно живий, щоб заступатися за них.
058	HEB	007	026	Саме такий Первосвященник нам потрібен: святий, бездоганний, чистий, відокремлений від грішників, піднесений над небом.
058	HEB	007	027	На відміну від інших первосвященників, Йому не потрібно щодня приносити жертви, спершу за власні гріхи, а потім за гріхи людей. Він це зробив раз і назавжди, коли Сам Себе приніс у [жертву].
058	HEB	007	028	Адже Закон призначає первосвященниками людей у всій їхній слабкості; однак клятва, яка прийшла після Закону, призначила [Первосвященником] Сина, досконалого навіки.
058	HEB	008	001	Тепер головне, про що ми говоримо: ми маємо Первосвященника, Який сів праворуч від престолу Величності на небі.
058	HEB	008	002	Він є Служителем Святилища та справжньої Оселі, встановленої Господом, а не людиною.
058	HEB	008	003	Бо кожен первосвященник призначений приносити дари і жертви, тому й потрібно було, щоб і Цей мав що принести.
058	HEB	008	004	Якби Він був на землі, то не був би священником, бо вже є священники, які приносять дари за Законом.
058	HEB	008	005	Вони служать подобою і тінню небесних [речей]. Ось чому Мойсей, коли збирався будувати Оселю, був попереджений: «Дивись, – сказав [Бог], – зроби все за тим зразком, який тобі показано на горі».
058	HEB	008	006	Але тепер [Ісусові] було доручено краще служіння, оскільки Він є посередником кращого Завіту, заснованого на кращих обітницях.
058	HEB	008	007	Бо якби перший [Завіт] був бездоганним, то не було б потреби в другому.
058	HEB	008	008	Але [Бог], докоряючи їм, каже: «Ось надходять дні, – говорить Господь, – коли Я укладу з домом Ізраїля і з домом Юди Новий Завіт.
058	HEB	008	009	[Однак] не такий Завіт, який Я уклав з їхніми предками, коли Я взяв їх за руку, щоб вивести з Єгипту, бо вони не залишилися [вірними] Моєму Завіту, і Я відвернувся від них, – каже Господь. –
058	HEB	008	010	Ось Завіт, який Я укладу з домом Ізраїлю після цих днів, – говорить Господь. – Я вкладу Мої закони в їхній розум і напишу їх на їхніх серцях. Я буду їхнім Богом, і вони будуть Моїм народом.
058	HEB	008	011	Вони більше не навчатимуть свого ближнього й свого брата, кажучи: „Пізнай Господа“, тому що вони всі будуть Мене знати, від малого до великого.
058	HEB	008	012	Бо Я буду милосердний до їхньої неправедності і їхніх гріхів більше не згадуватиму».
058	HEB	008	013	Називаючи цей [Завіт] «новим», Він тим самим оголосив перший [завіт] застарілим, а те, що застаріло, незабаром зникне.
058	HEB	009	001	Отже, перший [Завіт] мав настанови щодо служіння в земному Святилищі.
058	HEB	009	002	Було встановлено Оселю, і в її першому [відділенні] були світильник та стіл із хлібами покладання; це відділення називалося «Святе [місце]».
058	HEB	009	003	За другою завісою Оселі було відділення, яке називалося «Святая Святих».
058	HEB	009	004	Воно мало золоту кадильницю й ковчег Завіту, покритий золотом з усіх боків, в якому була золота посудина з манною, посох Аарона, що розцвів, і таблиці Завіту.
058	HEB	009	005	Над ковчегом були херувими слави, що отінювали кришку примирення. Однак зараз не час це обговорювати докладно.
058	HEB	009	006	Відколи все було так влаштовано, священники завжди входять у перше [відділення] Оселі, звершуючи служіння.
058	HEB	009	007	А до другого [відділення] раз у рік заходив лише первосвященник, і не без крові, яку він приносив за себе й за гріхи, які люди скоїли через незнання.
058	HEB	009	008	Цим Святий Дух показує, що шлях до Святая Святих не відкритий, доки дійсна перша Оселя.
058	HEB	009	009	Це є приклад для теперішнього часу, який вказує на те, що принесені дари та жертви не можуть зробити досконалим сумління того, хто служить.
058	HEB	009	010	[Вони пов’язані] лише з їжею, питтям, різними ритуальними обмиваннями та настановами щодо тіла, встановленими до часу нового порядку.
058	HEB	009	011	Але коли Христос прийшов як Первосвященник благ, які зараз маємо, через величнішу й досконалішу нерукотворну Оселю, яка не є частиною цього творіння,
058	HEB	009	012	Він увійшов не з кров’ю козлів і телят, але раз і назавжди увійшов до Святая Святих із власною кров’ю, отримавши таким чином вічне визволення.
058	HEB	009	013	Бо якщо кров козлів, телят і попіл телиці, посипані на тих, хто нечистий, освячують їх, даючи їм чистоту тіла,
058	HEB	009	014	то наскільки більше кров Христа, Який через вічного Духа приніс Себе непорочним Богові, очистить наше сумління від мертвих діл, щоб ми могли служити живому Богу!
058	HEB	009	015	Саме тому [Христос] і є Посередником Нового Завіту, щоб покликані могли отримати обіцяний вічний спадок тепер, коли Він помер як викуп, щоб звільнити їх від провин, скоєних проти першого Завіту.
058	HEB	009	016	Бо де заповіт, там необхідно, щоб була смерть того, хто його уклав.
058	HEB	009	017	Оскільки заповіт дійсний лише після його смерті, він не набуває чинності, поки той, хто уклав заповіт, живе.
058	HEB	009	018	Ось чому навіть перший [Завіт] не був встановлений без крові.
058	HEB	009	019	Адже коли Мойсей проголосив усі заповіді Закону всьому народові, він узяв кров телят і козлів разом із водою, червоною вовною та гісопом і окропив книгу та весь народ.
058	HEB	009	020	Він сказав: «Це кров Завіту, якого Бог наказав вам [дотримуватися]».
058	HEB	009	021	Також він окропив кров’ю Оселю й всі речі для служіння.
058	HEB	009	022	Згідно із Законом майже все очищується кров’ю, і без пролиття крові не може бути прощення.
058	HEB	009	023	Тож якщо було необхідно, щоб подоби небесних речей очищалися саме так, то самі небесні речі потребують кращих жертв.
058	HEB	009	024	Бо Христос не зайшов до рукотворної Святині, зробленої на зразок справжньої, але Він увійшов у саме небо, щоб тепер з’явитися для нас перед обличчям Бога.
058	HEB	009	025	І Він увійшов у небо не для того, щоб приносити Себе знову й знову, як первосвященник щороку входить до Святая Святих, із чужою кров’ю.
058	HEB	009	026	Інакше Йому довелося б страждати багато разів від створення світу. Але тепер, наприкінці віків, Він з’явився один раз, щоб покласти край гріху Своєю жертвою.
058	HEB	009	027	І як людям призначено померти один раз, а після цього суд,
058	HEB	009	028	так і Христос один раз був принесений у жертву, щоб понести гріхи багатьох. Він з’явиться вдруге не для того, [аби взяти на Себе] гріх, а щоб принести спасіння тим, хто чекає на Нього.
058	HEB	010	001	Закон, маючи лише тінь майбутніх благ, а не саму сутність речей, ніколи не може одними й тими ж жертвами, що повторюються рік за роком, зробити досконалими тих, що приходять [із ними].
058	HEB	010	002	Інакше хіба не перестали б їх приносити? Бо ті, що вклоняються, були б очищені раз і назавжди й більше не усвідомлювали б вини за свої гріхи.
058	HEB	010	003	Але ці [жертви] є щорічним нагадуванням про гріхи,
058	HEB	010	004	бо неможливо, щоб кров биків і козлів усувала гріхи.
058	HEB	010	005	Тому [Христос], приходячи у світ, каже: «Не забажав Ти ані жертви, ані дару, але приготував Мені тіло.
058	HEB	010	006	Ні цілопалення, ні [жертви] за гріх Ти не вимагав.
058	HEB	010	007	Тоді сказав Я: „Ось Я прийшов, у сувої книги написано про Мене. [Я бажаю] виконати Твою волю, Боже“».
058	HEB	010	008	Спочатку Він сказав: «Ні жертв, ні дарів, ні цілопалень, ні [жертв] за гріх Ти не бажав і не був задоволений [ними]», [хоча] вони й приносилися відповідно до Закону.
058	HEB	010	009	Тоді Він сказав: «Ось Я прийшов, щоб виконати Твою волю». Він скасовує перше, щоб встановити друге.
058	HEB	010	010	Відповідно до цього волевиявлення ми були освячені жертвою тіла Ісуса Христа раз і назавжди.
058	HEB	010	011	Кожен священник щодня стоїть та виконує [своє] служіння, знову й знову приносячи ті самі жертви, які ніколи не можуть усунути гріхів.
058	HEB	010	012	Але [Христос], принісши одну жертву за гріхи, сів назавжди праворуч від Бога,
058	HEB	010	013	і з того часу Він чекає, коли Його вороги стануть підніжком Його ніг.
058	HEB	010	014	Бо однією жертвою Він зробив досконалими тих, що освячуються.
058	HEB	010	015	Святий Дух нам також свідчить про це, бо сказано:
058	HEB	010	016	«Ось Завіт, який Я укладу з ними після цих днів, – говорить Господь. – Я вкладу Мої закони в їхні серця і напишу його в їхньому розумі».
058	HEB	010	017	Потім [Він] додає: «Їхніх гріхів та їхніх беззаконь більше не згадуватиму».
058	HEB	010	018	А там, де прощення, жертва за гріх більше не потрібна.
058	HEB	010	019	Отже, брати, маючи можливість завдяки крові Ісуса впевнено увійти до Святая Святих
058	HEB	010	020	новим і живим шляхом, який відкритий нам через завісу, тобто через Його тіло,
058	HEB	010	021	і маючи Великого Священника над Домом Божим,
058	HEB	010	022	наближаймося [до Бога] зі щирим серцем у повноті віри, очистивши свої серця від заплямованого сумління та обмивши тіла чистою водою.
058	HEB	010	023	Непохитно тримаймося надії, яку сповідуємо, бо Той, Хто обіцяв, – вірний.
058	HEB	010	024	Пильнуймо й спонукаймо одне одного до любові та добрих справ,
058	HEB	010	025	не залишаймо наших спільних зустрічей, як це звикли робити деякі, а заохочуймо одне одного, тим більше, коли бачите, що День наближається.
058	HEB	010	026	Бо якщо ми навмисно грішимо після того, як отримали знання істини, то не залишиться вже жертви за гріхи,
058	HEB	010	027	а лише страшне очікування суду та палючого вогню, який поглине ворогів [Божих].
058	HEB	010	028	Бо хто порушував Закон Мойсея, той без милосердя гинув за свідченнями двох або трьох свідків.
058	HEB	010	029	Подумайте, наскільки ж суворішого покарання заслуговує той, хто потоптав Сина Божого, хто не шанує крові Завіту, яка його освятила, і хто образив Духа благодаті?
058	HEB	010	030	Бо ми знаємо Того, Хто сказав: «Мені належить помста і відплата» і знову: «Господь судитиме Свій народ».
058	HEB	010	031	Страшно потрапити в руки живого Бога!
058	HEB	010	032	Згадайте попередні дні, коли, отримавши світло, ви витерпіли велику боротьбу, [сповнену] страждань,
058	HEB	010	033	коли вас публічно піддавали образам і переслідуванням, а часом ви стояли пліч-о-пліч із тими, до кого так ставились.
058	HEB	010	034	Ви співчували тим, хто перебував у в’язниці, і з радістю прийняли розграбування вашого майна, знаючи, що ви маєте краще та вічне майно на небі.
058	HEB	010	035	Тому не залишайте вашої впевненості, яка принесе щедру нагороду.
058	HEB	010	036	Вам потрібна наполегливість, щоб виконувати волю Божу й отримати те, що Він обіцяв.
058	HEB	010	037	Бо «ще трохи, і Той, Хто має прийти, прийде й не забариться.
058	HEB	010	038	Але Мій праведник житиме вірою, і якщо він відступить, Моя душа його не вподобає».
058	HEB	010	039	Ми ж належимо не до тих, хто відступає на свою загибель, а до тих, хто має віру та спасіння душі.
058	HEB	011	001	Віра – це впевненість у тому, на що ми сподіваємось, і переконливий доказ того, чого ми не бачимо.
058	HEB	011	002	Саме такою [вірою жили] прабатьки й за це отримали схвалення.
058	HEB	011	003	Вірою ми розуміємо, що віки були створені словом Божим, так що видиме виникло з невидимого.
058	HEB	011	004	Вірою Авель приніс Богові кращу жертву, ніж Каїн. Через віру він отримав свідчення, що він праведний, коли Бог схвалив його дари. І через віру він усе ще говорить, хоч і помер.
058	HEB	011	005	Вірою Енох був узятий з цього життя, так що він не побачив смерті. «І не могли знайти його, бо забрав його Бог». Але до того, як він був узятий, він отримав свідчення, що догодив Богові.
058	HEB	011	006	Без віри неможливо догодити [Богові]. Тому кожен, хто приходить до Нього, повинен вірити, що Він існує і що Він винагороджує тих, хто щиро Його шукає.
058	HEB	011	007	Вірою Ной, попереджений про те, чого ще не бачив, зі страхом збудував ковчег, щоб врятувати свою сім’ю. Своєю вірою він засудив світ і став спадкоємцем праведності через віру.
058	HEB	011	008	Вірою Авраам, коли був покликаний, послухався й вирушив туди, де пізніше отримав спадщину; вийшов, не знаючи, куди йде.
058	HEB	011	009	Вірою він перебував в обіцяній землі, як чужинець, і жив у шатрах, як і Ісаак та Яків, які були спадкоємцями з ним за тією ж обіцянкою.
058	HEB	011	010	Бо він із нетерпінням чекав міста з [вічною] основою, архітектором і будівничим якого є Бог.
058	HEB	011	011	Вірою також і сама Сара, яка була неплідна, змогла народити нащадка, незважаючи на похилий вік, оскільки вважала вірним Того, Хто дав обіцянку.
058	HEB	011	012	І ось від однієї людини, та ще майже омертвілої, походили нащадки, численні, як зірки на небі, і такі ж незліченні, як пісок на березі моря.
058	HEB	011	013	Усі ці люди померли у вірі. Вони не отримали обіцяного [за життя], а лише бачили здалека, визнаючи, що вони чужинці та мандрівники на землі.
058	HEB	011	014	Ті, хто так говорить, показують, що вони шукають собі батьківщину.
058	HEB	011	015	І якби вони думали лише про батьківщину, яку залишили, вони мали б можливість повернутися [до неї].
058	HEB	011	016	Але вони прагнуть кращої, небесної [батьківщини]. Тому Бог не соромиться називатися їхнім Богом, адже Він підготував для них місто.
058	HEB	011	017	Вірою Авраам, коли був випробуваний [Богом], приніс Ісаака в жертву. Маючи обіцянки, він був готовий принести в жертву свого єдиного сина,
058	HEB	011	018	хоча Бог сказав йому: «Через Ісаака буде названо тобі нащадка».
058	HEB	011	019	[Авраам] розумів, що Бог може навіть воскрешати з мертвих, і, образно кажучи, [Ісаак] і був повернутий йому звідти.
058	HEB	011	020	Вірою Ісаак благословив Якова та Ісава на майбутнє.
058	HEB	011	021	Вірою Яків перед смертю благословив кожного з синів Йосифа й поклонився [Богу], спираючись на верхівку свого посоха.
058	HEB	011	022	Вірою Йосиф, помираючи, згадав про вихід синів Ізраїля з Єгипту й дав вказівки щодо [поховання] його кісток.
058	HEB	011	023	Вірою батьки Мойсея, не злякавшись царського наказу, переховували його три місяці після народження, оскільки бачили, що дитина гарна.
058	HEB	011	024	Вірою Мойсей, коли виріс, відмовився називатися сином дочки фараона.
058	HEB	011	025	Він обрав радше страждати з народом Божим, ніж насолоджуватися тимчасовою насолодою від гріха.
058	HEB	011	026	Він вважав ганьбу заради Христа ціннішою, ніж скарби Єгипту, адже бачив свою нагороду.
058	HEB	011	027	Вірою він покинув Єгипет, не боячись гніву царя. Він був непохитним, бо бачив Невидимого.
058	HEB	011	028	Вірою він справив Пасху й окропив кров’ю [одвірки], щоб губитель не торкався первістків.
058	HEB	011	029	Вірою люди проходили через Червоне море, наче суходолом, а коли єгиптяни спробували це зробити, то потонули.
058	HEB	011	030	Вірою стіни Єрихона впали після того, як сім днів [ізраїльтяни] ходили навколо них.
058	HEB	011	031	Вірою блудниця Раав не загинула разом із невірними, оскільки вона з миром прийняла [ізраїльських] розвідників.
058	HEB	011	032	І що я ще можу сказати? Мені б не вистачило часу розповісти про Гедеона, Барака, Самсона та Єфтая, про Давида, Самуїла та пророків,
058	HEB	011	033	що через віру завойовували царства, звершували справедливий суд, отримували обітниці, закривали пащі левам,
058	HEB	011	034	гасили лють вогню й рятувалися від вістря меча, були зміцнені в немочі й, ставши могутніми у війні, змушували втікати ворожі війська.
058	HEB	011	035	Жінки отримували своїх померлих воскреслими з мертвих. Інші зазнали катувань, бо не погоджувались отримати визволення, адже хотіли мати краще воскресіння.
058	HEB	011	036	Ще інші зносили знущання, побиття, навіть ланцюги та ув’язнення.
058	HEB	011	037	Їх побивали камінням, розрізали навпіл пилою, вони гинули від меча, блукали в овечих і козячих шкірах, [жили] в нужді та стражданні, були переслідувані.
058	HEB	011	038	Світ не був їх гідний. Вони блукали в пустелях і горах, [жили] в печерах та земних ущелинах.
058	HEB	011	039	Усі вони через віру отримали свідчення, [що догодили Богові, але] ніхто з них не отримав обіцяного,
058	HEB	011	040	[оскільки] Бог передбачив для нас щось краще, щоб лише разом із нами вони могли досягти досконалості.
058	HEB	012	001	Тому й ми, маючи довкола себе таку [велику] хмару свідків, скиньмо всякий тягар і гріх, який так легко нас обплутує, і з наполегливістю біжімо в змаганні, яке нам визначено,
058	HEB	012	002	уважно дивлячись на Ісуса, Засновника та Вдосконалювача віри, Який заради належної Йому радості перетерпів [муки] хреста, незважаючи на ганьбу, і сів праворуч від Божого престолу.
058	HEB	012	003	Тож подумайте про Того, Хто витерпів таку ворожість грішників, щоб ви не втомлювались і не падали духом.
058	HEB	012	004	Ви ще не чинили опору до крові у боротьбі з гріхом.
058	HEB	012	005	Ви зовсім забули слова підбадьорення, звернені до вас як до синів: «Сину мій, не нехтуй картанням Господнім і не дратуйся через Його докори,
058	HEB	012	006	адже кого Господь любить, тому й докоряє, як батько синові, який йому любий».
058	HEB	012	007	Зносьте труднощі, адже Бог ставиться до вас як до Своїх синів. Хіба є такий син, якого б не карав батько?
058	HEB	012	008	А якщо ви залишаєтесь без покарання, якого [всі Божі] діти зазнають, тоді ви незаконні діти, а не справжні сини.
058	HEB	012	009	Крім того, якщо ми цінували й поважали земних батьків, які карали нас, то наскільки ж більше ми повинні підкорятися Отцеві духів, щоб жити?
058	HEB	012	010	Бо вони протягом короткого часу карали [нас] так, як їм здавалося правильним. Коли ж [нас карає Бог,] це йде нам на користь, щоб ми мали участь у Його святості.
058	HEB	012	011	Жодне покарання зараз не здається радістю, але смутком. Однак згодом навченим через покарання приносить мирний плід праведності.
058	HEB	012	012	Тому зміцнюйте свої опущені руки й знесилені коліна
058	HEB	012	013	і «випряміть стежки для ваших ніг», щоб кульгавий не відхилився, а, навпаки, був зцілений.
058	HEB	012	014	Прагніть жити з усіма в мирі та у святості, без яких ніхто не побачить Господа.
058	HEB	012	015	Дивіться, щоб нікому не бракувало Божої благодаті й щоб не проріс жоден гіркий корінь, який би завдав шкоди та через це осквернив багатьох.
058	HEB	012	016	[Пильнуйте,] щоб ніхто не був розпусником або нечестивим, як Ісав, який за [миску] їжі продав своє первородство.
058	HEB	012	017	Ви знаєте, що згодом, бажаючи успадкувати благословення, він був відкинутий, бо не знайшлося вже місця для покаяння, хоча він і шукав його зі сльозами.
058	HEB	012	018	Ви не прийшли до гори [Синай], до якої можна доторкнутися, яка палає вогнем, [окутана] хмарою, темрявою та бурею.
058	HEB	012	019	[Ви не почули] звуку сурми чи голосу, що промовляє слова так, що, почувши їх, люди благали, щоб їм більше не говорили,
058	HEB	012	020	бо вони не могли витримати того, що було наказано: «Якщо навіть тварина торкнеться гори, її треба закидати камінням».
058	HEB	012	021	Це видовище було таким страшним, що Мойсей сказав: «Я переляканий і тремчу [від страху]».
058	HEB	012	022	Але ви наблизилися до гори Сіон, до міста живого Бога – небесного Єрусалима, до безлічі ангелів у радісному зібранні,
058	HEB	012	023	до Церкви первістків, записаних на небі, до Бога, Який є Суддею для всіх, до духів праведників, [що стали] досконалими,
058	HEB	012	024	до Ісуса – Посередника Нового Завіту, і до крові для кроплення, яка промовляє краще, ніж [кров] Авеля.
058	HEB	012	025	Дивіться, щоб ви не відвернулися від Того, Хто говорить. Бо якщо не уникнули покарання ті, що відвернулися від того, хто говорив на землі, то наскільки більше будемо покарані ми, якщо відвернемося від Того, Хто говорить із неба?
058	HEB	012	026	Його голос тоді захитав землю, але тепер Він пообіцяв кажучи: «Ще раз Я захитаю, і не тільки землю, але й небо».
058	HEB	012	027	Слова «ще раз» означають заміну того створеного, що його можна похитнути, на непохитне, щоб воно перебувало [завжди].
058	HEB	012	028	Отже, оскільки ми отримуємо непохитне Царство, будьмо вдячні й радо служімо Богові з побожністю й страхом,
058	HEB	012	029	бо «наш Бог – нищівний вогонь».
058	HEB	013	001	Братерська любов нехай буде [між вами].
058	HEB	013	002	Не забувайте про гостинність до чужинців, бо так деякі [люди], самі того не знаючи, виявляли гостинність до ангелів.
058	HEB	013	003	Пам’ятайте про тих, хто перебуває у в’язниці, наче ви ув’язнені з ними, [і] про тих, хто страждає, бо й ви перебуваєте в тілі.
058	HEB	013	004	Шлюб у всіх нехай буде в пошані, а подружнє ліжко залишиться чистим, адже Бог судитиме розпусників та перелюбників.
058	HEB	013	005	Не будьте грошолюбними, натомість задовольняйтеся тим, що маєте, адже Бог сказав: «Я ніколи тебе не покину й ніколи тебе не залишу!»
058	HEB	013	006	Тому ми сміливо говоримо: «Господь зі мною – не боятимуся! Що зробить мені людина?»
058	HEB	013	007	Пам’ятайте про своїх наставників, котрі проповідували вам Слово Боже, і, дивлячись на кінець їхнього життя, наслідуйте їхню віру.
058	HEB	013	008	Ісус Христос учора, сьогодні й навіки Той Самий.
058	HEB	013	009	Нехай вас не вводять в оману всілякими чужими вченнями, бо краще зміцнювати серце благодаттю, а не їжею, яка не принесла користі тим, хто її дотримується.
058	HEB	013	010	Ми маємо жертовник, з якого ті, хто служить в Оселі, не мають права їсти.
058	HEB	013	011	Адже тіла тварин, кров яких первосвященник вносить у святилище як жертву за гріх, спалюють за межами табору.
058	HEB	013	012	Тому й Ісус, щоб освятити людей своєю кров’ю, постраждав поза брамою міста.
058	HEB	013	013	Тож виходьмо до Нього за табір, несучи ганьбу, яку Він поніс.
058	HEB	013	014	Бо тут у нас немає постійного міста, але ми шукаємо майбутнього.
058	HEB	013	015	Отже, приносьмо через Ісуса Богові жертву хвали, тобто плід вуст, які сповідують Його ім’я.
058	HEB	013	016	І не забувайте творити добро та ділитися з іншими, бо такі жертви Богові до вподоби.
058	HEB	013	017	Слухайтеся своїх наставників і підкоряйтесь [їм], бо вони піклуються про ваші душі, як ті, що мають дати звіт [за вас перед Богом]. [Слухайтеся,] щоб вони робили це з радістю, а не із зітханням, бо це не корисно для вас.
058	HEB	013	018	Моліться за нас, бо ми впевнені, що маємо добре сумління та бажаємо в усьому поводитись правильно.
058	HEB	013	019	Особливо прошу вас молитися, щоб я найближчим часом міг повернутися до вас.
058	HEB	013	020	Нехай Бог миру, Який через кров вічного Завіту підняв із мертвих нашого Господа Ісуса – великого Пастиря овець,
058	HEB	013	021	удосконалить вас у всякому доброму ділі для виконання Його волі й здійснює в нас те, що Йому до вподоби, через Ісуса Христа, Якому слава навіки-віків! Амінь.
058	HEB	013	022	Благаю вас, брати, прийміть це слово заохочення, адже я написав вам досить коротко.
058	HEB	013	023	Знайте, що наш брат Тимофій звільнений, і якщо він незабаром приїде, то побачу вас разом із ним.
058	HEB	013	024	Вітайте всіх своїх наставників і всіх святих. Вітають вас ті, хто в Італії.
058	HEB	013	025	Благодать [нехай буде] з усіма вами.
#
# BOOK	059	JAM	James	Якова
059	JAM	001	001	Яків, раб Бога і Господа Ісуса Христа. Дванадцятьом племенам, які в розсіянні. Вітання!
059	JAM	001	002	Брати мої, вважайте за велику радість, коли ви проходите через різні випробування,
059	JAM	001	003	знаючи, що випробування вашої віри веде до стійкості.
059	JAM	001	004	А стійкість нехай має досконалу дію, щоб ви стали довершеними й бездоганними, без жодного недоліку.
059	JAM	001	005	Якщо комусь із вас бракує мудрості, то нехай просить [її] в Бога, Який усім дарує щедро й без докору, і буде йому дано.
059	JAM	001	006	Але нехай просить із вірою, анітрохи не вагаючись, бо хто вагається, той подібний до морської хвилі, яку женуть і підіймають вітри.
059	JAM	001	007	Нехай така людина навіть не думає, що вона отримає щось від Господа.
059	JAM	001	008	[Це] людина двоєдушна, невизначена в усіх своїх шляхах.
059	JAM	001	009	Нехай незаможний брат хвалиться своїм звеличенням,
059	JAM	001	010	а багатий – своїм приниженням, бо він промине, наче польова квітка.
059	JAM	001	011	Адже сходить палюче сонце, висушує рослину, її квітка опадає, і краса її обличчя зникає. Ось так і багатий загине у своїх починаннях.
059	JAM	001	012	Блаженна людина, яка вистоює спокусу, бо, здобувши схвалення, вона отримає вінець життя, який Бог обіцяв тим, хто Його любить.
059	JAM	001	013	Нехай ніхто під час спокуси не каже: «Я спокушений Богом». Адже Бог не може бути спокушений злом, і Він нікого не спокушає.
059	JAM	001	014	Кожен спокушається, коли його зваблює й захоплює власне бажання.
059	JAM	001	015	Бажання, коли зачне, породжує гріх, а гріх, коли дозріє, породжує смерть.
059	JAM	001	016	Любі мої брати, не вводьте себе в оману!
059	JAM	001	017	Кожен добрий дарунок і кожен досконалий дар походить згори, спускаючись від Отця світла, в Якому немає ні зміни, ні тіні переміни.
059	JAM	001	018	За Своєю волею Він породив нас Словом істини, щоб ми стали наче першим плодом [серед] Його творінь.
059	JAM	001	019	Любі мої брати, знайте: кожна людина повинна бути швидкою до слухання, повільною до говоріння та повільною до гніву.
059	JAM	001	020	Бо гнів людський не виконує Божої праведності.
059	JAM	001	021	Тому, відкинувши всяку нечистоту й рештки злоби, прийміть із лагідністю насаджене у вас Слово, яке може врятувати ваші душі.
059	JAM	001	022	Тож будьте виконавцями Слова, а не тільки слухачами, які обманюють самих себе.
059	JAM	001	023	Бо якщо хтось є слухачем Слова, а не виконавцем, той подібний до людини, яка розглядає своє обличчя в дзеркалі:
059	JAM	001	024	вона побачила себе, відійшла й відразу ж забула, як виглядає.
059	JAM	001	025	А хто вдивляється в досконалий Закон свободи й перебуває в ньому, [той] не слухач-забудько, а виконавець діла. Він буде блаженний у своїй діяльності.
059	JAM	001	026	Якщо хтось думає, що він побожний, [але] не приборкує свого язика, обманюючи своє серце, [то] його побожність нічого не варта.
059	JAM	001	027	Чиста й непорочна побожність перед Богом і Отцем – це відвідування сиріт і вдів у їхньому горі [та] зберігання себе чистим від світу.
059	JAM	002	001	Брати мої, нехай віра в нашого славного Господа Ісуса Христа буде вільна від упередженості.
059	JAM	002	002	Бо якщо до вашого зібрання ввійде людина із золотим перснем, у яскравій одежі, а також ввійде бідний у брудній одежі,
059	JAM	002	003	і ви помітите того, хто носить яскраву одежу, і скажете: «Ти сідай отут, на хороше місце», а бідному скажете: «Ти стій там» або: «Сідай під моїм підніжком»,
059	JAM	002	004	[то хіба] ви не вчинили поділу між собою й не стали суддями зі злими думками?
059	JAM	002	005	Слухайте, любі мої брати! [Хіба] Бог не обрав бідних світу, [як] багатих у вірі та спадкоємців Царства, яке Він обіцяв тим, хто Його любить?
059	JAM	002	006	А ви ганьбите бідного! Хіба не багатії гнітять вас і хіба не вони тягнуть вас на суди?
059	JAM	002	007	[Хіба] не вони зневажають добре ім’я, [яке] призване над вами?
059	JAM	002	008	Тож якщо ви виконуєте царський Закон Писання: «Люби ближнього свого, як самого себе», добре робите.
059	JAM	002	009	Але якщо ви проявляєте упередженість, ви чините гріх, і Закон звинувачує вас, як порушників.
059	JAM	002	010	Адже хто виконав увесь Закон, але спотикнувся в одному, став винним в усьому.
059	JAM	002	011	Бо Хто сказав: «Не чини перелюбу», сказав також: «Не вбивай». Отже, якщо ти не чиниш перелюбу, але вбиваєш, [то] стаєш порушником Закону.
059	JAM	002	012	Тому говоріть і поводьтеся так, як ті, кого буде суджено за Законом свободи.
059	JAM	002	013	Бо суд немилосердний до тих, хто не чинив милосердя. Милосердя тріумфує над судом.
059	JAM	002	014	Брати мої, яка користь, коли хтось каже, що має віру, але діл не має? Чи може ця віра його врятувати?
059	JAM	002	015	Якщо брат або сестра будуть голі й позбавлені повсякденної їжі,
059	JAM	002	016	а хтось із вас скаже: «Ідіть з миром, грійтеся та їжте», але не дасть їм потрібного для тіла, яка [з цього] користь?
059	JAM	002	017	Так само й віра, якщо не має вчинків, мертва сама по собі.
059	JAM	002	018	Але хтось скаже: «Ти маєш віру, а я – вчинки. Покажи мені твою віру без учинків, а я покажу тобі свою віру з моїх учинків.
059	JAM	002	019	Ти віриш, що Бог Єдиний. Добре робиш! Але й демони вірять та тремтять».
059	JAM	002	020	О, нерозумна людино, чи ти бажаєш зрозуміти, що віра без діл марна?
059	JAM	002	021	Хіба не на підставі вчинків був визнаний праведним наш батько Авраам, після того як приніс на жертовник свого сина Ісаака?
059	JAM	002	022	[Тепер] бачиш, що віра співпрацювала з його вчинками, і завдяки вчинкам віра стала довершеною.
059	JAM	002	023	Так здійснилося Писання, яке каже: «Авраам повірив Богові, і [це] зараховано йому як праведність», і він був названий другом Бога.
059	JAM	002	024	[Тож] ви бачите, що людина виправдовується через вчинки, а не тільки через віру.
059	JAM	002	025	Хіба не так само блудниця Раав виправдалася завдяки вчинкам, прийнявши розвідників і вивівши їх іншою дорогою?
059	JAM	002	026	Бо як тіло без духа мертве, так само й віра без діл мертва.
059	JAM	003	001	Брати мої, хай не буде [серед вас] багато вчителів, бо ви знаєте, що ми отримаємо суворіший суд.
059	JAM	003	002	Адже всі ми часто спотикаємося. Якщо хтось не спотикається в слові, це людина досконала, спроможна приборкати все тіло.
059	JAM	003	003	Ось і коням ми вкладаємо вудила в рот, щоб нам корилися, та керуємо усім [їхнім] тілом.
059	JAM	003	004	Подібно й з кораблями: хоч які великі й гнані сильними вітрами, але скеровуються малим кермом, куди бажає керманич.
059	JAM	003	005	Так само і язик: маленький орган та великими [речами] вихваляється. Ось який малий вогонь, а запалює такий великий ліс.
059	JAM	003	006	Язик також є вогнем. Язик – це світ неправди, встановлений між нашими органами. [Він] опоганює все тіло й запалює коло життя, [сам] підпалюючись від Геєни.
059	JAM	003	007	Адже кожен вид звірів і птахів, плазунів і морських тварин може бути приборканий і приборкується людиною.
059	JAM	003	008	А язика ніхто з людей приборкати не може: він – невгамовне зло, повне смертоносної отрути.
059	JAM	003	009	Ним благословляємо Господа й Отця і ним же проклинаємо людей, створених за Божою подобою.
059	JAM	003	010	З того ж рота виходить благословення й прокляття. Брати мої, не годиться, щоб так воно було.
059	JAM	003	011	Хіба з одного джерела тече солодка й гірка вода?
059	JAM	003	012	Брати мої, чи може смоковниця родити оливки, а виноградна лоза – смокви? Так само й солончак [не може] давати солодкої води.
059	JAM	003	013	Хто є мудрий і досвідчений між вами? Нехай він покаже своєю гідною поведінкою, що його вчинки [зроблені] з лагідністю, [яку дає] мудрість.
059	JAM	003	014	Якщо ж ви маєте у вашому серці гірку заздрість і суперництво, не вихваляйтеся й не брешіть проти істини.
059	JAM	003	015	Це не та мудрість, яка сходить згори, а земна, плотська, бісівська.
059	JAM	003	016	Бо де є заздрість і суперництво, там безладдя й усяке зле діло.
059	JAM	003	017	А мудрість, [яка сходить] згори, насамперед чиста, потім мирна, лагідна, слухняна, повна милосердя й добрих плодів, неупереджена, нелицемірна.
059	JAM	003	018	Бо плід праведності сіється в мирі тими, хто творить мир.
059	JAM	004	001	Звідки війни та конфлікти між вами? Хіба не з ваших задоволень, які воюють у ваших тілах?
059	JAM	004	002	Ви бажаєте, але не маєте, вбиваєте й заздрите, та не можете отримати, б’єтеся й конфліктуєте. Ви не маєте, тому що не просите,
059	JAM	004	003	[або] просите й не отримуєте, бо погано просите, щоб лише задовольнити свої бажання.
059	JAM	004	004	Перелюбниці, хіба ви не знаєте, що дружба зі світом – це ворожнеча з Богом? Якщо хтось хоче бути другом світу, той стає ворогом Бога.
059	JAM	004	005	Чи ви думаєте, що Писання даремно каже: «Він із заздрістю прагне духа, якого оселив у нас?»
059	JAM	004	006	Але Він дає нам ще більшу благодать. Тому каже: «Бог противиться гордим, а смиренним виявляє милість».
059	JAM	004	007	Тож підкоріться Богові. Противтеся дияволу, і він втече від вас.
059	JAM	004	008	Наблизьтеся до Бога, і Він наблизиться до вас. Вимийте руки, грішники, і ви, двоєдушні, очистіть ваші серця.
059	JAM	004	009	Журіться, сумуйте й плачте. Нехай ваш сміх обернеться на плач, а радість – на скорботу.
059	JAM	004	010	Смиріться перед Господом, і Він піднесе вас.
059	JAM	004	011	Брати, не обмовляйте одне одного. Хто обмовляє брата або осуджує його, обмовляє Закон і осуджує Закон. А якщо ти осуджуєш Закон, [то] ти не виконавець Закону, а суддя.
059	JAM	004	012	Є [тільки] один Законодавець і Суддя, спроможний спасти й знищити. А ти хто такий, щоб осуджувати ближнього?
059	JAM	004	013	Тепер слухайте ви, що кажете: «Сьогодні або завтра ми підемо до певного міста, перебудемо там рік, будемо торгувати та заробляти».
059	JAM	004	014	Ви, які не знаєте, що [буде] завтра! Що таке ваше життя? Адже ви як пара, яка з’являється на мить, а потім зникає.
059	JAM	004	015	Натомість ви мали б казати: «Якщо Господь захоче, ми будемо живі й зробимо те чи інше».
059	JAM	004	016	А зараз ви вихваляєтеся у ваших гордощах. Усе це вихваляння – зло.
059	JAM	004	017	Отже, хто знає, як робити добро, та не робить його, той грішить.
059	JAM	005	001	Тепер слухайте ви, багатії: плачте і ридайте через нещастя, які насуваються на вас.
059	JAM	005	002	Ваше багатство зотліло, а ваш одяг поїла міль.
059	JAM	005	003	Ваше золото й срібло поіржавіло, і ця іржа буде свідком проти вас та з’їсть ваші тіла, як вогонь. Ви назбирали [багатства] в останні дні.
059	JAM	005	004	Ось кричить затримана вами платня робітників, які жали на ваших полях, і бідкання женців досягли до вух Господа Воїнств.
059	JAM	005	005	Ви жили в розкоші на землі й шикували, ви наситили ваші серця в день забою.
059	JAM	005	006	Ви засудили та вбили праведника, який вам не противився.
059	JAM	005	007	Отже, брати, будьте терплячі до приходу Господа. Ось фермер терпляче чекає цінного плоду землі аж до раннього та пізнього [дощу].
059	JAM	005	008	Будьте й ви терплячі, зміцнюйте ваші серця, бо прихід Господа вже наближається.
059	JAM	005	009	Брати, не нарікайте одне на одного, щоб не бути засудженими. Ось Суддя стоїть перед дверима.
059	JAM	005	010	Брати, майте за приклад страждання та довготерпіння пророків, які промовляли від імені Господа.
059	JAM	005	011	Ось ми вважаємо блаженними тих, хто вистояв. Ви чули про стійкість Йова й [побачили,] якою була Господня мета, адже Бог милосердний та щедрий.
059	JAM	005	012	Та передусім, брати мої, не кляніться ні небом, ні землею, ні якоюсь іншою клятвою. Нехай ваше «так» означає «так», а «ні» [означає] «ні», щоб ви не підпали під суд.
059	JAM	005	013	Хтось із вас страждає? Нехай молиться! Хтось радіє? Нехай співає псалми!
059	JAM	005	014	Хтось із вас хворіє? Нехай покличе старійшин церкви і нехай вони помоляться за нього, помазавши його олією в ім’я Господа!
059	JAM	005	015	Молитва віри врятує хворого, і Господь підійме його; а якщо він вчинив гріхи, то простить йому.
059	JAM	005	016	Отже, визнавайте гріхи один одному й моліться один за одного, щоб ви були зцілені. Ревна молитва праведника сильна у своїй дії.
059	JAM	005	017	Ілля був звичайною людиною, як і ми. Та коли він помолився, щоб не дощило, то не було дощу в тому краю три роки й шість місяців.
059	JAM	005	018	Тоді він помолився знову – і небо дало дощ, а земля принесла свій плід.
059	JAM	005	019	Брати мої, якщо хтось із вас відхиляється від істини, а інший наверне його,
059	JAM	005	020	знайте, що той, хто навернув грішника з його оманливої дороги, урятує його душу від смерті й покриє безліч гріхів.
#
# BOOK	060	1PE	1 Peter	1 Петра
060	1PE	001	001	Петро, апостол Ісуса Христа. Обраним чужинцям, розсіяним у Понті, Галатії, Каппадокії, Азії та Вітинії,
060	1PE	001	002	за передбаченням Бога Отця, освяченням Духа, на послух і окроплення кров’ю Ісуса Христа. Нехай благодать і мир вам примножаться!
060	1PE	001	003	Благословенний Бог і Отець Господа нашого Ісуса Христа, Який за Своєю великою милістю відродив нас до живої надії через воскресіння Ісуса Христа з мертвих,
060	1PE	001	004	до спадщини нетлінної, непорочної і нев’янучої, збереженої на небі для вас.
060	1PE	001	005	Ви через віру захищені Божою силою для спасіння, яке готове з’явитися в останній час.
060	1PE	001	006	Радійте цьому, навіть якщо зараз вам доводиться ненадовго засмутитися через різні випробування,
060	1PE	001	007	щоб перевірка вашої віри – ціннішої за золото, яке, хоч і гине, випробовується через вогонь, – була на похвалу, славу й честь при з’явленні Ісуса Христа,
060	1PE	001	008	Якого ви любите, хоча й не бачили. Ви в Нього вірите, хоча й не бачите зараз, зате ви радієте невимовною й преславною радістю,
060	1PE	001	009	адже отримуєте результат вашої віри – спасіння ваших душ.
060	1PE	001	010	Про це спасіння розвідували та розпитували пророки, які передвіщали благодать для вас.
060	1PE	001	011	Вони досліджували, на кого або на який час вказував Дух Христа, [Який був] у них, передвіщаючи Христові страждання та славу, яка [настане] після цього.
060	1PE	001	012	Їм було відкрито, що вони служили не для себе, а для вас, проголошуючи те, що нині вам сповіщено через людей, які Святим Духом, посланим із неба, звіщали Добру Звістку, [те], у що навіть ангели бажають заглянути.
060	1PE	001	013	Тому, підперезавши стегна вашого розуму, будучи тверезими, повністю покладіть надію на благодать, яку ви отримаєте при з’явленні Ісуса Христа.
060	1PE	001	014	Як слухняні діти, не підкоряйтеся лихим бажанням, які були у вас раніше, коли ви жили в нерозумінні.
060	1PE	001	015	Але як Той, Хто вас покликав, є святий, так і ви будьте святими в усій вашій поведінці,
060	1PE	001	016	адже написано: «Будьте святими, бо Я святий».
060	1PE	001	017	І якщо ви називаєте Отцем Того, Хто судить неупереджено за кожен вчинок, [то] проводьте в страху час вашого життя.
060	1PE	001	018	Адже ви знаєте, що не тлінними речами – сріблом чи золотом – ви були викуплені з вашого марного способу життя, успадкованого від ваших батьків,
060	1PE	001	019	але дорогоцінною кров’ю Христа, як непорочного й чистого ягняти.
060	1PE	001	020	Він був призначений заздалегідь, ще перед заснуванням світу, але об’явився в останні часи для вас.
060	1PE	001	021	Через Нього ви вірите в Бога, Який підняв Його з мертвих і дав Йому славу, щоб ваша віра й надія була в Бозі.
060	1PE	001	022	Очистивши послухом істині ваші душі через Духа для нелицемірної братньої любові, любіть одне одного щиро, від чистого серця,
060	1PE	001	023	бо ви відроджені не з тлінного насіння, а з нетлінного, через живе й неминуще Слово Бога.
060	1PE	001	024	Адже «усяка плоть – як трава, і вся її слава – як польова квітка. Трава засихає, і квітка опадає,
060	1PE	001	025	але Слово Господа перебуває вічно». І це Слово – Добра Звістка, яку вам сповістили.
060	1PE	002	001	Отже, відкиньте всяке зло, усяке лукавство, лицемірство, заздрощі й усякі наклепи.
060	1PE	002	002	Як новонароджені немовлята, прагніть чистого духовного молока, щоб через нього ви зросли в спасінні,
060	1PE	002	003	якщо ви [дійсно] пізнали, що Господь добрий.
060	1PE	002	004	Підходьте до Нього, живого Каменя, відкинутого людьми, але обраного та дорогоцінного перед Богом.
060	1PE	002	005	І ви, як живе каміння, будуйте з себе духовний дім, щоб [бути] святим священством і через Ісуса Христа приносити духовні жертви, приємні Богові.
060	1PE	002	006	Бо в Писанні сказано: «Ось Я кладу на Сіоні наріжний Камінь, обраний і коштовний. І хто вірить у Нього, ніколи не буде осоромлений».
060	1PE	002	007	Отже, для вас Він дорогоцінний, бо ви вірите, а для тих, хто не вірить, «Камінь, який відкинули будівничі, став наріжним Каменем»
060	1PE	002	008	і «Каменем спотикання і Скелею падіння». Вони спотикаються, бо не вірять Слову. Саме для цього вони й призначені.
060	1PE	002	009	Але ви – рід обраний, царське священство, святий народ, люди, які належать Богові, щоб звіщати величні діла Того, Хто покликав вас із темряви до Свого дивовижного світла.
060	1PE	002	010	Колись ви не [були] народом, але тепер ви Божий народ. Колись ви не [були] помилувані, але тепер помилувані.
060	1PE	002	011	Любі, закликаю вас як чужинців і мандрівників, стримуватися від плотських лихих бажань, які воюють проти душі.
060	1PE	002	012	Поводьтеся добре серед язичників, щоб ті, хто обмовляє вас, як злочинців, побачивши [ваші] добрі діла, прославили Бога в День приходу.
060	1PE	002	013	Підкоряйтеся всякій людській владі заради Господа – чи цареві, як володарю,
060	1PE	002	014	чи намісникам, як посланим від Нього, щоб карати злочинців та хвалити тих, хто робить добро.
060	1PE	002	015	Бо така Божа воля, щоб, роблячи добро, ви приборкували неуцтво нерозумних людей.
060	1PE	002	016	[Живіть] як вільні [люди], не як ті, що використовують свободу для прикриття зла, але як раби Бога.
060	1PE	002	017	Шануйте всіх, любіть братерство, бійтеся Бога, шануйте царя.
060	1PE	002	018	Слуги, у повному страху підкоряйтеся не лише добрим і лагідним володарям, але й нечесним.
060	1PE	002	019	Тому що це достойне похвали, коли хтось через своє сумління [перед] Богом зносить скорботи, страждаючи несправедливо.
060	1PE	002	020	Адже яка честь терпіти, коли вас б’ють за провини? Коли ж ви терпите й страждаєте, роблячи добро, – це благодать перед Богом.
060	1PE	002	021	До цього ви були покликані, бо і Христос страждав за вас, залишивши вам приклад, щоб ви йшли Його слідами.
060	1PE	002	022	«Він не вчинив гріха, і в Його устах не було знайдено підступу».
060	1PE	002	023	Коли Його ображали, Він не ображав; страждаючи, Він не погрожував, але передав [Себе] Тому, Хто судить справедливо.
060	1PE	002	024	«Він у Своєму тілі підняв наші гріхи» на хрест, щоб ми, померши для гріхів, жили для праведності; «Його ранами ви зцілені».
060	1PE	002	025	Адже ви були як заблудлі вівці, але тепер повернулися до Пастиря й Єпископа ваших душ.
060	1PE	003	001	Так само ви, дружини, підкоряйтеся вашим чоловікам, щоб деякі з тих, що не слухають Слова [Божого], були й без слова здобуті через поведінку дружин,
060	1PE	003	002	побачивши вашу чисту поведінку в страху [перед Богом].
060	1PE	003	003	Нехай ваша краса полягає не в зовнішності: заплітанні волосся, навішуванні золота чи в носінні розкішного одягу,
060	1PE	003	004	а в прихованій сердечній людині, у нетлінності лагідного й тихого духу, що є дорогоцінним перед Богом.
060	1PE	003	005	Адже так колись і святі жінки, які покладалися на Бога, прикрашали себе, підкоряючись своїм чоловікам.
060	1PE	003	006	Так Сара підкорялася Авраамові, називаючи його паном. Ви стали її доньками, якщо робите добро й не боїтеся ніякого залякування.
060	1PE	003	007	Так само й ви, чоловіки, живіть у порозумінні [зі своїми дружинами], немов зі слабшою вазою, виявляючи [їм] пошану, як співспадкоємцям благодаті життя, щоб не було перешкод вашим молитвам.
060	1PE	003	008	І нарешті, усі [будьте] однієї думки, співчутливі, братолюбні, милосердні й покірливі.
060	1PE	003	009	Не повертайте злом за зло або лайкою за лайку, а, навпаки, благословляйте, бо ви до цього були покликані, щоб успадкувати благословення.
060	1PE	003	010	«Адже той, хто бажає любити життя і хотів би бачити добро в [усі] дні, нехай стримує свій язик від зла й вуста свої від того, щоб говорити підступне.
060	1PE	003	011	Нехай ухиляється від зла й чинить добро, нехай шукає миру й прагне його.
060	1PE	003	012	Адже очі Господа – на праведних, і вуха Його до молитви їхньої [прихилені]. Але обличчя Господа – проти тих, хто чинить зло».
060	1PE	003	013	І хто заподіє вам зло, якщо ви будете прагнути добра?
060	1PE	003	014	А якщо й страждаєте через праведність – ви блаженні. «Тож не бійтеся їхнього залякування й не тривожтеся».
060	1PE	003	015	Натомість освячуйте Господа Христа у ваших серцях. [Будьте] завжди готові відповісти кожному, хто запитує вас про причину надії, яка є у вас,
060	1PE	003	016	але з лагідністю й страхом, маючи добре сумління, щоб ті, хто кепкує з вашої доброї поведінки в Христі, були посоромлені тим, чим вас обмовляють.
060	1PE	003	017	Адже краще, якщо на те воля Божа, страждати, роблячи добро, аніж роблячи зло.
060	1PE	003	018	Тому що й Христос один раз постраждав за гріхи, Праведний за неправедних, щоб привести вас до Бога. [Він був] убитий у тілі, але оживлений Духом,
060	1PE	003	019	у Якому, зійшовши, проповідував тим духам, що [були] у в’язниці,
060	1PE	003	020	тим, що колись були непокірні, за днів Ноя, коли Боже довготерпіння було в очікуванні, поки будувався ковчег, у якому мало – усього вісім душ – було врятовано від води.
060	1PE	003	021	Це прообраз хрещення, яке спасає зараз і вас. [Воно] не є обмиванням від тілесної нечистоти, а обіцянкою доброго сумління перед Богом через воскресіння Ісуса Христа,
060	1PE	003	022	Який, піднявшись на небо, перебуває праворуч від Бога, і Йому підкорилися ангели, влади й сили.
060	1PE	004	001	Отже, оскільки Христос постраждав тілом, то й ви озброюйтеся цією ж думкою, бо той, хто постраждав тілом, перестав грішити,
060	1PE	004	002	щоб решту часу жити в тілі вже не за людськими лихими бажаннями, а за волею Бога.
060	1PE	004	003	Бо досить, що в минулому ви виконували волю язичників, віддаючись розпусті, пожадливості, п’янству, гулянкам і огидному ідолопоклонству.
060	1PE	004	004	Тому вони дивуються, що ви не біжите разом із ними до виру розпусти, і зневажають [вас].
060	1PE	004	005	Але вони відповідатимуть перед Тим, Хто готовий судити живих і мертвих.
060	1PE	004	006	Адже тому Добра Звістка звіщалася й мертвим, щоб вони були судимі як люди – за тілом, і жили по-Божому – за духом.
060	1PE	004	007	Але кінець усьому наблизився. Тож будьте розсудливі й тверезі в молитвах.
060	1PE	004	008	Насамперед майте щиру любов одне до одного, адже любов покриває безліч гріхів.
060	1PE	004	009	Будьте гостинні одне до одного без нарікання.
060	1PE	004	010	Служіть одне одному, кожен тим даром, який отримав, як добрі управителі різноманітної Божої благодаті.
060	1PE	004	011	Коли хтось говорить, [нехай говорить] як Божі слова; коли хтось служить, [нехай це робить] силою, яку дає Всевишній, щоб у всьому був прославлений Бог через Ісуса Христа, Якому належать слава і сила навіки-віків! Амінь.
060	1PE	004	012	Любі, не дивуйтеся вогняному випробуванню, що трапляється вам, ніби чомусь дивному,
060	1PE	004	013	але радійте, що ви розділяєте Христові страждання, щоб і при з’явленні Його слави ви раділи та веселилися.
060	1PE	004	014	Якщо вас зневажають за Христове ім’я, то ви блаженні, адже Дух слави і Бога спочиває на вас.
060	1PE	004	015	Але нехай жоден із вас не страждає, як вбивця, крадій, злочинець або як той, хто втручається в чужі справи.
060	1PE	004	016	А коли хтось [страждає] як християнин, то нехай не соромиться, але прославляє Бога цим ім’ям.
060	1PE	004	017	Адже настав час розпочати суд від Дому Божого. І коли він розпочнеться з нас, то який же кінець тих, хто не підкоряється Добрій Звістці Бога?!
060	1PE	004	018	І: «Коли праведний ледве спасається, то де виявиться безбожник і грішник?»
060	1PE	004	019	Тому й ті, хто страждає з Божої волі, нехай довіряють свої душі вірному Творцеві, роблячи добро.
060	1PE	005	001	Тепер закликаю ваших старійшин, адже я теж старійшина, свідок Христових страждань, співучасник слави, що має з’явитися:
060	1PE	005	002	пасіть Божу отару, що є у вас, наглядайте [за нею] не з примусу, а добровільно, як до вподоби Богові. [Пасіть] не задля ненаситної жадоби, а із завзяттям;
060	1PE	005	003	не як ті, хто володіє над ввіреними, але як ті, хто є прикладом для отари.
060	1PE	005	004	І коли з’явиться Головний Пастир, ви отримаєте нев’янучий вінок слави.
060	1PE	005	005	Так само й ви, молодші, будьте покірні старшим. І всі одягніться в покору одне перед одним, адже: «Бог противиться гордим, а смиренним виявляє милість».
060	1PE	005	006	Тож підкоріться під сильну руку Бога, щоб свого часу Він підніс вас.
060	1PE	005	007	Усі ваші турботи покладіть на Нього, бо Він піклується про вас.
060	1PE	005	008	Будьте тверезі! Пильнуйте! Ваш супротивник – диявол, і він ходить навкруги, як лев, що ричить, шукаючи, кого проковтнути.
060	1PE	005	009	Противтеся йому твердою вірою, знаючи, що ваші брати з [усього] світу зазнають таких самих страждань, що й ви.
060	1PE	005	010	А Бог всілякої благодаті, Який покликав вас до Своєї вічної слави в Христі Ісусі, після вашого недовгого страждання Сам вдосконалить [вас], зміцнить, зробить сильними й непохитними.
060	1PE	005	011	Йому слава і влада навіки! Амінь.
060	1PE	005	012	Я коротко написав вам через Силуана, якого вважаю вірним братом, щоб закликати й завсідчити, що це істинна Божа благодать. Перебувайте в ній!
060	1PE	005	013	Вас вітає [церква] у Вавилоні, обрана, як і ви, а також мій син, Марк.
060	1PE	005	014	Вітайте одне одного поцілунком любові. Мир вам усім у Христі.
#
# BOOK	061	2PE	2 Peter	2 Петра
061	2PE	001	001	Симон Петро, раб і апостол Ісуса Христа. Тим, хто завдяки праведності нашого Бога й Спасителя Ісуса Христа отримав таку ж дорогоцінну віру, як і ми.
061	2PE	001	002	Нехай благодать і мир вам примножаться в пізнанні Бога та Ісуса, нашого Господа.
061	2PE	001	003	Його божественна сила дала нам усе для життя й побожності через пізнання Того, Хто покликав нас Своєю славою й доброчесністю.
061	2PE	001	004	Завдяки їм нам даровані великі та дорогоцінні обітниці, щоб через них ви стали учасниками Божественної природи, уникнувши розтління, яке існує у світі через лихі бажання.
061	2PE	001	005	Тому докладіть усіх зусиль, щоб додати до вашої віри доброчесність, до доброчесності – знання,
061	2PE	001	006	до знання – стриманість, до стриманості – терпеливість, до терпеливості – побожність,
061	2PE	001	007	до побожності – братолюбство, а до братолюбства – любов.
061	2PE	001	008	Бо якщо ви все це маєте й воно примножується [серед вас], то не будете бездіяльними чи безплідними у пізнанні Господа нашого Ісуса Христа.
061	2PE	001	009	А в кого цього немає, той короткозорий, [навіть] сліпий, і забув про очищення від своїх минулих гріхів.
061	2PE	001	010	Тому, брати, усе більше намагайтеся утвердити ваше покликання та обрання, бо, роблячи так, ніколи не спіткнетесь
061	2PE	001	011	і будете щедро забезпечені [правом] увійти до вічного Царства Господа й Спасителя нашого Ісуса Христа.
061	2PE	001	012	Тому я постійно нагадуватиму вам про це, хоча ви це знаєте й утверджені в теперішній істині.
061	2PE	001	013	Бо вважаю за праведне, доки я ще в цьому наметі, спонукати вас нагадуванням,
061	2PE	001	014	знаючи, що зняття мого намету вже близько, як і відкрив мені наш Господь Ісус Христос.
061	2PE	001	015	Я дбатиму, щоб і після мого відходу ви завжди про це пам’ятали.
061	2PE	001	016	Адже ми сповістили вам про силу та наближення Господа нашого Ісуса Христа, не слідуючи хитромудрим міфам, але будучи очевидцями Його величі.
061	2PE	001	017	Бо Він отримав честь і славу від Бога Отця, коли до Нього пролунав від величної слави такий голос: «Це Син Мій улюблений, Якого Я вподобав».
061	2PE	001	018	І ми почули цей голос, що пролунав із неба, коли були з Ним на святій горі.
061	2PE	001	019	І ми маємо ще надійніше пророче слово. Ви добре робите, зважаючи на нього як на світильник, який світить у темному місці, доки не почне розвиднятися й ранкова зоря не зійде у ваших серцях.
061	2PE	001	020	Пам’ятайте насамперед про те, що в Писанні жодне пророцтво не походить від чийогось власного тлумачення.
061	2PE	001	021	Адже пророцтво ніколи не лунало з волі людини, але від Бога говорили люди, натхнені Святим Духом.
061	2PE	002	001	Але як в народі були лжепророки, так і поміж вами будуть лжевчителі, які тайно вноситимуть згубні єресі й, відрікшись Володаря, Який їх викупив, наведуть на себе швидку загибель.
061	2PE	002	002	І багато хто піде за їхньою розпустою, а через них дорога істини буде зневажатися.
061	2PE	002	003	І в ненаситності вони будуть наживатися на вас через видумані слова. Однак вирок, [винесений] ще здавна, не затримується, а їхня загибель не дрімає.
061	2PE	002	004	Адже якщо Бог не пощадив ангелів, які згрішили, а передав їх кайданам мороку, відправивши до Тартару, щоб зберегти для суду;
061	2PE	002	005	і якщо не пощадив стародавнього світу, навівши на безбожних світовий потоп, але зберіг Ноя, проповідника праведності, і з ним ще сімох;
061	2PE	002	006	і якщо Він засудив міста Содома та Гоморри на руйнування, спопеливши їх і показавши приклад, що трапиться з безбожними людьми,
061	2PE	002	007	проте врятував праведного Лота, який був пригнічений розбещеною поведінкою беззаконних
061	2PE	002	008	(адже праведник, живучи між ними, день у день мучив [свою] праведну душу через беззаконні діла, які бачив і чув),
061	2PE	002	009	[то] Господь знає, як врятувати благочестивих від випробування, а неправедних зберегти на День суду для покарання,
061	2PE	002	010	особливо тих, хто ходить за тілесною зіпсованою пожадливістю й зневажає владу. [Вони] зарозумілі свавільці, які не бояться зневажати славних,
061	2PE	002	011	тоді як ангели, котрі переважають їх силою і міццю, не виносять на них зневажливого осуду перед Господом.
061	2PE	002	012	Але ці [люди] зневажають те, чого не розуміють. Вони, немов нерозумні тварини, народжені для вилову й забиття, [самі] будуть забиті у своїй зіпсованості,
061	2PE	002	013	прийнявши кару як відплату за неправедність. Вони повсякденні розкоші вважають за задоволення. Брудні й мізерні, вони насолоджуються своїм обманом, бенкетуючи з вами.
061	2PE	002	014	Маючи очі, повні перелюбу й безупинних гріхів, та серце, привчене до ненаситності, вони зваблюють нестійкі душі. Вони – діти прокляття.
061	2PE	002	015	Покинувши пряму дорогу, вони заблукали, слідуючи дорогою Валаама, [сина] Восора, який полюбив неправедну нагороду.
061	2PE	002	016	Проте він отримав докір за своє беззаконня: німа під’яремна ослиця, заговоривши людським голосом, запобігла божевіллю пророка.
061	2PE	002	017	Вони – безводні джерела й тумани, гнані бурею, для яких приготований морок темряви.
061	2PE	002	018	Адже промовляючи пишномовні нісенітниці, вони зваблюють тілесною похіттю та розпустою людей, які ледве втекли від тих, хто живе в обмані.
061	2PE	002	019	Вони обіцяють їм волю, а самі є рабами тління. Адже чим хтось переможений, тим і поневолений.
061	2PE	002	020	Бо якщо вони уникнули загнивання світу через пізнання нашого Господа й Спасителя Ісуса Христа, а потім виявилися оплутані та переможені ним, – то останнє для них гірше від першого.
061	2PE	002	021	Адже краще їм було не пізнавати дороги праведності, ніж, пізнавши, відвернутися від святої заповіді, яку їм передали.
061	2PE	002	022	Справдилося щодо них прислів’я: «Пес повертається до своєї блювотини», а також: «Помита свиня [повертається] валятися в багні».
061	2PE	003	001	Любі, я пишу вам уже друге послання. У них через нагадування я пробуджую ваше щире розуміння,
061	2PE	003	002	щоб ви згадали слова, сказані святими пророками, і заповідь Господа й Спасителя, [передану] вашими апостолами.
061	2PE	003	003	Перш за все знайте, що в останні дні прийдуть насмішники з насмішками, які ходять за власними лихими бажаннями
061	2PE	003	004	й кажуть: «Де обітниця Його приходу? Адже відколи упокоїлися [наші] прабатьки, усе залишається так, як від початку творіння!»
061	2PE	003	005	Але вони навмисно ігнорують те, що з давнини небо і земля були [створені] Словом Божим із води та через воду,
061	2PE	003	006	і через те тодішній світ, затоплений водою, загинув.
061	2PE	003	007	Але зараз небо і земля, збережені для вогню тим самим Словом, тримаються на День суду та загибелі безбожних людей.
061	2PE	003	008	Любі, не ігноруйте того, що один день для Господа – немов тисяча років і тисяча років – немов один день!
061	2PE	003	009	Господь обітниці не затримується, хоч деякі розуміють це як затримку. Однак Він довготерпеливий до вас, бо не бажає, щоб хтось загинув, а лише щоб усі прийшли до покаяння.
061	2PE	003	010	А День Господній прийде, як злодій вночі. Тоді небо з гуркотом промине, основи світу будуть зруйновані у вогні, а земля та діла [людські] будуть виявлені.
061	2PE	003	011	Оскільки все це буде знищено, то якими ж повинні бути ви у святій і побожній поведінці,
061	2PE	003	012	очікуючи й прагнучи прискорити прихід Дня Божого, коли небо, охоплене вогнем, буде знищено й основи світу розплавляться у вогні?
061	2PE	003	013	Але ми, згідно з Його обітницею, чекаємо на нове небо й на нову землю, в яких перебуває праведність.
061	2PE	003	014	Тому, любі, очікуючи цього, постарайтеся, щоб Він знайшов вас у мирі, чистими й незаплямованими.
061	2PE	003	015	І довготерпіння нашого Господа вважайте за спасіння, як вам і писав наш любий брат Павло за даною йому мудрістю,
061	2PE	003	016	так, як і в усіх посланнях, в яких він про це говорить. У них є декілька речей, важких для розуміння, які необізнані та нестійкі люди перекручують, як і інші Писання, – на власну ж загибель.
061	2PE	003	017	Тож ви, любі, знаючи заздалегідь [про це], стережіться, щоб ви не були віддалені оманою беззаконних і не втратили своєї непохитності,
061	2PE	003	018	але зростайте в благодаті й розумінні нашого Господа та Спасителя Ісуса Христа. Йому слава і нині, і в День вічності. Амінь.
#
# BOOK	062	1JO	1 John	1 Івана
062	1JO	001	001	Ми [звіщаємо вам] про те, що було від початку, що ми чули, що бачили власними очима, що оглядали й до чого торкалися нашими руками, – про Слово Життя.
062	1JO	001	002	Життя явилося, ми Його бачили, [про Нього] свідчимо й звіщаємо вам Життя вічне, яке було з Отцем і явилося нам.
062	1JO	001	003	Ми проголошуємо вам те, що ми бачили й чули, щоб і ви мали спільність із нами. А наша спільність – з Отцем та Його Сином Ісусом Христом.
062	1JO	001	004	Про це й пишемо вам, щоб наша радість була повною.
062	1JO	001	005	Ось звістка, яку ми чули від Нього й звіщаємо вам: Бог – це світло, і в Ньому немає ніякої темряви.
062	1JO	001	006	Якщо ми кажемо, що маємо спільність із Ним, а ходимо в темряві, то обманюємо й не перебуваємо в істині.
062	1JO	001	007	А якщо ходимо у світлі, як і Він є у світлі, то маємо спільність одне з одним, і кров Ісуса, Сина Божого, очищає нас від усякого гріха.
062	1JO	001	008	Якщо ми кажемо, що не маємо гріха, то вводимо себе в оману і в нас немає істини.
062	1JO	001	009	Якщо ж ми визнаємо наші гріхи, то Він простить їх та очистить нас від усякої неправедності, бо Він вірний і праведний.
062	1JO	001	010	А коли кажемо, що ми не згрішили, то робимо Його неправдомовцем, і Його Слова немає в нас.
062	1JO	002	001	Діточки мої, я пишу вам це, щоб ви не грішили, а якщо хтось згрішив, то перед Отцем ми маємо Заступника – праведного Ісуса Христа.
062	1JO	002	002	Він – жертва за наші гріхи, і не тільки за наші, але й за [гріхи] всього світу.
062	1JO	002	003	Якщо ми дотримуємось Його заповідей, то знаємо, що пізнали Його.
062	1JO	002	004	Той, хто каже: «Я Його знаю», але не дотримується Його заповідей, є брехуном, і немає в ньому істини.
062	1JO	002	005	Але в кожному, хто дотримується Його Слова, Божа любов стала дійсно досконалою. Так ми розуміємо, що ми є в Ньому.
062	1JO	002	006	Хто каже, що перебуває в Ньому, повинен жити так само, як жив Ісус.
062	1JO	002	007	Любі [мої], я пишу вам не нову заповідь, а стару, яку ви мали від початку. Стара заповідь – це Слово, яке ви чули.
062	1JO	002	008	Але все ж я пишу вам нову заповідь, яка є істиною в Ньому й у вас, тому що темрява відступає, і світло істини вже сяє.
062	1JO	002	009	Хто каже, що перебуває у світлі, але ненавидить свого брата, [той] і досі в темряві.
062	1JO	002	010	Хто любить свого брата, [той] перебуває у світлі, і немає в ньому причини для спотикання.
062	1JO	002	011	А хто ненавидить свого брата, той перебуває в темряві, і в темряві ходить, не знаючи, куди йде, бо темрява засліпила його очі.
062	1JO	002	012	Пишу вам, діточки, тому що ваші гріхи були прощені заради Його імені.
062	1JO	002	013	Пишу вам, батьки, тому що ви пізнали Того, Хто є від початку. Пишу вам, юнаки, тому що ви перемогли лукавого.
062	1JO	002	014	Я написав вам, діти, тому що ви пізнали Отця. Я написав вам, батьки, тому що ви пізнали Того, Хто є від початку. Я написав вам, юнаки, тому що ви сильні, і Слово Боже перебуває у вас, і ви перемогли лукавого.
062	1JO	002	015	Не любіть світу, ні того, що у світі. Хто любить світ, у тому немає любові до Отця,
062	1JO	002	016	тому що все, що є у світі, – пожадливість тіла, пожадливість очей та життєва гордість, – не від Отця, а від світу.
062	1JO	002	017	Світ та його бажання минають, але хто виконує волю Божу, той залишається вічно.
062	1JO	002	018	Діти, це остання година. Як ви чули, антихрист наближається, і вже з’явилося багато антихристів. Із цього розуміємо, що це остання година.
062	1JO	002	019	Вони вийшли з-поміж нас, але [ніколи] не були нашими, бо якби вони були з наших, то лишилися б з нами. Але вони [вийшли,] щоб показати, що не всі з наших.
062	1JO	002	020	Ви маєте помазання від Святого й усе знаєте.
062	1JO	002	021	Я написав вам не тому, що ви не знаєте істини, а тому, що ви її знаєте, і тому, що жодна брехня не може походити з істини.
062	1JO	002	022	Хто брехун, як не той, хто заперечує, що Ісус є Христос? Хто відкидає Отця і Сина, той і є антихрист.
062	1JO	002	023	Кожен, хто зрікається Сина, не має й Отця, а хто визнає Сина, той має й Отця.
062	1JO	002	024	Нехай у вас перебуває те, що ви чули від початку. Якщо у вас перебуватиме те, що ви чули від початку, то й ви перебуватимете в Сині й в Отці.
062	1JO	002	025	І це є обітниця, яку Він нам дав, – вічне життя.
062	1JO	002	026	Я написав вам це з приводу тих, хто вводить вас в оману.
062	1JO	002	027	Помазання, яке ви отримали від Нього, залишається у вас, і ви не потребуєте, щоб хтось вас навчав, бо воно саме вчить вас усього. Воно істинне, а не брехливе. Залишайтеся в Ньому, як воно й навчило вас.
062	1JO	002	028	Тож тепер, діточки, залишайтеся в Ньому, щоб, коли Він з’явиться, ми мали сміливість і не були осоромлені перед Ним у час Його приходу.
062	1JO	002	029	Якщо ви знаєте, що Він праведний, ви знаєте, що кожен, хто робить праведне, народжений від Нього.
062	1JO	003	001	Подивіться, яку дивовижну любов проявив до нас Отець, щоб ми були названі Божими дітьми! І ми [справді Його діти]! Світ не знає нас тому, що не пізнав Його.
062	1JO	003	002	Любі, тепер ми Божі діти. І те, ким станемо, ще не явилося, але ми знаємо, що коли Він з’явиться, то ми станемо подібними до Нього, тому що ми побачимо Його Таким, Яким Він є.
062	1JO	003	003	Кожен, хто має цю надію в Христа, очищує себе, як і Він є чистий.
062	1JO	003	004	Кожен, хто чинить гріх, чинить і беззаконня, бо гріх є беззаконням.
062	1JO	003	005	Ви знаєте, що Христос явився, щоб усунути наші гріхи, а в Ньому гріха немає.
062	1JO	003	006	Кожен, хто залишається в Ньому, не грішить. А кожен, хто грішить, не бачив Його й навіть не пізнав Його.
062	1JO	003	007	Діточки, нехай ніхто не вводить вас в оману. Хто чинить правду, той праведний, як і Він праведний.
062	1JO	003	008	Хто чинить гріх, той від диявола, тому що диявол грішить від початку. Тому Син Божий і явився, щоб зруйнувати діла диявола.
062	1JO	003	009	Кожен, хто народжений від Бога, не робить гріха, тому що Боже насіння перебуває в ньому. Він не може грішити, оскільки народжений від Бога.
062	1JO	003	010	Так можна виявити, хто є Божими дітьми і хто є дітьми диявола: кожен, хто не чинить праведності й не любить свого брата, – не від Бога.
062	1JO	003	011	Такою є звістка, яку ви чули від початку: ми повинні любити одне одного.
062	1JO	003	012	Не так, як Каїн, який був від лукавого й вбив свого брата. А чому ж він його вбив? Тому що його діла були лихі, а діла його брата – праведні.
062	1JO	003	013	Брати, не дивуйтеся, якщо світ ненавидить вас.
062	1JO	003	014	Ми знаємо, що вже перейшли від смерті до життя, бо ми любимо братів, а той, хто не любить, залишається мертвим.
062	1JO	003	015	Кожен, хто ненавидить свого брата, є вбивцею, а ви знаєте, що жоден вбивця немає в собі вічного життя.
062	1JO	003	016	Отак ми пізнали любов: Христос віддав за нас своє життя. Тож і ми повинні віддавати своє життя за братів.
062	1JO	003	017	Якщо хтось має багатства світу, дивиться на потребу свого брата та є байдужим до нього, то як Божа любов може залишатися в ньому?
062	1JO	003	018	Діточки, любімо не словом і язиком, але ділом і правдою.
062	1JO	003	019	Так ми розуміємо, що походимо від правди, і перед Ним заспокоїмо наше серце.
062	1JO	003	020	Навіть якщо наше серце засуджує нас, Бог величніший за наше серце й знає все.
062	1JO	003	021	Любі, якщо наше серце [нас] не засуджує, то ми маємо сміливість перед Богом
062	1JO	003	022	і чого тільки не попросимо [в Нього] – отримаємо, бо ми дотримуємося Його заповідей і робимо те, що Йому до вподоби.
062	1JO	003	023	І це Його заповідь, щоб ми вірили в ім’я Його Сина, Ісуса Христа, і любили одне одного, як Він доручив нам.
062	1JO	003	024	Той, хто дотримується Його заповідей, залишається в Бозі, а Бог – у ньому. І те, що Він залишається в нас, пізнаємо від Духа, Якого Він нам дав.
062	1JO	004	001	Любі, не вірте кожному духові, але перевіряйте духів, чи вони від Бога, тому що у світі з’явилося багато лжепророків.
062	1JO	004	002	Так розпізнавайте Духа Бога: кожен дух, який визнає, що Ісус Христос прийшов у тілі, є від Бога.
062	1JO	004	003	А кожен дух, який не визнає Ісуса, не від Бога. Це [дух] антихриста, про якого ви чули, що наближається, і він вже у світі.
062	1JO	004	004	Діточки, ви від Бога, і ви перемогли їх, бо Той, Хто у вас, величніший від того, хто у світі.
062	1JO	004	005	Лжепророки – від світу, тому те, про що вони говорять, є від світу, і світ їх слухає.
062	1JO	004	006	А ми від Бога, і хто знає Бога, слухає нас, а той, хто не від Бога, не слухає нас. Так ми розпізнаємо Духа правди й духа омани.
062	1JO	004	007	Любі, любімо одне одного, тому що любов є від Бога, і кожен, хто любить, народжений від Бога та знає Бога.
062	1JO	004	008	А хто не любить, не знає Бога, тому що Бог є любов.
062	1JO	004	009	Так явилася любов Божа до нас: Бог послав Свого Єдинородного Сина у світ, щоб ми жили через Нього.
062	1JO	004	010	Любов полягає не в тому, що ми полюбили Бога, але в тому, що Бог полюбив нас і послав Свого Сина як жертву за наші гріхи.
062	1JO	004	011	Любі, якщо Бог так полюбив нас, то й ми повинні любити одне одного.
062	1JO	004	012	Бога ніхто ніколи не бачив. Якщо ми любимо одне одного, Бог перебуває в нас, і Його любов у нас досконала.
062	1JO	004	013	Так ми пізнаємо, що залишаємося в Бозі і Бог у нас, бо Він нам дав від Свого Духа.
062	1JO	004	014	Ми бачили й свідчимо, що Отець послав Сина як Спасителя світу.
062	1JO	004	015	Якщо хтось визнає, що Ісус – Божий Син, то Бог перебуває в ньому, а він – у Бозі.
062	1JO	004	016	Ми пізнали й повірили в любов, яку Бог має до нас. Бог є любов, і хто перебуває в любові, перебуває в Бозі, і Бог перебуває в ньому.
062	1JO	004	017	Так любов удосконалюється в нас, щоб ми мали сміливість у День Суду, бо ми в цьому світі, як [Ісус].
062	1JO	004	018	У любові немає страху. Навпаки, досконала любов викидає страх геть, тому що страх має [в собі] покарання, а хто боїться, ще не вдосконалений у любові.
062	1JO	004	019	Ми любимо, тому що Бог перший полюбив нас.
062	1JO	004	020	Якщо хтось скаже: «Я люблю Бога», а брата свого ненавидить, той брехун, бо якщо не любить брата свого, якого бачить, не може любити Бога, Якого не бачить.
062	1JO	004	021	І це є заповідь, яку ми маємо від Бога: «Хто любить Бога, нехай любить і свого брата!».
062	1JO	005	001	Кожен, хто вірить, що Ісус є Христос, той народжений від Бога. І кожен, хто любить Того, Хто народив, любить і народжених від Нього.
062	1JO	005	002	Так ми розуміємо, що любимо Божих дітей, коли ми любимо Бога й виконуємо Його заповіді.
062	1JO	005	003	Ми проявляємо любов до Бога, якщо дотримуємося Його заповідей. А заповіді Його не важкі.
062	1JO	005	004	Адже кожен, хто народжений від Бога, перемагає світ. І те, що перемогло світ, – це наша віра.
062	1JO	005	005	Хто перемагає світ, як не той, хто вірить, що Ісус є Син Божий?
062	1JO	005	006	Ісус Христос – це Той, Хто прийшов через воду і кров. Він прийшов не тільки через воду, але через воду і кров. І Дух – це Той, Хто свідчить [про це], оскільки Дух – істина.
062	1JO	005	007	Бо троє свідчать:
062	1JO	005	008	Дух, вода і кров. І троє [свідчать] одне.
062	1JO	005	009	Якщо ми приймаємо людське свідчення, [то] свідчення Бога є величнішим, адже це є свідчення Бога: Він засвідчив про Свого Сина.
062	1JO	005	010	Хто вірить у Сина Божого, має свідчення в собі самому. Хто не вірить Богові, робить Його обманщиком, оскільки він не вірить свідченню, яке зробив Бог щодо Свого Сина.
062	1JO	005	011	І ось це свідчення: Бог дав нам вічне життя, і це життя – у Його Сині.
062	1JO	005	012	Хто має Сина, має й життя; а хто не має Сина Божого, не має життя.
062	1JO	005	013	Я написав це вам, віруючим в ім’я Сина Божого, щоб ви знали, що маєте вічне життя.
062	1JO	005	014	І це є сміливість, яку ми маємо перед Богом: якщо ми просимо щось згідно з Його волею, Він чує нас.
062	1JO	005	015	І якщо ми знаємо, що Бог нас чує, то що б ми не просили, знаємо, що отримали те, що попросили в Нього.
062	1JO	005	016	Якщо хтось бачить свого брата, [який] грішить не смертельним гріхом, нехай просить, і [Бог] дасть йому життя – [тому], хто грішить не смертельним гріхом. Але є гріх, який веде до смерті, і я не кажу, щоб ви молилися за того.
062	1JO	005	017	Будь-яка неправедність є гріхом, але є гріх, який не веде до смерті.
062	1JO	005	018	Ми знаємо, що кожен народжений від Бога не грішить. Адже Народжений від Бога охороняє його, і лукавий не нашкодить йому.
062	1JO	005	019	Ми знаємо, що ми є від Бога і що весь світ знаходиться у владі лукавого.
062	1JO	005	020	Ми знаємо, що Син Божий прийшов і дав нам розуміння, щоб пізнали Істинного. І тепер ми в Істинному, у Його Сині – Ісусі Христі. Він – істинний Бог і життя вічне.
062	1JO	005	021	Діточки, бережіть себе від ідолів!
#
# BOOK	063	2JO	2 John	2 Івана
063	2JO	001	001	Старець. Обраній пані та її дітям, яких я люблю в істині, і не тільки я, але й всі, хто пізнав істину,
063	2JO	001	002	бо істина залишилася в нас і буде з нами повік.
063	2JO	001	003	Благодать, милість і мир від Бога Отця й від Ісуса Христа, Сина Отця, нехай буде з нами в істині й любові.
063	2JO	001	004	Я сильно зрадів, тому що знайшов серед твоїх дітей тих, хто ходить в істині, згідно із заповіддю, яку ми отримали від Отця.
063	2JO	001	005	І тепер прошу тебе, пані, не так, ніби пишу тобі нову заповідь, але ту, яку маємо від початку: любімо одне одного!
063	2JO	001	006	І в цьому полягає любов: щоб ми жили за Його заповідями. Це є заповідь, яку ви чули від початку. За нею й живіть!
063	2JO	001	007	Тому що у світі з’явилося багато тих, хто вводить в оману й не визнає Ісуса Христа, Який прийшов у тілі. Це є антихрист і ошуканець.
063	2JO	001	008	Пильнуйте себе, щоб ви не загубили того, що ми напрацювали, але щоб ви отримали повну винагороду.
063	2JO	001	009	Кожен, хто віддаляється й не залишається у вченні Христа, не має Бога. Той, хто залишається у вченні, має Отця і Сина.
063	2JO	001	010	Якщо хтось приходить до вас і не приносить цього вчення, не приймайте його до вашого дому й не кажіть йому: «Вітаю!».
063	2JO	001	011	Бо той, хто каже: «Вітаю!», розділяє його лихі вчинки.
063	2JO	001	012	Я мав би багато чого вам написати, але не хочу [цього робити] чорнилом на папері. Я сподіваюся прийти до вас, і ми поговоримо віч-на-віч, щоб наша радість була повна.
063	2JO	001	013	Діти твоєї обраної сестри вітають тебе!
#
# BOOK	064	3JO	3 John	3 Івана
064	3JO	001	001	Старець. Улюбленому Гаєві, якого я люблю в істині.
064	3JO	001	002	Любий [брате], я молюся, щоб ти був здоровий і щоб процвітав у всьому, як процвітає твоя душа.
064	3JO	001	003	Бо я неймовірно зрадів, коли брати прийшли й засвідчили про твою вірність істині, як ти ходиш в істині.
064	3JO	001	004	Я не маю більшої радості, ніж чути, що мої діти живуть в істині.
064	3JO	001	005	Любий, ти показуєш вірність в усьому, що б ти не робив для братів, [навіть якщо вони] незнайомі.
064	3JO	001	006	Вони засвідчили про твою любов перед церквою, і добре зробиш, якщо відправиш [їх] у дорогу так, як до вподоби Богові.
064	3JO	001	007	Бо вони пішли заради імені [Ісуса], не взявши нічого від язичників.
064	3JO	001	008	Тож ми повинні допомагати таким, як вони, щоб бути співпрацівниками істини.
064	3JO	001	009	Я написав щось церкві, але Діотреф, прагнучи мати першість, не приймає нас.
064	3JO	001	010	Тому, коли я прийду, нагадаю діла, які він робить, обмовляючи нас лихими словами. Та й на цьому не зупиняється: сам братів не приймає, і тих, хто хоче [приймати], зупиняє та виганяє з церкви.
064	3JO	001	011	Любий, не наслідуй зла, але [наслідуй] добро. Той, хто робить добро, є від Бога, а той, хто робить зло, не бачив Бога.
064	3JO	001	012	Деметріос від усіх отримав добре свідчення, навіть від істини. І ми також свідчимо, і ти знаєш, що наше свідчення істинне.
064	3JO	001	013	Я мав би багато чого тобі написати, але не хочу чорнилом і пером.
064	3JO	001	014	Я сподіваюся скоро відвідати тебе, і ми поговоримо віч-на-віч. Мир тобі! Друзі вітають тебе. Привітай [там] поіменно кожного з друзів.
#
# BOOK	065	JUD	Jude	Юда
065	JUD	001	001	Юда, раб Ісуса Христа і брат Якова. Покликаним, улюбленим в Бозі Отці та збереженим Ісусом Христом.
065	JUD	001	002	Милосердя, мир і любов нехай вам примножаться!
065	JUD	001	003	Любі, докладаючи всіх зусиль у написанні про наше спільне спасіння, я визнав за обов’язок написати вам і закликати боротися за віру, довірену святим раз і назавжди.
065	JUD	001	004	Адже прокралися деякі люди, записані ще здавна для цього вироку, безбожні, які обертають благодать нашого Бога в розпусту та зрікаються єдиного Володаря й Господа нашого Ісуса Христа.
065	JUD	001	005	Я хочу нагадати вам, хоч ви й так вже все знаєте, що Господь, визволивши спершу народ з Єгипетської землі, пізніше знищив тих, що не повірили.
065	JUD	001	006	І ангелів, які не втримали свого початкового стану, але покинули своє житло, Він затримав у вічних кайданах під мороком для суду великого Дня.
065	JUD	001	007	Також Содом, Гоморра та довколишні міста, що подібно до них чинили розпусту й жадали іншого тіла, стали прикладом [для нас], зазнавши кари вічного вогню.
065	JUD	001	008	Так само й ці сновиди оскверняють [своє] тіло, відкидають владу й зневажають славних.
065	JUD	001	009	Та навіть сам архангел Михаїл, коли дорікав дияволу й говорив про тіло Мойсея, не дозволив собі винести зневажливого осуду, але сказав: «Нехай Господь тобі докорить!»
065	JUD	001	010	А ці [люди] зневажають те, чого не знають, а що знають від природи, – як ті нерозумні тварини, – то тим себе й гублять.
065	JUD	001	011	Горе їм! Адже вони пішли дорогою Каїна, заради винагороди кинулись в оману Валаама та загинули в бунті Корея.
065	JUD	001	012	Вони – підводні рифи на ваших вечерях любові, які безсоромно бенкетують із вами, пасучи лише самих себе; [вони] – безводні хмари, гнані навколо вітрами, безплідні осінні дерева, двічі мертві та вирвані з корінням,
065	JUD	001	013	дикі морські хвилі, які піняться власним соромом, блукаючі зірки, для яких навіки зберігається морок темряви.
065	JUD	001	014	Про них пророкував Енох, сьомий від Адама, кажучи: «Ось Господь гряде з міріадами Своїх святих,
065	JUD	001	015	щоб учинити суд над усіма й викрити кожну душу в усіх їхніх вчинках безбожності, які вони безбожно виконували, і за всі суворі слова, які промовили проти Нього безбожні грішники».
065	JUD	001	016	Вони скаржники й критики, які живуть за своїми лихими бажаннями, а їхній рот говорить хвалебні слова, підлещуючись задля власної користі.
065	JUD	001	017	А ви, любі, запам’ятайте слова, сказані апостолами нашого Господа Ісуса Христа,
065	JUD	001	018	які говорили вам: «В останній час будуть насмішники, які житимуть за своїми безбожними бажаннями».
065	JUD	001	019	Це ті, які спричиняють поділи, [люди] плотські, які не мають Духа.
065	JUD	001	020	Ви ж, любі, будуйте себе найсвятішою вірою, молячись у Святому Дусі.
065	JUD	001	021	Зберігайте себе в Божій любові, очікуючи милосердя Господа нашого Ісуса Христа, [що веде] до вічного життя,
065	JUD	001	022	та будьте милосердними до тих, хто вагається;
065	JUD	001	023	інших рятуйте, вириваючи з вогню; ще до інших зі страхом виявляйте милосердя, відчуваючи огиду й до сорочки, опоганеної плоттю.
065	JUD	001	024	А Тому, Хто може зберегти вас від падіння й поставити перед Своєю славою непорочними в радості,
065	JUD	001	025	єдиному Богу, нашому Спасителю, через Ісуса Христа, Господа нашого, слава, велич, сила та влада раніше всякого віку, нині й на всі віки! Амінь.
#
# BOOK	066	REV	Revelation	Об'явлення
066	REV	001	001	Об’явлення Ісуса Христа, яке дав Йому Бог, щоб показати Своїм рабам, що незабаром має відбутися. Він показав це [об’явлення], відправивши Свого ангела до Свого раба Івана,
066	REV	001	002	який засвідчив усе, що бачив про Слово Боже й про Ісуса Христа.
066	REV	001	003	Блаженний той, хто читає, і ті, хто слухає слова цього пророцтва та дотримується написаного, бо час уже наблизився.
066	REV	001	004	Іван. Семи церквам Азії. Благодать вам і мир від Того, Хто є, Хто був і Хто має прийти, і від семи духів, що перед Його престолом,
066	REV	001	005	і від Ісуса Христа, вірного Свідка, Первістка з мертвих і Правителя земних царів. Він нас любить і Своєю кров’ю звільнив нас від наших гріхів,
066	REV	001	006	зробив нас Царством та священниками Богові й Отцю Своєму. Йому слава і сила навіки-віків! Амінь.
066	REV	001	007	Ось Він іде з хмарами, і кожне око Його побачить, навіть ті, хто Його проколов, і всі народи на землі ридатимуть перед Ним.
066	REV	001	008	«Я – Альфа і Омега, – говорить Господь Бог, – Той, Хто є, Хто був і Хто має прийти, Вседержитель!»
066	REV	001	009	Я, Іван, ваш брат і співучасник у стражданнях, Царстві та терпінні в Ісусі, був на острові, що зветься Патмос, за Слово Боже та свідчення про Ісуса.
066	REV	001	010	У день Господній я був у Дусі й почув за собою гучний голос, немов [голос] сурми,
066	REV	001	011	який казав: «Те, що бачиш, запиши в книгу й надішли до семи церков: у Ефес, Смирну, Пергам, Тіятиру, Сарди, Філадельфію та Лаодикію».
066	REV	001	012	Я повернувся, щоб подивитися, чий голос говорив до мене. І, повернувшись, побачив сім золотих світильників,
066	REV	001	013	а серед світильників був хтось, схожий на Сина Людського, одягненого в довгу одежу, підперезаного попід груди золотим поясом.
066	REV	001	014	Його голова та волосся були білі, як біла вовна, як сніг, а очі – як полум’я вогню.
066	REV	001	015	Його ноги були як бронза, розпалена в печі, а голос – як шум великої води.
066	REV	001	016	У правій руці Він тримав сім зірок, а з Його вуст виходив обосічний меч. Його обличчя було як сонце, яке світить у [всій] своїй силі.
066	REV	001	017	Коли я побачив Його, то впав до Його ніг, наче мертвий. Він поклав на мене праву руку й сказав: «Не бійся! Я Перший і Останній.
066	REV	001	018	Я Живий. Я був мертвий, а ось тепер Я живий навіки-віків! І Я маю ключі від смерті й від царства мертвих.
066	REV	001	019	Тож напиши те, що ти бачив, що є зараз і що має статися після цього.
066	REV	001	020	Таємниця семи зірок, які ти бачив у Мене в правій руці, і семи золотих світильників [така]: сім зірок – це ангели семи церков, а сім світильників – це сім церков».
066	REV	002	001	«Ангелу церкви в Ефесі напиши: „Так говорить Той, Хто тримає сім зірок у правій руці й ходить серед семи золотих світильників:
066	REV	002	002	Я знаю твої діла, твою важку працю та твоє терпіння. Я знаю, що ти не можеш зносити злих людей, що ти випробовував тих, хто називає себе апостолами, але не є ними, і виявив, що вони обманщики.
066	REV	002	003	Ти маєш терпіння й постраждав за Моє ім’я, але не втомився.
066	REV	002	004	Тим не менш, Я маю щось проти тебе: ти залишив свою першу любов.
066	REV	002	005	Тому згадай, звідки ти впав, покайся й роби те, що робив від початку. Якщо ж ти не покаєшся, Я прийду до тебе й зрушу твій світильник з його місця.
066	REV	002	006	Але є в тобі щось добре: ти ненавидиш діла николаїтів, як і Я їх ненавиджу.
066	REV	002	007	Хто має вуха, нехай чує, що Дух говорить церквам. Тому, хто переможе, дам їсти з дерева життя, яке знаходиться в Божому раю“.
066	REV	002	008	Ангелу церкви в Смирні напиши: „Так говорить Той, Хто Перший і Останній, Хто помер і воскрес:
066	REV	002	009	Я знаю твої страждання та твою бідність, хоча насправді ти багатий! Я знаю про зневагу тих, хто називає себе юдеями, хоча вони не юдеї, а зборище сатани.
066	REV	002	010	Не бійся того, що тобі треба буде страждати. Декого з вас диявол кине у в’язницю, щоб випробувати вас, і будете страждати протягом десяти днів. Будь вірним аж до смерті, і дам тобі вінець життя.
066	REV	002	011	Хто має вуха, нехай чує, що Дух говорить церквам. Той, хто переможе, не зазнає шкоди від другої смерті“.
066	REV	002	012	Ангелу церкви в Пергамі напиши: „Так говорить Той, Хто має гострий, обосічний меч:
066	REV	002	013	Я знаю, що ти живеш там, де престол сатани. Але ти залишаєшся вірним Моєму імені. Ти не зрікся Моєї віри [навіть] у дні, коли у вашому місті, де живе сатана, було вбито Антипу – Мого вірного свідка.
066	REV	002	014	Тим не менш, Я маю кілька речей проти тебе: є там у тебе деякі, що тримаються вчення Валаама, який навчив Валака спокушати синів ізраїльських, щоб вони їли принесене в жертву ідолам і чинили розпусту.
066	REV	002	015	Також ти маєш і тих, хто тримається вчення николаїтів.
066	REV	002	016	Тож покайся! Якщо ж ти не покаєшся, Я скоро прийду до тебе й буду боротися проти них мечем Моїх уст.
066	REV	002	017	Хто має вуха, нехай чує, що Дух говорить церквам. Тому, хто переможе, Я дам прихованої манни і білий камінь із написаним новим ім’ям, яке відоме лише тому, хто його отримує“.
066	REV	002	018	Ангелу церкви в Тіятирі напиши: „Так говорить Син Божий, очі Якого – немов вогняне полум’я, а ноги – як розплавлена бронза.
066	REV	002	019	Я знаю твої діла, твою любов, віру, служіння та терпіння і що останні твої діла більші, ніж перші.
066	REV	002	020	Тим не менш, Я маю щось проти тебе: ти дозволяєш жінці Єзавелі, яка називає себе пророчицею, навчати й вводити Моїх слуг в оману, [жити] в розпусті та їсти те, що принесене в жертву ідолам.
066	REV	002	021	Я дав їй час покаятися, але вона не бажає покаятися від своєї статевої розпусти.
066	REV	002	022	Ось Я кидаю її на ліжко [страждань], а тих, хто чинить із нею розпусту, змушу сильно страждати, якщо вони не покаються у своїх ділах.
066	REV	002	023	Я уражу її дітей смертю, і всі церкви знатимуть, що Я Той, Хто досліджує серця та думки, і дам кожному з вас згідно з вашими ділами.
066	REV	002	024	Іншим же з вас, що в Тіятирі, хто не має цього вчення й не пізнав так званих глибоких таємниць сатани, Я кажу: «Я не покладаю на вас іншого тягаря,
066	REV	002	025	тільки тримайте те, що у вас є, поки Я не прийду».
066	REV	002	026	Тому, хто переможе й виконає Мою волю до кінця, Я дам владу над народами, –
066	REV	002	027	«і він буде керувати ними залізним жезлом:
066	REV	002	028	як і Я отримав її від Свого Отця. І дам йому досвітню зорю.
066	REV	002	029	Хто має вуха, нехай чує, що Дух говорить церквам“.
066	REV	003	001	Ангелу церкви в Сардах напиши: „Так говорить Той, Хто має сім Божих Духів і сім зірок: Я знаю твої діла; ти маєш ім’я, ніби живий, але ти мертвий.
066	REV	003	002	Прокинься та зміцни те, що залишилось і є при смерті, бо Я не знайшов твоїх діл досконалими перед Моїм Богом.
066	REV	003	003	Отже, згадай, що ти отримав та почув, дотримуйся цього та покайся. А якщо ти не прокинешся, Я прийду, як злодій, і ти не знатимеш, о котрій годині Я прийду до тебе.
066	REV	003	004	Але ти маєш у Сардах кількох людей, які не опоганили свого одягу. Вони будуть ходити зі Мною, одягнені в біле, бо вони достойні [цього].
066	REV	003	005	Той, хто переможе, буде, як і вони, одягнений у біле. Я не викреслю його імені з книги життя, а визнаю його ім’я перед Моїм Отцем та Його ангелами.
066	REV	003	006	Хто має вуха, нехай чує, що Дух говорить церквам“.
066	REV	003	007	Ангелу церкви у Філадельфії напиши: „Так говорить Той, Хто святий і правдивий, Хто має ключ Давида. Того, що Він відчиняє, ніхто не зачинить, і того, що Він зачиняє, ніхто не відчинить.
066	REV	003	008	Я знаю твої діла. Ось Я поставив перед тобою відчинені двері, яких ніхто не може зачинити. [Хоча] ти маєш мало сили, але послухався Мого Слова й не зрікся Мого імені.
066	REV	003	009	Ось Я дам тобі зі зборища сатани тих, хто називає себе юдеями, хоча вони не [юдеї], а обманщики. Я змушу їх прийти й поклонитися до твоїх ніг, і пізнають вони, що Я полюбив тебе.
066	REV	003	010	Оскільки ти дотримався Мого слова бути стійким, то і Я збережу тебе від години випробувань, яка має прийти на всіх людей, [щоб] випробувати жителів землі.
066	REV	003	011	Я скоро прийду. Тримайся того, що маєш, щоб ніхто не забрав твого вінця.
066	REV	003	012	Того, хто переможе, Я зроблю стовпом у Храмі Мого Бога, і він ніколи його не покине. Я напишу на ньому ім’я Мого Бога та ім’я міста Мого Бога – нового Єрусалима, що сходить із неба від Мого Бога, [а також] і Моє нове ім’я.
066	REV	003	013	Хто має вуха, нехай чує, що Дух говорить церквам“.
066	REV	003	014	Ангелу церкви в Лаодикії напиши: „Так говорить Той, Хто є Амінь, вірний і правдивий свідок, Володар творіння Божого:
066	REV	003	015	Я знаю твої діла, що ти ні холодний, ні гарячий. О, якби ж ти був холодним або гарячим!
066	REV	003	016	Але оскільки ти лише теплий – ні гарячий і ні холодний, – Я виплюну тебе з Мого рота.
066	REV	003	017	Бо ти говориш: я багатий, я збагатився, і мені нічого не потрібно. І не усвідомлюєш, що ти нещасний, жалюгідний, бідний, сліпий і голий.
066	REV	003	018	Я раджу тобі купити в Мене золото, очищене у вогні, щоб збагатитися; білий одяг, щоб одягнутися й не показувати своєї ганебної наготи; і мазь для очей, щоб ти міг бачити.
066	REV	003	019	Я докоряю тому, кого люблю, і караю його. Тож будь ревним і покайся.
066	REV	003	020	Ось Я стою біля дверей і стукаю. Якщо хтось почує Мій голос і відчинить двері, Я зайду до нього й буду вечеряти з ним, а він – зі Мною.
066	REV	003	021	Тому, хто переможе, Я дам право сидіти зі Мною на Моєму престолі, так само, як і Я переміг і сів з Отцем Моїм на Його престолі.
066	REV	003	022	Хто має вуха, нехай чує, що Дух говорить церквам“».
066	REV	004	001	Після цього я глянув, а ось переді мною були двері, відчинені в небеса, і голос, подібний до звуку сурми, який я чув раніше, заговорив до мене: «Піднімись сюди, і Я покажу тобі, що має відбутися після цього».
066	REV	004	002	Я відразу опинився в Дусі, і ось там, на небі, стояв престол, на якому [Хтось] сидів.
066	REV	004	003	Той, Хто там сидів, був подібний до каменя яшми та рубіну. Навколо престолу сяяла веселка, яка була подібна до смарагду.
066	REV	004	004	Навколо престолу було [ще] двадцять чотири престоли, а на них сиділи двадцять чотири старці. Вони були одягнені в білий одяг, а на головах мали золоті корони.
066	REV	004	005	Від престолу виходили блискавки, голоси та громи. Перед престолом палали сім світильників – сім духів Божих.
066	REV	004	006	[Також] перед престолом було щось схоже на скляне море, [прозоре], як кришталь. У центрі та навколо престолу були чотири живі істоти, які мали безліч очей спереду й ззаду.
066	REV	004	007	Перша жива істота була схожа на лева, друга була як віл, третя мала обличчя, як у людини, четверта була схожа на орла, що летить.
066	REV	004	008	Кожна з чотирьох живих істот мала по шість крил і безліч очей навколо й всередині. День і ніч вони ніколи не перестають говорити:
066	REV	004	009	І [щоразу,] коли живі істоти віддавали славу, честь і подяку Тому, Хто сидів на престолі й Хто живий навіки-віків,
066	REV	004	010	двадцять чотири старці падали перед Тим, Хто сидів на престолі, і поклонялися Тому, Хто живий навіки-віків. Вони клали свої корони перед престолом, кажучи:
066	REV	004	011	«Ти, наш Господь і Бог, гідний отримати славу, і честь, і владу, бо Ти створив усе і за Твоєю волею все існує та було створено!»
066	REV	005	001	Я побачив у правій руці Того, Хто сидів на престолі, сувій, списаний з обох боків і запечатаний сімома печатками.
066	REV	005	002	І я побачив могутнього ангела, який гучним голосом проголошував: «Хто достойний зняти печатки та розгорнути сувій?»
066	REV	005	003	Але ніхто ні на небі, ні на землі, ні під землею не міг розгорнути сувою або подивитись у нього.
066	REV	005	004	Я гірко плакав, бо не було знайдено нікого, хто був би гідний розгорнути сувій або подивитись у нього.
066	REV	005	005	Тоді один зі старців сказав мені: «Не плач! Ось Лев із племені Юди, Корінь Давида, переміг і [може] розгорнути сувій та сім його печаток».
066	REV	005	006	Тоді я побачив, що в центрі престолу серед чотирьох живих істот та старців стояв Агнець, ніби заколений. У Агнця було сім рогів і сім очей, якими є сім духів Божих, розісланих по всій землі.
066	REV	005	007	Він пішов і взяв [сувій] з правиці Того, Хто сидів на престолі.
066	REV	005	008	І коли Він взяв сувій, чотири живі істоти та двадцять чотири старці впали ниць перед Агнцем. У кожного з них у руках були арфи й золоті чаші, повні пахощів, які є молитвами святих.
066	REV	005	009	І вони заспівали нову пісню, кажучи: «Гідний Ти взяти сувій і відкрити його печатки, тому що Ти був заколотий і Своєю кров’ю Ти відкупив [людей] для Бога: з усякого племені та мови, з [усякого] народу та нації.
066	REV	005	010	Ти зробив їх Царством і священниками для нашого Бога, і вони царюватимуть на землі».
066	REV	005	011	Потім я подивився й почув голос багатьох ангелів, які оточили престол, живих істот і старців. А число їх – десятки тисяч по десять тисяч і тисячі тисяч.
066	REV	005	012	Гучним голосом вони говорили: «Достойний Агнець, Який був заколотий, отримати владу, багатство, мудрість, силу, честь, славу й благословення».
066	REV	005	013	Тоді я чув, як усі творіння на небі, і на землі, і під землею, і на морі, і все, що в них, говорять: «Тому, Хто сидить на престолі, і Агнцеві благословення, честь, слава і сила
066	REV	005	014	Чотири живі істоти казали: «Амінь», а старці впали ниць і поклонилися.
066	REV	006	001	Я побачив, що Агнець відкрив першу із семи печаток, і почув, як одна з чотирьох живих істот голосом, схожим на грім, казала: «Підійди!»
066	REV	006	002	Я подивився, і ось – білий кінь! [Вершник], який сидів на ньому, мав лук. Йому дали корону, і він вирушив як переможець, щоб перемагати.
066	REV	006	003	Коли [Агнець] відкрив другу печатку, я почув, як друга жива істота сказала: «Підійди!»
066	REV	006	004	І вийшов ще один кінь, вогняно-червоний. [Вершнику], який сидів на ньому, було дано силу забрати мир від землі, щоб [люди] вбивали одне одного. І дано було Йому великий меч.
066	REV	006	005	Коли Агнець відкрив третю печатку, я почув, як третя жива істота сказала: «Підійди!» Я подивився, і ось – чорний кінь! [Вершник], який сидів на ньому, мав у своїй руці вагу.
066	REV	006	006	Потім я почув, як серед чотирьох живих істот пролунав голос, який казав: «Одна міра пшениці за динарій і три міри ячменю за динарій, а олії та вину не завдай шкоди!»
066	REV	006	007	Коли Агнець відкрив четверту печатку, я почув голос четвертої живої істоти, що сказала: «Підійди!»
066	REV	006	008	Я подивився, і ось – блідий кінь! [Вершника], який сидів на ньому, звали Смерть, і царство мертвих ішло за ним. І була дана їм влада над четвертою частиною землі, щоб убивати мечем, голодом, чумою й дикими звірами землі.
066	REV	006	009	Коли Він відкрив п’яту печатку, я побачив під вівтарем душі тих, хто був убитий через Слово Боже, і свідчення, яке вони зберегли.
066	REV	006	010	Вони гучно вигукнули: «Доки, Володарю, Святий і Правдивий, доки Ти не будеш судити мешканців землі й не помстишся за нашу кров?»
066	REV	006	011	Потім кожному з них був даний білий одяг, і було їм сказано почекати ще трохи, поки повну кількість їхніх товаришів та їхніх братів не буде вбито, так само, як і їх.
066	REV	006	012	Я спостерігав, як Він відкривав шосту печатку. І був великий землетрус, і сонце почорніло, мов мішковина, увесь місяць став криваво-червоний,
066	REV	006	013	а зірки з неба попадали на землю, як смоковниця скидає свої недозрілі плоди, коли її струшує сильний вітер.
066	REV	006	014	Небо відступило, як згорнутий сувій, і кожна гора та острів були зрушені зі свого місця.
066	REV	006	015	Тоді земні царі, князі, полководці, багаті, могутні та всі інші, і раби, і вільні, сховалися в печерах та серед гірських скель.
066	REV	006	016	Вони закликали до гір та скель: «Впадіть на нас і сховайте нас від обличчя Того, Хто сидить на престолі, і від гніву Агнця!
066	REV	006	017	Бо настав великий День Їхнього гніву, і хто може вистояти?»
066	REV	007	001	Після цього я побачив чотирьох ангелів, що стояли на чотирьох кутах землі. Вони тримали чотири земні вітри, щоб жоден із них не дув ні на землю, ні на море, ні на жодне дерево.
066	REV	007	002	Я побачив іншого ангела, який підіймався зі сходу і який мав печатку живого Бога. Він голосно крикнув до чотирьох ангелів, яким було дано силу заподіяти шкоду землі та морю:
066	REV	007	003	«Не шкодьте ні землі, ні морю, ні деревам, поки ми не поставимо печатку на чоли рабів нашого Бога».
066	REV	007	004	Тоді я почув кількість тих, хто був запечатаний: сто сорок чотири тисячі з усіх племен Ізраїлевих.
066	REV	007	005	Із племені Юди було запечатано дванадцять тисяч, із племені Рувима – дванадцять тисяч, із племени Ґада – дванадцять тисяч,
066	REV	007	006	із племені Ашера – дванадцять тисяч, із племені Нафталі – дванадцять тисяч, із племені Манасії – дванадцять тисяч,
066	REV	007	007	із племені Симеона – дванадцять тисяч, із племені Левія – дванадцять тисяч, із племені Іссахара – дванадцять тисяч,
066	REV	007	008	із племени Завулона – дванадцять тисяч, із племені Йосифа – дванадцять тисяч, із племені Веніаміна – дванадцять тисяч, відмічених печаттю.
066	REV	007	009	Після цього я подивився, і там переді мною було безліч людей, яких ніхто не міг порахувати, з усіх націй, племен, народів та мов, що стояли перед престолом та перед Агнцем. Вони були в білих одежах і тримали в руках пальмові гілки.
066	REV	007	010	І вони вигукували гучним голосом: «Спасіння належить нашому Богу, Який сидить на престолі, і Агнцю».
066	REV	007	011	І всі ангели, що стояли навколо престолу, навколо старійшин та чотирьох живих істот, упали перед престолом долілиць і поклонилися Богові,
066	REV	007	012	кажучи: «Амінь! Хвала і слава мудрість, подяка і честь, сила та могутність у нашого Бога навіки-віків! Амінь».
066	REV	007	013	Тоді один зі старійшин запитав мене: ―Хто ті, одягнені в білі одежі, і звідки вони?
066	REV	007	014	Я відповів: ―Пане, ти знаєш, [хто вони]! І він сказав: ―Це ті, хто вийшов із великої скорботи; вони випрали свій одяг і вибілили його у крові Агнця.
066	REV	007	015	Тому «вони стоять перед престолом Бога та служать Йому день і ніч у Його Храмі. А Той, Хто сидить на престолі, розтягне намет над ними.
066	REV	007	016	Вони ніколи більше не будуть голодувати; вони більше ніколи не будуть спраглими. І не палитиме їх сонце й жодна спека.
066	REV	007	017	Бо Агнець, Який у центрі престолу, буде їхнім Пастирем; Він поведе їх до джерел живої води. І Бог витре кожну сльозу з їхніх очей».
066	REV	008	001	Коли [Агнець] відкрив сьому печатку, на небі десь на пів години настала тиша.
066	REV	008	002	І я побачив сім ангелів, що стоять перед Богом; і їм було дано сім сурм.
066	REV	008	003	Інший ангел, який мав золоту кадильницю, прийшов і став біля жертовника. Йому було дано багато пахощів із молитвами святих на золотому жертовнику перед престолом.
066	REV	008	004	Дим ладану разом із молитвами святих піднімався до Бога з руки ангела.
066	REV	008	005	Тоді ангел узяв кадильницю, наповнив її вогнем із жертовника й кинув на землю; і пролунали громи та голоси, спалахнули блискавки й стався землетрус.
066	REV	008	006	Тоді сім ангелів, які мали сім сурм, підготувалися сурмити.
066	REV	008	007	[Коли] перший ангел засурмив, то з’явилися град та вогонь, змішані з кров’ю, і все це було кинуто на землю. І вигоріла третина землі, третина дерев і вся зелена трава.
066	REV	008	008	[Коли] другий ангел засурмив, щось схоже на величезну гору, охоплену вогнем, було кинуто в море. І третина моря перетворилася на кров,
066	REV	008	009	третина живих істот у морі загинула й третина кораблів була знищена.
066	REV	008	010	[Коли] третій ангел засурмив, то велика зірка, палаючи, як смолоскип, упала з неба на третину річок і джерела води.
066	REV	008	011	Ім’я зірки – Полин. І третина вод стала як полин, і багато людей загинуло, бо вода стала гіркою.
066	REV	008	012	[Коли] четвертий ангел засурмив, третина Сонця, третина Місяця й третина зірок потемніла. Третина дня була без світла, як і третина ночі.
066	REV	008	013	І я побачив та почув, як орел, що летів посеред неба, гучно вигукнув: «Горе! Горе! Горе мешканцям землі від звуку сурм інших трьох ангелів, які мають засурмити!»
066	REV	009	001	[Коли] п’ятий ангел засурмив, я побачив зірку, яка впала з неба на землю. [Зірці] дали ключ від колодязя безодні.
066	REV	009	002	Коли вона відкрила безодню, з неї піднявся дим, як з великої печі. Сонце й повітря потемніли від того диму з безодні.
066	REV	009	003	З диму вийшла на землю сарана, і була дана їй влада, як у земних скорпіонів.
066	REV	009	004	Їй було сказано не завдавати шкоди ні земній траві, ні зелені, ні жодному дереву, а лише людям, які не мали на чолах Божої печатки.
066	REV	009	005	[Сарані] не дозволено їх вбивати, а лише катувати протягом п’яти місяців. І страждання, якого вони зазнали, було схоже на жало скорпіона, коли він жалить людину.
066	REV	009	006	У ті дні люди шукатимуть смерті, але не знайдуть її; вони будуть прагнути померти, але смерть утече від них.
066	REV	009	007	Сарана була схожа на підготовлених до бою коней. На головах вони мали щось схоже на золоті корони, а їхні обличчя нагадували людські обличчя.
066	REV	009	008	Їхнє волосся нагадувало волосся жінок, а зуби були як у левів.
066	REV	009	009	Вони мали панцири, немов із заліза, а шум їхніх крил був схожий на грім багатьох коней і колісниць, що мчать у бій.
066	REV	009	010	У них були хвости та жала, як у скорпіонів, а в їхніх хвостах була сила шкодити людям протягом п’яти місяців.
066	REV	009	011	Вони мали царем над собою ангела безодні, якого єврейською звали Абаддон, а грецькою Аполліон.
066	REV	009	012	Перше горе минуло, але ще два горя попереду.
066	REV	009	013	Шостий ангел засурмив, і я почув голос, який лунав із чотирьох рогів золотого жертовника, що перед Богом.
066	REV	009	014	Він говорив до шостого ангела, що мав сурму: «Звільни чотирьох ангелів, зв’язаних біля великої річки Євфрат».
066	REV	009	015	І були звільнені чотири ангели, котрі були підготовлені саме для цієї години, дня, місяця та року, щоб убити третину людства.
066	REV	009	016	Чисельність конних військ становила двадцять тисяч разів по десять тисяч. Я почув їх число.
066	REV	009	017	Коні та вершники, яких я бачив у видінні, [виглядали так]: вони мали вогняно-червоні, темно-сині та жовті, як сірка, нагрудники. Голови коней нагадували голови левів, а з пащі виходили вогонь, дим і сірка.
066	REV	009	018	Цими трьома карами – вогнем, димом та сіркою, що виходили з їхніх уст, – була вбита третина людства,
066	REV	009	019	бо сила коней була в їхніх устах і в їхніх хвостах. Їхні хвости схожі на змій, що мали голови, якими завдавали шкоди.
066	REV	009	020	Решта людей, які не загинули від цих кар, не покаялися в ділах своїх рук і не переставали поклонятися демонам та ідолам із золота, срібла, міді, каменю та дерева, які не бачать, не чують і не ходять.
066	REV	009	021	І не покаялись вони ні у вбивствах, ні у чаклунстві, ні у статевій розпусті, ні в крадіжках.
066	REV	010	001	Тоді я побачив іншого могутнього ангела, що спускався з неба. Він був оповитий хмарою, і райдуга була над його головою. Його обличчя було схоже на сонце, а ноги як вогняні стовпи,
066	REV	010	002	він тримав у своїй руці розгорнутий невеликий сувій. Він поставив праву ногу на море, а ліву – на землю,
066	REV	010	003	вигукнув гучним голосом, подібним до ричання лева. Коли він закричав, пролунали голоси семи громів.
066	REV	010	004	І коли сім громів заговорили, я збирався писати, але почув голос із неба, який сказав: «Запечатай те, що сказали сім громів, і не записуй цього».
066	REV	010	005	Тоді ангел, якого я бачив, стоячи на морі й на землі, підняв свою праву руку до неба
066	REV	010	006	й присягнув Тим, Хто живий навіки-віків, Хто створив небо і все, що в ньому, землю і все, що на ній, море і все, що в ньому. Він сказав, що зволікання вже не буде.
066	REV	010	007	А в ті дні, коли сьомий ангел засурмить, тоді здійсниться Божа таємниця, яку Він сповістив Своїм рабам, пророкам.
066	REV	010	008	Тоді голос, який я почув із неба, ще раз заговорив до мене: «Іди, візьми розкритий сувій, що в руці ангела, який стоїть на морі й на землі».
066	REV	010	009	Тож я підійшов до ангела й попросив його дати мені маленький сувій. Він сказав мені: «Візьми і з’їж його. У твоєму животі буде гірко, але в роті він буде солодкий, як мед».
066	REV	010	010	Я взяв маленький сувій з руки ангела і з’їв його. У роті він був солодкий, як мед, але коли я з’їв його, у животі стало гірко.
066	REV	010	011	Тоді мені сказали: «Ти повинен знову пророкувати про народи, племена, мови й багатьох царів».
066	REV	011	001	І дано мені тростину, подібну до мірної палиці, і сказано: «Іди й виміряй Храм Божий, жертовник і тих, хто там поклоняється в ньому.
066	REV	011	002	Але зовнішнього двору Храму не міряй, бо його було віддано язичникам. Вони топтатимуть святе місто сорок два місяці.
066	REV	011	003	І Я дам [владу] двом Своїм свідкам, одягненим у мішковину, і вони пророкуватимуть тисячу двісті шістдесят днів».
066	REV	011	004	Це два оливкових дерева та два світильники, що стоять перед Господом землі.
066	REV	011	005	Якщо хтось намагається заподіяти їм шкоду, з їхніх вуст виходить вогонь і пожирає їхніх ворогів. Ось так помре кожен, хто захоче їм нашкодити.
066	REV	011	006	Вони мають владу закрити небо, щоб не було дощу в дні їхнього пророцтва, мають владу перетворювати воду в кров і вражати землю будь-якою карою так часто, як захочуть.
066	REV	011	007	І коли вони закінчать своє свідчення, звір, що виходить із безодні, розпочне з ними війну, переможе їх та вб’є.
066	REV	011	008	Їхні тіла [лежатимуть] на площі великого міста, яке духовно називається Содом та Єгипет, де був розіп’ятий їхній Господь.
066	REV	011	009	Протягом трьох із половиною днів [люди] зі всякого народу, племені, мови та нації будуть дивитися на їхні тіла й не дозволять поховати їх.
066	REV	011	010	Мешканці землі будуть радіти й святкувати з цього приводу, надсилатимуть одне одному подарунки, бо ці два пророки мучили тих, хто живе на землі.
066	REV	011	011	Але через три з половиною дні Дух життя від Бога увійшов у них, і вони стали на ноги, і великий страх охопив тих, хто дивився на них.
066	REV	011	012	І [пророки] почули гучний голос із неба, що говорив їм: «Підніміться сюди!» Вони піднялися в небо на хмарі, а їхні вороги дивилися на них.
066	REV	011	013	Тієї ж миті стався сильний землетрус – і десята частина міста завалилася. І загинули від землетрусу сім тисяч людей, а інші жахнулися й віддали славу Богу неба.
066	REV	011	014	Пройшло друге горе, але скоро настане третє.
066	REV	011	015	Сьомий ангел засурмив, і на небі пролунали гучні голоси, які казали: «Царство світу стало [Царством] нашого Господа та Його Христа! Він буде царювати навіки-віків!»
066	REV	011	016	І двадцять чотири старці, що сиділи на своїх престолах перед Богом, упали долілиць і поклонилися Богові,
066	REV	011	017	кажучи: «Ми дякуємо Тобі, Господи Боже Вседержителю, Той, Хто є і Хто був, бо Ти взяв Свою велику силу й почав царювати.
066	REV	011	018	Народи розлютилися, але Твій гнів прийшов. Настав час судити померлих і нагородити Твоїх рабів, пророків і святих, які шанують Твоє ім’я, малих та великих, і знищити тих, хто руйнує землю».
066	REV	011	019	Потім був відкритий Божий Храм на небі, і в Храмі було видно ковчег Його завіту. І спалахнули блискавки, пролунали голоси та громи, стався землетрус та сильний град.
066	REV	012	001	Велике знамення з’явилось на небі: жінка, зодягнена в сонце, яка [мала] місяць під ногами, а на її голові був вінок із дванадцяти зірок.
066	REV	012	002	Вона була вагітна та кричала від болю, бо терпіла вже муки народження.
066	REV	012	003	Потім на небі з’явилося ще одне знамення: величезний червоний дракон із сімома головами, десятьма рогами та сімома коронами на головах.
066	REV	012	004	Його хвіст змів із неба третину зірок і кинув їх на землю. Дракон стояв перед жінкою, яка збиралася народити, щоб зжерти її дитину, коли вона народиться.
066	REV	012	005	[Жінка] народила сина, дитину чоловічої статі, яка «буде панувати над усіма народами залізним жезлом». Її дитя було взяте до Бога й до Його престолу.
066	REV	012	006	Жінка ж втекла в пустелю, до місця, підготовленого для неї Богом, щоб там про неї могли піклуватися тисячу двісті шістдесят днів.
066	REV	012	007	І сталася на небі війна. Михаїл та його ангели воювали проти дракона, а дракон та його ангели воювали [проти них].
066	REV	012	008	І не змогли вони перемогти, і втратили своє місце на небі.
066	REV	012	009	Великого дракона, давнього змія, якого називають дияволом або сатаною, що зводить увесь світ із дороги, було кинуто на землю разом із його ангелами.
066	REV	012	010	Тоді я почув гучний голос на небі, що казав: «Тепер прийшли спасіння та сила, Царство нашого Бога та влада Його Христа. Бо скинуто обвинувача наших братів, [скинуто] того, хто обвинувачував їх перед Богом вдень та вночі.
066	REV	012	011	Вони перемогли його через кров Агнця та через слово свого свідчення і не полюбили свого життя аж до смерті.
066	REV	012	012	Тому радійте, небеса і всі, хто живе в них! [Але] горе землі та морю, бо диявол зійшов до вас. Він сповнений великої люті, бо він знає, що має обмаль часу».
066	REV	012	013	Коли дракон побачив, що його кинули на землю, він почав переслідувати жінку, яка народила хлопчика.
066	REV	012	014	Але жінці були дані два великі орлині крила, щоб вона могла полетіти в пустелю, до місця, [підготовленого] для неї. Там, де про неї піклуватимуться три з половиною роки, далеко від змія.
066	REV	012	015	Тоді змій зі свого рота випустив воду, наче річку, щоб змити її потоком.
066	REV	012	016	Але земля допомогла жінці: відкривши рота, вона проковтнула річку, яку дракон випустив зі свого рота.
066	REV	012	017	Тоді дракон розлютився на жінку й пішов воювати проти решти її нащадків – тих, хто виконує Божі заповіді й дотримується свідчення Ісуса.
066	REV	013	001	Потім [дракон] став на березі моря. І я побачив звіра, що виходив із моря. Він мав десять рогів і сім голів, на своїх рогах він мав десять корон, і на кожній голові було богохульне ім’я.
066	REV	013	002	Звір, якого я бачив, був подібний до леопарда, однак його ноги були, як у ведмедя, а паща – як у лева. Дракон дав [звірові] свою силу, свій престол і велику владу.
066	REV	013	003	Одна з голів [звіра] мала начебто смертельну рану, але ця рана була загоєна. І вся земля була вражена та пішла за звіром.
066	REV	013	004	Люди поклонялися дракону, бо він дав владу звіру, а також поклонялися звіру, кажучи: «Хто подібний до звіра? Хто може вести війну проти нього?»
066	REV	013	005	[Звіру] було дано уста, щоб вимовляти зухвалі й богохульні слова, і владу діяти протягом сорока двох місяців.
066	REV	013	006	Він відкрив свої уста, щоб богохульствувати проти Бога, проти Його імені, Його Оселі та тих, хто живе на небі.
066	REV	013	007	Йому було дано вести війну проти святих і перемогти їх. [Також] йому було надано владу над кожним племенем, народом, мовою та нацією.
066	REV	013	008	Усі жителі землі поклонятимуться [звіру] – усі, чиї імена не записані від створення світу в книзі життя Агнця, Який був убитий.
066	REV	013	009	Хто має вуха, нехай почує!
066	REV	013	010	«Якщо комусь [призначено піти] в полон, у полон піде. Якщо комусь [призначено] померти від меча, від меча помре». У цьому терпіння та віра святих.
066	REV	013	011	Потім я побачив другого звіра, який виходив із землі. Він мав два роги, як у ягняти, але говорив, як дракон.
066	REV	013	012	Він послуговувався усією владою першого звіра й діяв від його імені. Він змусив землю та її мешканців поклонятися першому звіру, смертельна рана якого була загоєна.
066	REV	013	013	Він робив великі знамення, навіть вогонь із неба зводив на землю перед людьми.
066	REV	013	014	[Другий звір] вводив в оману жителів землі через знамення, які йому було дано робити від імені першого звіра. Він наказав жителям землі зробити образ звіра, який був поранений мечем, [але] залишився живим.
066	REV	013	015	Йому було дано вдихнути духа в образ [першого] звіра, щоб образ говорив і робив так, аби той, хто не поклониться образу звіра, був убитий.
066	REV	013	016	Він зробив так, щоб усім [людям] – великим і малим, багатим і бідним, вільним і рабам – був даний знак на їхніх правицях або на чолах,
066	REV	013	017	щоб ніхто не міг ні купувати, ні продавати, крім того, хто має цей знак – ім’я звіра або число його імені.
066	REV	013	018	У цьому мудрість. Хто має розум, нехай вирахує число звіра, адже це людське число. Його число шістсот шістдесят шість.
066	REV	014	001	Потім я подивився, і ось переді мною Агнець. Він стояв на горі Сіон, і з Ним – сто сорок чотири тисячі, у яких на чолі написане Його ім’я та ім’я Його Отця.
066	REV	014	002	І я почув голос із неба, наче гуркіт бурхливих вод і наче гучний грім. Голос, який я почув, був схожий на звучання арф, на яких грають арфісти.
066	REV	014	003	Вони заспівали нову пісню перед престолом і перед чотирма живими істотами та старцями. Ніхто не міг вивчити тієї пісні, окрім ста сорока чотирьох тисяч викуплених із землі.
066	REV	014	004	Це ті, хто не опоганився жінками, залишившись незайманими. Вони йдуть за Агнцем, куди б Він не пішов. Вони були викуплені від людства – як первісні плоди Богові та Агнцю.
066	REV	014	005	В їхніх устах не було знайдено брехні. Вони – непорочні.
066	REV	014	006	Потім я побачив іншого ангела, який летів посеред неба. Він мав проголосити вічну Добру Звістку тим, хто живе на землі: кожній нації, племені, мові та народу.
066	REV	014	007	Він сказав гучним голосом: «Бійтеся Бога й віддайте Йому славу, бо прийшов час Його суду. Поклоніться Тому, Хто створив небо, землю, море та джерела вод!»
066	REV	014	008	За ним слідував інший ангел, кажучи: «Упав! Упав Великий Вавилон! Він напоїв усі народи вином своєї статевої розпусти».
066	REV	014	009	Третій ангел слідував за ними, кажучи гучним голосом: «Якщо хтось поклоняється звіру та його образу й отримує його знак на чоло або руку,
066	REV	014	010	той буде пити нерозведене вино Божого гніву, приготовлене в чаші Його гніву. Він буде мучитися у вогні та сірці перед святими ангелами й Агнцем.
066	REV	014	011	І дим їхнього страждання буде підійматися навіки-віків. Не буде спокою ні вдень, ні вночі для тих, хто поклоняється звіру та його образу, або для тих, хто отримує знак його імені».
066	REV	014	012	У цьому терпіння святих, які виконують заповіді Божі й [залишаються] вірними Ісусу.
066	REV	014	013	Потім я почув голос із неба, який сказав: «Напиши це: блаженні мертві, які відтепер помирають у Господі!». «Так, – каже Дух, – вони відпочинуть від своєї праці, бо їхні діла йдуть за ними».
066	REV	014	014	Тоді я подивився, і ось [переді мною] була біла хмара, а на хмарі сидів Хтось, подібний до Сина Людського. На голові Він мав золоту корону, а в руці – гострий серп.
066	REV	014	015	І ще один ангел вийшов із Храму й гучним голосом промовив до Того, Хто сидів на хмарі: «Візьми Свій серп і жни, бо прийшов час жнив і врожай землі дозрів».
066	REV	014	016	І Той, Хто сидів на хмарі, кинув Свого серпа на землю, і врожай на землі був зібраний.
066	REV	014	017	Потім інший ангел вийшов із Храму на небі, і він теж мав гострий серп.
066	REV	014	018	І ще один ангел, який мав владу над вогнем, вийшов від жертовника й гучним голосом промовив до того, що мав гострий серп: «Надішли свій гострий серп і збери грона винограду на землі, бо його виноград дозрів».
066	REV	014	019	Ангел кинув свого серпа на землю й, зібравши виноград, вкинув його до великої давильні Божого гніву.
066	REV	014	020	[Виноград] було почавлено в давильні за містом. З неї потекла кров, яка піднялася аж по вудила коней і розлилась на тисячу шістсот стадіїв.
066	REV	015	001	Я побачив на небі ще одне велике й дивовижне знамення: сім ангелів із сімома останніми карами, бо ними закінчується Божий гнів.
066	REV	015	002	І я побачив щось схоже на скляне море, змішане з вогнем, і тих, хто переміг звіра, його образ та число його імені. Вони стояли біля моря й тримали Божі арфи.
066	REV	015	003	Вони співали пісню раба Божого Мойсея та Агнця, кажучи: «Великі та дивовижні діла Твої, Господи Боже, Вседержителю! Праведні та правдиві шляхи Твої, Царю народів!
066	REV	015	004	Хто не боятиметься Тебе, Господи, і не принесе слави Твоєму імені? Бо Ти один святий. Усі народи прийдуть і поклонятимуться перед Тобою, бо відкрились Твої праведні вчинки!»
066	REV	015	005	Після цього я подивився й побачив на небі відкритий Храм – Оселю одкровення.
066	REV	015	006	Із Храму вийшли сім ангелів із сімома карами. Вони були одягнені в чистий блискучий льняний [одяг] і були оперезані на грудях золотими поясами.
066	REV	015	007	Тоді одна з чотирьох живих істот дала семи ангелам сім золотих чаш, наповнених гнівом Бога, Який живе навіки-віків.
066	REV	015	008	І Храм наповнився димом від слави Божої та від Його сили, і ніхто не міг увійти до Храму, поки не буде закінчено сім кар сімох ангелів.
066	REV	016	001	Тоді я почув гучний голос із Храму, який казав семи ангелам: «Ідіть та вилийте на землю сім чаш Божого гніву».
066	REV	016	002	Перший [ангел] пішов і вилив свою чашу на землю, і з’явилися болючі вирази та жахливі гнійні рани в людей, які мали знак звіра й поклонялися його образу.
066	REV	016	003	Другий [ангел] вилив свою чашу на море, і воно стало наче кров мерця, і все живе в морі загинуло.
066	REV	016	004	Третій [ангел] вилив свою чашу на річки та джерела води, і вони стали кров’ю.
066	REV	016	005	Тоді я почув ангела вод, що казав: «Праведний Ти, Хто є і Хто був, Святий Ти, бо так присудив.
066	REV	016	006	Адже вони пролили кров святих та пророків, і Ти дав їм пити кров. Вони варті [цього]!»
066	REV	016	007	І я почув вівтар, що казав: «Так, Господи Боже, Вседержителю, правдиві й справедливі Твої суди!»
066	REV	016	008	Четвертий [ангел] вилив свою чашу на сонце, і йому дозволено було палити людей вогнем.
066	REV	016	009	І велика спека обпалювала людей, так що вони зневажали ім’я Бога, Який має владу над цими карами, але вони не покаялись і не прославили Його.
066	REV	016	010	П’ятий [ангел] вилив свою чашу на престол звіра, і його царство занурилось у темряву. [Люди] від болю кусали свої язики
066	REV	016	011	й зневажали Бога небесного через їхні болі та рани, але вони не покаялись у своїх ділах.
066	REV	016	012	Шостий [ангел] вилив свою чашу на велику річку Євфрат, і вода її висохла, щоб підготувати шлях царям зі Сходу.
066	REV	016	013	Потім я побачив, як із пащі дракона, з пащі звіра та з уст лжепророка вийшли три нечисті духи, схожі на жаб.
066	REV	016	014	Це демонічні духи, які роблять знамення, вони виходять до царів усього світу, щоб зібрати їх для битви у великий День Бога Вседержителя.
066	REV	016	015	«Ось Я приходжу, як злодій! Блаженний той, хто пильнує й зберігає свій одяг, щоб не ходити оголеним і щоб [люди] не бачили його сорому».
066	REV	016	016	Потім [нечисті духи] зібрали [царів] на місце, яке єврейською називається Армагеддон.
066	REV	016	017	Сьомий [ангел] вилив свою чашу в повітря, і з Храму від престолу пролунав гучний голос, що казав: «Звершилося!»
066	REV	016	018	Потім спалахнули блискавки, пролунали голоси та громи й стався великий землетрус. Такого землетрусу не було відтоді, як людство [живе] на землі, настільки сильним був землетрус.
066	REV	016	019	Велике місто розділилося на три частини, і міста народів розпалися. Бог згадав великий Вавилон і дав йому чашу, наповнену вином Його лютого гніву.
066	REV	016	020	Кожен острів утік, і гір неможливо було знайти.
066	REV	016	021	Величезний град, завбільшки з талант, падав із неба на людей. І вони зневажали Бога через кару градом, бо кара була дуже велика.
066	REV	017	001	Один із семи ангелів, що мали сім чаш, прийшов і сказав мені: «Прийди, я покажу тобі покарання великої розпусниці, яка сидить над багатьма водами.
066	REV	017	002	З нею земні царі чинили статеву розпусту, а жителі землі впивалися вином її розпусти».
066	REV	017	003	Тоді [ангел] переніс мене в Дусі у пустелю. [Там] я побачив жінку, що сиділа на багряному звірі, який увесь був покритий богохульними іменами; він мав сім голів і десять рогів.
066	REV	017	004	Жінка була одягнена в порфіру та багряницю й була прикрашена золотом, дорогоцінними каменями та перлами. У своїй руці вона тримала золоту чашу, наповнену мерзотами та нечистотою її розпусти.
066	REV	017	005	На чолі було написане ім’я, таємниця: великий вавилон – мати розпусниць і мерзот землі.
066	REV	017	006	І я побачив, що жінка була п’яна від крові святих та від крові свідків Ісуса. Побачивши її, я був дуже здивований.
066	REV	017	007	Тоді ангел сказав мені: «Чому ти дивуєшся? Я скажу тобі таємницю жінки та звіра, який її носить і має сім голів і десять рогів.
066	REV	017	008	Звір, якого ти бачив, був, а [зараз] його немає. Він вийде з безодні й піде на загибель. Мешканці землі, імена яких не були записані в книзі життя від створення світу, будуть здивовані, коли побачать звіра, бо колись він був, а [зараз] його немає, але він прийде».
066	REV	017	009	«У цьому розум і мудрість. Сім голів – це сім пагорбів, на яких сидить жінка. Це також і сім царів.
066	REV	017	010	П’ятеро впали, один є, інший ще не прийшов; але коли він прийде, то він залишиться ненадовго.
066	REV	017	011	Звір, який був, а зараз його немає, – восьмий. Він належить до семи й іде до загибелі.
066	REV	017	012	Десять рогів, які ти бачив, – це десять царів, які ще не отримали царства. Але вони отримають царську владу на одну годину разом зі звіром.
066	REV	017	013	Вони мають одну мету і віддають свою силу й владу звіру.
066	REV	017	014	Вони будуть вести війну проти Агнця, але Агнець переможе їх, бо Він є Цар царів і Володар володарів. І разом із Ним будуть Його покликані, обрані та вірні».
066	REV	017	015	Тоді [ангел] сказав мені: «Води, які ти бачив там, де сидить розпусниця, – це люди, народи, нації та мови.
066	REV	017	016	Звір та десять рогів, які ти бачив, зненавидять розпусницю. Вони спустошать її, залишать голою, з’їдять її тіло та спалять у вогні.
066	REV	017	017	Тому що Бог вклав у їхні серця виконати Його мету, передати звірові їхнє царство, доки не здійсняться слова Божі.
066	REV	017	018	Жінка, яку ти бачив, – це велике місто, яке панує над земними царями».
066	REV	018	001	Після цього я побачив іншого ангела, що спускався з неба. Він мав велику владу, і земля була осяяна його славою.
066	REV	018	002	Він закричав могутнім голосом: «„Упала! Упала велика [розпусниця] Вавилон!“ Вона стала оселею для демонів, притулком для всякого нечистого духа, притулком для всякого нечистого птаха і притулком для кожної нечистої та огидної тварини.
066	REV	018	003	Вона напоїла всі народи вином своєї статевої розпусти. Царі землі вчинили з нею розпусту, і земні купці розбагатіли від її великої розкоші».
066	REV	018	004	Тоді я почув інший голос із неба, який казав: «„Вийди з неї, Мій народе“, щоб не бути співучасником в її гріхах і не отримати її покарання;
066	REV	018	005	бо її гріхи сягають неба і Бог згадав про її злочини.
066	REV	018	006	Відплатіть їй, як вона відплатила [іншим], удвічі відплатіть їй за її діла. І в чаші, в якій вона змішувала [вам вино], змішайте їй удвічі.
066	REV	018	007	Дайте їй стільки страждання й скорботи, скільки вона славилася й жила в розкоші. Бо у своєму серці вона говорить: „Я сиджу як цариця, я не вдова й ніколи не побачу горя“.
066	REV	018	008	Тому одного дня прийдуть на неї покарання: смерть, скорбота й голод. Вона згорить у вогні, бо могутній Господь Бог, Який осудить її».
066	REV	018	009	Коли земні царі, які чинили з нею розпусту та розкошували з нею, побачать дим її горіння, вони будуть плакати й сумувати за нею.
066	REV	018	010	Злякавшись її страждання, вони стоятимуть далеко й кричатимуть: «Горе! Горе тобі, велике місто! Могутнє місто Вавилон! За одну годину прийшов твій суд!»
066	REV	018	011	Земні купці будуть плакати та сумувати за нею, бо ніхто більше не купує їхніх товарів:
066	REV	018	012	товарів із золота, срібла, дорогоцінного каміння, перлин, тонкого льняного полотна, порфіри, шовку й багряної тканини, усякого пахучого дерева, усяких речей зі слонової кістки, посуду з дорогих дерев, бронзи, заліза та мармуру,
066	REV	018	013	[а також] корицю, прянощі, пахощі, мир, ладан, вино, оливкову олію, борошно, пшеницю, худобу, овець, коней, колісниць, рабів та людських душ.
066	REV	018	014	Плоди, яких прагнула твоя душа, відійшли від тебе. Уся розкіш і блискучість втрачена, і ніколи вже не знайдеш їх.
066	REV	018	015	Купці, які торгували цим товаром й збагатилися від неї, стануть здалека, перелякані її стражданнями. Вони будуть плакати й сумувати
066	REV	018	016	кажучи: «Горе! Горе [тобі], велике місто, одягнене в тонке льняне полотно, порфіру та багряницю, прикрашене золотом, дорогоцінним камінням і перлами!
066	REV	018	017	Бо за одну годину таке велике багатство було зруйноване!» Кожен керманич, усі, хто подорожує на кораблі, моряки та всі, хто заробляє на життя з моря, стояли здалека.
066	REV	018	018	Вони бачили дим пожежі й казали: «Чи було колись таке велике місто, як це?»
066	REV	018	019	Вони посипали свої голови порохом, плакали, ридали й кричали: «Горе! Горе [тобі], велике місто, де всі, хто мав кораблі на морі, збагатилися завдяки його багатству, бо за одну годину його було знищено!
066	REV	018	020	Радійте з цього, небеса, святі, апостоли й пророки! Адже Бог засудив її за те, що вона зробила з вами».
066	REV	018	021	Тоді могутній ангел підняв великий, наче жорно, камінь і кинув у море, кажучи: «Так стрімко буде викинуте велике місто Вавилон, і вже ніколи більше його не буде.
066	REV	018	022	Звуку арфістів та співаків, дударів та сурмачів більше ніколи не можна буде почути в тобі. І вже не буде в тобі жодного ремісника, жодного ремесла ніколи вже в тобі не знайдеться. І звуку від жорен вже не буде чутно в тобі.
066	REV	018	023	Уже ніколи не засяє в тобі світло світильника, не пролунає голос нареченого чи нареченої. Твої купці були вельможами землі, бо твоїм чаклунством усі народи були введені в оману.
066	REV	018	024	І в ньому була знайдена кров пророків, святих і всіх, хто був убитий на землі».
066	REV	019	001	Після цього я почув на небі наче гучний голос великого натовпу. Вони вигукували: «Алілуя! Спасіння, слава й сила [належать] нашому Богу,
066	REV	019	002	бо істинні та справедливі Його суди. Він засудив велику розпусницю, яка зіпсувала землю своєю розпустою. Він помстився за кров Своїх рабів, [пролиту] її руками».
066	REV	019	003	І вони закричали вдруге: «Алілуя! Дим від неї підіймається навіки-віків!»
066	REV	019	004	Двадцять чотири старці та чотири живі істоти впали, поклонилися Богу, Який сидів на престолі, і сказали: «Амінь! Алілуя!»
066	REV	019	005	Потім від престолу пролунав голос, який казав: «Хваліть нашого Бога, усі Його раби, усі, хто боїться Його, малі та великі!»
066	REV	019	006	І я почув, наче голос великого натовпу, наче гуркіт бурхливих вод і наче гучні громи, які казали: «Алілуя! Бо зацарював наш Господь Бог Вседержитель.
066	REV	019	007	Радіймо й веселімося! Віддаймо Йому славу! Адже прийшло весілля Агнця і Його наречена вже приготувалася.
066	REV	019	008	І дано їй одягнутися в одяг із тонкого льону, чистий та світлий». (Бо тонкий льон означає праведність святих.)
066	REV	019	009	Тоді [ангел] сказав мені: «Напиши [це]: блаженні покликані на весільну вечерю Агнця!» І додав: «Це істинні слова Бога».
066	REV	019	010	Тоді я впав до його ніг, щоб поклонитися йому. Але він сказав мені: «Дивись, не [роби цього]! Я такий же служитель, як і ти та твої брати, які дотримуються свідчення Ісуса. Богові поклоняйся! Бо свідчення Ісуса – це Дух пророцтва».
066	REV	019	011	Я побачив відкрите небо, і ось [там був] білий кінь, і на ньому був Вершник, Якого називають Вірним і Правдивим. Він справедливо судить і воює.
066	REV	019	012	Його очі немов вогняне полум’я, а на голові багато вінців. Він має написане ім’я, якого ніхто не знає, крім Нього Самого.
066	REV	019	013	Він одягнений в одежу, змочену в крові, Його ім’я – Слово Боже.
066	REV	019	014	Слідом за Ним верхи на білих конях їдуть небесні війська, одягнені в тонкий льон, білий і чистий.
066	REV	019	015	З Його вуст виходить гострий меч, щоб ним уражати народи. Він буде правити ними залізним жезлом і розчавить у давильні вино люті й гніву Бога Вседержителя.
066	REV	019	016	На Його одязі та на стегні було написано ім’я: цар царів і володар володарів.
066	REV	019	017	І я побачив ангела, що стояв на сонці й кричав гучним голосом до всіх птахів, що літали серед неба: «Прийдіть, зберіться разом на велику вечерю Божу,
066	REV	019	018	щоб їсти тіла царів, полководців та могутніх, тіла коней та їхніх вершників і тіла всіх вільних та рабів, великих та малих».
066	REV	019	019	Тоді я побачив звіра, земних царів та їхні війська, що зібралися разом, щоб вести війну проти Вершника на коні та Його війська.
066	REV	019	020	Але звіра було схоплено, а разом із ним і лжепророка, що робив перед ним знамення, якими обманював тих, хто отримав знак звіра й поклонявся його образу. Обох живими кинули у вогняне озеро, що горить сіркою.
066	REV	019	021	А інші були вбиті мечем, що виходив з уст Вершника на коні, і всі птахи наїлися їхніми тілами.
066	REV	020	001	І я побачив ангела, що спускався з неба, маючи в руці ключ від безодні й великий ланцюг.
066	REV	020	002	Він схопив дракона, стародавнього змія, який є дияволом та сатаною, і зв’язав його на тисячу років.
066	REV	020	003	Він кинув його в безодню, замкнув і запечатав над ним [вхід], щоб більше не обманював народи, поки не закінчиться тисяча років. Після цього він має бути звільнений на короткий час.
066	REV	020	004	І я побачив престоли й тих, хто сидів на них, їм була дана [влада] судити. Це душі тих, хто був обезголовлений за свідчення про Ісуса та за Слово Боже. Вони не поклонилися ні звіру, ні його образу й не отримали його знака на чоло чи руку. Вони ожили й царювали з Христом тисячу років.
066	REV	020	005	(Інші мертві не ожили, поки не закінчилася тисяча років.) Це перше воскресіння.
066	REV	020	006	Блаженні та святі [всі], хто має частку в першому воскресінні. Друга смерть не має над ними влади, але вони будуть священниками Бога та Христа й царюватимуть із Ним тисячу років.
066	REV	020	007	Коли тисяча років закінчиться, сатана буде звільнений зі своєї в’язниці.
066	REV	020	008	Він піде обманювати народи з чотирьох сторін світу, Гога й Магога, щоб зібрати їх для війни. Число їх буде як пісок на березі моря.
066	REV	020	009	Вони піднялися по [всій] землі й оточили табір святих та улюблене місто. Але зійшов вогонь із неба й пожер їх.
066	REV	020	010	А диявола, який їх обманув, було кинуто у вогняне й сірчане озеро, де вже були звір і лжепророк. Вони будуть мучитися день і ніч навіки-віків.
066	REV	020	011	Потім я побачив великий білий престол і Того, Хто сидів на ньому. Земля та небо втекли від Його присутності, бо не знайшлося для них місця.
066	REV	020	012	І я побачив мертвих, великих і малих, що стояли перед престолом. Були розгорнуті книги; і була розгорнута іще одна книга, яка є [книгою] життя. Загиблих судили за їхніми вчинками згідно з тим, що записано в книгах.
066	REV	020	013	Море віддало мертвих, що були в ньому, а смерть та царство мертвих – тих, що були в них, і кожного судили за його вчинками.
066	REV	020	014	Потім смерть і царство мертвих були кинуті у вогняне озеро. Вогняне озеро – це друга смерть.
066	REV	020	015	І той, кого не було знайдено записаним у книзі життя, був укинутий у вогняне озеро.
066	REV	021	001	Потім я побачив «нове небо та нову землю», бо перше небо та перша земля проминули, і моря вже не було.
066	REV	021	002	Я побачив святе місто, новий Єрусалим, що сходив із неба від Бога, підготовлений як наречена, прикрашена для свого чоловіка.
066	REV	021	003	І я почув від престолу гучний голос, який казав: «Ось Оселя Бога [тепер] з людьми, і Він житиме з ними. Вони будуть Його народом, і Сам Бог буде з ними їхнім Богом.
066	REV	021	004	Він витре кожну сльозу з їхніх очей. Більше не буде смерті, жалоби, плачу чи болю, бо колишнє минуло».
066	REV	021	005	Той, Хто сидів на престолі, сказав: «Ось Я творю все нове!» І додав: «Запиши [це], бо ці слова надійні й правдиві».
066	REV	021	006	Він сказав мені: «Звершилося. Я – Альфа і Омега, Початок і Кінець. Спраглому дам пити даром з джерела живої води.
066	REV	021	007	Хто переможе, успадкує це [все], і Я буду його Богом, а він буде Мені сином.
066	REV	021	008	Що ж до боягузів, невірних, мерзотників, убивць, розпусників, чаклунів, ідолопоклонників та всіх брехунів, то їхня частка – вогняне й сірчане озеро. Це є друга смерть».
066	REV	021	009	Один із семи ангелів, у котрих було сім чаш, наповнених сімома останніми карами, прийшов і сказав мені: «Прийди, я покажу тобі наречену, дружину Агнця».
066	REV	021	010	І він переніс мене в Дусі на велику й високу гору та показав мені святе місто Єрусалим, що сходило з неба від Бога.
066	REV	021	011	Воно мало Божу славу, а його сяйво було схоже на дорогоцінний камінь, наче камінь яшми, прозорий, мов кришталь.
066	REV	021	012	Він мав велику й високу стіну з дванадцятьма воротами та з дванадцятьма ангелами біля воріт. На [воротах] були написані імена дванадцяти племен Ізраїля.
066	REV	021	013	Три брами були на сході, три – на півночі, три – на півдні й три – на заході.
066	REV	021	014	Стіна міста мала дванадцять основ, і на них були імена дванадцяти апостолів Агнця.
066	REV	021	015	[Ангел], який розмовляв зі мною, мав золоту тростину, щоб виміряти місто, його брами та стіну.
066	REV	021	016	Місто було чотирикутне, його довжина була така ж, як ширина. Він виміряв місто тростиною [і виявив, що воно має] дванадцять тисяч стадіїв. Його довжина, широта й висота – однакові.
066	REV	021	017	Він виміряв і стіну, і вона мала сто сорок чотири лікті за людською мірою, якою користувався ангел.
066	REV	021	018	Стіна [міста] була збудована з яшми, а [саме] місто – з чистого, як прозоре скло, золота.
066	REV	021	019	Основи міських стін були прикрашені різними видами дорогоцінного каменю. Перший був із яшми, другий – із сапфіру, третій – з агата, четвертий – зі смарагду,
066	REV	021	020	п’ятий – з оніксу, шостий – з рубіна, сьомий – з хризоліту, восьмий – з берилу, дев’ятий – з топазу, десятий – з бірюзи, одинадцятий – з гіацинту й дванадцятий – з аметисту.
066	REV	021	021	Дванадцять воріт були дванадцятьма перлинами, кожні ворота були з однієї перлини. Велика вулиця міста була з чистого золота, як прозоре скло.
066	REV	021	022	Я не бачив у місті храму, бо його Храм – це Господь Бог Вседержитель і Агнець.
066	REV	021	023	Місто не потребує сонця чи місяця, щоб світили в ньому, бо слава Божа освітлює його, а Агнець – його світильник.
066	REV	021	024	Народи будуть ходити в його світлі, і земні царі приноситимуть туди свою славу.
066	REV	021	025	Його ворота ніколи не будуть зачинені вдень, а ночі там не буде.
066	REV	021	026	І принесуть до нього славу й честь народів.
066	REV	021	027	У нього не ввійде ніщо нечисте і той, хто чинить ганебне та обманює, а лише той, хто записаний в книзі життя Агнця.
066	REV	022	001	Тоді [ангел] показав мені річку води життя, прозору, як кришталь, що, витікаючи з престолу Бога та Агнця,
066	REV	022	002	[текла] посеред головної вулиці міста. По обидва береги річки росте дерево життя, що приносить врожай дванадцять разів на рік, щомісяця даючи свій плід. А листя дерева служить для зцілення народів.
066	REV	022	003	І не буде більше ніякого прокляття. Престол Бога та Агнця буде в місті, і Його раби служитимуть Йому.
066	REV	022	004	Вони будуть бачити Його обличчя й [матимуть] на чолах Його ім’я
066	REV	022	005	Ночі більше не буде, і не матимуть потреби у світильнику чи у світлі сонця, бо Господь Бог буде світити над ними. І вони царюватимуть навіки-віків.
066	REV	022	006	[Ангел] сказав мені: «Ці слова вірні й правдиві. Господь Бог, Який надихає пророків, послав Свого ангела показати своїм рабам те, що незабаром має відбутися».
066	REV	022	007	«Ось Я скоро прийду! Блаженний той, хто дотримується слів пророцтва, [записаних] у цій книзі».
066	REV	022	008	Я, Іван, усе це чув і бачив. І, почувши й побачивши це, я впав до ніг ангела, який все мені показував, щоб поклонитись.
066	REV	022	009	Але він сказав мені: «Дивись, не [роби цього]! Я такий же служитель, як і ти, твої брати-пророки та [всі], хто дотримується слів цієї книги. Богові поклоняйся!»
066	REV	022	010	Потім він сказав мені: «Не запечатуй слів пророцтва цієї книги, бо час уже близький.
066	REV	022	011	Неправедний хай і далі чинить неправду, нечестивий хай продовжує осквернятися, праведний хай і надалі живе праведно, а святий нехай освячується».
066	REV	022	012	«Ось Я скоро прийду! Моя винагорода зі Мною, і Я віддам кожному згідно з його вчинками.
066	REV	022	013	Я – Альфа і Омега, Перший і Останній, Початок і Кінець.
066	REV	022	014	Блаженні ті, хто омиває свій одяг, щоб мати право [споживати плоди] з дерева життя й увійти в місто через ворота.
066	REV	022	015	Зовні – пси, чаклуни, розпусники, убивці, ідолопоклонники та всі, хто любить і чинить неправду.
066	REV	022	016	Я, Ісус, послав Свого ангела, щоб він дав це свідчення для церков. Я – корінь і нащадок Давида, яскрава ранкова зоря».
066	REV	022	017	Дух і наречена кажуть: «Прийди!» І нехай той, хто чує, скаже: «Прийди!» І спраглий нехай прийде, і той, хто бажає, нехай візьме даром воду життя.
066	REV	022	018	Я свідчу кожному, хто чує слова пророцтва цієї книги, якщо хтось додасть до них щось, Бог додасть йому покарання, описані в цій книзі.
066	REV	022	019	І якщо хтось відійме слова з цієї книги пророцтва, Бог забере в нього частку в дереві життя та у святому місті, про які написано в цій книзі.
066	REV	022	020	Той, Хто свідчить про це, говорить: «Так, Я скоро прийду». Амінь! Прийди, Господи Ісусе!
066	REV	022	021	Благодать Господа Ісуса нехай буде з усіма. Амінь.