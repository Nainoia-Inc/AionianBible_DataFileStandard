# File Name: Holy-Bible---Chamorro---Chamorro-Gospels-Acts-and-Psalms---Standard-Edition.noia
# File Size: 912761      
# File Date: 12/12/2025 23:46:39
# File Purpose: Supporting resource for the Aionian Bible project
# File Location: https://resources.AionianBible.org
# File Copyright: Creative Commons Attribution 4.0 International, 2018-2025
# File Generator: ABCMS (alpha)
# File Accuracy: Contact publisher with corrections to file format or content
# Publisher Name: Nainoia Inc
# Publisher Contact: https://www.AionianBible.org/Publisher
# Publisher Mission: https://www.AionianBible.org/Preface
# Publisher Website: https://NAINOIA-INC.signedon.net
# Publisher Facebook: https://www.Facebook.com/AionianBible
# Bible Name: Y Cuatro Ebangelio Sija Yan Y Checho Y Apostoles Yan Y Salmo Sija
# Bible Name English: Chamorro Gospels, Acts, Psalms
# Bible Language: Chamorro
# Bible Language English: Chamorro
# Bible Copyright Format: Creative Commons Attribution 4.0 International, 2018-2025
# Bible Copyright Text: Public Domain
# Bible Source: American Bible Society
# Bible Source Version: 12/12/2025
# Bible Source Link: https://ebible.org/details.php?id=cha
# Bible Source Year: 1908
# Bible Format: Standard formatting without annotation
#
INDEX	BOOK	CHAPTER	VERSE	TEXT
#
# BOOK	019	PSA	Psalms	Y Salmo Sija
019	PSA	001	001	DICHOSO y taotao, ni ti mamomocat gui pinagat y manaelaye, ni y ti sumasaga gui chalan manisao, ni y ti matatachong gui siyan ayo sija y manmanmofefea.
019	PSA	001	002	Lao guiya lay Jeova, ayo y minagofña, ya y layña jajaso, jaane yan puenge.
019	PSA	001	003	Ya taegüijeja y trongcon jayo ni y matanme gui oriyan sadog, ya guaja tinegchaña gui tiempoña, ya y jagonña ti umalayo; ya todo y finatinasña mumemegae.
019	PSA	001	004	Lao ti taegüine y manaelaye; lao parejo yan y paja ni y güinaefe ni y manglo.
019	PSA	001	005	Sa enao na ti mangajujulo y manaelaye gui sentensia; ni y manisao gui y inetnon manunas.
019	PSA	001	006	Sa si Jeova jatungo y chalan manunas: lao y chalan manaelaye ufanmalingo.
019	PSA	002	001	SA jafa na manlalalo y nasion sija, ya y taotao sija manmanjaso y banida?
019	PSA	002	002	Manotojgue y ray sija gui tano, ya y prinsipe sija manafaesen entalo sija contra si Jeova, yan contra y pinalaeña, ilegñija:
019	PSA	002	003	Nita yulang y guinideña, ya nasuja guiya jita y godeña.
019	PSA	002	004	Ya y sumasaga gui langet uchumachaleg: ya y Señot jamofefea sija.
019	PSA	002	005	Ayo nae cumuentos yan sija yan y linalaloña: ya y binibuña ninafañatsaga sija.
019	PSA	002	006	Lao guajo japolo y rayjo gui jilo Sion, gui santos na egsojo.
019	PSA	002	007	Guajo bae jusangan y tinagojo: si Jeova ilegña nu guajo: Lajijo jao; ya guajo julilis jao pago na jaane.
019	PSA	002	008	Gagaoyo ya guajo junaejao ni y nasion sija pot y erensiamo ya y uttimon patte y tano, uiyomo.
019	PSA	002	009	Ya unyulang sija ni y baran lulog; taegüije y bason y yero unyogyog sija.
019	PSA	002	010	Ya pago, tingo, O ray sija: resibe finanagüe, jamyo man jues gui tano.
019	PSA	002	011	Setbe si Jeova ni y minaañao, yan fanmagof ni minayengyong.
019	PSA	002	012	Chico y laje, no sea ulalálalo, ya unfanmalingo jamyo gui chalan, sa gusisija y linalaloña sinenggue. Mandichoso todos y umangoco sija guiya güiya.
019	PSA	003	001	JEOVA, jafa muna manlajyan y enimigujo! Megae mangajulo contra guajo.
019	PSA	003	002	Megae umaalog ni y antijo: Taya inayuda para güiya, gui as Yuus. (Sila)
019	PSA	003	003	Lao jago, O Jeova, jago y patang gui oriyajo; y minalagjo yan ayo ni y janacajulo y ilujo.
019	PSA	003	004	Ya y inagangjo juagang si Jeova, ya güiyaja umopeyo gui santos na ogsoña. (Sila)
019	PSA	003	005	Bae juason ya maegoyo; ya magmatayo; sa si Jeova gumuguutyo.
019	PSA	003	006	Ti maañaoyo nu y dies mit na taotao, ni y mapolo sija gui oriyajo contra guajo.
019	PSA	003	007	Cajulo, O Jeova; nalibre yo, O Yuusso: sa jago manalamen todo y enimigujo ni y guijadas; y nifen y manaelaye unyamag.
019	PSA	003	008	Gui as Jeova nae gaegue y satbasion: ya y taotaomo nae gaegue y bendisonmo. (Sila)
019	PSA	004	001	ANAE juagangjao, opeyo, O Yuus y tininasso: anae chatsagayo jago munadangculoyo: maase nu guajo ya jungog y tinaetaejo.
019	PSA	004	002	Jamyo, famaguon taotao, asta ñgaean nae innanalo y onraco gui minamajlao? Asta ñgaean yanmiyo y banida ya inaliligao y dinague? (Sila)
019	PSA	004	003	Tingoja, na si Jeova japolo apatte y deboto para güiya namaesa: si Jeova jajungog yo, anae juagang güe.
019	PSA	004	004	Fangalamten ya chatmiyo faniisao: fanmanjaso nu y corasonmiyo gui jilo camanmiyo, ya famacaca. (Sila)
019	PSA	004	005	Nae y tunas na inefresen ya angoco si Jeova.
019	PSA	004	006	Megae umaalog: Jaye ufanuejit jafa minauleg? Jatsa gui jilonmame, O Jeova, y minalag y matamo.
019	PSA	004	007	Jago numae minagof y corasonjo, megaeña qui uguaja sija anae umemegae y maeisñija yan y binoñija.
019	PSA	004	008	Ya y pas nae umason yo ya taegüijeja maegoyo: sa jagoja Jeova, unnasagayo seguro.
019	PSA	005	001	JUNGOG, O Jeova, y sinanganjo, ecungog y jinasoco.
019	PSA	005	002	Ecungog y vos y inagangjo, Ray jo, yan Yuusso: sa jago jutaetaetaye.
019	PSA	005	003	O Jeova, y egaan unjungog y vosso; y egaan juguaguato y tinaetaejo guiya jago, ya jubébela.
019	PSA	005	004	Sa ti jago na Yuus ni y gumaeya y tinaelaye: y taelaye ti usaga guiya jago.
019	PSA	005	005	Ti manasaga y mangaduco gui menan matamo: ya ti yamo todo y fumatitinas y taelaye.
019	PSA	005	006	Jago yumulang y manguecuentos mandague: ya y taotao cajâgâ yan y dinague, si Jeova jaguefchatlie.
019	PSA	005	007	Ya guajoja, yan y megagae y minaasemo, bae jalom gui guimamo: ya juadora anae juatan y santo templomo ni y ninamaañaomo.
019	PSA	005	008	O Jeova, esgaejonyo gui tininasmo, pot causa ya enimigujo; natunas gui menajo y chalanmo.
019	PSA	005	009	Sa taya finitme gui pachotñija; ya sanjalomñija senmanaelaye: naftan mababa y agagañija; yan y jilañija finande:
019	PSA	005	010	Condena sija, O Yuus, polo y ufamodong pot y pinagatñija: gui minegae y isaoñija nasuja sija sa managuaguat contra jago.
019	PSA	005	011	Nafanmagof todos y umangngocojao, polo para taejinecog ya ufanagang pot y minagofñija sa undefiende sija, polo ya ufanmagof ni jago, y gumaeya y naanmo.
019	PSA	005	012	Sa jago bumendise y manunas; O Jeova, parejoja yan un patang unpolo gui oriyaña y finaborese.
019	PSA	006	001	JEOVA chamoyo lumalalatde ni y binibumo: chamoyo cumastitiga nu y dangculo na linalalomo.
019	PSA	006	002	Gaease nu guajo, O Jeova, sa estagüe yo namasogsog: amte yo, O Jeova, sa y tolangjo esta mananatchatsaga.
019	PSA	006	003	Ya y antijo esta senchatsaga: Ya jago, O Jeova, asta ngaean?
019	PSA	006	004	Nanalo, O Jeova, nalibre y antijo: satbayo pot causa y minaasemo.
019	PSA	006	005	Sa y finatae nae taya jinaso guiya jago: ya y naftan nae jaye numannae jao grasias?
019	PSA	006	006	Yayasyo nu y todo y siningonjo: todo y puenge junamamaya y camajo ni lagojo: junafotgon y catreco nu y lagojo.
019	PSA	006	007	Y atadogjo esta magasta nu y pinite: ninafanbijo pot todo ayo y munachachatsaga yo.
019	PSA	006	008	Nafanjanao guiya guajo todo ayo y fumatitinas y taelaye: sa si Jeova jajungog y vos y casaojo.
019	PSA	006	009	Si Jeova jajungog y guinagaojo: si Jeova uresibe y tinaetaejo.
019	PSA	006	010	Manmamajlao ya ninafañatsaga megae, todo y enimigujo: sija manalo, sija manmamajlao gusise.
019	PSA	007	001	O Jeova, Yuusso, yya jago nae gaegue y inangococo: Satbayo todo gui pumetsisigue yo, ya nalibre yo.
019	PSA	007	002	Para chaña pumedasitos y antijo taegüije y leon, ni jayulang, anae taya jaye uninalibre.
019	PSA	007	003	O Jeova, Yuusso, yaguin jufatinas este: yaguin guaja gui canaejo taelaye;
019	PSA	007	004	Yan juapase taelaye y sumaga guiya guajo yan pas, (magajet na junalibre y pumetsisigue yo pot taya causa:)
019	PSA	007	005	Japetsisigue y enimigujo y antijo, ya jachule; magajet, na jagacha gui tano y jaanijo: ya y onraco japolo gui eda. (Sila)
019	PSA	007	006	Cajulo, O Jeova, yan y linalalomo; jatsa namaesa contra y binibon y munachachatsagayo: ya magmata pot guajo untago y sentensia.
019	PSA	007	007	Polo ya y inetnon taotao unineriyaye jao: ya gui san jiloñija natalo jao guato gui san jilo.
019	PSA	007	008	Si Jeova jajusga y taotao: jusgayo, O Jeova, taemanoja y tininasso: taemanoja y minaulegmo ni y gaegue guiya guajo.
019	PSA	007	009	Polo ya ujocog y taelayen manaelaye, lao nafitme y manunas: sa si Yuus, ni tinas, jachachague y corason yan y jinaso gui sanjalom.
019	PSA	007	010	Y patangjo gaegue gui as Yuus, güiya munalibre y manunas gui corason.
019	PSA	007	011	Si Yuus y tinas na jues: magajet na si Yuus lalalalo todo na jaane.
019	PSA	007	012	Yaguin y taotao ti jabira güe, güiya janamalagtos y espadaña: janaregla y atcosña ya janalisto.
019	PSA	007	013	Ya jafatinas para güiya y atmas y finatae: janafañila y flechaña.
019	PSA	007	014	Estagüe na uguaja piniten mañago tinaelaye: magajet na mapotgue y inacacha ya mañago dinague.
019	PSA	007	015	Jaguadog y tipo, ya janatadong: ya esta podong gui joyo na y finatinasñaja.
019	PSA	007	016	Polo ya y inacachaña ubira güi jilo y iluña: ya y binibuña upodong gui jilo cácagongña.
019	PSA	007	017	Bae junae si Jeova gracias taemanoja y tininasña: ya jucantaye ni y tinina y naan Jeova Gueftaquilo.
019	PSA	008	001	O Jeova, Señotmame, jafa muna mauleg y naanmo gui todo y tano: ni y unpolo y minalagmo gui jilo y langet.
019	PSA	008	002	Guinin pachot y mandiquique yan y mañususo nae unpolo y minetgot? Pot y enimigumo sija: sa para unnasuja y enimigo yan y umeemog.
019	PSA	008	003	Anae julie y langetmo, ni y checho y calolotmo, y pilan yan y pution, ni jago pumolo;
019	PSA	008	004	Jaye y taotao, para uguaja guiya güiya (jinaso) yan lajin taotao para ubinesita güe.
019	PSA	008	005	Sa unfatinas didide diquiqueña qui y angjeles, ya uncorona güe ni y minalag yan inenra.
019	PSA	008	006	Unnafanmagas todo ni checho y canaemo: todo unpolo gui papa y adengña.
019	PSA	008	007	Y quinilo yan y nobiyo todo ayo: taegüenaoja y gâgâ ni gaegue gui fangualuan.
019	PSA	008	008	Y pajaro gui langet, yan y güijan gui tase: ya jafaja ni manmalolofan gui chalan y tase.
019	PSA	008	009	O Jeova, Señotmame: jafa muna mauleg y naanmo gui todo y tano.
019	PSA	009	001	BAE junae grasias si Jeova contodo y corasonjo: bae jufanue todo ni ninamanman na chechomo.
019	PSA	009	002	Bae jumagof, ya unnasenmagofyo guiya jago: jucantaye ni y tinina y naanmo O jago Gueftaquilo.
019	PSA	009	003	Anae y enimiguja unnabira sija tate: manbasnag, ya manmalingo gui menamo.
019	PSA	009	004	Sa jago fumatinas y jinasoco yan y causaco: unfatachong gui trono, ya unjusga y tinas.
019	PSA	009	005	Guinin unlalatde y nasion sija, guinin unyulang y manaelaye, guinin unfunas y naanñija para siempre taejinecog.
019	PSA	009	006	Esta malachae y enimigo; esta mayulang para siempre: yan y siuda ni y inyilang, y jinasoñija manachamalingo yan sija.
019	PSA	009	007	Ya si Jeova sumaga calang ray para siempre, ya janalisto y tronuña para usentensia.
019	PSA	009	008	Ya güiya jumusga y tano ni tininas, ujajusga y taotao sija yan y minagajet.
019	PSA	009	009	Ya si Jeova locue y taquilo na tore para y manmachiguit, y taquilo na tore gui tiempon chinatsaga.
019	PSA	009	010	Ya jaangoco sija guiya jago y tumungo y naanmo; sa jago, Jeova, ti unyute ayo y umaliligao jao.
019	PSA	009	011	Cantaye si Jeova ni y tinina ni sumasaga gui Sion: namatungo gui entalo taotao sija y checoña.
019	PSA	009	012	Sa anae jacocobla y jâgâ jajaso sija: ya ti malefa ni inagang y mamoble.
019	PSA	009	013	Gaease nu guajo, O Jeova; atan y pinitejo ni jususungonja y chumatlie yo, jago y munacajulo yo gui pettan finatae:
019	PSA	009	014	Para jufamanue todo ni y tininamo gui trangcan y jagan Sion: ya umagof yo gui satbasionmo.
019	PSA	009	015	Unnafanmafondo y nasion gui joyo ni y finatinasñija: ya y casiyas nae ni janaaatog, y patasñija esta mangodon.
019	PSA	009	016	Si Jeova janamatungo güe ni y sentensia ni jafatinas; ya jalaso y taelaye ni y checho y canaena: (Jinaso, Sila)
019	PSA	009	017	Ufanmanalo guato y manaelaye gui sasalaguan: yan todo y taotao ni manmalefa as Yuus.
019	PSA	009	018	Sa ti para siempre umamalefanñaejon y nesesitao: ni y ninanggan y mamoble ufanmalingo para siempre.
019	PSA	009	019	Cajulo, O Jeova: chamo munamametgot y taotao: ya ufanmajusga y nasion gui menamo.
019	PSA	009	020	Polo, O Jeova, y minaañao guiya sija: polo ya utungo y nasion na sija taotaoja.
019	PSA	010	001	JAFA na tumojgue jao na chago, O Jeova? jafa na umatogjao gui tiempon chinatsaga.
019	PSA	010	002	Sa pot sobetbia y taelaye na japetsisigue y pebble; ufanmachule gui finababa y manmajajaso.
019	PSA	010	003	Sa enao mina jatunanmaesagüe y taelaye, ni y minalago y antiña: ya y manlagga jarechasa; junggan, jadespresia si Jeova.
019	PSA	010	004	Y taelaye pot y sobetbia y mataña, ilegña: ti jaaliligao si Yuus: Gui todo y jinasoña, jasangan: Taya Yuus.
019	PSA	010	005	Y chalanña chatsaga todo y tiempo; y juisiomo goschago gui linieña: ya todo y enimiguña, güiya jaguaefe sija.
019	PSA	010	006	Ilegña gui corasonña: Ti jucalamten: gui todo y generasion sija, ti jufalag y chinatsaga.
019	PSA	010	007	Y matdision bula y pachotña yan dinague yan chiniguit: y papa y jilaña inacacha yan tinaelaye.
019	PSA	010	008	Gaegue matatachong y lugat ti matungo gui sengsong: ya y umatog na lugat japupuno y taeisao: y atadogña manaatanja contra y pebble.
019	PSA	010	009	Jananangga gui lugat ti matungo, taegüije y leon gui liyangña: jananangga para ucone y pebble: jacone y pebble anae jayotte ni y lasoña.
019	PSA	010	010	Jacojajatgüe, janatunog, megae na manaeninasiña mamodong gui gaesisiña na iyoña.
019	PSA	010	011	Ylegña gui corasonña: Si Yuus esta malefa: janaatog y mataña; taya nae jalie.
019	PSA	010	012	Cajulo, O Jeova; O Yuus, jatsa y canaemo: chamo malelefa ni y mamoble.
019	PSA	010	013	Pot jafa jadespresia y taelaye si Yuus; ya ilegña gui corasonño: Jago ti ugagao.
019	PSA	010	014	Jago lumie: sa jago umatan y inacacha yan y minattrata, para uchule gui canaemo: yya jago nae mandaña y mamoble: y manaesaena, jago umayuyuda.
019	PSA	010	015	Yulang y canae y manaelaye: ya ayo y taelaye, aliligao jao y tinailayeña asta qui ti unsoda.
019	PSA	010	016	Si Jeova Ray na para taejinecog yan taejinecog: ya y nasion esta manmalachae gui tanoña.
019	PSA	010	017	Y minalago y manumitde jago jumungog, O Jeova: jago dumespopone y corasonñija, ungueguesecungog ni y talangamo:
019	PSA	010	018	Para unjusga y manaesaena yan y mamoble: para chamo tumatalo munamaañao y taotao gui tano.
019	PSA	011	001	AS Jeova nae juangocoyo: jafa na ilegmo ni antijo: Gupo gui egsomo calang pajaro?
019	PSA	011	002	Sa, estagüe, y manaelaye na jaaregla y atcos: jafamauleg y flecha gui taliña para uflecha gui jinemjom y manunas na corason.
019	PSA	011	003	Yaguin y plinanta sija esta mayulang: jafa siña y manunas ujafatinas.
019	PSA	011	004	Si Jeova gaegue gui santos na temploña; si Jeova, y tronuña gaegue gui langet; y atadogña manlilie yan y babaliña jachachague y famaguon y taotao.
019	PSA	011	005	Si Jeova jachachague y manunas: lao y manaelaye, ya y gumaeya mandague, y antiña chumatlie.
019	PSA	011	006	Uuchan y casiyas gui jilo y manaelaye: guafe yan asufre ya y manglo na mañila y patteña gui basuña.
019	PSA	011	007	Sa y tinas Jeova; yaña y tinas: ya jaatan y manunas y mataña.
019	PSA	012	001	AYUDA, O Jeova, sa jocog mandeboto: sa jocog y manmauleg gui entalo y famaguon taotao.
019	PSA	012	002	Masasangang taebale cada uno gui tiguangña: yan labios na jaande, yan doble na corason jasasangan.
019	PSA	012	003	Si Jeova uutut todo y labios na jaande, yan y jila ni cumuecuentos mandangculo:
019	PSA	012	004	Ayo na ujaalog: Pot y jilata na utagana; y labiosta iyota: jaye siña señot gui jilota?
019	PSA	012	005	Sa y chiniguit y mamoble y an y inigong y mannesesitao: pago bae cajulo, ilegña si Jeova: guajo jupolo güi na seguro, ni y jaguaefeye.
019	PSA	012	006	Sa y finijo Jeova, gasgas na finijo: calang salape na managasgas gui jotno gui jilo y tano: managasgas siete biaje.
019	PSA	012	007	Jago, O Jeova, ni umadadaje sija, jago umantiene para taejinecog, guine este na generasion.
019	PSA	012	008	Jijot gui oriya manjajanao y manaelaye: anae esta nacajulo y tinaelaye gui entalo y famaguon taotao.
019	PSA	013	001	ASTA ngaean, O Jeova, nae, umalefa jao guajo para taejinecog? asta ngaean nae unnaatog y matamo guiya guajo.
019	PSA	013	002	Asta ngaean nae jujaso y pinagat gui antijo, anae guaja pinite gui corasonjo todo y jaane? Asta ngaean nae ufangajulo y enimigujo guiya guajo?
019	PSA	013	003	Jaso ya jungogyo, O Jeova, Yuusso: ina y atadogjo sija para mungayo maego gui maego finatae.
019	PSA	013	004	Sa chaña umaalog y enimigujo: Jugana güe: sa chaña y enimigujo fanmamagof yaguin calamtenyo.
019	PSA	013	005	Lao guajo, y minaasemo nae juangocoyo: ya umagof y corasonjo gui satbasionmo.
019	PSA	013	006	Bae cantaye si Jeova: sa jafatinas y mauleg guiya guajo.
019	PSA	014	001	YLEGÑA y taetiningo gui corasonña: Taya Yuus: sija manpotlilo, jafatinas y chatliion na chocho: taya ni uno ni y fumatitinas y mauleg.
019	PSA	014	002	Si Jeova jaaatan desde y langet y jilo y famaguon taotao, para ulie cao guaja uno malate, yan jaaliligao si Yuus.
019	PSA	014	003	Todos manlache; manjuyong potlilo todo; taya jaye fumatitinas y mauleg, taya ni uno.
019	PSA	014	004	Ada ti jatungo todo y fumatitinas y taelaye? ni y jacacano y taotaojo, taegüije y chumochocho pan? ya si Jeova ti jaaagang.
019	PSA	014	005	Ayo nae manlaolao ni minaañao: sa si Yuus gaegue gui rasan y manunas.
019	PSA	014	006	Ya y pinagat y pebble innamamajlao, sa si Jeova guinegüeña.
019	PSA	014	007	Malago, y satbasion Israel mato guinin Sion! Anae jatalo si Jeova quinautiba y taotaoña, ayo nae magof si Jacob yan magof Israel.
019	PSA	015	001	JEOVA, jaye usaga gue tabernaculumo? jaye usaga gui santos na ogsomo.
019	PSA	015	002	Y jumanao gui minauleg, ya y fumatitinas y tininas, yan y cumuecuentos magajet gui jalom corasonña.
019	PSA	015	003	Y ti fafajiyunge ni jilaña, ni ti jafatitinas taelaye gui amiguña, ni usigue sumangan y minamajlao contra y tiguangña.
019	PSA	015	004	Gui atadogña ninadespresiao ni y taotao áplacha, lao y maañao as Jeova jaonra: y manjula para dañoña namaesa ya ti jatolaeca.
019	PSA	015	005	Y salapeña ti mannanae para ufangana, ni uchule y apas contra y taeisao: ya y fumatinas estesija ti siña cumalamten.
019	PSA	016	001	ADAJE yo, O Yuus: sa iya jago nae gaegue y inangococo.
019	PSA	016	002	Ylegmo, O antijo, as Jeova: jago Señotto: taya minaulegco yaguin taegüe guiya jago.
019	PSA	016	003	Ya y mañantos ni mangaegue gui tano, sija manmagas ya todo y minalagojo gaegue guiya sija.
019	PSA	016	004	Mumegae y piniteñija ni tumolaeca si Jeova pot otro Yuus: ti juofrese ni y inefreseñija na jâgâ, ni juchule y naanñija gui labiosso.
019	PSA	016	005	Si Jeova y patten ni y ineredajo, yan y basujo: jago mumantietiene y fottunajo.
019	PSA	016	006	Ya, y fottunajo upodong gui lugat na magof: magajet na bonito na ineredajo.
019	PSA	016	007	Jubendise si Jeova, ni y japagat yo: ya an puenge nae jafananagüe yo y jinasoco gui san jalomjo.
019	PSA	016	008	Si Jeova jupolo gui menajo para siempre: sa yaguin gaegue güe gui agapajo, ti siña yo manacalamten.
019	PSA	016	009	Enao mina magof y corasonjo ya magof y inenrajo: locue y catneco sumaga seguro.
019	PSA	016	010	Sa ti undingo y antijo gui naftan: ni unnae y santosmo para ulie y minitong.
019	PSA	016	011	Unnatungoyo ni y chalan y linâlâ: binilan minagof y gaegue gui menamo: ya y agapa na canaemo guaja minagof para siempre.
019	PSA	017	001	JUNGOG, O Jeova, y taotao tunas: atituye y casaojo; guefecungog y tinaetaejo, na ti jumajanao gui labios dinagüe.
019	PSA	017	002	Polo y menamo nae ya ujuyong y sentensiajo: lie ni y atadogmo y tininas.
019	PSA	017	003	Jago guinin chumague y corasonjo; guinin unbisitayo gui puenge; guinin unchagueyo ya taya sinedamo: y jinasoco na ti manisagüe y pachotto.
019	PSA	017	004	Para y finatinas y taotao, pot y finijo ni guinin y labiosmo, jumantiene yo gui san juyong y chalan ni y manyuyulang.
019	PSA	017	005	Y pinecatto guiniut gui chalanmo, ya y adengjo ti susulong.
019	PSA	017	006	Jagasja juagang jao, sa jago unope yo, O Yuus: naegueng guiya guajo y talangamo, ya jungog y sinanganjo.
019	PSA	017	007	Fanue ni y minaasemo ni namanman, jago na unnalibre y umangoco sija guiya jago, guinin y ayosija ni mangajulo contra y agapa na canaemo.
019	PSA	017	008	Adaje yo, taegüije y atilong y niñon mata, naatog yo gui papa y anineng papamo,
019	PSA	017	009	Y menan y manaelaye ni y jumojoño yo: y gostaelaye y enimigujo ni majijujute yo.
019	PSA	017	010	Manmaafuyot ni y linedoñija: ya y pachotñija cumuecuentos sobetbio.
019	PSA	017	011	Y pinecatmame nae maoriyayejam pago: japolo y atadogñija para ujayutejam gui tano.
019	PSA	017	012	Taegüije y león ni y gosmalago ni y naña: ya y león diquique ni y gaegue gui saga na umaalog.
019	PSA	017	013	Cajulo, O Jeova, polo jao gui menaña, yute papa: libre y antijo gui manaelaye nu y espadamo.
019	PSA	017	014	Gui taotao sija nu y canaemo, O Jeova, gui taotao ni y iyon tano, ayo na güinajaña gaegue gui estisija na jaane: ayo y tiyanña unabula nu y tesorumo: sija manjaspog y famaguon, ya polo y sebla y güinaja gui mandiquique na patgonñija.
019	PSA	017	015	Guajo, yan y tininas julie y matamo: najong yo anae magmata yo gui pinarejumo.
019	PSA	018	001	JUGUAEYAJAO, O Jeova, y minetgotto.
019	PSA	018	002	Si Jeova y achojo, y castiyujo, yan y nanalibrijo: Yuusso, metgot y achojo, juangoco yo guiya güiya; patangjo yan y cánggilon y satbasionjo, y leca na torijo.
019	PSA	018	003	Bae juagang si Jeova, ni combiene na mannae todo ni y alabansa: taegüije bae julibre gui enimigujo.
019	PSA	018	004	Mato guiya guajo y piniten finatae, ya y minilalag y tinaelaye janamaañaoyo.
019	PSA	018	005	Y piniten naftan gaegue gui oriyajo, y lason finatae mato guiya guajo.
019	PSA	018	006	Y chinatsagaco nae juagang si Jeova, ya juagang y Yuusso: güiya jajungog gui temploña y vosso, ya y inagangjo gui menaña, jumalom y talangaña.
019	PSA	018	007	Ayo nae y tano calamten ya mayengyong, ya y simiento sija y egso manmanyengyong yan mangalamten, sa güiya lalalo.
019	PSA	018	008	Cajulo aso gui güiingña, ya guinin pachotña guafe manonggue y pinigan mañila pot este.
019	PSA	018	009	Y janamangag y langet ya tumunog: ya teog na jinemjom gaegue gui sampapa y adengña.
019	PSA	018	010	Ya maudae güe gui jilo un querubin, ya gumupo güe; magajet na gumupo güe gui jilo y papan y manglo.
019	PSA	018	011	Japolo jinemjom para fanatuganña; para y tabernaculuña gui oriyaña; jinemjom y janom, teog na mapagajes guinin y langet.
019	PSA	018	012	Pot y minalag gui menaña y teog na mapagajesña malofan: graniso yan pinigan guafe.
019	PSA	018	013	Jajulo locue si Jeova gui langet, ya y Gueftaquilo jasangan ni y inagangña: graniso yan pinigan guafe.
019	PSA	018	014	Ya jatago y flechaña ya manchinalapon: ya magajet, megae na lamlam ya manyinilang.
019	PSA	018	015	Ayonae esta malie y tinadong y janom, ya janamababa y simiento y tano sija pot y linalatdemo, O Jeova, pot y güinaefen y jinagong gui güiingmo.
019	PSA	018	016	Jatago desde sanjilo, jachuleyo; ya jaatoyo guinin y megae na janom.
019	PSA	018	017	Janalibrego gui manmetgot na enimigujo, yan y chumatliéyo, sa sija mas manmetgot qui guajo.
019	PSA	018	018	Sija manmato guiya guajo gui un jaanen y chinatsagaco: lao si Jeova, güiya y fanapojo.
019	PSA	018	019	Ya jachuleyo locue gui anae ancho na lugat: janalibreyo sa ninamagof ni guajo.
019	PSA	018	020	Si Jeova jaapaseyo taemanoja y y tininasso: taemanoja y guinasgas y canaejo unaeyo.
019	PSA	018	021	Sa juadaje y chalan Jeova: ya ti taelaye yo na juapattayo gui as Yuusso.
019	PSA	018	022	Sa todo y jinasoña mangaegue gui menajo: ya ti junajanao guiya guajo y tinagoña.
019	PSA	018	023	Ya guajo cabales guiya güiya: ya juadaje yo guinin y tinaelayeco.
019	PSA	018	024	Pot este jaapaseyo si Jeova taemanoja y tininasso: taemanoja y guinasgas y canaejo gui menan atadogña.
019	PSA	018	025	Ya y gaemaase unfanue na gaemaasejao: ya y taotao ni y cabales, unfanue na cabales jao.
019	PSA	018	026	Ya y gasgas unfanue na gasgasjao: ya y camten unfanue na camtenjao.
019	PSA	018	027	Sa jago munalibre y mangaepinite na taotao; ya y sobetbio na atadog jago munatunog.
019	PSA	018	028	Sa jago munamalag y candetto: si Jeova, Yuusso, namanana y jemjom guiya guajo.
019	PSA	018	029	Sa pot jago na jufalagüe y inetnon sendalo: ya pot y Yuusso jugope y quelat.
019	PSA	018	030	Ya si Yuus, cabales y chalanña: y fino Jeova esta machague: patang güe para todo y numanangga güe.
019	PSA	018	031	Jaye si Yuus yaguin ti si Jeova güe? ya jaye y acho, jaguin ti si Yuusta?
019	PSA	018	032	Si Yuus jagogode yo ni y minetgot: ya jafatitinas cabales y chalanjo?
019	PSA	018	033	Jafatitinas y adengjo taegüije y adeng y benado: ya janasagayo gui taquilo na sagajo sija.
019	PSA	018	034	Jafanagüe y canaejo para y guera: ya enaomina y canaejo judobla y atcas bronse.
019	PSA	018	035	Ya unnaeyo locue ni y patang gui satbasionmo: ya y agapa na canaemo mumantietieneyo; ya y minansomo munamegaeyo.
019	PSA	018	036	Unnadangculo y pinecatto gui papajo; ya y adengjo ti usulong.
019	PSA	018	037	Judulalag y enimigujo sija, ya jugâchâ: ya ti jubirago talo asta que jocog.
019	PSA	018	038	Junafanmañetnot, ya ti siña mangajulo: mamodong sija gui papa adengjo.
019	PSA	018	039	Sa guinin ungode yo ni y minetgot para y guera: unnafanecon y enimigujo gui papajo.
019	PSA	018	040	Guinin unfatinas ni y enimigujo na unaeyo ni y tataloñija, para juyulang y chumatliiyo.
019	PSA	018	041	Manaagang, ya taya jaye ufansinatba: manaagange si Jeova ya ti manjiningog.
019	PSA	018	042	Ayonae juguleg sija taegüije y petbos gui menan y manglo; taegüije y fache gui chalan ni y manmachalapon.
019	PSA	018	043	Guinin unnalibre yo gui y inaguaguat y taotao: guinin unadaje yo para jumagas gui nasion sija: y taotao sija ni ti jutungo ujasesetbeyo.
019	PSA	018	044	Ya anae jajungog guiya guajo ujaosgueyo: ya y taotao juyong ujaosgueyo ni y dinague.
019	PSA	018	045	Ya taotao juyong manlinachae ya manmamamaela ya manlalaolao guinin manmapongle.
019	PSA	018	046	Lâlâ si Jeova; ya ubendito y achojo: ya umanataquilo na Yuus y satbasionjo.
019	PSA	018	047	Si Yuus ni y numae yo y inemog, ya jasujeta y taotao gui papajo.
019	PSA	018	048	Janalibre yo gui enimigujo: magajet na unnasanjiloyo gui ayo sija y mangajulo contra guajo: ya janalibre yo gui taotao ni y matatnga.
019	PSA	018	049	Pot este junae jao grasias gui entalo y nasion sija, O Jeova; ya jucanta y alabansa para y naanmo.
019	PSA	018	050	Dangculo na linibre janae y rayña; ya jafanue minaase ni y pinalaeña; as David ya y semiyaña para taejinecog.
019	PSA	019	001	Y langet munaclaro y minalag Yuus; ya y fineda mamanue y checho canaeña.
019	PSA	019	002	Y un jaane yan y otro jaane masangang y finijo, ya y un puenge ya y otro puenge mamanue tiningo.
019	PSA	019	003	Taya sinangan, ni finijo; ti siña umajungog y vosñija.
019	PSA	019	004	Ya gui todo y tano jumanao y rayaña, ya asta uttimon y tano y finoña: ya japolo tabernaculo para atdao guiya sija.
019	PSA	019	005	Ya güiya taegüije y nobio ni jumujuyong guinin y cuattoña, ya jamagof taegüije y matatnga na taotao, para ufalago gui finalago.
019	PSA	019	006	Y jinanaoña guinin un punta gui langet, ya y linilicoña asta y uttimoña: ya taya jaye uatog ni y minaepeña.
019	PSA	019	007	Y lay Jeova cabales, jafamauleg y ante; y testimonion Jeova seguro, janafanmalalate y manaeisao.
019	PSA	019	008	Y finañagüe Jeova tunas, janafanmamagof y corason: y tinago Jeova claro, janafanmalag y atadogsija.
019	PSA	019	009	Y minaañao as Jeova gasgas, sumaga para taejinecog; y sentensian Jeova magajet, ya todo tunas.
019	PSA	019	010	Na malago mas que y oro, magajet mas que y megae na oro ni y manfino: mames mas que y miet, que y titijo gui sagan miet.
019	PSA	019	011	Y tentagomo locue mapagat yan sija: ya yaguin jaadaje sija y uguaja dangculo na apas.
019	PSA	019	012	Ya y linachiña jaye utiningo? ya y linache na ti jutungo, nalibreyo.
019	PSA	019	013	Unmantiene locue y tentagomo guinin y sobetbio na isao: ya munga mangae ninasiñañija guiya guajo: ayo nae cabalesyo ya gasgas yo guinin y dangculo na quinebrantan y tinago.
019	PSA	019	014	Polo ya y sinangang y pachotto ya y jinason y corasonjo umauleg gui menamo, O Jeova, minetgotto yan y munalilibreyo.
019	PSA	020	001	SI Jeova uninepejao y jaanen chinatsaga: y naan y Yuus Jacob ninacajulojao.
019	PSA	020	002	Utago y para uinayudajao guinin y santuario, ya guinin y Sion unninametgotjao.
019	PSA	020	003	Ujaso todo y ninaemo, ya uchajlao y inefresimo sinenggue.
019	PSA	020	004	Nae jao taemanoja y minalago y corasonmo, ya cumple todo y pinagatmo.
019	PSA	020	005	Utafangana gui satbasionmo, ya y naan y Yuusmame injatsa julo y banderanmame: ucumple si Jeova todo y guinagaomo.
019	PSA	020	006	Pago jutungo na si Jeova jaadadaje y pinalaeña: güiya uinepe gue guinin santos y langetña yan y minetgot y satbasion gui agapaña.
019	PSA	020	007	Estesija gui caretasija, ya ayosija gui cabayosija nae jaangocosija: lao jita y naan Jeova, ni y Yuusta, utajajasoja.
019	PSA	020	008	Estesija mandimo ya mamodong: lao jita tafangajulo ya tafanogue tunas.
019	PSA	020	009	Jeova, nalibre: polo y Ray ya uopejam anae inagang.
019	PSA	021	001	O Jeova, gui minetgotmo ninamagof y ray; ya gui satbasionmo ninamagof megae!
019	PSA	021	002	Y minalago y corasonña, jago numae: ya ti unpune ni y guinagao y labiosña.
019	PSA	021	003	Sa untagam güe nu y bendision y minauleg: y coronan oro nu y fino, unpolo gui jilo y iluña.
019	PSA	021	004	Linâlâ na guinagaoña unnae: y anaco na jaane, para siempre taejinecog.
019	PSA	021	005	Dangculo y minalagña gui satbasionmo: onra yan minagas unpolo gui jiloña.
019	PSA	021	006	Sa jago bumendise para taejinecog: unnamagof güe yan minagof gui menamo.
019	PSA	021	007	Sa y ray jaangongoco si Jeova: ya pot y minaase y Gueftaquilo ti calamten.
019	PSA	021	008	Y canaemo usoda todo y enimigumo: y agapa na canaemo usoda todo y chumatlie jao.
019	PSA	021	009	Jago pumolo sija taegüije y jetnon guafe gui tiempon binibumo: si Jeova yumulang sija anae lalalo, ya y guafe ufanlinachae.
019	PSA	021	010	Ya y tinegchaña unyulang gui jilo y tano, ya y semiyaña gui entalo y famaguon y taotao.
019	PSA	021	011	Sa jagasja majasuye y taelaye contra jago: jagasja majaso y dinague ni y ti siña mafatinas.
019	PSA	021	012	Sa jago fumatinas na jabira y tataloñija ya unnalisto y jalon y atcosmo contra y matañija.
019	PSA	021	013	Taquilo jao, O Jeova, yan y minetgotmo: incantaye yan inalabaye y ninasiñamo.
019	PSA	022	001	YUUSSO, Yuusso, sa jafa na undingo yo? sa jafa chago jao gui inayudajo yan y finijo gui inigongjo.
019	PSA	022	002	O Yuusso, juagang gui jaane ya ti unope: ya gui puenge lao jusoda y descanso.
019	PSA	022	003	Ya y santos jao, O jago ni y sumasaga gui alabansan Israel.
019	PSA	022	004	Yya jago nae manangoco y tatanmame: manangoco ya unnafanlibre sija.
019	PSA	022	005	Maaagang jao ya ninafanlibre: manmanangoco nu jago ya ti manmamajlao.
019	PSA	022	006	Ya guajo y gâgâ ilo ya ti taotao: namamajlao gui lalaje ya madespresia gui taotao.
019	PSA	022	007	Todo y lumiiyo manatchatgue pot guajo mamuyuyueyo ya jayeyengyong y ilonñija.
019	PSA	022	008	Angoco jao as Jeova; polo ya ulibre gue: polo ya ulibre güe sa güinaeya güe.
019	PSA	022	009	Sa jago y chumule yo gui tiyan: ya unnafanangoco anae gaegue yo gui jaof nanajo.
019	PSA	022	010	Gui jilomo mayute yo guinin y tiyan: desde y tiyan nanajo jago Yuusso.
019	PSA	022	011	Chamo chachago guiya guajo; sa y chinatsagaco esta jijot, sa taya jaye yo uayuda.
019	PSA	022	012	Megae na toro jaoriyayeyo: manmetgot na toron Básan jumijujuteyo.
019	PSA	022	013	Ya jabababa y pachotñija guiya guajo taegüije y león ni tegcho yan cumate.
019	PSA	022	014	Janamachuda yo taegüije y janom, todo y telangjo manápula: y corasonjo taegüije y danges; esta madirite gui talo gui sanjalomjo.
019	PSA	022	015	Anglo y minetgotto taegüije y pedason an mafag: ya y jilajo cheton gui paladatto: ya gui petbos finatae nae unpoloyo.
019	PSA	022	016	Sa maoriyayayeyo y galago sija: majijujuteyo y inetnon y manaelaye; ya manadochon gui canaejo yan y adengjo.
019	PSA	022	017	Mojon jusangan todo ni y telangjo: sija jaatanyo ya jaconsidedera.
019	PSA	022	018	Maipe gui entaloñija todo y bestidujo: ya y magagujo marifa.
019	PSA	022	019	Lao jago, O Jeova, chamo chachago: O jago, minetgotto, chadig yan unayudayo.
019	PSA	022	020	Nalibre gui espada y antijo: y beyan corasonjo, guinin y ninasiñan y galago.
019	PSA	022	021	Nalibreyo gui pachot y león; magajet, guinin y canggilon y nubiyo ni titogcha, unope yo.
019	PSA	022	022	Bae jusaasgane y mañelujo y naanmo: ya gui entalo gui inetnon taotao bae jualalabajao.
019	PSA	022	023	Ya y manmaañao as Jeova, fanmanalaba nu güiya: todo y semiyan Jacob fanmanonra nu güiya: ya fanmaañao nu güiya todo y semiyan Israel.
019	PSA	022	024	Sa ti guinin jadespresia ni jachatlie y pinadesen y pebble; ni unaatog y mataña guiya güiya: ya anae jaagang guiya güiya, jajungog.
019	PSA	022	025	Ya iya jago nae mamaela y alabansajo gui dangculon inetnon: ya y promesajo juapase gui menan y manmaañao güe.
019	PSA	022	026	Ufañocho y manmanso ya ufanjaspog: ufanmanalaba as Jeova y umaliligao güe: polo ya ufanmanlâlâ y corasonmiyo para taejinecog.
019	PSA	022	027	Ujajaso ya ufanalo guato as Jeova todo y uttimon y tano: ya ufamnanadora gui menamo todo y familian y nasion sija.
019	PSA	022	028	Sa as Jeova y raeno: ya güiya umagas gui todo nasion.
019	PSA	022	029	Ufañocho ya ufanmanadora todo y yinemog y tano: gui menanña ufandimo, todo y manunog gui eda: güiyaja ni y tisiña unalala y antiña.
019	PSA	022	030	Un semiya usinetbe güe: ya umasangan si Jeova asta y uttimo generasion.
019	PSA	022	031	Ufanmato ya ufanmasangan y tininasña ni y taotao na umafañago, na güiya fumatinas este.
019	PSA	023	001	SI Jeova güiya y pastotjo: tayayo unafatta.
019	PSA	023	002	Y manbetde na chaguan nae janaason yo: ya y quieto na janom nae jaosgaejon yo.
019	PSA	023	003	Jananalo y antijo: jaosgaejon yo gui chalan tininas pot y naanña.
019	PSA	023	004	Yaguin jufamocat gui chalan y anineng y finatae, ti maañao yo ni jafa na taelaye, sa jago gaegue guiya guajo: y baramo yan y bastonmo unnae yo minagof.
019	PSA	023	005	Unfamauleg y lamasa gui menajo yan y menan y enimigujo sija: naye laña y ilujo, ya y copajo esta machúchuda.
019	PSA	023	006	Sen magajet y minauleg yan y minaase madalalagyo todo nu sija gui jaanen linâlâjo: ya y guima Jeova jusaga para taejinecog na jaane.
019	PSA	024	001	Y tano iyon Jeova yan y binilaña: y tano yan y manasaga gui sanjalomña.
019	PSA	024	002	Sa güiya fumatinas gui jilo y tase: ya gui jilo y janom nae japolo fitme.
019	PSA	024	003	Jaye ucajulo gui egso Jeova? ya jaye ugaegue gui sagan y sinantosña.
019	PSA	024	004	Ayo y gasgas canaeña yan y gasgas corasonña: ni ti pumopolo gui taebale y antiña ni ufanjula ni y dinague.
019	PSA	024	005	Güiya uresibe y bendision Jeova: yan y tininas guine as Yuus satbasionña.
019	PSA	024	006	Este na generasion y umaliligao güe: y umaliligao y matamo, O Yuus Jacob. (Sila)
019	PSA	024	007	Jatsa julo y ilonmiyo, O jamyo trangco sija ya umajatsa julo y taejinecog na potta sija, ya y Ray langet ujalom.
019	PSA	024	008	Jaye este na Ray langet? Si Jeova, metgot yan matatnga: si Jeova matatnga gui guera.
019	PSA	024	009	Jatsa julo y ilonmiyo, O jamyo trangca sija ya umajatsa julo y taejinecog na potta sija ya y Ray langet ujalom.
019	PSA	024	010	Jaye este na Bay langet? Si Jeova gui inetnon sendalo, güiya ayo y Ray langet. (Sila)
019	PSA	025	001	YYAJAGO, O Jeova, nae jujatsa y antijo.
019	PSA	025	002	O Yuusso, iyajago nae juangocoyo: chamo yo munamamamajlao; chamo pumopolo y enimigujo na ugana gui jilojo.
019	PSA	025	003	Magajet, na todo y mumananggajao ti ufanmamajlao: sija ufanmamajlao ni y chumogüe dinague sin jafa.
019	PSA	025	004	Y chalanmo, O Jeova, fanueyo; fanagüe yo, ni y chalanmo.
019	PSA	025	005	Osgaejonyo gui minagajetmo ya unfanagüeyo; sa jago y Yuus ni y satbasionjo: iyajago nae jufannangga todotdia.
019	PSA	025	006	Jaso, O Jeova, y mauleg na minaasemo; yan y mauleg na güinaeyamo, sa sija guinin apmam na tiempo.
019	PSA	025	007	Chamo jumajaso y isao y pinatgonjo, ni y quinebrantaco ni y tinago: segun y güinaeyamo jasoyo, pot y minauleg y naanmo, O Jeova.
019	PSA	025	008	Mauleg yan tunas si Jeova: pot enao na jafanagüe y maniisao ni y chalan.
019	PSA	025	009	Y manmanso ufanfinanagüe gui juisio: yan y manmanso ufanguinia gui chalan.
019	PSA	025	010	Todo y chalan Jeova güinaeya yan minagajet ni y ayo y umadadaje y tratuña yan y testimoniuña.
019	PSA	025	011	Pot y naanmo, O Jeova, asie y isaojo sa gosdangculo.
019	PSA	025	012	Jaye ayo na taotao y maañao as Jeova? güiya ufinanagüe ni y chalan mano y inayegña.
019	PSA	025	013	Y antiña usaga gui mauleg: ya y semiyaña uereda y tano.
019	PSA	025	014	Y secreton Jeova gaegue guiya sija y mumaañaogüe güe; ya güiya ufanagüe sija ni y tratuña.
019	PSA	025	015	Y atadogjo siempre juatan si Jeova; sa güiya ujala y adengjo juyong gui laso.
019	PSA	025	016	Atanyo, ya gaease ni guajo: sa guajo taeconsueloyo yan piniteyo.
019	PSA	025	017	Y chinatsagan y corasonjo lumalamegae: najuyongyo gui pinitijo.
019	PSA	025	018	Atan y trinesteco yan y pinitijo; ya unasie todo y isaojo.
019	PSA	025	019	Atan y enimigujo, sa sija manmegae, ya sija chumatliiyo ni y fejman na chinatlie.
019	PSA	025	020	Adaje y antijo ya nalibreyo: ya chajo mamamajlao, sa iyajago nae juangocoyo.
019	PSA	025	021	Y minauleg yan y tininas juadádajeyo: sa jago junanangga.
019	PSA	025	022	Nalibre, O Yuus, y iya Israel gui todo y chinatsagaña.
019	PSA	026	001	JUSGAYO, O Jeova, sa guajo jumajanao yo gui tininasso: juangocoyo locue gui as Jeova: pot enao na ti jusulong.
019	PSA	026	002	Ecsamina yo, O Jeova, ya chagueyo: chague y jinasojo gui jinalomjo yan y corasonjo.
019	PSA	026	003	Sa y güinaeyamo gaegue gui menan atadogjo; ya gui minagajetmo nae jumajanaoyo.
019	PSA	026	004	Ti jagasja matachongyo yan y ti manmagajet na taotao; ni jujalom yan y lumilipa.
019	PSA	026	005	Juchatlie y inetnon y chumogüe taelaye: ya ti jufatachong yan y manaelaye.
019	PSA	026	006	Jufagase y canaejo ni y tinaeisao: taegüije juoriya gui attatmo, O Jeova.
019	PSA	026	007	Para junajungog y inagang y grasias yan para jusangan todo y ninamanmanmo.
019	PSA	026	008	Jeova, yajo y sagan y guimamo: yan y lugat nae sumasaga minalagmo.
019	PSA	026	009	Chamo na fandadaña yan y maniisao y antijo, ni y jaanijo yan y taotao cájaga.
019	PSA	026	010	Sa ayosija na canaeñija mangaegue y nacacha: ya y agapa y canaeñija bula ni y catnada.
019	PSA	026	011	Lao guajo jumajanao yo yan y tininasso: nalibreyo, ya gaease ni guajo.
019	PSA	026	012	Y adengjo gaegue gui lugat ni yano: ya gui inetnon taotao nae jubendise si Jeova.
019	PSA	027	001	SI Jeova y candetto yan y satbasionjo? ya jaye jumaañagüeyo? si Jeova y minetgot y linâlâjo, ya jaye yo nae jumaañao?
019	PSA	027	002	Anae manmato guiya guajo y chumogüe taelaye para u jacano y catneco, y contrariojo yan y enimigujo, sija manmatompo ya manmatomba.
019	PSA	027	003	Achogja ujapolo un inetnon sendalo contra guajo ti maañao y corasonjo: achogja ucajulo y guera contra guajo, este nae juangocoyo.
019	PSA	027	004	Unoja na güinaja jugagao gui as Jeova, este jualiligao; na jugaegue gui guima Jeova todo y jaanen linâlâjo, para julie y guinatbon Jeova ya para jualigao gui temploña.
019	PSA	027	005	Sa güiya munaatogyo gui tabernacoluña gui jaanen pinite: ya janaatogyo gui fanatog y tabernacoluña: ya japoloyo julo gui jilo y acho.
019	PSA	027	006	Ya pago janataquiloyo y ilujo gui jilo y enimigujo gui oriyajo: ya junae gui tabernacoluña inefresen minagof; bae jucantae, magajet, jucantaye alabansa sija si Jeova.
019	PSA	027	007	Jungog, O Jeova, anae juagang ni inagangjo, gaease locue ni guajo ya unopeyo.
019	PSA	027	008	Anae ilegmo: Aligao jamyo y matajo; y corasonjo ilegña nu jago: O Jeova, y matamo jualiligao.
019	PSA	027	009	Chamo munaaatog y matamo guiya guajo; chamo munasusuja yan y binibumo y tentagomo: jago guinin ayudajo; chamoyo yumuyute ya chamoyo dumidingo, O Yuus gui satbasionjo.
019	PSA	027	010	Anae si tatajo yan nanajo yumuteyo: si Jeova jumocayo.
019	PSA	027	011	Fanagüeyo, O Jeova, ni y chalanmo: ya osgaejonyo, gui chalan yano, pot rason y enimigujo.
019	PSA	027	012	Chamoyo pumopolo gui minalago y contrariojo: sa mangajujulo contra guajo mandacon na testigo, ya jaye usinangang y taease.
019	PSA	027	013	Guinin lalangoyo yaguin ti jujonggue na guaja nae julie y minauleg Jeova gui tano ni y manlâlâlâ.
019	PSA	027	014	Nangga si Jeova: nametgotjao ya polo ya unamatatnga y corasonmo: magajet, na nangga jao si Jeova.
019	PSA	028	001	YYAJAGO, O Jeova, juaagang; achojo, chamo fatilúluye yo: yaguin infatiluye yo, guajo uparejo yan y manútunog gui tadong y joyo.
019	PSA	028	002	Jungog y inagang y guinagaojo anae juagang jao: anae jujatsa y canaejo gui sinantos templomo.
019	PSA	028	003	Chamoyo cumocone guato gui manaelaye yan y chumogüe y taelaye: ya jasasangan y pas gui tiguangña ya y inacacha gaegue gui corasonñija.
019	PSA	028	004	Nae sija taemanoja y chechoñija: ya taemanoja y taelayen chechoña. Nae sija taemanoja y finatinas y canaeñija: apase ni y para ujamarese.
019	PSA	028	005	Sa timanmalago jalie y checho Jeova, ni y finatinas y canaeña, ufanyinilang sija ya ti uninafangajulo.
019	PSA	028	006	Bendito si Jeova, sa jajungong y inagang y guinagaojo.
019	PSA	028	007	Si Jeova y minetgotto yan y patangjo; y iyagüiya nae manangoco y corasonjo, ya guajo uayuda: Enao mina senmagof y corasonjo; ya y quinantaco nae jualabagüe.
019	PSA	028	008	Si Jeova y minetgotñija: ya güiya y minetgot y satbasion para y pinalaeña.
019	PSA	028	009	Nalibre y taotaomo ya bendise y erensiamo: ya nafañocho sija ya unmantiene sija para taejinecog.
019	PSA	029	001	NAE si Jeova, O famaguon manmetgot, nae si Jeova ni inenra yan y minetgot.
019	PSA	029	002	Nae si Jeova y inenra ni mauleg para y naanña: adora si Jeova ni guinatbon y sinantosña.
019	PSA	029	003	Y inagang Jeova gaegue gui jilo y janomsija: ya y Yuus langet janajujulo: junggan, si Jeova, gui jilo y megae na janom.
019	PSA	029	004	Y inagang Jeova y ninasiña: y inagang Jeova bula y minagas.
019	PSA	029	005	Y inagang Jeova yumuyulang y trongcon y sedrosija: magajet na jayulang si Jeova y trongcon sedrosija y Líbano.
019	PSA	029	006	Ya janafanayog sija locue taegüije y tatnero: y Líbano yan y Sirion taegüije y patgon y dadao na nubiyo.
019	PSA	029	007	Y inagang Jeova umuutut y mañila y guafe.
019	PSA	029	008	Y inagang Jeova munamayengyong y jalomtano: janameyeyengyong si Jeova y jalomtano guiya Cades.
019	PSA	029	009	Y inagang Jeova munafanmañañago y binado sija ya janafanquesnuda y jalomtano: ya y temploña nae todo y güinaja ilegña: Minalag.
019	PSA	029	010	Si Jeova anae guaja delubio matachong calang un ray; magajet na matatachong si Jeova calang ray na taejinecog.
019	PSA	029	011	Si Jeova unae minetgot y taotaoña: si Jeova jabendise y taotaoña ni y pas.
019	PSA	030	001	JUNATAQUILO jao, O Jeova; sa jago unnajatsa yo julo: ya ti unnafanmagof y enimigujo guiya guajo.
019	PSA	030	002	O Jeova, Yuusso, juagangjao ya unnajomloyo.
019	PSA	030	003	O Jeova, jago munacajulo y antijo gui naftan: unadajeyo na lâlâyo para mungayo tumunog gui naftan.
019	PSA	030	004	Cantaye si Jeova, O jamyo mañantosña: ya innae grasias y santos na naaña.
019	PSA	030	005	Sa pot didideja guaja linalaloña; gui finaboreseña nae guaja linâlâ: yaguin y pupuenge majon sumaga y tinanges; y egaan mato y minagof.
019	PSA	030	006	Ya guajo jagas ileco anae lumálaguaja yo: ti jucalamten talo taejinecog.
019	PSA	030	007	Sa jago, Jeova, pot y finaboresemo jagasja unnafitme y egsojo: lao unnana y matamo, ya guajo chumatsaga.
019	PSA	030	008	Yya jago, O Jeova, juaagangjao: ya si Jeova jutayuyut.
019	PSA	030	009	Jafayo probechoco gui jâgâjo, anae tumunog yo gui naftan? Ada uinalabajao ni y petbos? Ada usangan y minagajetmo?
019	PSA	030	010	Jungog, O Jeova, ya gaease ni guajo: Jeova, jago para inayudajo.
019	PSA	030	011	Jago bumira y inigongjo gui baela: ya unpula y lutojo ya unnaquinereasyo ni y minagof;
019	PSA	030	012	Para jucantaye jao inenra ya ti jufamatquilo: O Jeova, Yuusso, junaejao grasias para taejinecog.
019	PSA	031	001	YYAJAGO, O Jeova, nae juangoco: chamoyo munamamamajlao para taejinecog: nalibreyo gui tininasmo.
019	PSA	031	002	Egueng papa guiya guajo y talangamo, nalibreyo guse: jago y para guajo acho ni y fitme, pot y guima lumijing nae para unnalibreyo.
019	PSA	031	003	Sa jago y achojo yan y castiyujo; enao mina pot y naanmo esgaejonyo ya chachalalaneyo.
019	PSA	031	004	Chuleyo gui lagua ni y munanaaatogyo gui ti umatungo: sa jago y seguro na sagajo.
019	PSA	031	005	Y canaemo nae, junae ni y espiritujo: unnalibreyo, O Jeova, jago Yuus minagajet.
019	PSA	031	006	Juchatlie ayo sija y numanangga y taebale na dinague: lao guajo si Jeova juangongoco.
019	PSA	031	007	Jumagof ya jusenmagof gui minaasemo: sa jagas unlie y pinitijo: ya jagas untungo y antijo gui chinatsaga.
019	PSA	031	008	Ya jago ti jumujuchomyo gui canae y enimigujo: jagas unpolo y adengjo gui dangculo na sagayan.
019	PSA	031	009	Gaease ni guajo, O Jeova, sa estagüe yo gui chinatsaga: sa y atadogjo linachae ni y pinite, junggan, y antijo yan y tataotaojo.
019	PSA	031	010	Sa y jaanijo linachae ni y trinestico, ya y sacanjo ni y suspiros: linalachae y minetgotto pot y tinaelayeco: ya y telangjo mananglo.
019	PSA	031	011	Pot todo y enimigujo, jumuyongyo mamajlao, magajet na sentaegüijeja a para y tiguangjo yan y minaañao ni y manatungoyo: ya y lumiliiyo gui sanjiyong mañuja guiya guajo.
019	PSA	031	012	Sa esta malefayo taegüije y matae ni ti manjaso: taegüijeyo y an mafag baso.
019	PSA	031	013	Sa jujungog y dinisonran y lajyayan: minaañao sija gui todo oriya: anae manafaesen entresija contra guajo, ya majasusuye para umacone y antijo.
019	PSA	031	014	Lao guajo, iya jago nae juangocoyo, O Jeova: ileco: Jago y Yuusso.
019	PSA	031	015	Y canaemo nae gaegue y tiempoco: nalibre yo gui canae y enimigujo yan y pumetsisigueyo.
019	PSA	031	016	Nafanina y matamo gui jilo y tentagomo: nalibreyo ni y güinaeyamo.
019	PSA	031	017	O Jeova, chamo yo munamámamajlao; sa jagasja juaagangjao: polo y manaelaye ya ufanmamajlao: polo sija ya ufanmamatquilo gui naftan.
019	PSA	031	018	Nafanmamatquilo y labios ni y manmandadague; sa manguecuentos saguat contra y manunas, yan sobetbia yan despresio.
019	PSA	031	019	Jafa muna dangculo y minaulegmo ni unadadaje para y mumaañaogüe jao, na unfatinas para y umangocojao gui menan y famaguon y taotao.
019	PSA	031	020	Jago nae ufanatog sija na ti umatungo gui menamo guinin y taelaye na contraton taotao; jago unadaje sija gui guima lumijing guinin y inaguaguat y jila sija.
019	PSA	031	021	Bendito si Jeova: sa jafanueyo ninamanman gui minaaseña gui siudan manmetgot.
019	PSA	031	022	Ya guajo ileco y nalulajo: Juutut yo gui menan atadogmo; lao magajet na jago jumungog y vos y guinagaojo anae juagangjao.
019	PSA	031	023	Guaeya si Jeova todo jamyo mañantos; ya y manmauleg adaje si Jeova, ya apase megagae y fumatitinas ni y sobetbia.
019	PSA	031	024	Nafanmetgot jamyo, ya inafanmatatnga y corasonmiyo, todo y numanangga si Jeova.
019	PSA	032	001	DICHOSO y maasie ni y taelayen finatinasña, ya y isaoña matampe.
019	PSA	032	002	Dichoso y taotao ni y ti jacatgaye si Jeova ni tinaelaye, ni uguaja gui espirituña dinague.
019	PSA	032	003	Anae mamatquiloyo, y telangjo ninafanbijo, ni y inigongjo todotdia.
019	PSA	032	004	Sa y jaane yan y puenge y canaemo macat guiya guajo; ya y finetgonjo mabira para y inanglo gui tiempon maepe. (Sila)
019	PSA	032	005	Y isaojo junatungo jao ya y tinaelayeco ti junaatog; ya ileco: Guajo bae juconfesatñaejon y tinaelayen finatinasso as Jeova; ya jago unasie y taelayen y isaojo. (Sila)
019	PSA	032	006	Sa este nae umatayuyut jao y mandeboto todos gui tiempo anae mojon siña ujasoda: senmagajet anae machuchuda inetnon y janom, ti ufato guiya güiya.
019	PSA	032	007	Jago y fanatugco; ya gui chinatsaga jago unadajeyo: ya nu y cantan linibre, jago unoriyayeyo.
019	PSA	032	008	Junatungo jao ya jufanagüe jao ni y chalan anae jumajanao: jupagat jao nu y atadogco.
019	PSA	032	009	Chamo pumarérejo yan y cabayo, pat y mula ni taya tiningoñija: na nesesita y modasa yan y freno para umantiene; yaguin taya estesija ti malago guaguato guiya jago.
019	PSA	032	010	Megae na triniste para y manaelaye: lao y numaangongoco si Jeova, minaase umoriyayayegüe.
019	PSA	032	011	Fanmagof as Jeova, ya infansenmagof, O jamyo manunas; ya fanagang ni y minagof, todo y manunas na corason.
019	PSA	033	001	FANMAGOF gui as Jeova jamyo manunas: sa y manunas bonito na alabansa.
019	PSA	033	002	Fanmannae grasias indandane si Jeova ni atpa: cantaye güe ni alabansa nu y guitala ni y gaecuetdas dies.
019	PSA	033	003	Cantaye güe ni y nuebo na canta: dandan mauleg ni y agang.
019	PSA	033	004	Sa y fino Jeova tunas: ya todo y chechoña esta mafatinas ni y minagajet.
019	PSA	033	005	Güiya yaña y tininas yan y juisio; ya cariño na güinaeya gui as Jeova, bula y tano.
019	PSA	033	006	Pot y fino Jeova esta mafatinas y langetsija: ya pot y jajaja ni y pachotña, todo y inetnonñija.
019	PSA	033	007	Güiya munadaña gui un monton y janom gui tase: güiya pumolo gui atmasén y tinadongsija.
019	PSA	033	008	Manmaañao as Jeova todo y tano: manmaañao nu güiya todo mañasaga gui tano.
019	PSA	033	009	Sa güiya umalog ya jumuyong: güiya manago ya sumaga fitme.
019	PSA	033	010	Si Jeova munataesetbe y pinagat y nasion; ya güiya munataebale y jinaso y taotao.
019	PSA	033	011	Y pinagat Jeova sumaga para taejinecog: y jinason y corasonña para todo y generasion.
019	PSA	033	012	Dichoso y nasion ni si Jeova Yuusña: yan y taotao ni y jaayeg pot erensia para güiya.
019	PSA	033	013	Desde y langet jaatan si Jeova: jalilie todos y famaguon Adam.
019	PSA	033	014	Desde y sagaña na lugat jaatan; jaatitutuye todo y mañasaga gui jilo y tano.
019	PSA	033	015	Güiya fumatinas y corasonñija todos: yan jaatitutuye todo y chechoñija.
019	PSA	033	016	Y ray ti umalibre pot y dangculon inetnon sendaloña: y matatnga na taotao ti umasatba pot y dangculon minetgotña.
019	PSA	033	017	Y cabayo taebale para useguro: sa güiya ti unalibre ni uno nu y dangculon jinilatña.
019	PSA	033	018	Estagüeja, y atadog Jeova gui jilo y manmaañagüe güe: gui jiloñija y numanangga y minaaseña.
019	PSA	033	019	Para unalibre gui finatae y antiñija: ya para unae linâlâ gui ñinalang.
019	PSA	033	020	Y antita jagas jananangga si Jeova: y ayudata yan y patangta güiya.
019	PSA	033	021	Pot güiya manmagof y corasonta, sa y sinantos naanña nae jagas taangocojit.
019	PSA	033	022	Polo y minaasemo, O Jeova, ugaegue guiya jame, según ninangganmamame guiya jago.
019	PSA	034	001	JUBENDISE si Jeova gui todo y tiempo: y alabansaña siésiempreja sumaga gui pachotto.
019	PSA	034	002	Si Jeova umalaba y antijo: man manjungog y manmanso ya ninafanmagof.
019	PSA	034	003	Junadangculo si Jeova guiya guajo: ya nita tanataquilo y naanña gui un vos.
019	PSA	034	004	Jualigao si Jeova ya güiya jajungogyo: ya todo y minaañaojo janalibreyo.
019	PSA	034	005	Sija inatangüe ya infaninina: ya y matañija ti ufanmamajlao.
019	PSA	034	006	Este y namase na taotao umagang, ya si Jeova jumungog, ya ninalibre todo gui chinatsagaña.
019	PSA	034	007	Y angjet Jeova jaoriyaye sija y manmaañao nu güiya ya janalibre sija.
019	PSA	034	008	Chague ya unlie na mauleg si Jeova: dichoso y taotao ni umangocogüe guiya güiya.
019	PSA	034	009	Fanmaañao as Jeova, jamyo mañantosña: sa taya ufatta para y manmaañao nu güiya.
019	PSA	034	010	Y mandiquique na león mannamase ya manñalang; ya y umaliligao si Jeova ti ufatta ni jafa na minauleg.
019	PSA	034	011	Maela jamyo famaguon, ecungog yo: ya jufanagüe jamyo ni y minaañao as Jeova.
019	PSA	034	012	Jaye enao na taotao y tumátana y linâlâ, ya yaña megae na jaane para ulie y minauleg?
019	PSA	034	013	Adaje y jilamo gui taelaye, yan y labiosmo na ucuentos mandague.
019	PSA	034	014	Suja gui taelaye ya fatinas y mauleg; aligao y pas ya dalalag.
019	PSA	034	015	Y atadog Jeova gaegue gui jilo y manunas: ya y talangaña esta mababa pot y inagangñija.
019	PSA	034	016	Y matan Jeova contra y fumatitinas y taelaye para uutut gui tano y jinasoñija.
019	PSA	034	017	Managang y manunas ya si Jeova jumungog: ya todo y chinatsagañija ninafanlibre.
019	PSA	034	018	Jijot esta si Jeova gui manmaque branta na corason: yan y manmañetnot na espiritu janalibre.
019	PSA	034	019	Megae y pinitiñiñija y manunas: lao todo ayo si Jeova munafanlibre.
019	PSA	034	020	Jaadaje todo y telangñija: ya ni uno guiya sija umayamag.
019	PSA	034	021	Y tinaelaye upinino y taotao ni taelaye: ya y chumatlie y manunas ufansinentensia.
019	PSA	034	022	Janalilibre si Jeova y linâlâ y tentagoña: ya taya ni uno ni umangoco güe usinentensia.
019	PSA	035	001	AGUAGUATE, O Jeova, ayo y umaguaguaguateyo; mumo yan ayo y amumumujo.
019	PSA	035	002	Mantiene y patang yan guinegüe, ya tojgue para unayudayo.
019	PSA	035	003	Ya chule y lansa ya patang y chalan contra ayo y pumetsisigueyo: alog ni antijo: Guajo y satbasionmo.
019	PSA	035	004	Polo ya ufanmamajlao, ya ufanquinenfunde y umaliligao y antijo: polo ya ufanalo tate ya ufanmamajlao y jumajaso y taelayejo.
019	PSA	035	005	Polo sija ya calang y paja gui menan y manglo: ya y angjet Jeova ufanchineneg sija.
019	PSA	035	006	Polo y chalanñija ya jomjom yan palagse: ya y angjet Jeova ufanpinetsigue sija.
019	PSA	035	007	Sa sin causa manatog para guajo y lagua gui joyo: ya sin causa manmanguadog joyo para y antijo.
019	PSA	035	008	Polo ya ufato guiya güiya ya yinilang ni ti jatungo: polo ya y lagua ni janaaatog, ucone maesagüe: yan y jalom yinilang nae upodong güe.
019	PSA	035	009	Ya umagof y antijo gui as Jeova: ya umagof gui satbasionña.
019	PSA	035	010	Todo y telangjo y ilegñija: Jeova, jaye parejumo? ni unalibre y mamoble gui mas manmetgot qui güiya: magajet na y mamoble yan y mannesesitao, guinin y jachulelejguan?
019	PSA	035	011	Mangajulo testigon mandague: ya jafaesenyo ni y ti jutungo.
019	PSA	035	012	Manaeyo ni taelaye pot y mauleg, ya manataelaye y antijo.
019	PSA	035	013	Lao guajo anae manmalango sija, magagojo y luto: junatriste y antijo yan umayunat: y tinaetaejo tumalo jalom gui pechoco.
019	PSA	035	014	Mamomocat yo ya ileleco: Güiya buente y gachongjo, pat y chelujo: ya tumecon yo triste calang uno ni y umuugung pot si nanaña.
019	PSA	035	015	Lao anae desgrasiaoyo, sija manmagof ya mandaña: ya y gosnamaase mandaña contra guajo ya guajo ti jutungo: sija matitegyo ya ti manbasta.
019	PSA	035	016	Parejo yan y áplacha na minefea gui fandango, janachéchegcheg y nifenñija guiya guajo.
019	PSA	035	017	Jeova, asta ngaean nae unatan? nalibre y antijo gui yinilangña, yan y beya y corasonjo gui león.
019	PSA	035	018	Junae jao grasias gui dangculon y inetnon taotao: ya jualaba jao gui entalo linajyan taotao.
019	PSA	035	019	Chamo pumopolo na ufanmamagof guiya guajo y enimigujo sin jafa? ni ayo y chumatlieyo sin causa jaachetgue yo nu y atadog.
019	PSA	035	020	Sa ti manguecuentos pas: ya contra y manmanso gui tano jajajaso y finijo dinague.
019	PSA	035	021	Magajet na jabababa y pachotñija contra guajo; ilegñija: Ja, ja y atadogmameja lumie.
019	PSA	035	022	Unlie este, O Jeova; chamo famatquiquilo: O Jeova, chamo chachago guiya guajo.
019	PSA	035	023	Jaso ya fagmata para y juisioco; junggan, para y causaco Yuusso yan y Señotto.
019	PSA	035	024	Jusgayo taemanoja y tininasmo, O Jeova, Yuusso, ya chamo pumopolo na ufanmamagof guiya guajo.
019	PSA	035	025	Chamo pumopolo na ujaalog gui corasonñija: Ja, taegüije manmalagojit; chamo pumopolo na ujaalog: Jita jagas tacalamot güe.
019	PSA	035	026	Polo ya ufanmamajlao ya ufañatsaga ayo sija y manmagof pot y manadañujo: polo ya ufanminagago ni y minamajlao yan y disonra y munadangculo sija contra guajo.
019	PSA	035	027	Polo ya ufanagang ni minagof ya ufanmagof y gumaeya y tinas na causaco: junggan, polo ya ujaalog siempre: innadangculo si Jeova, ni y yaña na memegae y tentagoña.
019	PSA	035	028	Ya y jilajo usangan ni y tininasmo, yan todotdia ni y alabansamo.
019	PSA	036	001	YINEMBESTE y taelaye, ilegña gui corasonjo, taya minaañao as Yuus gui menan atadogña.
019	PSA	036	002	Sa pot enao jafaande maesa güe gui atadogña, ya ti usoda y taelayeña ya umachatlie gue.
019	PSA	036	003	Y finijo gui pachotña manaelaye yan finababa: basta güe ni utungo yan ufatinas y mauleg.
019	PSA	036	004	Y tinaelaye jajajaso gui jilo camaña: japolo maesa güe gui un chalan ni y ti mauleg: ti jachatlie y inacacha.
019	PSA	036	005	O Jeova, asta y langet y güinaeyamo; y minagajetmo inataca asta y mapagajes.
019	PSA	036	006	Y tininasmo taegüije y egso Yuus; y juisiomo sija dangculoña tinadong: y taotao yan y gâgâ, jago umadadaje, O Jeova.
019	PSA	036	007	Gosdangculo y balotña y güinaeyamo, O Yuus! ya y famaguon taotao ufanmagogue gui papa y anineng y papamo.
019	PSA	036	008	Ufansennajong ni y minegae y guimamo: ya jago unnafanguimen ni y sadog y minagofmo.
019	PSA	036	009	Sa iyajago nae gaegue y bebô y linâlâ: ya y ininamo nae infanmalie inina.
019	PSA	036	010	Sisigueja y güinaeyamo para y tumungo jao; ya y tininasmo para manunas na corason.
019	PSA	036	011	Chamo pumopolo ya ufato contra guajo y patas y sobetbio: ni y canae y manaelaye unasuja yo.
019	PSA	036	012	Ayo nae mamodong y manmamatitinas ni y taelaye: sija manmachoneg ya ti siña ufangajulo.
019	PSA	037	001	CHAMO umestotban mamaesa jao ni y chumogüe daño, ni unguaja embidia, ni y fumatitinas y taelaye.
019	PSA	037	002	Sa ufanmautut guse taegüijeja y chaguan, ya ufanmalayo taegüije y chaguan betde.
019	PSA	037	003	Angocojao as Jeova, ya fatinas y mauleg: saga gui tano ya unchogüe minauleg.
019	PSA	037	004	Magofjao as Jeova: ya güiya unninae ni guinagao y corasonmo.
019	PSA	037	005	Bira y chalanmo para as Jeova: ya angocogüe locue, ya güiya unajuyong este.
019	PSA	037	006	Ya janajanao y tininasmo taegüije y manana: ya y juisiomo taegüije y taloane.
019	PSA	037	007	Quieto jao as Jeova, ya nanggagüe nu y siningon: chamo umestotban mamaesa jao ni y mumegae, gui chalanña ni y taotao ni fumatitinas y dinague.
019	PSA	037	008	Basta y binibo, ya polo y linalalo; chamo umestotban mamaesa jao para unfatinas y dano.
019	PSA	037	009	Sa y chumogüe dano ufanmautut: lao y numanangga si Jeova, sija ujaereda y tano.
019	PSA	037	010	Ya desde este didide ti utaegüe y taelaye: magajet na jaguefjajaso y sagaña ya utaegüe güe.
019	PSA	037	011	Lao y manmanso ujaereda y tano: ya ufanmagof maesa sija ni megae na pas.
019	PSA	037	012	Y taelaye man jajaso dinague contra y manunas ya janachechegcheg y nifenñija guiya güiya.
019	PSA	037	013	Si Jeova chumachaleg pot güiya: sa jalilie na ufato gui jaaniña.
019	PSA	037	014	Y manaelaye jalagnos y espada, yan janadilog y atcosñija para uyute papa y mamoble yan y mannesesitao: para ujapuno sija y manunas gui chalan.
019	PSA	037	015	Y espadañija jumalom gui corasonñijaja ya y atcosñija umayamag.
019	PSA	037	016	Maulegñaja y didide gui manunas, qui y minegae gui megae na manaelaye.
019	PSA	037	017	Sa y canae y manaelaye ufanmayamag: lao si Jeova jamantietene y manunas.
019	PSA	037	018	Jatungo si Jeova y jaanen y manunas: ya y erensiañija usaga para taejinecog.
019	PSA	037	019	Sija, ti ufanmamajlao gui taelaye na tiempo: ya y jaanen ñinalang ufanjaspog.
019	PSA	037	020	Lao y manaelaye ufanmalingo: yan y enimigon Jeova ufanparejo y sebon cotdero sija: sija ufanlinachae, calang aso ufanguelinachae.
019	PSA	037	021	Y manaelaye mañuñule inayao ya ti jaapapasetalo: ya y manunas guaja minaaseñija ya mannae.
019	PSA	037	022	Sa ayosija y manbendise pot güiya ujaereda y tano: ya ayosija y manmatdise pot güiya ufanmautut.
019	PSA	037	023	Sa y jinanao y mauleg na taotao si Jeova mumantietene; ya güiya yaña y chalanña.
019	PSA	037	024	Yaguin matomba, ti uguefpodong: sa si Jeova mumantietene nu y canaeña.
019	PSA	037	025	Guine patgon yo ya estayo bijo; lao tatnae julie y mauleg madingo, ni y semiyaña manegagao nengcanoñija.
019	PSA	037	026	Todotdia guaja minaase yan ninaayao: ya y simiyaña para bendision.
019	PSA	037	027	Suja gui taelaye, ya fatinas y mauleg; ya sumasasaga jao para taejinecog.
019	PSA	037	028	Sa si Jeova yaña y juisio, ya ti jadingo y mañantosña: sija ufanmaadaje para siempre: ya y semiyan y manaelaye ufanmautut.
019	PSA	037	029	Y manunas ujaereda y tano ya usaga para taejinecog gui jiloña.
019	PSA	037	030	Y pachot y manunas manguecuentos minalate, ya y jilaña cumuecuentos juisio.
019	PSA	037	031	Y lay y Yuusña gaegue gui corasonña, pot enao na y adengña ti usulong.
019	PSA	037	032	Y taelaye jaespipia y tinas ya jaegaga para upuno.
019	PSA	037	033	Si Jeova ti upinelo gue gui canaeña: ni usinentensia güe yan manjusga.
019	PSA	037	034	Nangga si Jeova ya adaje y chalanña, ya güiya unninataquilo para unereda y tano: anae y manaelaye ufanmautut, jago siempre unlie.
019	PSA	037	035	Guajo jagas julie y taelaye na dangculo ninasiñaña, ya janamayao güe, calang y atbot ni betde gui edaña.
019	PSA	037	036	Ya jumalofan ya estagüe, na taegüe: magajet na jualigao ya tisiña masoda.
019	PSA	037	037	Jaso y cabales, ya atan y tinas na taotao: sa y uttimoña ayo na taotao y pas.
019	PSA	037	038	Lao y manaelaye todo manmayulang: ya y uttimon y manaelaye ufanmautut.
019	PSA	037	039	Lao y satbasion y manunas gui as Jeova: güiya y minetgotñija gui tiempon y chinatsaga.
019	PSA	037	040	Ya si Jeova ufaninayuda ya uninafanlibre gui manaelay: ya uninafansatba sa sija numananggagüe.
019	PSA	038	001	O Jeova, chamoyo lumalálatde nu y lalalomo, ni uncastigayo nu y binibumo.
019	PSA	038	002	Sa y flechamo cheton guiya guajo: ya y canaemo macat gui jilojo.
019	PSA	038	003	Taya jinemlo gui catneco pot y binibumo: ya taya pas gui telangjo pot causa y isaojo.
019	PSA	038	004	Sa y tinaelayeco malofan gui jilo ilujo: sija sen macat guiya guajo taegüije y catga macat.
019	PSA	038	005	Y chetnotto manmutung yan manpotlilo, pot causa y binabajo.
019	PSA	038	006	Pinite yo yan gostumecon yo: todotdia jumajanaoyo yan umuugong yo.
019	PSA	038	007	Sa y atayojo bula sinenggue: ya taya jinemlo gui catneco.
019	PSA	038	008	Manyafaeyo yan gosmamuteyo: cumate yo pot y atboroto gui corasonjo.
019	PSA	038	009	Jeova, y menamo nae gaegue todo y tinangajo: ya y inigongjo tiunaatog guiya jago.
019	PSA	038	010	Y corasonjo bobongbong, y minetgotto malingo: ya y minalag y atadogjo fatta esta.
019	PSA	038	011	Y gumaeya yo yan y mangachongjo manotojgue chago gui chetnotto; ya parientesso manotojgue gui chago.
019	PSA	038	012	Ayosija ni y umaliligao y antijo manmaplanta laso para guajo; ya y umaliligao y dañujo manguecuentos tinaelaye: ya todotdia manmanajaso ni y finababa.
019	PSA	038	013	Lao guajo, calang tanga, ti jujungog: ya guajo calang udo ni ti ubaba y pachotña.
019	PSA	038	014	Magajet na guajo calang un taotao ni ti manjujungog: ya taya linalatde gui pachotña.
019	PSA	038	015	Sa iya jago, O Jeova, junanangga: jago unfanope, O Jeova, Yuusso.
019	PSA	038	016	Sa ileco: Chañija fanmamagof guiya guajo: anae sulong y adengjo manladangculon sija guiya guajo.
019	PSA	038	017	Sa guajo cana na ugadon: ya y pinitijo gaegue siesiempre gui menajo.
019	PSA	038	018	Sa bae jusangan y tinaelayeco; bae jutriste pot y isaojo.
019	PSA	038	019	Sa y enimigujo manlâlâ ya manmetgot: ya mumemegaeja y chumatlieyo sin jafa.
019	PSA	038	020	Ayosija locue ni y jaapapase y mauleg pot y taelaye, sija contrarionjo, sa judadalalag y mauleg.
019	PSA	038	021	Chamo dumidingoyo, O Jeova: O Yuusso, chamo chachago guiya guajo.
019	PSA	038	022	Laguse ya unayudayo, O Jeova y satbasionjo.
019	PSA	039	001	GUAJO ileco bae juadaje y chalanjo, para chajo umiisao pot y jilajo: bae juadaje y pachotto ni freno, anae y manaelaye mangaegue gui menajo.
019	PSA	039	002	Jugueffamatquilo ya juquieto gui minauleg: ya y pinitijo manatbororota.
019	PSA	039	003	Y corasonjo maepe gui sanjalomjo: anae jujajaso, y guafe mañoñonggue: ayo nae cumuentos yo yan y jilajo.
019	PSA	039	004	Natungo yo, Jeova, ni uttimoco, yan y medidan y jaanijo cuanto guaja; natungoyo jafa na checayo.
019	PSA	039	005	Estagüe na un atafja unnae y jaanijo; ya y sacanjo calangja taya gui menamo: sen magajet na todo y taotao taebale anae guaja mas balotña.
019	PSA	039	006	Senmagajet na calang anineng jumajanao todo y taotao: senmagajet na taesetbe y atborotoñija: Sa manrecocoje y güinaja ya ti jatungo jaye y chinile.
019	PSA	039	007	Ya pago, Jeova, jafa junangga? y ninanggaco gaegue guiya jago.
019	PSA	039	008	Nalibre yo gui todo y tinaelayeco, chamoyo pumopolo na jumanamamajlao gui taetiningo.
019	PSA	039	009	Guajo mamatquilo, ti jubaba y pachotto: sa jago fumatinas.
019	PSA	039	010	Najanao guiya guajo y sinaulagmo: sa pot y tinetpen y canaemo lumachaeyo.
019	PSA	039	011	Anae unnatunas y taotao nu y linalatde, pot y tinaelaye, ninalachae y bonituña taegüije y puliya: senmagajet na todo y taotao taebale.
019	PSA	039	012	Jungog y tinaetaejo, O Jeova, ecungog y inagangjo: chamo famatquilo gui menan y lagojo: sa taotao tumano yo guiya jago: pago finatoyo taegüeje y mañaenajo todos.
019	PSA	039	013	Poloyo ya jufañule minetgot, antes de jujanao ya ti jutalo.
019	PSA	040	001	JUNANGGA nu y siningon as Jeova; ya janaegueng maesa güe guiya guajo, ya jajungog y inagangjo.
019	PSA	040	002	Ya güiya chumule yo guinin un joyo chatliion, guinin fache na tadong: ya japolo y adengjo gui jilo acho, ya janafitme y jinanaojo.
019	PSA	040	003	Ya japolo gui pachotto canta na mannuebo, junggan, y alabansa gui Yuusta. Megae lumie ya manmaañao, ya ufanangoco as Jeova.
019	PSA	040	004	Dichoso y taotao ni jaangoco gui as Jeova: ya ti jaaatan y mansobetbio ni y manabag manmalag y mandague.
019	PSA	040	005	Megae O Jeova, y ninamanmanmo ni unfatinas: yan y jinasomo para jame; ti siña maaregla sija gui menamo: yaguin guajo judeclara ya jusangang sija, tisiña matufong sa gosmegae.
019	PSA	040	006	Y inefresen ninae ti yamo: y talangajo jagasja unbaba: inefresen sinenggue ya y ninae pot y isao, ti jagasja ungagao.
019	PSA	040	007	Ayo nae ileco: Estagüe na matoyo: gui finalulon y leblo nae esta matugue pot guajo.
019	PSA	040	008	Yajo para jufatinas y minalagomo, O Yuusso: magajet na y laymo gaegue gui jalom corasonjo.
019	PSA	040	009	Guajo jagas jusangan y tininas gui jalom y dangculo na inetnon taotao: estagüe, na ti junaquiequeto y labiosso, O Jeova, jago tumungo.
019	PSA	040	010	Ti junaatog y tininasmo gui jalom corasonjo; y minagajetmo yan satbasionmo jagas jusangan: ti jupune y minaasemo yan y minaulegmo gui dangculon inetnon taotao.
019	PSA	040	011	Jago, O Jeova, chamo dumitietietene y minaasemo para guajo: sa y minaasemo yan y minagajetmo juadadaje yo para taejinecog.
019	PSA	040	012	Sa gaegue gui oriyajo y tinaelaye asta ti tufungon: jajiguef yo y tinaelayeco sija, ya ti siña juatan julo; megaeña mas que y gapotulo gui ilujo, ya y corasonjo yafae esta.
019	PSA	040	013	Malagojao, O Jeova, unnalibreyo: O Jeova, laguse para unayudayo.
019	PSA	040	014	Polo ya ufanmamajlao ya ufaninestotba ayo y umaliligao y antijo para uyulang: polo ya ufanalo tate ya ufanmamajlao, ni y yañija y munataelaye yo.
019	PSA	040	015	Polo ya ufanlapoble sija, pot y minamajlaoñija, ni y umaalog ni guajo: Ja, ja.
019	PSA	040	016	Polo ya ufanmagof ya ufansemagof ni jago, todo y umaliligao jao: ya polo ya siesiempreja ujaalog, y gumaeya y satbasionmo: Ladangculo Jeova.
019	PSA	040	017	Ya guajo pobleyo ya nesesitaoyo; lao si Jeova jajajasoyo. Jago y umayuyudayo yan y munalibre yo: O Yuusso, chamo atrasasao.
019	PSA	041	001	DICHOSO ayo y maase ni y mamoble; sa y jaanen y tinaelaye nae, si Jeova ulinibre.
019	PSA	041	002	Si Jeova uinadajegüe, yan umantiene güe lâlâ; ya güiya udichoso gui tano; ya tiuenentrega güe gui minalago y enemiguña.
019	PSA	041	003	Si Jeova uinayuda güe jilo camaña ni y pinitiña; unfatinas todo y camaña anae malango.
019	PSA	041	004	Guajo ilegco: Jeova gaease nu guajo: najomlo y antijo; sa umisaoyo contra jago.
019	PSA	041	005	y enemigujo jasangan y taelaye contra guajo ilegñija: Ngaean umatae, ya ufalingo y naanña?
019	PSA	041	006	Anae mato para uliiyo, jasangan y taebale; y corasonña nae mandaña y tinaelaye pot güiyaja; anae jumanao juyong jasangan ayo.
019	PSA	041	007	Todo y chumatliiyo manañangon entre sija contra guajo; contra guajo nae majaso y tinaelayeco.
019	PSA	041	008	Ti mauleg na chetnot, ilegñija, sumaga guiya güiya; sa anae umason gui cama ti siña ninacajulo talo.
019	PSA	041	009	Ya ayo y güinaeyaco nae juangocoyo, güiya y cumano y najo pan, jajatsa y dedegoña contra guajo.
019	PSA	041	010	Lao jago Jeova, gaease nu guajo, ya unacajuloyo, para juapase sija.
019	PSA	041	011	Pot este jutungo, na unmagof guiya guajo, sa y enemigujo ti ujagana yo.
019	PSA	041	012	Ya guajo, gui quinabalesso unmantieneyo; ya unpoloyo gui menamo para taejinecog.
019	PSA	041	013	Bendesido si Jeova ni y Yuus Israel, ni y taejinecog, yan taejinecog. Amen, Amen.
019	PSA	042	001	TAEGÜIJE y benabo ni y guija, ni y malago ni y minilalag y janom: taegüijeja locue y antijo sumospípiros pot jago, O Yuus.
019	PSA	042	002	Y antijo majo pot si Yuus, pot y lalâlâ na Yuus; ngaean nae jufato, ya juanog gui menan Yuus?
019	PSA	042	003	Y lagojo guinin nengcanojo, jaane yan puenge, ya todo y jaane ilegñiñijaja nu guajo: Manggue y Yuusmo?
019	PSA	042	004	Anae jujaso estesija, machuda juyong y antijo guiya guajo, anae manmalofan y linajyan taotao, maposyo, ya jucone sija asta y guimayuus; yan y minagof, yan y tinina; un linajyan na umadadaje y guipot na jaane.
019	PSA	042	005	Jafa na dumilogjao, O antijo? yan jafa na estotbajao gui jinalomjo? Nangga jao si Yuus, sa guajo bae jutuna güe pot y ayudo gui menaña.
019	PSA	042	006	Yuusso, y antijo esta dumilog gui jinalomjo; pot enao na jujajasojao desde y tano guiya Jordan, yan Hermonitas, desde y egso Misar.
019	PSA	042	007	Un tinadong, jaagang y otro tinadong, pot palangpang y janommo sija: todo y napomo, yan y langatmo, manmalofan gui jilojo.
019	PSA	042	008	Jatago si Jeova y minaaseña gui jaane, ya y puenge y cantaña guiya guajo, ya y tinaetae para y Yuus a linâlâjo.
019	PSA	042	009	Jualog as Yuus, y achojo: Jafa na malefajao nu guajo? Jafa mina na tristeyo pot y chiniguit y enemigo?
019	PSA	042	010	Parejoja yan y espada gui telangjo, y enemigujo mamofeayo, anae ilegñija cada jaane nu guajo: Mano nae gaegue y Yuusmo?
019	PSA	042	011	Jafa na dumilog jao, O antijo? yan jafa na, estotbajao gui jinalomjo? Nangga si Yuus, sa bae jutuna güe, ni y ayuda nu y matajo, yan y Yuusso.
019	PSA	043	001	JUSGAYO, O Yuus, ya unsangan y mumujo contra y nasion ni y ti manjonggue: O coneyo gui manmandadague, yan y manaelaye na taotao.
019	PSA	043	002	Sa jago Yuus y ninasiñajo; jafa na unrechasa? ya fafa mina tristeyo pot y chiniguit y enemigo?
019	PSA	043	003	O tago y mananamo, yan y minagajetmo; ya uesgaejonyo: ya uchuleyo asta y santos na egsomo, yan y tabetnaculumo.
019	PSA	043	004	Sa bae jujalom gui attat Yuus, y as Yuus nae gaegue y dangculon minagofjo; Ja jutuna jao yan y atpa, O Yuus, Yuusso.
019	PSA	043	005	Jafa na dumilog jao, O antijo? yan jafa na estotba jao gui jinalomjo? Nangga si Yuus; sa bae jutuna güe, ni y inayuda nu y matajo, yan y Yuusso.
019	PSA	044	001	JAME injingog ni y talanganmame, O Yuus, na jasanganejam y tantanmane, ni y finatinasmo gui tiemponñija, gui antiguo na tiempo.
019	PSA	044	002	Nu y canaemoja unyute y nasion, ya unpolo sija; unnafantriste y taotao sija, ya unnafanjanao.
019	PSA	044	003	Sa ti inchile y tano pot espadanñija para iyonñija, ni ti unnafanlibre pot y canaeñija; lao y agapa na canaemo yan y canaemo, yan y minalag y matamo, sa unguaeya sija.
019	PSA	044	004	Jago y Rayjo, O Yuus: fanago linibre para si Jacob.
019	PSA	044	005	Pot jago na inyite papa y enemigonmame: pot y naanmo, na ingacha y mangajulo contra jame.
019	PSA	044	006	Sa ti juangocoyo ni y flechaco, ni y espadajo ti ulibreyo.
019	PSA	044	007	Sa jago umadadajejam gui enemigonmame; ya y chumatliijam unnafanmamajlao.
019	PSA	044	008	Ya gui as Yuus tatunanmaesa jit todot dia; ya para taejinecog, intina y naanmo.
019	PSA	044	009	Lao pago unyute jam, ya unnafanmamajlaojam; ya ti jumanaojao yan y inetnon sendalonmame.
019	PSA	044	010	Unbirajam tate guinin y enemigonmame; ya ayo sija y chumatliijam, manmañaque para sija namaesa.
019	PSA	044	011	Unpolojam taegüije y quinilo ni y para umacano; ya janafanmachalaponjam gui entalo y nasion.
019	PSA	044	012	Unbende y taotaomo pot taya; ya ti mumegae y güinajamo pot y balenñija.
019	PSA	044	013	Unnafanmamajlaojam ni y tiguangmame; pot y manmanmofefea, yan manmanbotlelea ni y mangaegue gui oriyanmame.
019	PSA	044	014	Unnafanmafa y sinanganjam gui entalo y nasion, pot y yinengyong y ilonñija gui entalo y taotao sija.
019	PSA	044	015	Y desenrajo gaegueja gui menajo todot dia; ya y minamajlao y matajo jatampe yo.
019	PSA	044	016	Sa y inagang ayo y numanamamajlao, yan y chumatfino contra si Yuus; pot y enemigo yan y taotao ni y maneemog.
019	PSA	044	017	Todo este manmato guiya jame; lao ti manmalelefajam nu jago, ni ti manmatinasjam mandague ni y tratumo.
019	PSA	044	018	Y corasonmame ti inbira tate; ni y pinecatmame ti sumuja gui chalanmo.
019	PSA	044	019	Masqueseaja unyamagjam gui sagan y jacal sija, ya untampejam ni y aninen y finatae.
019	PSA	044	020	Yanguin manmalefajam ni y naan Yuusmame, ya inestira y canaemame pot y otro Yuus;
019	PSA	044	021	Ada ti ualigaojam si Yuus? Sa jatungoja y secreton y corason.
019	PSA	044	022	Junggan, pot y jago manmapunojam todo y inanaco y jaane; manmatufongjam taegüije y quinilo ni y para umapuno.
019	PSA	044	023	Fagmata, jafajao na mamaego, Señot? Cajulo, chamojam yumuyute para siempre.
019	PSA	044	024	Pot jafa nae unnaatog y matamo, ya malefajao ni y pinitenmame yan y chiniguitmame.
019	PSA	044	025	Y antenmame esta dumilog gui petbos; ya y tiyanmame cheton papa gui tano.
019	PSA	044	026	Cajulo ya unayudajam, ya unnafanlibrejam gui minaasemo.
019	PSA	045	001	Y corasonjo machúchuda nu y mauleg na güinaja; jusangan ayo sija y para y ray; y jilajo, calang y pluman y chadeg mangue.
019	PSA	045	002	Guefpaguñajao qui y famaguon y taotao sija: y grasia machúchuda jalom gui labiosmo; enaomina binendisejao as Yuus, para taejinecog.
019	PSA	045	003	Gode y espadamo gui cháchagamo, O gosbalente jao, yan y langetmo yan y minagasmo.
019	PSA	045	004	Ya y minagasmo sigue di mumegae, sa pot y minagajet, yan y minanso, yan tininas: ya y agapa na canaemo unfinanagüe ni y mannamaañao na güinaja.
019	PSA	045	005	Y flechamo manacadedog; mamodong y taotao gui papamo; sija gaegue gui corason y enemigon y ray.
019	PSA	045	006	Y tronumo taejinecog, yan taejinecog, O Yuus: y bariyan y raenomo, tunas na bariya.
019	PSA	045	007	Unguaeya y tininas, ya unchatlie y tinaelaye; enaomina si Yuus ni y Yuusmo, pinalaejao ni y lañan minagof, mas qui y mangachongmo.
019	PSA	045	008	Todo y magagumo mamaopao ni y mira, yan y chaguan na jajatot, yan y casia; manjuyong gui palasyon matfit, anae guinatbon musica manamagofjao.
019	PSA	045	009	Y jaga sija y ray, mangaegue gui entalo y manonrada na famalaoanmo; ya y rayna matátachong gui agapamo yan y magaguña y oron Ofir.
019	PSA	045	010	Jungog O jaga, jaso ya tecon y talangamo; ya unmalefa ni y mañataotaomo, yan y guima tatamo.
019	PSA	045	011	Ya ugosmalago y ray ni y bonitamo; sa güiya y Señotmo yanguin unadora güe.
019	PSA	045	012	Ya y jagan Tiro yan y ninae ugaegue güije; asta y manrico gui entalo y taotao unmagaogao ni y fabotmo.
019	PSA	045	013	Y jagan y ray, gui palasyo gosbonita güe: y magaguña maadotna ni y oro.
019	PSA	045	014	Macone guato gui as ray, yan y magaguña ni y mabotda: y bitgen sija mangachongña ni y tumattitiye, sija unquinenie guato.
019	PSA	045	015	Sija machulilie guato yan minagof yan alegria: ufanjalom gui palasyon y ray.
019	PSA	045	016	Gui lugat si tatamo, y ugaegae y famaguonmo; unnafanprinsipe gui todo y tano.
019	PSA	045	017	Guajo junamajaso y naanmo gui todo y generasion sija: enaomina y taotao sija mannaejao grasias para taejinecog yan taejinecog.
019	PSA	046	001	SI Yuus, güiya y guinegüeta yan y minetgotta, enseguidas manayuda gui chinatsaga.
019	PSA	046	002	Enaomina mungajit manmaañao, achogaja ucalamten y tano, yan y egso umachule asta y talo gui tase sija;
019	PSA	046	003	Achogaja manapangpang y janom ya chatsaga; achogaja umayeyengyong y egso sija, pot causa y minatatgaña. (Sila)
019	PSA	046	004	Ayogüeja y sadog yan y minilalagña sija janamamagof y siuda Yuus; y santos na sagan y tabetnaculo guiya Gueftaquilo.
019	PSA	046	005	Si Yuus gaegue gui entaloña; ti ucalamten; si Yuus uinayuda y ininan y egaan.
019	PSA	046	006	Manlalalo y nasion sija, ya mangalamten y raeno sija; umagang, ya maderite y tano.
019	PSA	046	007	Manjijita yan y Señot y inetnon sendalo. Y Yuus Jacob, güiya y guinegüeta. (Sila)
019	PSA	046	008	Maela ya inlie y checho Jeova; Jafa na yinilang jafatinas gui jilo tano?
019	PSA	046	009	Güiya munabasta y guera, asta y uttimon y tano; jayulang y atcos, ya jautut y lansa; güiya sumonggue y caretan guera gui guafe.
019	PSA	046	010	Quieto, ya untungo na guajo si Yuus: jutaquilo gui entalo y nasion sija, jutaquilo gui tano.
019	PSA	046	011	Manjijita yan y Señot y inetnon sendalo. Y Yuus Jacob, güiya y guinegüeta. (Sila)
019	PSA	047	001	NAFAMAGPAG y canaemiyo todo jamya na taotao; agang si Yuus ni y inagang guinana.
019	PSA	047	002	Sa si Jeova sentaquilo yan namaañao; Güiya mas dangculo na ray gui jilo todo y tano.
019	PSA	047	003	Güiya ugana todo y taotao ya upolo gui papata; yan y nasion sija gui papa adengta.
019	PSA	047	004	Güiya umayig y erensiata ni y para jita: y minagas gui as Jacob ni y güinaeyaña. (Sila)
019	PSA	047	005	Si Yuus mapos julo yan y inagang, si Jeova yan y sonidon y trompeta.
019	PSA	047	006	Fanganta tinina sija para si Yuus; fanganta tinina sija; fanganta tinina sija para y rayta, fanganta tinina sija.
019	PSA	047	007	Sa si Yuus güiya ray todo y tano: fanganta y tinina sija, yan y tiningo.
019	PSA	047	008	Si Yuus mangobiebietna gui jilo y nasion sija; si Yuus matatachong gui tronon y sinantosña.
019	PSA	047	009	Sa y prinsipen y taotao sija mandaña ufantaotao y Yuus Abraham; sa y patang y tano, iyon Yuus: Güiya y sentaquilo.
019	PSA	048	001	DANGCULO si Yuus, ya para umagueftuna, gui siuda y Yuusta, gui egso y sinantosña.
019	PSA	048	002	Bonito na sagayan, y minagof todo gui tano, y egso Sion gui sumanlago na banda, siuda y dangculo na ray.
019	PSA	048	003	Si Yuus esta matungo gui jalom y palasyoña, na para y guinegüe.
019	PSA	048	004	Sa estagüe y ray sija na mandaña, manmalofan ya mandadañaja.
019	PSA	048	005	Manmalie, ya luego ninafanmanman; ninafañatsaga, ya maninalulula manjanao.
019	PSA	048	006	Y mayengyong gumote sija güije; yan y pinite taegüije y palaoan yan para ufañago.
019	PSA	048	007	Jago yumamag y batcon Tarsis, ni y manglo sancatan.
019	PSA	048	008	Jaftaemanoja y jiningogmame, taegüijeja liniimame gui siuda y Señot y inetnon sendalo; gui siuda y Yuusmame: si Yuus plumanta para taejinecog. (Sila)
019	PSA	048	009	Injaso y güinaeyamo, O Yuus, gui talo gui templomo.
019	PSA	048	010	Jaftaemanoja y naanmo, O Yuus, taegüijeja y tininamo asta y uttimon y tano: y agapa na canaemo, bula ni y tininas.
019	PSA	048	011	Namagof y egso Sion, yan sija jagan Juda ufanmagof; pot y jinisgamo sija.
019	PSA	048	012	Famocat gui Sion, ya unjanagüe y oriyaña; ya untufong y tore güije.
019	PSA	048	013	Matca y colatña ni y munaseguguro, ya injaso y palasyoña; para usiña jamyo insangane y generasion ni y mamamaela.
019	PSA	048	014	Sa este na Yuus, y Yuusta para taejinecog, yan taejinecog: güiya uesgaejonjit, asta y finataeta.
019	PSA	049	001	JINGOG este todo jamyo ni y taotao; ecungog jamyo todos ni y mañasaga. gui tano:
019	PSA	049	002	Jamyo todo mandaña, y managpapa, y managquilo, y manrico, yan y mamoble.
019	PSA	049	003	Y pachotto usangan y minalate; ya y jinason y corasonjo y tiningo.
019	PSA	049	004	Bae juecungog y parabola; ya jubaba y jemjom sinanganjo gui atpa.
019	PSA	049	005	Sajafa na maañaoyo gui jaanen y tinaelaye, anae y tinaelayen y dedegoco jaoriyayayeyo?
019	PSA	049	006	Ayo y umangongoco sija ni y güinajañija, yan jatunanmaesaja ni y minegae y riniconñija;
019	PSA	049	007	Taya guiya sija siña umapasiye y cheluña, ni unae si Yuus ni y rumescata güe;
019	PSA	049	008	(Sa y ninálibre y antinñija, dangculo presiuña, ya para upolu para siempre.)
019	PSA	049	009	Para ulâlâ asta y taejinecog, ya ti ulie minitong.
019	PSA	049	010	Sa jalie na y manmalate na taotao sija manmamataeja, y manaejinaso yan y manbababa, manmalingo, ya japolo y güinajañija para y palo.
019	PSA	049	011	Y jinason y sumanjalomñija, na y guimañija usaga para taejinecog, ya y anae mañasaga na lugat para y todo generasion sija; ya jafanaan y tanoñija, ni y naanñijaja.
019	PSA	049	012	Lao y taotao ti sumaga gui onraña, parejoja yan y gâgâ na matae.
019	PSA	049	013	Este y jinanaoñiñija, y binabanñiñijaja; ya anae esta manmapos, manmagof y taotao nu y sinanganñija. (Sila)
019	PSA	049	014	Sija ufanquinano gui naftan parejoja yan y manadan quinilo y finatae upinasto sija; ya y manunas mangaeninasiña gui jiloñija gui egaan; ya y boninituñija, para ulachae gui jalom naftan, sa taya sagaña.
019	PSA	049	015	Lao si Yuus unalibre y antijo gui ninasiñan y naftan; sa uresibeyo. (Sila)
019	PSA	049	016	Chamo maaañao, yanguin guaja taotao urico; yanguin y güinaja, y guimaña mumémegae;
019	PSA	049	017	Sa yanguin matae, taya uchule; y güinajaña, ti udinalalaggüe.
019	PSA	049	018	Achogaja anae lalâlâ, dichoso y antiña; sa matutunajao ni y taotao sija, yanguin unfamauleg mamaesajao.
019	PSA	049	019	Ujanao para y generasion tataña; ti ufanmanlie manana.
019	PSA	049	020	Y taotao ni y maoonra, ya ti matungo; parejoja yan y gâgâ ni y umatae.
019	PSA	050	001	SI Yuus, junggan, si Yuus, si Jeova sumangan, ya jaagang y tano desde y quinajulo y atdao asta y tumunogña papa güije.
019	PSA	050	002	Y sumanjiyong Sion, gosbonito, sí Yuus umiina.
019	PSA	050	003	Y Yuusta ufato, ya ti ufamatquilo: y guafe ufanlinachae gui menaña, ya uguaja dangculon pinagyo gui oriyaña.
019	PSA	050	004	uagang gui taquilo na langet yan y tano, para ujusga y taotaoña.
019	PSA	050	005	Nafandaña y mañantos guiya guajo; ayo sija y fumatinas y tratujo pot y inefrese.
019	PSA	050	006	Y langet udineclara y tininasña: sa si Yuus güiyaja y jues. (Sila)
019	PSA	050	007	Jingog, O taotaojo, ya jusangan; O Israel, ya bae jusangan testimonio contra jago: guajo si Yuus, ni si Yuusmo.
019	PSA	050	008	Ti julalatde jao pot y inefresimo, ya y inefresimo sinenggue, para todo y jaane gui menajo.
019	PSA	050	009	Sa ti jufangone nubiyo gui guimamo, ni laje na chiba gui quelatmo.
019	PSA	050	010	Sa todo y gâgâ gui jalom tano, gâjo, yan y gâgâ sija gui jilo y mit na sabana.
019	PSA	050	011	Sa jutungo todo y pajaro gui jalom tano; y manmachaleg na gâgâ sija gui jalomtano; todo gâjo.
019	PSA	050	012	Yanguin ñalangyo, ti jusanganejao; sa iyoco y tano, yan y sinajguanña.
019	PSA	050	013	Juchoco catnen nubiyo, pat jugui. men jâgâ chiba?
019	PSA	050	014	Nae si Yuus inefresen grasia; ya unapase y promesamo gui Gueftaquilo.
019	PSA	050	015	Ya unagangyo gui jaanen y chinatsaga: junalibrejao, ya siempre unonrayo.
019	PSA	050	016	Lao ilegña si Yuus ni y manaelaye; Jafa unfatinas para undeclara y tina. gojo, pat jagas unchule y tratujo gui pachotmo?
019	PSA	050	017	Sa jago unchatlie y finanagüe, ya unyute y sinanganjo gui tatemo.
019	PSA	050	018	Anae unlie y saque, undalalag güe; yan jagas gaepattejao yan y manábale.
019	PSA	050	019	Sa unnasetbe y pachotmo gui tae laye, ya y jilamo fumatitinas ocodon dinague.
019	PSA	050	020	Matátachongjao, ya cumuecuentosjao contra y chelumo; undesonra y lajin nanamo.
019	PSA	050	021	Estesija finatinasmo, lao mamatquiquilojayo: jinasomo na parejojitja: lao bae julalatdejao, ya jupolo tinaelayemo sija gui menan matamo.
019	PSA	050	022	Pago jaso este, jamyo ni y manmalefa as Yuus; na noseaja jusisi jamyo ya jufapidasos, ya taya unalibre.
019	PSA	050	023	Y numaeyo inefresen tinina, jaonrayo; ya ayo y munatutunas y sinanganña, jufanue ni y satbasion Yuus.
019	PSA	051	001	GAEASE nu guajo, O Yuus, jaftaemanoja y minauleg güinaeyamo, jaftaemanoja y minegae y minaasemo; fuñas y tinaelayeco.
019	PSA	051	002	Gosfagaseyo todo ni y tinaelayeco, ya unnagasgasyo ni y isaojo.
019	PSA	051	003	Sa jutungoja y tinaelayeco: ya y isaojo gaegueja siempre gui menajo.
019	PSA	051	004	Sa contra jago, jagoja, juisagüe, ya jufatinas y daño gui menan matamo: para utunas yanguin cumuentosjao, ya utaefatta yanguin manjusgajao.
019	PSA	051	005	Estagüeja, na mafatinasyo gui tinaelaye, yan y isao nae si nanajo mumapotguenaejonyo.
019	PSA	051	006	Estagüeja, na unguaeya y magajet guiya jalolom; ya y umatog na lugat nae unnatungoyo ni y tiningo.
019	PSA	051	007	Nagasgasyo ni hisopo, ya jumuyong gasgas: fagaseyo ya jumuyong apacaña, qui y niebe.
019	PSA	051	008	Nafanjungogyo minagof yan y alegria para ufanmagof y telangjo ni y unyamag.
019	PSA	051	009	Naatog y matamo gui isaojo; ya unfunas todo y inechongjo.
019	PSA	051	010	Fatinas gui sumanjalomjo y gasgas na corason, O Yuus; ya unnanuebo y tinas na espiritu gui sumanjalomjo.
019	PSA	051	011	Chamo yumuyuteyo gui menamo; yan chamo chumuchule y santos na Espiritumo guiya guajo.
019	PSA	051	012	Natalo mague guiya guajo y minagof y satbasionmo: ya unmantieneyo ni y libre na Espiritumo.
019	PSA	051	013	Ayo nae jufanagüe y manaelaye ni y chalanmo: ya y maniisao ufanmañotsot guiya jago.
019	PSA	051	014	Nalibreyo gui isao gui jâgâ, O Yuus, jago Yuus y satbasinojo; ya y jilajo ucanta agang ni y tininasmo.
019	PSA	051	015	O Jeova, baba y labiosso: ya y pachotto ufamanue ni y matunamo.
019	PSA	051	016	Sa ti yamo inefrese para junaejao; ti magofjao ni y inefresen sinenggue.
019	PSA	051	017	Y inefrese para si Yuus, manmayamag na espiritu: y mayamag yan y pinite na corason, O Yuus, jago siempre ti undespresia.
019	PSA	051	018	Fatinas mauleg, ni y minauleg minagofmo, guiya Sion; fatinas y quelat Jerusalem.
019	PSA	051	019	Ayo nae unmagof ni y inefresen tininas, y inefresen sinenggue yan y cabales na inefresen sinenggue: Ayo nae unmaofrese nubiyo gui attatmo.
019	PSA	052	001	JAFA na tunanmaesajao gui inacacha, O matatnga na taotao? y minaasen Yuus sumasagaja cada jaane siempre.
019	PSA	052	002	Y jilamo fumatitinas ocodon y taelaye: parejo yan y malagtos na inabajan batbas, machochoeho dinague.
019	PSA	052	003	Unguaeyaña y daño mas qui y mauleg; yan y mandague, mas qui cumuentos ni y tininas. (Sila)
019	PSA	052	004	Unguaeya todo y mannanataelaye na sinangan: O, dacon na jula.
019	PSA	052	005	Si Yuus unyinilang locue para taejinecog; unquinene, ya unjinala juyong gui guimamo magago; ya unjinale juyong gui tano y lalâlâ. (Sila)
019	PSA	052	006	Ya umalie ni y manunas; ya umaañao, ya umachatchatgue, ilegñija:
019	PSA	052	007	Estagüe, yuje na taotao y ti japolo si Yuus para minetgotña: lao jaangoco güe ni y manadan güinajaña, ya janametgot güe ni y tinaelayeña.
019	PSA	052	008	Lao guajo, parejoyo yan y betde na troncon oliba gui jalom guimayuus; juangongocoyo ni y minaase Yuus para taejinecog, yan taejinecog.
019	PSA	052	009	Junaejao grasias, para taejinecog, sa unfatinas este; ya junangga y naanmo, sa este mauleg; gui menan y mañantosmo.
019	PSA	053	001	ILEGÑA y taetiningo gui corasonña: Taya Yuus. Manpotlilo sija, mafatinas y chatliion na tinaelaye; taya ni uno ni fumatitinas mauleg.
019	PSA	053	002	Si Yuus gui langet tumalag pápapa y famaguon taotao sija; para ulie cao guaja gaetiningo, ni y umaliligao si Yuus.
019	PSA	053	003	Todos sija manalo tate; ya manjuyong potlilo sija; taya ni uno ni fumatitinas y mauleg, aje, taya ni uno.
019	PSA	053	004	Taya tiningoñija ni chumogüe inechong? ni y macano y taotaojo sija, taegüije yan mañochocho pan: ya ti maagang si Yuus.
019	PSA	053	005	Mangosmanmaañao sija gui anae taya minaañao: sa si Yuus janafanmachapon adisapatta y telang ayo y tumotojgue contra jago; jago jagas unnafanmamajlao, sa si Yuus manrenechasa sija.
019	PSA	053	006	O, na y satbasion Israel mojon ujuyong guiya Sion! anae si Yuus janatalo y quinautiba y taotaoña; ayo nae umagof si Jacob, yan ufanmagof y Israel.
019	PSA	054	001	SATBAYO, O Yuus, pot y naanmo, ya unjusgayo pot y minetgotmo.
019	PSA	054	002	Jungog y tinaetaejo, O Yuus; ecungog y sinangan y pachotto.
019	PSA	054	003	Sa y taotao juyong sija mangajulo contra guajo, yan y taotao ni y fijon y minatatgañija maaliligao y antijo; sija jagasja ti japopolo si Yuus gui menanñija. (Sila)
019	PSA	054	004	Estagüe na si Yuus umayuyudayo; si Jeova mañisija yan ayo y mumantietene y antijo.
019	PSA	054	005	Güiya uapase taelaye y enemigujo sija; yulang sija gui minagajetmo.
019	PSA	054	006	Sa inefresijo ni y minalagojo bae junaejao; bae jualaba y naanmo, O Jeova, sa mauleg.
019	PSA	054	007	Sa güiya munalibreyo todo gui chinatsaga: sa y atadogjo jagasja jalie y minalagojo contra y enemigujo.
019	PSA	055	001	JUNGOG y tinaetaejo, O Yuus: ya chamo umaatog maesa jao gui guinagaojo.
019	PSA	055	002	Atituyeyo, ya opeyo: sa inestotbayo gui trinistieco, ya umugongyo;
019	PSA	055	003	Sa pot y inagang y enemigo: sa pot y chiniguit y manaelaye; sa mayute y tinaelaye gui jilojo, ya pot y biniboñija, na machatliiyo, japetsigueyo.
019	PSA	055	004	Y corasonjo gospute gui sumanjalomjo: yan y minaañao y finatae podong gui jilojo.
019	PSA	055	005	Minaañao yan linaolao, manmato guiya guajo; y linijan ñumoñoyo.
019	PSA	055	006	Ya ilegco: O mojon yanguin gaepapayo, taegüije y paluma! ayo nae jugupo chago, ya judescansa.
019	PSA	055	007	Estagüe, ayo nae jujanao chago, ya jusaga gui jalomtano. (Sila)
019	PSA	055	008	Mojon bae jualula malag y guinegüe, guinin y duron manglo yan y pinagyo.
019	PSA	055	009	Yulang, O Jeova, ya ipe y jilañija; sa jagasja julie y fijom na manaelaye, ya y manmanpotfifia gui siuda.
019	PSA	055	010	Jaane yan puenge manjajanao gui sumanjilo y quelatña: inechong yan inacacha mangaegue gui entaloña.
019	PSA	055	011	Manaelaye mangaegue gui entaloña; chiniguit yan dinague ti usuja gui chalanña.
019	PSA	055	012	Sa ti y enemigo lumalatdeyo; ayo nae siña jusungon; ni ti ayo y chumatliiyo ni y munadangculo güe contra guajo: ayo nae junaatog maesayo guiya güiya.
019	PSA	055	013	Lao jagoja, un taotao, ni y parejujo, yan y gachongjo, yan y senjuguflie na amigujo.
019	PSA	055	014	Sa y mamis na inangoco manasangane jam y jinasonmame; ya tafanmamocat yan linajyan taotao gui guimayuus.
019	PSA	055	015	Polo sija ya derepente ufanchinile ni y finatae: polosija ya ufansinetta papa manlalâlâ guiya sasalaguan; sa guaja y manaelaye gui sagañija yan y sanjalomñija.
019	PSA	055	016	Lao guajo, bae juagang si Yuus; ya si Jeova usatbayo.
019	PSA	055	017	Pupuenge, ogaan, yan taloane, jufanjaso ya juagang duro, ya güiya ujungog y inaganjo.
019	PSA	055	018	Güiya jagasja munalibre y antijo qui pas, guinin y guera ni y comontrayo: sa megae pumotfifia yo.
019	PSA	055	019	Si Yuus ufaninjingog, ya ufaninepe sija; asta ayo y mañasaga desde y apmam na tiempo. (Sila) Ti taotao sija ni siempre jatulaeca, ya ti manmaañao as Yuus.
019	PSA	055	020	Jaestira mona y canaeña contra ayo sija ni y manpas guiya güiya: jayulang y tratuña.
019	PSA	055	021	Y sinangan y pachotña palagseña qui y mantica, lao guera gui jalom corasonña; y sinanganña mananana qui y laña; lao puro ayo sija espada in malagnos.
019	PSA	055	022	Polo y catgamo gui as Jeova, ya güiya uminantiene; sa taya nae jasotta y manunas ya umanacalamten.
019	PSA	055	023	Lao jago, O Yuus, ufansinetta sija papa gui joyon finatae; sa y manmejgá, yan manfáfababa na taotao sija, ti ufanlâlâ ni lamita gui jaaniñija; lao guajo juangocoyo nu jago.
019	PSA	056	001	GAEASE nu guajo, O Yuus; sa y taotao malago na ujapañotyo; mumumo todot dia, ya jachichiguityo.
019	PSA	056	002	Todot dia y enemigujo manmalago na ujapañotyo; sa megae mamumujo ya mansobetbio.
019	PSA	056	003	Jafaja na tiempo nae maañaoyo, juangocojayo guiya jago.
019	PSA	056	004	Gui as Yuus jualaba y finoña; gui as Yuus nae jagasja jupolo y inangococo, ti maañaoyo; jafa ufatinas y catne guiya guajo?
019	PSA	056	005	Todot dia mabira y sinanganjo; sa todo y jinasoñija contra guajo para tinaelaye.
019	PSA	056	006	Mandaña ya manatog maesasija; ya magueguesatituye y pinecatjo, anae jagas mananangga sija y antijo.
019	PSA	056	007	Ufanescapa nu y tinaelaye? gui binibo nae unyute papa y taotao sija, O Yuus.
019	PSA	056	008	Jago sumangan y jinanaojo; polo gui jalom boteyamo y lagojo: manaegüe sija gui leblomo?
019	PSA	056	009	Ayo nae, ujabira sija tate y enemigujo y jaane nae juagangjao; este jutungo, na si Yuus para guajo.
019	PSA	056	010	Gui as Yuus jualaba y finoña: gui as Jeova jualaba y finona.
019	PSA	056	011	Gui as Yuus nae jagasja jupolo y inangococo; ya siempre ti jumaañao; jafa y taotao ufatinas guiya guajo?
019	PSA	056	012	Y promesamo gaegue guiya guajo, O Yuus: ya juapasejao siempre ni y inefresen grasias.
019	PSA	056	013	Sa jagasja unnalibre y antijo gui finatae; ti siempre unnalibre y adengjo an podong? para jufamocat gui menan Yuus gui candet y manlálâlâ.
019	PSA	057	001	GAEASE nu guajo, O Yuus, gaease nu guajo; sa y antijo guinegüe güe guiya jago: magajet, y anineng y papamo ugogüeyo asta qui manmalofan y chinatsaga.
019	PSA	057	002	Bae juagang si Yuus Gueftaquilo; si Yuus ni y jafatinas todo y güinaja para guajo.
019	PSA	057	003	Ufanago guinin y langet ya unalibreyo; anae jalalatde ayo y malago pumañotyo. (Sila) Si Yuus utago y minaaseña yan y minagajetña.
019	PSA	057	004	Y antijo gaegue gui entalo y león sija: ya umaasonyo gui entalo ayo sija y minañila guafe, junggan, yan y lalajin taotao sija ni y nifenñija y lansa sija, yan flecha sija, ya y jilañija malagtos na espada.
019	PSA	057	005	Nadangculojao gui jilo y langet, O Yuus; polo y inenramo todo gui sanjilo tano.
019	PSA	057	006	Jagas mamatinas laso, para y pinecatto; y antijo tumecon papa; jagas manmaguadog joyo gui menajo; ya sija mamodong maesaja gui taloloja. (Sila)
019	PSA	057	007	Y corasonjo, esta meton, O Yuus, y corasonjo esta meton; bae jucanta, magajetja, jucanta alabansa sija.
019	PSA	057	008	Fagmata, inenrajo; fagmata, guitala yan atpa; guajoja na maesa magmatayo taftaf.
019	PSA	057	009	Bae junaetjao grasias, O Jeova, gui entalo y taotao sija; jucantayejao alabansa sija gui entalo y nasion sija.
019	PSA	057	010	Sa asta y langet, dangculo y minaasemo, yan asta y mapagajes y minagajetmo.
019	PSA	057	011	Nadangculojao gui jilo y langet, O Yuus; polo y minalagmo todo gui sanjilo y tano.
019	PSA	058	001	MAGAJET na jamyo manudo, anae debe de unfanguentos jamyo tininas? manmanjujusga jamyo tunas, O jamyo, ni y lalajin taotao sija?
019	PSA	058	002	Magajet, na y jalom corason nae manmachochocho jamyo tinaelaye; intajlang gui canaenmiyo y tinaelaye gui tano.
019	PSA	058	003	Y manaelaye, manaotao juyong desde y jalom tuyan: enseguidas qui manmafañago, manabag manguecuentos ni y mandague.
019	PSA	058	004	Y binenoñija, parejo yan y binenon y culebbla: sija parejo yan y tangan y serpiente, ni y jajuchum talangaña;
019	PSA	058	005	Ya ti jaecungog y inagang y encantador, ni y gosfaye manencanta.
019	PSA	058	006	Yamag y nifenñija gui jalom pachotñija, O Yuus: yamag juyong y dangculo na nifen y patgon leon, O Jeova.
019	PSA	058	007	Polo ya ufanmadirite taegüije y janom ni y malalagoja gui iyoña: anae jaachechetgüe y flechaña, polo ya calang manutut.
019	PSA	058	008	Polo ya utaegüije y acaleja ni y madirite ya umalofan: taegüije y taetiempo na mañagon palaoan, ni y ti guinin lumilie y atdao.
019	PSA	058	009	Antes di usiente y lauyanmiyo y guafen y tituca, uchule sija ya unajanao, nu y remulinon manglo, ayo manbetde taegüije mansinenggue,
019	PSA	058	010	Y manunas ufanmagof yanguin jalilie y inemog; ufagase y adengña gui jâgâ y taelaye.
019	PSA	058	011	Para ualog y taotao: Magajet na guaja apasñija y manunas: magajet guaja si Yuus ni y manjujusga gui tano.
019	PSA	059	001	NALIBREYO gui enemigujo sija, O Yuusso; polo yo gui jilo guinin ayosija ni y mangajujulo contra guajo.
019	PSA	059	002	Nalibreyo gui chumogüe y tinaelaye, ya satbayo gui manmejga na taotao sija.
019	PSA	059	003	Sa, estagüe, na mananangga y antijo: y manmetgot mandaña contra guajo; ti pot y tinaelayeco, ni ti pot y isaojo, O Jeova.
019	PSA	059	004	Manmalago ya japrepara sija, sin y linachijo; fagmata, ya unayudayo, ya unlie.
019	PSA	059	005	Jago Jeova, Yuus y inetnon sendalo, si Yuus Israel; fagmata ya unbisita todo y nasion sija; chamo gagaease ni y manaelaye. (Sila)
019	PSA	059	006	Manalo guato yan pupuenge: ya manboruruca taegüije y galago, ya malilicucue y siuda.
019	PSA	059	007	Liija, sa mannutugap juyong guinin y pachotñija: espada sija guaja gui jalom labiosñija; jaye, ilegñiñija, cao jajungog?
019	PSA	059	008	Lao jago, O Jeova, siempre unchatgue sija; siempre unmofea todo y nasion.
019	PSA	059	009	O minetgotto, junanangga jao; sa si Yuus y guimajo lumijing.
019	PSA	059	010	Si Yuusso nu y minaaseña, ugaegue gui menajo: si Yuus unaliiyo y minalagojo, gui jilo y enemigujo sija.
019	PSA	059	011	Chamo pumupuno sija, sa trabia ti manmalelefa y taotaojo; chalapon sija pot y ninasiñamo; ya unchule sija papa, O Jeova, patangmame.
019	PSA	059	012	Pot y isao y pachotñija, yan pot y sinangan y labiosñija, polo ya ufanmacone, pot y sobetbioñija: yan pot y matdision, yan manmandadague ni y sinanganñija.
019	PSA	059	013	Lachae sija ni y binibumo, lachae sija, para sija ti ufangaegue talo: ya ujatungo na si Yuus mangobiebietna gui as Jacob, asta y uttimon y tano. (Sila)
019	PSA	059	014	Ya an pupuenge, polo ya ufanalo guato, ya unfanboruca taegüije y galago ya umalilicue y siuda.
019	PSA	059	015	Nafanjajanao julo yan papa, ya ufanmanaliligao nañija; ya usaga todo puenge yanguin ti manjaspog.
019	PSA	059	016	Lao guajo, jucanta ni y ninasiñamo; magajet, na jucanta agang ni y minaasemo yan ogaan; sa guinin jago y guimajo lumijing, yan y guinegüeco gui jaanen chinatsagaco.
019	PSA	059	017	Jago, O minetgotjo, jucantaye y alabansa sija; sa si Yuus y guimajo lumijing, yan y Yuus y minaasejo.
019	PSA	060	001	O Yuus, jago yumutejam, jago gumapotjam papa; guinin lalalojao; O, natalojam guato.
019	PSA	060	002	Jago jagasja munamayengyong y tano; jago yumulang; nafanjomlo y yinilangña sija, sa manmayeyengyong.
019	PSA	060	003	Unfanue y taotaomo sija ni y manmajetog na güinaja; unnafanguimenjam ni y binon na matulalaejon.
019	PSA	060	004	Unnae ayo sija ni y manmaañao nu jago, un bandera para ujatsa pot y minagajet. (Sila)
019	PSA	060	005	Sa para ufanlibre y güinaeyamo; satba ni y agapa na canaemo, yan opejam.
019	PSA	060	006	Si Yuus sumangan y sinantosña; siempre jumagof; ya siempre judibide iya Siquem, ya jumide y bayen Sucot.
019	PSA	060	007	Iyoco Galaad, ya iyoco Manases: Efraim y guinegüe y ilujo; Juda y baston minagasso.
019	PSA	060	008	Moab, y palanggana para jufagagaseyo; y jilo Edom nae juyute y sapatosso: Filistia, agangjao pot guajo.
019	PSA	060	009	Jaye uchinileyo guato gui fitme na siuda? jaye uesgaejonyo guato Edom?
019	PSA	060	010	Mungajao, O Yuus, ni y guinin yumutejam? yan jago, O Yuus, ti jumanao yan y inetnon sendalonmame.
019	PSA	060	011	Naejam inayuda contra y contrario gui chinatsaga; sa taebale y inayudan taotao.
019	PSA	060	012	Guinin as Yuus nae infatinas y minatatnga; sa güiyaja ni ugacha papa y contrarionmame.
019	PSA	061	001	JUNGOG y inaganjo, O Yuus; atituye y tinaetaejo.
019	PSA	061	002	Desde y uttimon y tano juagang jao, anae taeninasiña y corasonjo: chalaneyo asta y acho ni y mas taquilo qui guajo.
019	PSA	061	003	Sa jago guinin y guinegüeco, yan y guiman lumijing guinin y enemigo.
019	PSA	061	004	Jusaga gui jalom y tabetnaculumo para taejinecog: ya jugogüeyo gui tinampen y papamo. (Sila)
019	PSA	061	005	Sa jago O Yuus guinin jumungog y promesajo; jago guinin numaeyo ni y erensian ayo sija y manmaañao ni y naanmo.
019	PSA	061	006	Jago munaanaco y jaanin y ray; y sacanña taegüije y megae na generasion sija.
019	PSA	061	007	Usaga gui menan Yuus para taejinecog: O, nalisto y güinaeya yan y minagajet, para ufanadaje güe.
019	PSA	061	008	Pot este jucantaye y naanmo para taejinecog, para jufatinas y prinimetijo cada jaane.
019	PSA	062	001	Y antijo janananggaja si Yuus; sa guinin güiya nae mamaela y satbasionjo.
019	PSA	062	002	Güiyaja y achojo yan y satbasionjo, güiya y torejo taquilo: ya ti megae jumanacalamten.
019	PSA	062	003	Asta ngaen nae intigong contra unoja taotao? todos jamyo infanmapuno; taegüije y padet ni y cumba, yan taegüije y matomba na colat.
019	PSA	062	004	Manafaesenja gui entaloñija na umayute papa gui ninasiñaña: manmagof ni y dinague sija: manmanbendidise ni y pachotñija, lao manmanmatdidise qui sumanjalomñija.
019	PSA	062	005	Si Yuus nanggajao, O antijo; sa guinin güiya y ninanggaco.
019	PSA	062	006	Güiyaja y achojo yan y satbasionjo; güiya y torejo taquilo, ya ti jumanacalamten.
019	PSA	062	007	Gui as Yuus nae gaegue y satbasionjo yan y minalagjo; y acho y minetgotjo yan y guinegüeco mangaegue gui as Yuus.
019	PSA	062	008	Angoco gue todo y tiempo, jamyo ni y taotao sija; chuda y corasonmiyo gui menaña: si Yuus y guinegüe para jita. (Sila)
019	PSA	062	009	Seguro todo y taotao sija ni y umitde condisioñija manjinaja; ya y managquilo condisioñija, un dinague; yanguin manmapolo gui balansa, todos manñajlalangña qui y jinaja.
019	PSA	062	010	Chamo umangongoco jao gui inamot, yan chamo na gagaebale y sinaque: yanguin y güinaja manlalamegae; chamo pumópolo y corasonmo guiya sija.
019	PSA	062	011	Guinin jasangan si Yuus un biaje; ya dos biaje jagasja jujungog este; na y ninasiña iyon Yuus.
019	PSA	062	012	Sa iyomoja locue Jeova y minaase: sa unapapaseja cada taotao jaftaemano y chechonâ.
019	PSA	063	001	O Yuus, jago y Yuusso; taftaf jualigao jao; y antijo majo pot jago, y catneco majalang nu jago, gui anglo an majo na tano, anae taya janom;
019	PSA	063	002	Taegüije juatan jao gui templo para julie y ninasiñamo yan y minlagmo.
019	PSA	063	003	Sa y mauleg güinaeyamo maulegña qui y linâlâ; y labiosso ualabajao.
019	PSA	063	004	Taegüine jubendise jao gui linâlâjo; ya jujatsa julo y canaejo ni y naanmo.
019	PSA	063	005	Y antijo ujaspog taegüije y ujaspog ni y titanos an montica; ya y pachotjo ualabajao yan y minagof y labiosso.
019	PSA	063	006	Yanguin jujaso jao gui jilo camajo; ya y jinasoco nu jago gui ora nae bumebelayo an puenge.
019	PSA	063	007	Sa jago guinin umayudayo; enaomina y anineng y papamo nae jumagof.
019	PSA	063	008	Y antijo dangculo na tinatitiye jao: y agapa na canaemo mumantieteneyo.
019	PSA	063	009	Lao ayo sija y umaliligao y antijo, para umayulang, sija ufanjanao para y mas tadong na joyo gui tano.
019	PSA	063	010	Ufanmaentrega gui jinilat y espada; sija ugüinaja para y sora sija.
019	PSA	063	011	Lao y ray umagof gui as Yuus; ya todo y manmanjula pot güiya unfanmagof: sa y pachot ayo sija y manmandadague ufanmajuchom.
019	PSA	064	001	JUNGOG y inagangjo, O Yuus, gui quejaco: adaje y linâlâjo ni y minaañaoña ni y enemigo.
019	PSA	064	002	Naatogyo gui secreto na pinagat y manaelaye; yan y inatborota ni y chumogüe y taelaye.
019	PSA	064	003	Ni y janafanmalagtos y jilañija taegüije y espada, yan janafanapunta y flechañija, ni manmalaet na sinangan.
019	PSA	064	004	Para ujaflecha gui secreto y cabales; ya derepente manflecha güe, ya ti maañao.
019	PSA	064	005	Janafanfitmeja sija gui na jinasuye taelaye: manmanafaesen para ujananaplinanta y laso; ya ilegñija: Jaye ufanlinie?
019	PSA	064	006	Manmanaliligao ni y tinaelaye; ilegñija na tacumple guse y inaligaota: cada uno guiya sija manacjalom jinasonñija yan corasonñija manadong.
019	PSA	064	007	Lao si Yuus flumecha sija, ya enseguidas ninafanlamen nu y flecha.
019	PSA	064	008	Ya taegüije ninafanmatompo; y jilañija contra sija; ya todo y lumie sija ujayengyong y ilonñija.
019	PSA	064	009	Ya todo y taotao sija ufanmaañao; ya ujasangan y checho Yuus: sa ujaguesjaso y finatinasña.
019	PSA	064	010	Y manunas ufanmagof sija gui as Jeova, ya ujaangoco nu güiya; yan todo y manunas na corason, ufanmalag.
019	PSA	065	001	Y tinina unanangga jao guiya Sion, O Yuus; iya jago nae umapase y promesa.
019	PSA	065	002	O jago ni y jumungog y utinaetae, todo y catne ufanmato guiya jago.
019	PSA	065	003	Jaganayo y tinaelaye sija; lao y isaomame, jago umasie.
019	PSA	065	004	Dichoso y taotao ni y unayeg, ya unnaguaguato guiya jago, para usaga gui sagamo: manjaspogjam ni y minauleg y guimamo, asta y santos na lugat gui templomo.
019	PSA	065	005	Pot y namaañao na güinaja nae unopejam gui tininas; O Yuus y satbasionmame; jago y ninangga gui uttimon puntan tano todo, yan asta todo ayo sija y manlachago, ni y mangaegue gui jilo y tase.
019	PSA	065	006	Ayo y pot ninasiñaña japlanta seguro y egso, madudog ni y ninasiñaña;
019	PSA	065	007	Ni y janaquieto y palañgpang y tase sija, y palangpang y napoñija yan janafanbasta managuaguat y taotao sija.
019	PSA	065	008	Ya ayo sija ni y mañasaga gui uttimon tano, manmaañao ni señatmo: unnamagof y jumuyong y egaan yan y pupuenge.
019	PSA	065	009	Jago bumisita y tano yan unriega; unnagosrico; y sadog Yuus bula janom: unnafanmauleg y maies para sija yanguin esta unnalisto y tano taegüije.
019	PSA	065	010	Unnafangosbula janom y sutcoñija: unnafitme a pujañija güije; ya unnamañaña ni y ichan; ya unbendise y sinisoñija.
019	PSA	065	011	Uncorona y sacan sija ni y minaulegmo; ya y finaposmo manutujo y mantica.
019	PSA	065	012	Manutujo gui jilo y pastaje sija gui desierto: ya y mandiquique na sabana madudog ni y minagof.
019	PSA	065	013	Y pastaje sija manminagago ni y manadan gâgâ; y baye sija locue mantinampe ni y maies; manesalao ni y minagofñija, ya mangacanta locue.
019	PSA	066	001	FATINAS y minagof na inagang gui as Yuus todo y tano.
019	PSA	066	002	Canta y minagof gui naanña: namalag y tininaña.
019	PSA	066	003	Alog as Yuus: jafa na manámaañao y chechomo: pot y dinangculon y ninasiñamo uninaseja y contrarionmo papa.
019	PSA	066	004	Todo y tano umadodorajao yan macantatayejao: yan macantataye y naanmo. (Sila)
019	PSA	066	005	Maela ya inlie y checho Yuus: na ninámaañao y chechoña gui jilo y famaguon y taotao.
019	PSA	066	006	Jatolaeca y tase y anglo na tano: ya japocacate y sadog: ya ayo nae manmagofjam nu güiya.
019	PSA	066	007	Güiya jagobiebietna ni y minetgotña para taejinecog: y atadogña pumupulan y nasion sija: ya munga y managuaguat na ujajatsa sija. (Sila)
019	PSA	066	008	Fanmanbendise ni y Yuusta jamyo ni y taotao ya namajungog y inagang y tininaña:
019	PSA	066	009	Ayo y mumantiene y antita gui linâlâ: ya ti japolo y adengta na usulong.
019	PSA	066	010	Sa jago chumaguejam, O Yuus; jagasja unchague jam taegüije y salape an machague.
019	PSA	066	011	Jago chumulejam gui jalom y laso: unpolo chinatsaga na catga gui sinturanmame.
019	PSA	066	012	Jago namaudae y taotao guijilomame: jame infaposgüe y guafe an y janom: lao unchulejam asta y jalom y rico na sagayan.
019	PSA	066	013	Jujalom gui jalom guimamo yan y sinenggue na inefrese sija: ya bae juapase jao ni y promesajo,
019	PSA	066	014	Ni y labiosso sumangan, yan y pachotto jagas cumuentos anae estabayo gui chinatsaga.
019	PSA	066	015	Bae junaejao sinenggue na inefrese ni y yemog yan paopao na tatneron quinilo: bae junaejao nobiyo yan chiba sija. (Sila)
019	PSA	066	016	Maela ya injingong, todo ayo y manmañao as Yuus, ya bae jusangane jamyo jafa finatinasña ni y antijo.
019	PSA	066	017	Guajo juagang güe ni y pachotto: ya güiya umaalaba ni y jilajo.
019	PSA	066	018	Yaguin jumantiene y tinaelaye gui corasonjo, si Jeova ti ujungogyo.
019	PSA	066	019	Lao magajet na si Yuus jajungog: güiya umadaje y inagang y tinaetaejo.
019	PSA	066	020	Bendito si Yuus, sa ti jabira y tinaetaejo ni y minaaseña guiya guajo.
019	PSA	067	001	O Yuus, gaease ni jame ya unbendisejam: yan janafanmalag y mataña gui jilomame. (Sila)
019	PSA	067	002	Para usiña matungo y chalanmo gui jilo y tano yan y satbasionmo gui nasion todos:
019	PSA	067	003	Polo y taotao ya umatuna jao, O Yuus: polo y taotao todo ya umatuna.
019	PSA	067	004	O, polo y nasion sija ya ufanmagof yan ufanganta ni y minagof: sa jago siempre jumusga y taotao gui tininas yan ungobietna y nasion sija gui jilo y tano. (Sila)
019	PSA	067	005	Polo y taotao ya umatuna jao, O Yuus: polo y taotao todo ya umatuna.
019	PSA	067	006	Ya y tano jagasja unajuyong megae tinegchaña: ya si Yuus ni y Yuusta ubendisejit.
019	PSA	067	007	Si Yuus ubendisejit: yan todo y uttimon y tano umaañao nu güiya.
019	PSA	068	001	POLO si Yuus ya ucajulo, polo y enimiguña ya ufanmachalapon: polo ayo sija y chumatlie güe ya ufanmalago gui menaña.
019	PSA	068	002	Taegüije y manajanao y aso, taegüijeja yute sija: taegüije y maderite y danges gui menan guafe, taegüijeja manmalingoñija y manaelaye gui menan Yuus.
019	PSA	068	003	Lao y manunas ufansénmagof: ufansenalegre gui menan Yuus: magajet ya usendangculo y minagofñija.
019	PSA	068	004	Cantaye si Yuus, cantaye alabansa sija y naanña: nacajulo y chalan para ayo na maudae y inanaco y desierto sija; y naanña, si Yah ya fansenmagof gui menaña.
019	PSA	068	005	Tatan y manaetata ya y jues para y manbiuda, si Yuus gui sinantos na sagaña.
019	PSA	068	006	Si Yuus munafañaga y taeparientes gui familia sija: güiya chumule juyong preso para umegae: lao y managuaguat mañagaja gui anglo na tano.
019	PSA	068	007	O Yuus, mientras unjanao gui menan y taotao; mientras na unfamocat gui inanaco desierto. (Sila)
019	PSA	068	008	Y tano mayeyengyong, y langet locue manutujo gui menan Yuus: ayo iya Sinae mayengyong gui menan Yuus, ni si Yuus guiya Israel.
019	PSA	068	009	Jago, O Yuus, tumago megae na uchan, yan jago munafitme y erensiamo na taotao anae yayas.
019	PSA	068	010	Y inetnon taotaomo mañaga güije: jago, O Yuus, fumamauleg y minaulegmo para y mamoble.
019	PSA	068	011	Si Jeova jananae ni finijo: yan mandangculo ayo na inetnon famalaoan ni y munamatungo:
019	PSA	068	012	Ray sija y inetnon sendalo falago chadig: ya güiya palaoan ni y sumasaga iya sija mafacae y inamot na güinaja.
019	PSA	068	013	Yaguin manmalago jamyo dumescansa gui quelat quinilo; calang y papan y paluma nii platiao, yan y piluña nii amariyo calang oro.
019	PSA	068	014	Anae ayo todo janasiña manafanmachalapon y ray sija guiya güiya: taegüije anae mamodong nieve guiya Salmón.
019	PSA	068	015	Y egso Yuus y egso Basán: y gostaquilo na ogso y egso Basán.
019	PSA	068	016	Sa jafa na manaatansegüet, jamyo nii manaquilo na osgo guato gui egso güinaeyan Yuus para sagaña: magajet na si Jeova sumaga güije para taejinecog.
019	PSA	068	017	Y caretan Yuus y viente mil, junggan, miyares yan miyares ya si Jeova gui entaloñija taegüije iya Sinae, iya santos na sagaña.
019	PSA	068	018	Jagasja jao cajulo iya jululo, jagas uncone y mamacautiba na megae: jagas unresibe ninae sija entre taotao sija: magajet entre y managuaguat locue, para si Jeova Yuus usiña sumaga gui entaloñija.
019	PSA	068	019	Bendito si, Jeova nii todo y jaane jaencatga y catgata, junggan, ayo y Yuus y satbasionta. (Sila)
019	PSA	068	020	Si Yuus güiya si Yuus satbasion para jita: ya y jinanao guinin y finatae iyon Jeova, Señot.
019	PSA	068	021	Lao si Yuus janafanlamen y ilon y enimiguña yan y cácagong y manmipe ayo y sisigueja gui isaoña.
019	PSA	068	022	Ya si Jeova ilegña: Bae chule talo guinin Basán, bae chule sija talo, guinin y tádodong na tase.
019	PSA	068	023	Ya y adengmo siña umanaatunog gui jâgâ ya y jila y gamo galago siña patten y enimigumo.
019	PSA	068	024	Sija jalie y jinanaomo, O Yuus; magajet y jinanao y Yuusso, Rayjo gui sinantos na sagaña.
019	PSA	068	025	Y mangacanta manjajanao gui menan, y mandadangdang yan y dandanñija jatatituye; y entaloñija y donseya sija ni y mandadangdang nii pandireta.
019	PSA	068	026	Fanbendise si Yuus gui jalom y inetnon taotao; junggan, jamyo y tutujonña guiya Israel.
019	PSA	068	027	Ayonae estaba y diquique as Benjamin y magasñija, y prinsipen Juda yan y compañia apapagat, y prinsipen Sabulon yan y prinsipen Neftali.
019	PSA	068	028	Y Yuusmo tumago y minetgotmo; O Yuus, nametgot y chechomo para jame.
019	PSA	068	029	Pot causa y templomo guiya Jerusalem, y ray sija manmañuñule ninae sija para jago.
019	PSA	068	030	Lalatde y dadao na gâgâ gui piao, y manadan nobiyo yan y tatneron gataotao, nii guinocha papa adengñija y pedason salape sija: jochalapon ayosija taotao nii manmalago manguera.
019	PSA	068	031	Ufanmato y prinsipe sija guinin Egipto: Etiopia guse ujaestira y canaeña gui as Yuus.
019	PSA	068	032	Cantaye si Yuus jamyo nii raenon tano; O canta tinina para y Señot. (Sila)
019	PSA	068	033	Para ayo y maudae gui jilo y langet y langet sija, nii guinin ampman na tiempo; estagüe na güiya masangan nii inagang; nii gaeninasiña na inagang.
019	PSA	068	034	Sangan y minetgot Yuus: y minagasña gaegue gui jilo Israel, yan y minetgotña gaegue gui jalom y mapagages.
019	PSA	068	035	O Yuus, ninamaañaojao gui santos na sagamo sija: y Yuus Israel, güiya numae minetgot yan ninasiña y taotaoña: Bendito si Yuus.
019	PSA	069	001	NALIBREYO, O Yuus; sa y janom manjalom asta y antijo.
019	PSA	069	002	Magñoyo gui tadong na luño; anae ti siñayo tumojgue: guajo mato y jalom tadong na janom anae y milag malofan gui jilojo.
019	PSA	069	003	Yayasyo ni y inagangjo: y agagajo ninaanglo: y atadogco linálachae mientras junanangga si Yuusso.
019	PSA	069	004	Ayosija y chumatliiyo pot taya, megaeña qui y gapotulo gui ilujo: ayosija y manmalago umututyo nii enemigujo sin jafa na linache, mangaeninasiña: ayo nae guajo junatalo guato ayo y taya nae juchuleguan.
019	PSA	069	005	O Yuus, jago tumungo y taetiningojo: yan y isaojo sija ti junaatog guiya jago.
019	PSA	069	006	Chamo ayo sija y numananggajao munafanmamamajlao pot guajo, O Jeova, Yuus y inetnon sendalo: chamo ayo sija y umaliligaojao umadesonra pot guajo, O Yuus Israel.
019	PSA	069	007	Sa pot jago jupadese y linalatde: minamajlao tumampe y matajo.
019	PSA	069	008	Guinin manataotao juyong yo nii mañelujo; yan taotao juyongyo gui famaguon nanajo.
019	PSA	069	009	Sa y inigo y guimamo cumanoyo: ya y linalatdeñija y ayo sija nii lumalatde jao manbasnag guiya guajo.
019	PSA	069	010	Anae tumangesyo ya junamajalang y antijo pot ti chumocho, este y para malalatdeco.
019	PSA	069	011	Anae jufatinas y luto para magagujo, jumuyongyo un cuentos nu sija.
019	PSA	069	012	Ya ayo y manmatatachong gui petta, manadingan contra guajo: ya guajo y cantasionñija anae mangacanta y manbulacho.
019	PSA	069	013	Lao guajoja, y tinaetaejo guiya jago, O Jeova, gui tiempon y finaboresemo: O Yuus, pot y minegae y minaasemo opeyo gui minagajet y satbasionmo.
019	PSA	069	014	Nalibreyo gui liño ya chajo mamagño: polo ya ulibreyo güije sija nii chumatliiyo, yan gui y tinadong y janom sija.
019	PSA	069	015	Chamo pumopolo y minilalag na janom na ufalofan gui jilojo, ni unpolo y tinadong na upañotyo; chamo pumopolo y joyo na ujuchom y pachotña gui jilojo.
019	PSA	069	016	Opeyo, O Jeova; sa y minaasemo gosmauleg: taemanoja y minegae y minaasemo, birajao guiya guajo.
019	PSA	069	017	Chamo na aatog y matamo gui tentagomo; sa gaegue yo gui chinatsaga: opeyo guse.
019	PSA	069	018	Najijot jao gui antijo ya unnalibre: rescatayo sa juguaja y enimigujo sija.
019	PSA	069	019	Jago tumungo y malalatdeco, yan y minamajlaojo yan y madesonraco: y contrariojo mangaegue todo gui menamo.
019	PSA	069	020	Y linalatde yumulang y corasonjo: yan bulayo y pinite: ya manaliligaoyo jaye upinite, lao taya ni uno: yan y numamagofyo lao ti jusoda ni uno.
019	PSA	069	021	Sija numaeyo locue lalaet para nengcanojo: yan anae majoyo, sija numaeyo binagle para juguimen.
019	PSA	069	022	Polo ya lamasañija mamalaso gui menanñija: polo ya yaguin gaegue sija gui pas, este para ocodo.
019	PSA	069	023	Polo ya ujomjom y atadogñija para chañija fanmalilie; yan janayeyengyong nii sinturanñija para todo y tiempo.
019	PSA	069	024	Basija gui jiloñija y binibumo, ya polo y dangculon linalalomo ya ufanjeniguif sija.
019	PSA	069	025	Polo y sagañija ya umayulang: yan taya ni uno siña sumaga gui tiendañija.
019	PSA	069	026	Sa sija pumetsigue ayo sija y sinaolagmo: ya sija sumangan y pinitinja ni y ninafanlamenmo.
019	PSA	069	027	Naye mas taelaye y tinaelayeñija, ya chamo munafanjajalom gui tininasmo.
019	PSA	069	028	Palo ya umafunas sija gui leblon linâlâ: ya munga manmatugue sija yan y manunas.
019	PSA	069	029	Lao guajo pobleyo yan tristeyo: polo y satbasionmo, O Yuus, ya upoloyo guiya jululo.
019	PSA	069	030	Guajo bae jualaba y naan Yuus nu y cantasion, ya junadangculo güe nu y inefresen grasias.
019	PSA	069	031	Ya este munaguefmagof si Jeova mas qui y nobiyo, pat y toro nii mangaecángjilon yan papaquis.
019	PSA	069	032	Y manmanso, jalie este ya ninafanmagof: ya y corasonmiyo ufanlâlâ y unaaliligao si Yuus.
019	PSA	069	033	Sa si Jeova jajungog y mannesesitao ya ti jachatlie y prenesuña sija.
019	PSA	069	034	Polo y langet yan tano ya umaalaba güe, yan y tase sija yan todo y güinaja nii mangalalamten gui sanjalomña.
019	PSA	069	035	Sa si Yuus ujasatba y Sion yan ujafatinas y siuda sija guiya Juda: para usiña sija mañaga güije yan uguaja para y iyonñija.
019	PSA	069	036	Ya y semiya locue gui tentagoña uereda ni ayo: ya ayo sija y gumaeya y naanña unafañaga güije.
019	PSA	070	001	NACHADIG, O Yuus, para unalibreyo: nachadig umayudayo, O Yuus.
019	PSA	070	002	Polo sija ya ufanmamajlao yan ufaninistotba ni y umaliligao y antijo: polo sija ya ufanalo tate yan ufanmamajlao ni y manmagof nii desonraco.
019	PSA	070	003	Polo sija ya ufanalo tate para apas y minamajlaoñija ja ni y ilegñija: Aha, Aha.
019	PSA	070	004	Polo ayo todo y umaliligaojao ya unfanmagof yan ufansenmagof ni jago: ya polo ya ayo y gumaeya y satbasionmo ya ilelegñija siésiempreja: Umanasendangculo si Yuus.
019	PSA	070	005	Lao guajo pobleyo yan nesesitaoyo: nachadig jao guiya guajo, O Yuus: sa jago umayuyudayo, yan y munalibreyo; O Jeova, chamo umatrasasao.
019	PSA	071	001	YYAJAGO, O Jeova, nae jupolo y inangococo: ya chajo mamámajlao para taejinecog.
019	PSA	071	002	Nalibreyo, nii tininasmo ya rescatayo: naapo y talangamo guiya guajo ya unsatbayo.
019	PSA	071	003	Jago y acho y saga para guajo, anae mafatoyo todo y tiempo: jago mannae tinago na jumasatbayo: sa jago y finitmeco yan y castiyujo.
019	PSA	071	004	Rescatayo, O Yuusso, juyong gui canae y manaelaye yan y canae y ti manunas yan y manrecto na taotao.
019	PSA	071	005	Sa jago y ninanggaco, O Jeova Yuus: jago y inangococo desde y pinatgonjo.
019	PSA	071	006	Sa jago mumantieneyo desde y jalom tuyan, jago chumuleyo juyong guinin y tiyan nana: ya y tininajo todo y tiempo guiya jago.
019	PSA	071	007	Guajo taegüije y ninamanman gui linajyan; lao jago y megot na guinegüeco.
019	PSA	071	008	Y pachotto ubula nii tininamo, an y inenramo todot dia.
019	PSA	071	009	Chamoyo yumuyute gui tiempo y inamcojo: yaguin minetgotto esta jocog chamoyo dumidingo.
019	PSA	071	010	Sa y enimigujo manadingan contra guajo; yan ayo sija y numanangga y antijo, manafaesen entre sija.
019	PSA	071	011	Ylegñija: Diningogüe as Yuus: petsigue ya enchilegüe; sa taya para ulinibregüe.
019	PSA	071	012	O Yuus, chamo chachago guiya guajo; Yuusso, nachadig yan para unayudayo.
019	PSA	071	013	Polo sija ya ufanmamajlao yan ufanlinachae, ayo y contrarion y antijo; polo sija ya ufantinampe nii minamajlao yan y sinala, y umaliligao y dañujo.
019	PSA	071	014	Lao guajo juananangga todo y tiempo, yan junalala megae y tininajo guiya jago.
019	PSA	071	015	Y pachotto usinangan y tininasmo, yan y satbasionmo todot dia: sa ti jutungo y minegaeña.
019	PSA	071	016	Bae jufalag y minetgot gui as Yuus, Jeova; ya jusangan y tininasmo, magajet, iyomoja namaesa.
019	PSA	071	017	O Yuus, jago jagasja fumanagüe yo desde y pinatgonjo; yan asta pago jusangan claro nii ninamanman y chechomo.
019	PSA	071	018	Pago locue anae estayo bijo ya chungeyo, O Yuus chamoyo dumidingo: asta que jusangan claro nii minetgotmo y manmámamaela na generasion, yan y ninasiñamo cada uno ni ayo y ufanmato.
019	PSA	071	019	Yan y tinasmo locue, O Yuus, sumentaquilo; jagasja unfatinas y mandangculo na güinaja sija: O Yuus, jaye uparejumo?
019	PSA	071	020	Sa jago y fumanuejam mandangculo na pinite yan chinatsaga, siempre unnalâlâjam talo, yan unchulejam talo julo guinin y tinadong y tano.
019	PSA	071	021	Aumenta y dinangculoco; yan birajao ya unamamagofyo.
019	PSA	071	022	Ya guajo locue bae jualaba jao yan y guitala: magajet, y minagajetmo, O Yuusso: yyajago nae jucantaye yan y atpa, O jagoja na Santos guiya Israel.
019	PSA	071	023	Y labiosso sendangculo minagofña anae jucantayejao tinina; yan y antijo ni jago munalilibre.
019	PSA	071	024	Y jilajo locue jasasangan y tininasmo todot dia: sa innafanmamajlao yan innafaninestotba ayo y umaliligao y dañujo.
019	PSA	072	001	NAE y ray ni juisiomo, O Yuus, yan y tininasmo gui lajin y ray.
019	PSA	072	002	Ya güiya ufanjusga y taotaomo gui tininas, yan y mamoblemo gui juisio.
019	PSA	072	003	Ya y beca sija chumule y pas gui taotao yan y mandiquique na ogso sija pot y tininas.
019	PSA	072	004	Güiya ufanjusga y mamoble na taotao, güiya ufañatba y famaguon y mannesesitao, yan ufanyinamag y manmachaleg.
019	PSA	072	005	Sija ufanmaañao ni jago mientras gagaegue y atdao, yan y pilan gui todo y generasion yan y generasion.
019	PSA	072	006	Güiya tumunog papa taegüije y ichan gui jilo y manmautot na chaguan: taegüije minatmon janom ni y nafotgon y tano.
019	PSA	072	007	Ya y jaaniña sija, mumamta y tininas; ya y pas sumenmegae asta qui jocog y pilan.
019	PSA	072	008	Güiya uguaja minagasña locue guinin y tase asta y tase, yan guinin y sadog asta y uttimon y tano.
019	PSA	072	009	Ya ayo y mañasaga gui desierto, manecon gui menaña; ya y enimiguña sija mamanjojoflag gui eda.
019	PSA	072	010	Y ray sija guiya Tarsis yan isla sija ufanmañuñule ninae: yan y ray sija guiya Sabá yan iya Seba ufanmannae ninae.
019	PSA	072	011	Magajet, y ray todos ujatomba sija gui menaña: yan y nasion todos usinetbe güe.
019	PSA	072	012	Sa güiya unalibre y nesesitao an jumagang; yan ayo locue y peble an ni y taya uinayuda.
019	PSA	072	013	Güiya unafanmañotbla y mamoble yan y mannesesitao yan ujasatba y anten y mannesesitao.
019	PSA	072	014	Güiya unafanlibre y antiñija guinin y chiniguit yan y finijom: yan ugagaebale y jâgâñija gui menan atadogña.
019	PSA	072	015	Ya güiya lumala, ya para güiya umanae ni y oron Sabá; ya y tinayuyut locue mafatitinas pot güiya todo y tiempo; sa sija ufanbendise güe todot dia.
019	PSA	072	016	Sa uguaja megae na maies gui jalom y eda gui sanjilo y puntan y beca sija; ya y tinegchaña ufanmayengyong taegüije y Libano.; ya sija gui siuda ninafangatbo taegüije y chaguan gui eda.
019	PSA	072	017	Y naanña gagaegue para taejinecog: y naanña sisigueja taegüije y siniguen y atdao: yan todo y taotao ufandichoso guiya güiya; yan todo y nasion umafanaan güe dichoso.
019	PSA	072	018	Bendito si Jeova Yuus, ni si Yuus Israel, sa güiyaja na maesa fumatinas y mannamanman na güinaja.
019	PSA	072	019	Yan bendito y minalag y naanmo para taejinecog: ya polo todo y tano ya ufanbula ni y minalagmo. Amen yan Amen.
019	PSA	072	020	Magpo y tinayuyut David ni y lajin Isai.
019	PSA	073	001	SENMAGAJET si Yuus na mauleg para Israel, ni ayo sija y mangasgas na corason.
019	PSA	073	002	Ya guajo cánaja sumuja y adengjo; didideja tentenjan sulon y pinecatta.
019	PSA	073	003	Sa jumalatgue y mangaduco, anae julie y minauleg y manaelaye.
019	PSA	073	004	Sa taya pinite gui finataeñija: lao y minetgotñija fitme.
019	PSA	073	005	Taya chinatsagañija taegüije y otro taotao sija; ni ufanmasapet taegüije y palo na taotao sija.
019	PSA	073	006	Enaomina na sobetbia y cadena nii lisayon y cueyoñija; y finijom tumampe sija taegüije y magago.
019	PSA	073	007	Y atadogñija mamachom ni y yinemog; guajañija mas qui y corason siña umalatgue.
019	PSA	073	008	Sija manmanbotlelea, yan jasasangan chiniguit gui tinaelaye: jasasangan y mansentaquilo.
019	PSA	073	009	Japolo y pachotñija gui langet, yan y jilañija janafanmamocat gui inanaco y tano.
019	PSA	073	010	Enao mina y taotaoña manalo mague: yan y binilan y janom gui posuelo umafugo nu sija.
019	PSA	073	011	Ya ilegñija: Jaftaemano tungoña si Yuus? Ada guaja tiningo gui Gueftaquilo?
019	PSA	073	012	Sa estagüe ya sija y manaelaye; ya sija manmegae gui tano, sa taya chinatsagañija todo y jaane.
019	PSA	073	013	Senmagajet na taebale y junagasgas y corasonjo: yan jufagase y canaejo gui guinasgas.
019	PSA	073	014	Sa todo y inanaco y jaane chatsagayo, yan y castigojo cada ogaan.
019	PSA	073	015	Yaguin jagasja jualog, bae jusangan este; este na jagasja judague y generasion: y famaguonmo.
019	PSA	073	016	Yaguin jujaso jaftaemano na jutungo este, sumenmacat para guajo;
019	PSA	073	017	Asta que jujalom gui sinantos na sagayan gui as Yuus; ya jujaso y uttimoñija.
019	PSA	073	018	Magajet na jago pumolo sija gui palagse na sagayan; jago yumute sija papa gui jalom y yinilang.
019	PSA	073	019	Sa jaftaemano na ufanyinilang, gui un rato! sija chadig malimachae ni y minaañao sija.
019	PSA	073	020	Taegüije güinife an magmata; taegüenaoja, O Señot, yaguin magmatajao, unchatlie y jechurañija.
019	PSA	073	021	Sa y corasonjo estaba triste, ya matogchayo gui sumanjalom.
019	PSA	073	022	Na taegüije taejinasoyo, yan taetiningoyo: taegüijeyo y gâgâ gui menamo.
019	PSA	073	023	Masqueseaja gagaegueyo siempre guiya jago; jago mumantiene y agapa na canaejo.
019	PSA	073	024	Jago umesgaejonyo ni y consejumo, ya despues unresibeyo gui langet.
019	PSA	073	025	Ya jayeyo guajayo gui langet sino jagoja? ya taya gui jilo y tano güinaeyaco, na jagoja.
019	PSA	073	026	Y catneco yan y corasonjo malachae: lao si Yuus y minetgot y corasonjo, yan y güinajajo para taejinecog.
019	PSA	073	027	Sa, estagüe ya ayo sija y mañago guiya jago, na ufanmalingo: jago yumulang todo ayo sija y manjanao guiya jago para inábale.
019	PSA	073	028	Lao mauleg para guajo y juguaguato jijot gui as Yuus: sa jupolo y inangococo gui Señot Jeova, para usiña jusangan todo y chechomo.
019	PSA	074	001	O Yuus, sajafa na unyutejam para taejinecog? sajafa na y linalomo umasgon contra y quinilo sija gui pastajimo?
019	PSA	074	002	Jaso y inetnonmo ni y unfajan gui ampmam na tiempo; y tribon y erensiamo, ni y jago sumatba; yan y egso Sion, anae sumasagajao.
019	PSA	074	003	Jatsa y adengmo para taejinecog na yinilang: sa y enimigo jafatinas y tinaelaye todo gui jalom y sinantos na sagamo.
019	PSA	074	004	Y contrariumo sija manaagang gui entalo y inetnonmo; ya japolo julo y banderañija para señat sija.
019	PSA	074	005	Parejo yan y taotao y jajatsa julo y gachae sija gui jilo y chemchom na trongco jayo sija.
019	PSA	074	006	Lao pago sija yumute papa y binetda na chocho un biajeja, ni y gachae yan y mattiyo sija.
019	PSA	074	007	Sa sija sumanggüe y sinantos na sagamo, yan munainale y sagan y naanmo, sanpapa gui tano.
019	PSA	074	008	Ylegñija gui corasonñija: Nije tayulang sija ni mandaño: ya sija sumonggue todo y sinagogan Yuus gui tano.
019	PSA	074	009	Ti talie y señatta sija: ya taya ni uno profeta mas: ni uguaja sija ni utiningo asta ngaean.
019	PSA	074	010	Asta ngaean, O Yuus, nae y contrario ulalatde? ya y enimigo ufañatfino contra y naanmo para taejinecog?
019	PSA	074	011	Sajafa na unjedo y canaemo, junggan y agapa na canaemo? jala juyong gui pechomo ya unyulang.
019	PSA	074	012	Sa si Yuus y Rayjo gui ampmam na tiempo, jafatitinas y satbasion gui entalo y tano.
019	PSA	074	013	Jago dumibide y tase ni y ninasiñamo: jago yumamag y ilon y alo sija gui tase.
019	PSA	074	014	Jago yumamag y ilon lebiatan, ni y dadao na güijan, an pidasito; yan unnae güe para nengcano y taotao ni y mañasaga gui desierto.
019	PSA	074	015	Jago bumaba y matan janom yan y minilalag: jago munafananglo y manmetgot na sadog sija.
019	PSA	074	016	Y jaane iyomo, y puenge locue iyomo: jago fumamauleg y inina yan y atdao.
019	PSA	074	017	Jago pumolo todo y oriyan y tano: jago fumatinas y tiempon maepe yan y tiempom manengjeng.
019	PSA	074	018	Jaso este, na y enimigo manmalalatde, O Jeova, ya ayo y mangaduco na taotao jachatfino y naanmo.
019	PSA	074	019	O, chamo umintrerega y anten y gamo paluma gui dadao na gâgâ: chamo malelefa ni y dinaña y mamoblemo para taejinecog.
019	PSA	074	020	Respeta y trato: sa y jemjom na sagayan sija gui tano manbula y sagan y manmalamaña.
019	PSA	074	021	O, Chamo munafanatalo manmamajlao y manmachichiguit: polo y mamoble yan y mannesesitao ya umalalaba y naanmo.
019	PSA	074	022	Cajulo, O Yuus, gogüe y causamo: jaso jaftaemano y manaejinaso na taotao ni y lumalatdejao cada jaane.
019	PSA	074	023	Chamo malelefa ni y inangang y contrariumo sija; y borucan ayo sija y mangajulo contra jago, lumala cajuloja siesiempre.
019	PSA	075	001	YYAJAGO, O Yuus, innae grasia; iyajago innae grasia sa y naanmo esta jijot: sa y ninamanman na chechomo masasangan.
019	PSA	075	002	Ngaean nae jusoda y tiempo na mamatca, bae jujusga ni y tinas.
019	PSA	075	003	Y tano yan todo y mañasaga mamalachae: guajo chumuchule julo y jaliguiña. (Sila)
019	PSA	075	004	Ya ileco ni y mansobetbio: Chamiyo fumatitinas y sinebetbio: yan ni y manaelaye, chamiyo jumajatsa julo y canggelon.
019	PSA	075	005	Chamiyo jumajatsa y canggelonmiyo gui taquilo; chamiyo fanguecuentos ni y tiso na tongjo.
019	PSA	075	006	Sa y jinatsa ni y ufato ni y guinin y sancatan, ni y guinin y sanlichan, ni y guinin y sajaya.
019	PSA	075	007	Lao si Yuus y jues: güiya pumolo papa uno, yan jajatsa julo otro.
019	PSA	075	008	Sa gaegue gui canae Jeova y copa, yan y bino ni lalálalo; bula dinaña, ya jachuda juyong taeguijeja; lao y asiento gui fondoña, todo y manaelaye gui tano jafufugo ya jaguiguimen sija.
019	PSA	075	009	Lao guajo bae jusangan claro para taejinecog; ya bae jucantaye si Yuus Jacob, y alabansa sija.
019	PSA	075	010	Todo y canggelon y manaelaye locue bae juutot: lao y canggelon y manunas umanafangajulo.
019	PSA	076	001	MATUNGO si Yuus esta guiya Juda: y naanña manadangculo guiya Israel.
019	PSA	076	002	Yya Salem nae gaegue y tabetnacoluña, ya y sagaña gaegue guiya Sion.
019	PSA	076	003	Ayo nae jayamag sija y flechan y atcos; yan y patang yan y espada, yan y guera. (Sila)
019	PSA	076	004	Malagjao yan magas jao mas qui y tadong na jalomtano.
019	PSA	076	005	Ya y manmajetog na corason manmayulang manafanaelaye; esta jamaego y minaegoñija; ya taya ni un taotao ni y gaeninasiña jasoda y canaeñija.
019	PSA	076	006	Pot y chinemamo, O Yuus Jacob, todo careta yan y cabayo manmayute gui minaego y finatae.
019	PSA	076	007	Jago, junggan jago, para unamaañao: ya jaye siña tumogue gui menamo yan lalalojao?
019	PSA	076	008	Jago munamajungog y sentensia guinin y langet; ya y tano manmaañao, ya manmamatquilo.
019	PSA	076	009	Anae si Yuus jacajulo gui juisio, para usatba todo y manmanso gui tano. (Sila)
019	PSA	076	010	Magajet na y binibon y taotao uinalabajao: yan y seblan y binibo, jago sumoma.
019	PSA	076	011	Promete ya inapase si Jeova ni y Yuusmiyo: todo ayo y mangaegue gui oriyaña manmañuñule ninae para güiya ni y namaañao.
019	PSA	076	012	Güiya munamautut y espiriton y prinsipe sija: sa güiya y namaañao para y ray sija gui tano.
019	PSA	077	001	BAE juagang si Yuus ni y inagangjo; magajet na si Yuus ni y inagangjo; ya güiya jumungogyo.
019	PSA	077	002	Y jaane y chinatsagaco jualigao y Señot: y canaejo maestira gui puenge ya pumapara: y antijo ti malago manamagof.
019	PSA	077	003	Jujajaso, si Yuus ya janaestotbayo: umuugongyo, sa y espiritujo lalalango. (Sila)
019	PSA	077	004	Jago unadaje y atadogjo ni taemaego: sa taegüije chatsagayo na ti siñayo cumuentos.
019	PSA	077	005	Sa guajo jujajaso y jaane ni y ampmam manmalofan, yan y sacan ni y ampmam na tiempo.
019	PSA	077	006	Jujajaso y cantaco gui puenge: jujajaso ni y corasonjo; ya y espiritujo guine guefaligao?
019	PSA	077	007	Ada uyute y Señot para taejinecog? ya ti utalo y finaboresiña?
019	PSA	077	008	Cao y minaaseña usenjanaoja para taejinecog? ya y promesaña ufanlingo para taejinecog?
019	PSA	077	009	Ya malefa si Yuus na uyóase? ya pot y linalaloña na jajuchom y güinaeyaña? (Sila)
019	PSA	077	010	Ya guajo ileco: Este y dinafejo: lao bae jujaso y sacan sija gui agapa na canae y Gueftaquilo.
019	PSA	077	011	Bae jusangan y checho Jeova: sa bae jujaso y ninamanmanmo gui ampmam na tiempo.
019	PSA	077	012	Bae jujaso locue todo y chechomo, yan jusangan sumanjalomjo y finatinasmo.
019	PSA	077	013	Y chalanmo, O Yuus, gague gui sinantos na sagayan: jaye dangculo na yuus calang y Yuusta?
019	PSA	077	014	Jago y Yuus ni y fumatinas y mannamanman: jago munamatungo y minetgotmo gui taotao sija.
019	PSA	077	015	Jago yan y canaemo munafanlibre y taotaomo; ni y famaguon Jacob yan José. (Sila)
019	PSA	077	016	Y janom malie jao, O Yuus, y janom malie jao, ya sija ninafanmaañao: ya y tinadong locue ninafanmayengyong.
019	PSA	077	017	Y mapagajes sija manmañuñuda janom: ya y langet mannae y inagang: ya y flechamo locue manjanao juyong.
019	PSA	077	018	Ya y palampan y jilumo estaba gui remolino; ya y lamlam maniiina gui tano: ya y tano manmayengyong yan manlalaolao.
019	PSA	077	019	Y chalanmo gui tase, ya y finaposmo gui mandangculo na janom, ya y guinachamo ti matungo.
019	PSA	077	020	Jago umesgaejon y taotaomo taegüije y manadang quinilo pot y canae Moises yan Aaron.
019	PSA	078	001	ECUNGOG, O taotaojo, y tinagojo: na inecungog ni y talanganmo y sinangan y pachotto.
019	PSA	078	002	Bae jubaba y pachotto gui acomparasion: bae jusangan sinangan na gui jemjom gui ampmam na tiempo.
019	PSA	078	003	Ayosija ni y injingog yan y intingo, yan y tatanmame ni jasanganejam.
019	PSA	078	004	Ti innafanatog sija guinin y famaguonñija, masangangane y generasion ni y manmamamaela ni y tinina sija gui Señot, yan y minetgotña yan y mannamanman na chechoña ni y jachogüe.
019	PSA	078	005	Sa güiya munacajulo y testimonio gui as Jacob, yan japolo tinago guiya Israel, ni y janatungo sija y famaguonñija.
019	PSA	078	006	Para ujatungo y generasion ni y manmamamaela, y famaguonja ni y finañagonñija; ni y ufangajulo ya ujasangane y famaguonñija.
019	PSA	078	007	Para usiña japolo y ninanggañija gui as Yuus, ya ti ufanmalefa ni y checho Yuus, lao jaadaje y tinagoña sija.
019	PSA	078	008	Ya chañija fanaegüigüije y tatañija; un generasion ni managuaguat yan ti manmalago manmanosgue: y generasion ni y ti japolo y corasonñija gui tinas, yan ayo na espirituñija y ti manfitme gui as Yuus.
019	PSA	078	009	Y famaguon Efraim, guaja atmas yan manmañule y atcos sija, manalo tate gui jaanen y guera.
019	PSA	078	010	Ti jaadaje y traton Yuus, ya ti manmalago na ufanmamocat gui tinagoña.
019	PSA	078	011	Ya manmalefa ni y chechoña, yan y ninamanmanña ni y manfinanue sija.
019	PSA	078	012	Namanman na güinaja finatinasña gui menan y tatañija, gui tano Egipto, gui fangualuan Soan.
019	PSA	078	013	Jadebide y tase ya janafanmalofan gui inanaco sija todo; yan janafañaga y janom taegüije y monton.
019	PSA	078	014	Ya y jaane janafanenesgaegaejonja ni y mapagajes; yan todo puenge y finañila y guafe.
019	PSA	078	015	Japanag y acho gue desierto, ya janae sija na ufanguinem taegüije na jumuyong guinin y dangculon tinadong.
019	PSA	078	016	Ya mañule minilalag locue guinin y acho, yan janafalalago y janom taegüije y sadog.
019	PSA	078	017	Lao trabia sisigueja mas isagüegüe, ya manmanembeste contra Gueftaquilo gui desierto.
019	PSA	078	018	Ya sija jatienta si Yuus gui corasonñija, yan mangagagao catne pot y güinaeyañija.
019	PSA	078	019	Magajet na sija manguentos contra si Yuus; ilegñija: Ada siña si Yuus jafamaulequejit lamasa gui desierto?
019	PSA	078	020	Sa, estagüe, na anae japanag y acho, manjuyong y janom, ya y minilalag manmachuchuda. Ada siña güe manae pan locue? umafamauleg catne para y taotaoña?
019	PSA	078	021	Enao mina anae jajungog este, y Señot ninabubo: ya umasonggue y guafe contra as Jacob, yan y linalalo locue cajulo contra Israel;
019	PSA	078	022	Sa ti jajonggue si Yuus, yan ti jaangoco sija gui satbasionña.
019	PSA	078	023	Lao güiya tumago y mapagajes guinin y sanjilo; yan jababa y pettan langet.
019	PSA	078	024	Yan janauchan papa y mana gui jiloñija para ujacano, yan janae sija ni y maies y langet.
019	PSA	078	025	Y taotao cumano y na y manmetgot: güiya numae sija catne para ufanjaspog.
019	PSA	078	026	Jatago y manglo sancatan na ufanguaefe gui jalom y langet: yan pot y ninasiñaña jachachalane y manglo sanjaya.
019	PSA	078	027	Janauchan catne locue gui jiloñija taegüije y petbos; yan y pajaro ni gaepapa taegüije inae gui tase;
019	PSA	078	028	Ya japolo ayo sija na ufanbasnag gui entalo y campoñija, ya gui oriyan y sagañija.
019	PSA	078	029	Ya sija jacano, ya mangosjaspog sija; sa güiya numae sija ni y tinangañiñija.
019	PSA	078	030	Lao ti janajanao guiya sija y tinangañija; lao estabaja trabia y catneñija gui jalom y pachotñija,
019	PSA	078	031	Ya y binibon Yuus mato gui jiloñija, ya japuno y mas manyomog guiya sija, yan jayute papa y patgon na taotao sija guiya Israel.
019	PSA	078	032	Lao contodo este, sigueja di maaiisao trabia: yan ti majonggue y mamnamanman na chochoña.
019	PSA	078	033	Ya pot este na y jaaneñija janafanlinachae ni y banidá; yan y sacanñija gui minaañao.
019	PSA	078	034	Ya anae japuno sija, ayo nae manafaesen pot güiya yan jabira sija ya maaligao guse si Yuus.
019	PSA	078	035	Yan jajaso na si Yuus y achoñija, yan y Gueftaquilo na Yuus y Satbadotñija.
019	PSA	078	036	Achogja ujafaande güe ni y pachotñija yan ujadague ni y jilañija.
019	PSA	078	037	Sa y corasonñija ti tunas guiya güiya: ni ufanfitme gui tratuña.
019	PSA	078	038	Lao güiya, bula minaase jaasie ni y tinaelayeñija, yan ti jayuyulang sija: magajet, megae na tiempo nae jabira y linalaloña, yan ti jajatsa julo y binibuña.
019	PSA	078	039	Sa jajaso na sija catneja; y manglo na malofan ya mapos ya ti mamaela talo.
019	PSA	078	040	Cuanto biaje manmanembeste contra güiya gui jalomtano yan manatriste güe gui desierto!
019	PSA	078	041	Ya manalo tate ya matienta si Yuus; ya macase y Santosgüe guiya Israel.
019	PSA	078	042	Ya ti jajaso y canaeña; ni jaane anae ninafanlibre gui contrario.
019	PSA	078	043	Ni y pineloña na señatña guiya Egipto: yan y ninamanmanña gui fangualuan Soan:
019	PSA	078	044	Yan jatulaeca y Sadog janajâgâ; yan y minilalag para chañija fanguiguimen.
019	PSA	078	045	Janae megae na lalo para ufanquinano; yan rana sija para ufanyinilang.
019	PSA	078	046	Janae y ilo oruga ni y aumentan tano; ya y finachochoñija y apacha.
019	PSA	078	047	Jayulang y fangualuanñija ubas ni y ichan grano; yan y trongco igos sija ni y hielo.
019	PSA	078	048	Japolo y gañija gâgâ locue gui papa y ichan grano, ya y manadan gañija gui minaepen lamlam.
019	PSA	078	049	Jayute gui jiloñija y fijom na binibuña; binibo, linalalo, yan chinatsaga; y manadan manaelaye na angjet sija.
019	PSA	078	050	Mamatinas chalan para y linalaloña; ya ti jachoma y antiñija guinin y finatae, lao japolo y linâlâñija gui peste.
019	PSA	078	051	Ya japuno todo y finenena na finañagon guiya Egipto, y mas magas naminetgotñija gui jalom y tiendan Cam!
019	PSA	078	052	Lao chalane juyong y taotaoña taegüije y quinilo sija, yan jaesgagaejon sija gui desierto taegüije y manadan, gâgâ.
019	PSA	078	053	Ya jachule sija gui seguro, ya sija ti manmaañao: lao y tase tumampe y enimigoñija.
019	PSA	078	054	Ya jacone sija asta y oriyan y sinantos na sagaña, güineja na ogso ni y guinanan y agapa na canaeña.
019	PSA	078	055	Jayute juyong y nasion locue gui menañija, yan jafacae guiya sija y erensiañija ya jaraya, ya janafañaga y tribon Israel gui jalom y tiendañija.
019	PSA	078	056	Lao sija trabia jatietentaja, yan manmanembebesteja contra y Gueftaquilo na Yuus, yan ti jaadaje y tinagoña.
019	PSA	078	057	Lao manalo tate, yan manmafatinas dinague taegüije y tatañija: ya manmabira sija gui un banda taegüije y dacon na atco.
019	PSA	078	058	Sa macase güe ya mannalalalo pot y sagañija ni taquilo ya masuog güe ya manafanugo ni y imageñija ni tinaga.
019	PSA	078	059	Anae jajungog este si Yuus, ninabubo, yan jagoschatlie iya Israel.
019	PSA	078	060	Ya pot ayo na jadingo y tabetnaculo guiya Silo, yan y tienda ni y japolo gui entalo taotao sija.
019	PSA	078	061	Ya janae ni y minetgotña y cautibo, ya y minalagña gui canae y contrario.
019	PSA	078	062	Janae y espada ni y taotaoña: yan ninabubo ni y erensiaña.
019	PSA	078	063	Linachae ni y guafe y manpatgon na lalaje; ya y manpatgon na famalaoan taya cantan umasagua.
019	PSA	078	064	Ya y mamaleñija manmodong gui espada; ya y manbiuda sija ti ninafantriste.
019	PSA	078	065	Ya y Señot magmata taegüije y uno ni y guinin mamaego, yan taegüije y matatñga na taotao ni y ninaaagang pot rason di y bino.
019	PSA	078	066	Ya japuno y enimiguña sija ni y mañasaga gui santate: yan japolo sija güi taejinecog na minamajlao.
019	PSA	078	067	Ademas jarechasa y tabetnaculo gui as José, ya ti jaayeg y tribon Efraim.
019	PSA	078	068	Lao jaayeg tribon Juda, ayo ogso Sion ni y güinaeyaña.
019	PSA	078	069	Ya jafatinas y sinantos na sagaña taegüije y manaquilo na sagayan sija, taegüije y tano na japlanta para taejinecog.
019	PSA	078	070	Jaayeg si David locue na tentagoña, yan jacone güe guinin y quelat y quinilo,
019	PSA	078	071	Chinile güe ni guinin jatatitiye y manmanago na quinilo ya jacone para unafañocho y taotaoña gui as Jacob yan y erensiaña guiya Israel.
019	PSA	078	072	Ya taegüije janafañocho sija segun y tininas y corasonña; yan jaesgaejon sija pot y tiningon y canaeña.
019	PSA	079	001	O Yuus, y nasion ni ti manjonggue manmato ya manjalom gui erensiamo: ya manataelaye y santos na templomo; ya mayulang ya mapolo y Jerusalem pot montón sija.
019	PSA	079	002	Ya y tataotao y manmatae na tentagomo manmanae nañija y pajaro gui langet: ya y catnen y mañantosmo y gâgâ gui tano.
019	PSA	079	003	Y jâgâñija manmachuda taegüije y janom, gui oriyan Jerusalem; sa taya jaye ufanjinafog.
019	PSA	079	004	Manafanmamamajlaojam ni y tiguangmame: manmamofeajam yan manmabotleajam ni y mañasaga gui oriyanmame.
019	PSA	079	005	Asta ngaean, O Señot, unlalalo para taejinecog? ya y inigomo sinenggue taegüije y guafe?
019	PSA	079	006	Chuda juyong y binibumo gui jilo y nasion ni y ti tumungojao, yan y jilo y raeno sija ni y ti umaagan y naanmo.
019	PSA	079	007	Sa sija lumachae si Jacob, yan jayulang y sagañija.
019	PSA	079	008	Chamo jumajaso contra jame y tinaelayen y tatamname: Polo y minauleg minaasemo ya uchadig insedajam; sa manafangostagpapjamam.
019	PSA	079	009	Ayudajam, O Yuus, gui satbasionmame pot y minalag y naanmo; yan nafanlibrejam, yan fagase y isaomame pot y naanmo.
019	PSA	079	010	Sa jafa ilegñija y nasion ni ti manmanjonggue: Mangue y Yuusñija? Polo y inemog y jâgâ y tentagomo sija ni y manmachuda ya umatungo ni y nasion ni ti manmanjonggue, gui menan y matanmame.
019	PSA	079	011	Polo ya y inigon y manmapreso mato gui menamo; segun y dinangculo y ninasiñamo adaje ayo sija y esta manmatancho para ufanmatae.
019	PSA	079	012	Ya apase gui tiguangmame siete mas gui jalom y pechoñija, y linalatdeñija, sa sija lumalatdejao, O Señot.
019	PSA	079	013	Ayo nae jame y taotaomo yan y quinilo gui pastajimo, bae inalaba jao para taejinecog; ya infanmamanue ni y alabansamo para todo y generasion.
019	PSA	080	001	ECUNGOG, O Pastot guiya Israel, jago ni y umesgagaejon si José taegüije y manadan quinilo; jago ni y sumasaga gui entalo y querubin sija manina mona.
019	PSA	080	002	Y menan Efraim, yan Benjamin, yan Manases, nacajulo y minatatngamo, ya maelajao para usatbajam.
019	PSA	080	003	Birajam talo, O Yuus; ya nafanina y matamo ya infansatbo.
019	PSA	080	004	O Jeova, Yuus y inetnon sendalo, asta ngaean unlálalaloja contra y tinayuyut y taotaomo?
019	PSA	080	005	Unafañochocho sija ni y pan lago; yan unnae sija ni y lago para ujaguinem gui dangculo na medida.
019	PSA	080	006	Unnafanmumojam yan y tiguangmame: yan y enimigonmame manmachachatgue jam gui entaloñija.
019	PSA	080	007	Birajam talo, O Yuus y inetnon sendalo, ya nafanina y matamo; ya infansatbo.
019	PSA	080	008	Jago chumule juyong y trongcon ubas guiya Egipto: ya jagasja unyute juyong y nasion, ya untanme güe.
019	PSA	080	009	Jago fumamauleg y saga gui menaña, ya güiya y natadodong y jaleña, yan nabula y tano.
019	PSA	080	010	Ya sabana sija mantinampe ni y aninengña, yan y ramasña taegüije y sedro Yuus na trongcon jayo.
019	PSA	080	011	Jatago juyong y ramasña gui tase; yan y manlodo na siniso gui sadog.
019	PSA	080	012	Sa jafa unjulog papa y quelatña: ya todo y manmalolofan gui chalan matitife güe?
019	PSA	080	013	Y balaco guinin y jalomtano machuchule ya mayúyulang, yan y manmachaleg na gâgâ gui fangualuan cumacano.
019	PSA	080	014	Birajao talo, O Yuus inentnon sendalo, ingagagao jao: ya talag papa guinin y langet ya unlie yan unbisita este na trongcon ubas,
019	PSA	080	015	Ya y fangualuan ni y tinanom y agapa na canaemo, yan y ramas ni jago munafitme para jagoja namaesa,
019	PSA	080	016	Masinenggue ni y guafe, ya mautut papa esta; ya manmalingo pot y chinema gui menamo.
019	PSA	080	017	Polo y canaemo gui jilo y taotao gui agapa na canaemo, gui jilo y lajin y taotao ni unnametgot para jago.
019	PSA	080	018	Ayo nae ti infanalo tate guinin jago: nafanlâlâjam ya bae inagang y naanmo.
019	PSA	080	019	Birajam talo, O Jeova, Yuus y inetnon sendalo, ya nafanina y matamo; ya infansatbo.
019	PSA	081	001	FANGANTA agang gui as Yuus ni y minetgotta: fatinas y magof na boruca gui as Yuus Jacob.
019	PSA	081	002	Entona y salmo, yan chule mague y pandireta; yan y magof na atpa yan y guitala.
019	PSA	081	003	Guaefe y trompeta gui tiempo y nuebo na pulan, gui tiempon gualafon na pulan, gui jaanen y guipot magas.
019	PSA	081	004	Sa este lay guiya Israel: yan y tinago Yuus Jacob.
019	PSA	081	005	Jafatinas este as José para untestimonio anae jumanao juyong gui inanaco y tano Egipto: anae jujungog y finijo na ti siña jutungo.
019	PSA	081	006	Janajanao y apagaña guinin y catga: yan y canaeña manalibre guinin y lauya.
019	PSA	081	007	Jago umaagan gui chinatsaga, ya guajo munalibrejao: guajo umopejao gui umatog na sagayan julo: ya juchaguejao gui oriyan janom guiya Meriba. (Sila)
019	PSA	081	008	Jungog, O taotaojo, ya guajo junae jao testimonio, O Israel, yaguin malagojao unecungogyo!
019	PSA	081	009	Munga otro yuus, guiya jago; ni unadora otro yuus.
019	PSA	081	010	Sa guajo y Jeova Yuusmo, ni y chumule jao juyong gui tano Egipto: baba y pachotmo, ya bae nabula.
019	PSA	081	011	Lao y taotaojo ti jajungog y inagangjo; ya iya Israel ti malago ni guajo.
019	PSA	081	012	Ayo nae jupolo sija ya jumanao ni y minajetog y corasonñija: para ufanmamomocat ni y pinagatñija.
019	PSA	081	013	O yaguin y taotaojo majungog yo, ya iya Israel manmamocat gui chalanjo!
019	PSA	081	014	Siña guse juchoma y enimigoñija, ya jubira y canaejo contra y contrarioñija.
019	PSA	081	015	Ya y umanmachatlie ni y Jeova, mojon mansujeto sija guiya güiya: y tiempoñija usaga para taejinecog.
019	PSA	081	016	Güiya unafañocho sija locue ni y mas mauleg na trigo: yan y miet ni jumujuyong gui acho anae junajaspog jao.
019	PSA	082	001	SI Yuus tumotojgue gui inetnon Yuus; ya jajusga gui entalo yuus sija.
019	PSA	082	002	Asta ngaean nae unjusga ti tunas, yan unresibe y taotao sija ni y manaelaye? (Sila)
019	PSA	082	003	Jusga y mamoble yan y manaesaena: ya nafanunas y manpinite yan y mannesesitao.
019	PSA	082	004	Rescata mamoble yan y mannesesitao: nafanlibre sija gui canae y manaelaye.
019	PSA	082	005	Sa ti jatungo ni ujaquetungo: manmamomocatja gui jalom jomjom: ya todo y plinantan tano manalamten.
019	PSA	082	006	Guajo ileco: Jamyo yuus; yan todo jamyo y famaguon y Gueftaquilo.
019	PSA	082	007	Lao infanmataeja taegüije y taotao sija, yan infanbasnag taegüije y uno gui prinsipe sija.
019	PSA	082	008	Cajulo, O Yuus, jusga y tano: sa jago umerensia todo y nasion.
019	PSA	083	001	CHAMO famatquiquilo, O Yuus: ya chamo tiumaagan yan chamo quequeto, O Yuus.
019	PSA	083	002	Sa, estagüe, enimigumo na manpalalangpang: yan ayo sija y chumatlie jao jajatsa y iloñija.
019	PSA	083	003	Sa manpinagat ni y dinague consejo contra y taotaomo, yan manafaesen entre sija contra y ninafanatogmo.
019	PSA	083	004	Sa guinin ilegñija: Maela, ya nije tautut sija ni y guinin y nasion; para y naan Israel munga majaso mas.
019	PSA	083	005	Sa sija manafaesen entre sija ni y unoja corason; ya managogüe contra jago.
019	PSA	083	006	Y tiendan Edom yan Ismaelita sija: Moab yan Agareno sija.
019	PSA	083	007	Gebal yan Ammon yan Amaleg; Filistia yan y mañasaga guiya Tiro.
019	PSA	083	008	Asur locue mandaña yan sija: sa maninayuda ni y famaguon Lot. (Sila)
019	PSA	083	009	Fatinas guiya sija taegüije unfatinas iya Madian yan taegüije iya Sisara taegüije iya Jabin jijot gui sadog Sison:
019	PSA	083	010	Ni y manmalingo guiya Endor: manjuyong manaegüije y estiecot para y tano.
019	PSA	083	011	Fatinas y magasñija ya parejo yan Oreb yan Seeb; magajet na todo y prinsipeñija parejo yan Sebah yan Salmuna:
019	PSA	083	012	Ni y ilegñija: Nije jitaja tachule y sagayan para iyotaja.
019	PSA	083	013	O Yuusso, fatinas sija ya ufanparejo yan y petbos ni y remolílino; parejo yan y ngasan trigo gui menan y manglo;
019	PSA	083	014	Taegüije y guafe anae jasonggue y jalomtano, yan taegüije y mañila anae finaliñagüe y sabana.
019	PSA	083	015	Taegüijija petsigue sija ni y pagyomo, yan nafanmaañao sija ni y dangculon pinagyomo.
019	PSA	083	016	Nabula y matañija ni y dinesonra: para sija ujaaligao y naanmo, O Jeova.
019	PSA	083	017	Polo sija ya ufanmamajlao yan ufanmaañao para taejinecog: magajet na sija ufandesonrao, ya ufanmalingo.
019	PSA	083	018	Para ujatungo na jagoja y naanmo si Jeova, na jagoja y Gueftaquilo gui jilo todo y tano.
019	PSA	084	001	NAGÜINAEYAYON y sagamo, O Señot y inetnon sendalo!
019	PSA	084	002	Y antijo tumatanga, magajet na asta ninamalango pot y sagan y Jeova: y corasonjo yan y catneco agagange y lâlâlâ na Yuus.
019	PSA	084	003	Magajet y gorrión mañoda gumaña, yan y golondrina chenchonña para güiya, anae siña mapolo y famaguonña, esta y jalom y attatmo, O Señot y inetnon sendalo, Rayjo yan Yuusso.
019	PSA	084	004	Mandichoso ayo sija y mañasaga gui jalom y guimamo; sa sigueja di malabajao:
019	PSA	084	005	Dichoso y taotao ni y minetgotña gaegue guiya jago: yan y chalan para jago gaegue gui corasonña.
019	PSA	084	006	Ni y anae janafanmalofan gui inanaco bayen tinangis jafatinase tupo sija; ya y taftaf na ichan locue tinampe ni y bendision.
019	PSA	084	007	Manjanao guinin y manasiña minetgot asta y otro minetgot cada uno guiya sija manmalie gui menan Yuus guiya Sion.
019	PSA	084	008	O Jeova, Yuus y inetnon sendalo, jungog y tinayuyutto: ecungog, O Yuus Jacob. (Sila)
019	PSA	084	009	Lie, O Yuus, patangmame: ya atan y matan y pinalaemo.
019	PSA	084	010	Sa y un jaane gui sagamo mas mauleg qui un mit. Gañacoja na jupottero gui guima y Yuusso, qui jusaga gui jalom y sagan y manaelaye.
019	PSA	084	011	Sa y Jeova Yuus, güiya y atdao yan y patang: si Jeova unfannae grasia yan minalag: ti jachoma y manmauleg na güinaja ni y mammamomocat gui tininas.
019	PSA	084	012	O Señot y inetnon sendalo, dichoso y taotao ni y umangoco güe guiya jago.
019	PSA	085	001	JEOVA, jago guinin ninamagof jao ni y tanomo: sa unnafanalo mague y manmacautiba sija gui as Jacob.
019	PSA	085	002	Jago guinin umasie y tinaelayen y taotaomo: yan untampe todo y isaoñija. (Sila)
019	PSA	085	003	Guinin unnajanao todo y binibumo: ya unbirajao talo guinin y finijom y binibumo.
019	PSA	085	004	Birajam, O Yuus, gui satbasionmame, yan nabasta y binibumo guiya jame.
019	PSA	085	005	Ada unlalalaloja nu jame para taejinecog? Ada unnajujuyong y linâlâlomo para todo y generasion?
019	PSA	085	006	Ada ti unnalâlâjam talo: para y taotaomo ufanmagof ni jago?
019	PSA	085	007	Fanuejam ni y minaasemo, O Jeova, ya unnaejam ni y satbasionmo.
019	PSA	085	008	Guajo jujungog jafa usangan si Yuus Jeova: sa güiya usangan y pas gui taotaoña, yan y mañantos sija: lao chañija natalo guato gui binaba.
019	PSA	085	009	Magajet na y satbasionña esta jijot güije sija ni manmaañao nu güiya: para y minalag usaga gui tanomame.
019	PSA	085	010	Minaase yan minagajet manásoda ya mandaña: y tininas yan y pas manachico.
019	PSA	085	011	Y minagajet lacho julo gui tano; yan y tininas jaatan papa guinin y langet.
019	PSA	085	012	Magajet na si Jeova numae ni y minauleg: ya y tanota manae minegaeña.
019	PSA	085	013	Tininas jumajanao gui menaña; yan japolo y pinecatña y chalan para ufamocat.
019	PSA	086	001	NAEGUENG papa y talangamo, O Jeova, ya unopeyo: sa pobleyo yan nesesitaoyo.
019	PSA	086	002	Adaje y antijo; sa debotoyo: O jago ni y Yuusso, nalibre y tentagomo sa jaangoco gue guiya jago.
019	PSA	086	003	Gaease nu guajo, O Jeova: sa juaagang jao todot dia.
019	PSA	086	004	Namagof y anten y tentagomo; sa iya jago, O Jeova, nae jujatsa julo y antijo.
019	PSA	086	005	Sa jago, Jeova, y mauleg yan y chadig manasie; yan dangculo y minaasemo güije todo gui umaagangjao.
019	PSA	086	006	Jungog, O Señot y tinayuyutto: yan ecungog y inagang y guinagagaojo.
019	PSA	086	007	Sa y jaanen y chinatsagaco juagangjao: ya jago y unopeyo.
019	PSA	086	008	Sa y entalo y yuus sija, taya taegüenao iya jago, O Jeova; ni jafa na chocho parejo yan y chechomo.
019	PSA	086	009	Todo y nasion sija ni y finatinasmo, manmato y manmanadora gui menamo, O Jeova; yan ufanalaba y naanmo.
019	PSA	086	010	Sa jago dangculojao yan unfatitinas y manmaman na güinaja: jagoja na maesa Yuus.
019	PSA	086	011	Fanagüeyo ni y chalanmo, O Señot: ya bae jufamocat gui minagajetmo: ya naetnon y jinason corasonjo para umaañao ni y naanmo.
019	PSA	086	012	Sa bae jualaba jao, O Jeova, Yuusso, contodo y corasonjo: yan junamalag y naanmo para taejinecog.
019	PSA	086	013	Sa sendangculo y minaasemo para guajo; sa guinin unnalibre y antijo guinin iya papapa guiya sasalaguan.
019	PSA	086	014	O Yuus, y mansobetbio mangajulo contra guajo, yan y inetnon y managuaguat na taotao jagasja maaliligao y antijo: yan ti mapolo jao gui menañija.
019	PSA	086	015	Lao jago, O Jeova, si Yuus jao ni y bila minaase yan cariñoso, ñateng para binibo yan dangculo na minaase yan minagajet.
019	PSA	086	016	O birajao, guiya guajo ya gaease nu guajo: nae ni y minetgotmo y tentagomo, yan nalibre y lajin y tentagomo palaoan.
019	PSA	086	017	Fanueyo ni y señat para y mauleg: para ujalie ayo sija y chumatliiyo ya ufanmamajlao: sa jago, Jeova, y umayudayo yan cumonsuelayo.
019	PSA	087	001	YPLINANTAÑA gaegue gui santos na ogso.
019	PSA	087	002	Jaguaeyaña si Jeova y trangca Sion mas que todo y saga sija gui as Jacob.
019	PSA	087	003	Manmalag na güinaja y manmasasangan guiya jago, O siuda Yuus. (Sila)
019	PSA	087	004	Guajo bae jusangan ni y Rahab yan Babilonia gui entalo ayo sija ni y tumunogyo: Sa, estagüe, Palestina yan Tiro yan Etiopia: este na taotao mafañagon güije.
019	PSA	087	005	Yan iya Sion ualog: Este yan ayo na taotao mafañagon iya güiya: yan y Gueftaquilo namaesa unafitmegüe.
019	PSA	087	006	Si Jeovaja tumufong anae jatugue sija y taotao, na esta na taotao mafañagon güije. (Sila)
019	PSA	087	007	Parejo y mangacanta yan y madadandan ufangaegue güije: ya todo y bebôco gaegue guiya jago. (Sila)
019	PSA	088	001	O Jeova, Yuus satbasionjo, güajo guinin umaagan jaane yan puenge gui menamo:
019	PSA	088	002	Polo y tinayuyutto ya ufato gui menamo: naegueng y talangamo gui inagangjo.
019	PSA	088	003	Sa y antijo bula chinatsaga sija: ya y linâlâjo esta jijot gui para y naftan.
019	PSA	088	004	Estayo matufong yan ayo sija y manjajanao papa gui joyo: sa taegüije yo y taotao ni y taya ayudaña.
019	PSA	088	005	Mayute esta gui entalo y manmatae, taegüije y manmapuno ni y manaason jalom y naftan; ni y ti unjajaso mas: ni y manmautut guinin y canaemo.
019	PSA	088	006	Jago pumoloyo guiya papapa na joyo, gui jalom jomjom na lugat gui jalom y tinadong.
019	PSA	088	007	Y binibumo sumasaga macat guiya güajo, ya unachatsagayo nu y todo napomo. (Sila)
019	PSA	088	008	Jago munafanjanao lachago y manatungojo guiya guajo; unpoloyo na jumachatlie nu sija: mapongleyo ya ti siñayo manajanao.
019	PSA	088	009	Y atadogjo ninalachae pot y pinitijo: ya juagangjajao, O Jeova, cada jaane, jujuto juyong y canaejo guiya jago.
019	PSA	088	010	Ada unnamalie y ninamanman gui manmatae? Siña y manmatae mangajulo ya unmaalaba? (Sila)
019	PSA	088	011	Siña y minauleg güinaeyamo masangan gui jalom y naftan? pat y minagajetmo gui yinilang?
019	PSA	088	012	Siña y ninamanmanmo matungo gui jalom jomjom? yan y tininasmo gui jalom tano ni y manmalefa?
019	PSA	088	013	Lao guajo iya jago, O Jeova, umaagangyo: yan ogaan tinayuyutto ufato gui menamo.
019	PSA	088	014	Sajafa, O Jeova, na unyute y antijo? Sajafa na unnaatog y matamo guinin iya guajo?
019	PSA	088	015	Gofchatsaga tristeyo yan cana yo matae, desde y pinatgonjo: mientras jususungon y minamaañaomo, ya janagosestotbayo.
019	PSA	088	016	Ya y fijom na binibumo malofan guiya guajo: ya y minamaañaomo umututyo.
019	PSA	088	017	Sa manmato gui oriyajo todot dia taegüije y janom: mandaña gui oriyajo.
019	PSA	088	018	Y güinaeyaco yan y amigujo unnafañago guiya guajo, yan y manatungojo gui jalom jomjom.
019	PSA	089	001	BAE jucanta y minaase Jeova para taejinecog: ya y pachotto nae junamatungo y minagajetmo gui todo y generasion.
019	PSA	089	002	Sa ileco: Y minaase umanacajulo para taejinecog: ya y minagajetmo unnafitme todo gui langet.
019	PSA	089	003	Ya jufatinas y trato gui inayegco, yan manjulayo gui as David ni y tentagojo.
019	PSA	089	004	Ya y semiyamo junafitme para taejinecog: ya jufatinas julo y tronumo gui todo y generasion. (Sila)
019	PSA	089	005	Ya y langet sija ufanmanalaba ni y ninamanmanmo, O Jeova: y minagajetmo locue gui inetnon y mañantos.
019	PSA	089	006	Sa jaye gui langet sija siña parejuña si Jeova? Jaye gui lajin y gaeninasiña uparejuña si Jeova?
019	PSA	089	007	Si Yuus, gosnamaañao gui pinagat y mañantos, yan umamaanaogüe güe mas qui todo ni ayo sija y mangaegue gui oriyaña.
019	PSA	089	008	O Jeova, Yuus y inetnon sendalo, jaye matatnga parejo yan jago, O YAH? ya y minagajetmo ni y gaegue gui oriyamo?
019	PSA	089	009	Jago umaregla y sobetbian tase: anae y napo mangajulo, jago pumoca sija.
019	PSA	089	010	Jago yumamag iya Rahab ya unfapidaso taegüije y uno ni y mapuno; jago chumalapon y enimigumo ni y canae y minetgotmo.
019	PSA	089	011	Y langet sija iyomo, yan yo tano locue iyomo: y tano yan y binilan sinajguanña ni y plinantamo sija.
019	PSA	089	012	Y sanlago yan y sanjaya, jago fumatinas sija: Tabor yan Hermon manmagof ni y naanmo.
019	PSA	089	013	Gaegue guiya jago y canae ni y matatnga: sa y canaemo metgot, ya taquilo y agapa na canaemo.
019	PSA	089	014	Y tininas yan y juisio y plinantan tronumo: minaase yan minagajet manjajanao gui menan metamo.
019	PSA	089	015	Mandichoso ayo na taotao y tumungo y magof na inagang: sa manmamocat gui mananan y matamo, O Jeova.
019	PSA	089	016	Sa y naanmo nae manmamagof todot dia: yan y tininasmo nae munafangajulo.
019	PSA	089	017	Sa jago y minalag y minetgotñija: yan pot y finaboresimo na injatsajulo y canggelonmame.
019	PSA	089	018	Sa iyon Jeova y patangta: yan y rayta iyon Ayo na Santos guiya Israel.
019	PSA	089	019	Ayonae unsangan gui guinigüife gui mañantosmo, ya ilegmo: guajo jupolo y inayuda gui jilo y uno ni y matatnga: yan junacajulo y uno na y maayeg gui taotao.
019	PSA	089	020	Jusoda si David na tentagojo; ya jupalae güe nu y santos na lañajo.
019	PSA	089	021	Guiya y canaejo munafitme: yan y canaejoja locue munametgot güe:
019	PSA	089	022	Ya y enimigo taeinamot guiya güiya: ni y lajin y manaelaye ti umanalamen güe.
019	PSA	089	023	Sa bae juyute papa y contrarioña gui menaña yan jucastiga ayo sija y chumatlie güe.
019	PSA	089	024	Lao y minagajetto yan y minaasejo usaga guiya güiya: yan pot y naanjo na umanacajulo y canggelonña.
019	PSA	089	025	Ya bae jupolo y canaeña locue gui jalom tase, yan y agapa na canaeña gui jalom sadog.
019	PSA	089	026	Sa güiya umalog ni guajo: Jago y tatajo, Yuusso, yan y acho gui satbasionjo.
019	PSA	089	027	Bae jupolo güe locue pot finenana na finañagujo, mas taquiloña qui y ray sija gui tano.
019	PSA	089	028	Y minaasejo bae juadaje pot güiya para taejinecog, yan y tratujo ufitme guiya güiya.
019	PSA	089	029	Y semiyaña locue junasaga para ugaegue taejinecog, yan y tronuña taegüije y jaanen y langet.
019	PSA	089	030	Yaguin famaguonña dumingo y tinagojo, yan ti manmamomocat gui juisioco,
019	PSA	089	031	Yaguin maquebranta y layjo yan ti maadaje y tinagojo;
019	PSA	089	032	Ayo nae jufatoegüe gui inaguaguatñija yan y bara, ya jusaulag gui tinaelayeñija.
019	PSA	089	033	Lao y minaasejo ti junajanao todo guiya güiya: ya ti jupolo na ufatta y minagajetto.
019	PSA	089	034	Y tratujo ti juquebranta ni jutolaeca y sinanganjo ni jumuyong gui labiosso.
019	PSA	089	035	Un biajeja jufanjula pot y sinantosso ya ti judague si David.
019	PSA	089	036	Y semiyaña gagaegue para taejinecog, yan y tronuña taegüijeja y atdao gui menajo.
019	PSA	089	037	Ya maplanta para taejinecog taegüije y pilan, ya taegüije y gosmagajet na testigo gui langet. (Sila)
019	PSA	089	038	Lao jago jagasja unyute yan unrechasa, jago jagasja lalalojao ni y pinalaemo.
019	PSA	089	039	Sa unchatlie y traton y tentagomo; ya unnaale y coronaña asta papa gui jilo oda.
019	PSA	089	040	Unyamag papa todo y quelatña; yan unyulang y minetgot na castiyaña.
019	PSA	089	041	Ya todo y manmalolofan gui ayo na chalan mayuteñaeñaejon: güiya manamamamajlao ni y tiguangña.
019	PSA	089	042	Jago jumatsa julo y agapa na canae y contrariuña sija; yan jago munafanmagof todo y enimiguña.
019	PSA	089	043	Magajet na jago locue bumira y filon y espadaña, ya ti unnafitme güe gui guera.
019	PSA	089	044	Jago jagasja munabasta y minalagña, yan unyute y tronuña papa gui jilo oda.
019	PSA	089	045	Ya y jaanen y pinatgonña jago jagasja munacadada: jago jagasja tumampe güe ni y minamajlao. (Sila)
019	PSA	089	046	Asta ngaean, O Jeova, ada unatogjao para taejinecog? Asta ngaean ufañila y binibumo taagüije y guafe?
019	PSA	089	047	O, jaso na quinadada y tiempoco esta: pot jafa na taesetbe jagas unfatinas todo y famaguan taotao?
019	PSA	089	048	Jaye na taotao enao y lalâlâ ya ti ulie finatae, ni y ujanalibre y antiña gui ninasiñan y naftan? (Sila)
019	PSA	089	049	Jeova, mangue y minaasemo sija ni y ampmam, ni y jinilamo as David gui minagajetmo?
019	PSA	089	050	Jaso, Jeova, y minamajlao y tentagomo sija: ni y jucatgaja gui jalom pechoco, y minamamajlao y taotao todo ni y matatnga:
019	PSA	089	051	Ni y enimigumo mannanamamajlao, O Jeova: ni y enimigumo munamamajlao y pinecat y pinalaemo.
019	PSA	089	052	Bendito si Jeova para taejinecog: Amen yan Amen.
019	PSA	090	001	JEOVA jago guinin saganmamame yan todo y generasion.
019	PSA	090	002	Antes de najuyong y egso sija ya unfatinas y tano todo yan y mañasaga: sa desde y tutujonña yan asta y taejinecog, jagoja si Yuus.
019	PSA	090	003	Jago bumira y taotao para y yinilang; ya ilelegmo: Fanalo guato, jamyo famaguon taotao.
019	PSA	090	004	Sa y mit años gui menamo taegüijeja y nigapja anae malofan esta, yan taegüijeja y ora gui bumebela gui puenge.
019	PSA	090	005	Jago chumule sija taegüije y minilag y janom; manaegüije y minaego: ya y egaan manaeguije y chaguan ni y manlacho julo.
019	PSA	090	006	Ya y egaan, mumegae ya manlacho julo; lao y pupuenge manmautut yan ufanmalayo.
019	PSA	090	007	Sa y linalalomo nae lumachaejam, yan y binibumo nae munafañatsagajam.
019	PSA	090	008	Sa unpolo y tinaelayenmame gui menamo, yan y ti matungo na isaomame gui minananan y matamo.
019	PSA	090	009	Sat odo y jaaninmame manmalofan gui binibumo: inlachae y sacanmame ni y taegüijeja cuentos ni y masangan esta.
019	PSA	090	010	Y jaanen y sacanmame setenta años, ya y pot y minetgot siña gagaegue asta ochenta años; lao y sobetbiañija y checho yan y trineste; sa munaguse manmapos: yan jame mangupo.
019	PSA	090	011	Jaye tumungo y ninasiñan y linalalomo, ya y binibumo segun y ninamaañao guiya jago.
019	PSA	090	012	Ya fanagüejam tumufong y jaaninmame, para mojon usiña guajajam un corason ni y malate.
019	PSA	090	013	Talo mague, O Jeova: asta ngaean? ya polo ya unfañotsot pot y tentagomo.
019	PSA	090	014	O nafannajong jam taftaf ni y minaasemo: ya insiña manmagof yan infansenmagof todo gui jaaninmame.
019	PSA	090	015	Nafanmagof jam, segun na jaane anae unnafanpinite jam, yan y sacan anae inlie y taelaye:
019	PSA	090	016	Polo y chechomo umalie gui tentagomo sija, yan y minalagmo gui famaguonña.
019	PSA	090	017	Ya y guinatbon Jeova ni y Yuusta ugaegue guiya jame; ya unnafitme guiya jame y checho y canaeta: magajet, y checho y canaemame unnafitme.
019	PSA	091	001	YA y sumasaga gui umatog na sagayan y Gueftaquilo, güiya usaga gui papa y anineng y Todojajanasiña.
019	PSA	091	002	Bae jusangan as Jeova, güiya y umamparayo yan y castiyujo: Yuusso, iya güiya nae juangocoyo.
019	PSA	091	003	Sa güiya unninalibre guinin y lason y tiradot, yan guinin y yinilang peste.
019	PSA	091	004	Güiya untinampe ni y piluña, yan y papa y papaña nae unangoco jao: y minagajetña uguinogüemo yan upatangmo.
019	PSA	091	005	Jago ti unmaañao ni y minamaañao y puenge; ni y flecha ni mangugupo gui jaane;
019	PSA	091	006	Ni pot y peste ni manmamomocat gui jalom jomjom; ni pot y yinilang ni y lumachae y taloane.
019	PSA	091	007	Y mit ufanbasnag gui oriyamo, yan y dies mit gui agapa na canaemo: lao ti siña mato jijot guiya jago.
019	PSA	091	008	Sa y atadogmoja umatan, yan lumie y apas y manaelaye.
019	PSA	091	009	Jagoja, O Jeova, y umamparayo! Sa jagasja unfatinas y Gueftaquilo na sagamo.
019	PSA	091	010	Taya taelaye ufato guiya jago, ni jafa na chetnot ujijot gui sagamo.
019	PSA	091	011	Sa jaencatga y angjetña sija nu jago, para uninadaje todo gui jinanaomo.
019	PSA	091	012	Ya unmajatsa julo ni y canaeñija, ya ti umanafannotpe acho y adengmo.
019	PSA	091	013	Ya unfamgacha gui jilo y leon yan y culebla: y patgon leon yan y serpiente ungagacha gui papa adeng sija.
019	PSA	091	014	Sa japolo y güinaeyaña guiya guajo, enao mina junalibre güe: guajo pumolo güe gui taquilo, sa güiya guinin tumungo y naanjo.
019	PSA	091	015	Güiya umagangyo ya guajo umopegüe: sa jumajame gui chinatsaga; junalibre güe yan juonra güe.
019	PSA	091	016	Ya y inanaco y linâlâña junanajong güe, yan jufanue güe ni y satbasionjo.
019	PSA	092	001	MAULEG para umannae grasias si Jeova ya umacanta y alabansa sija gui naanmo, O Jago, Gueftaquilo:
019	PSA	092	002	Para infamamanue ni y minauleg güinaeyamo gui egaan yan y minagajetmo cada puenge.
019	PSA	092	003	Gui dandan ni y dies cuetdasña; yan gui guitala; yan gui atpa yan y mames na inagang.
019	PSA	092	004	Sa jago, Jeova, unnamagofyo nu y chechomo: ya bae junagana pot y checho y canaemo.
019	PSA	092	005	O Jeova, namandinangculo sija y chechomo! yan jinasomo mansentadong:
019	PSA	092	006	Sa y taotao ni y aguaguat ti jatungo: ni y caduco ti jatutungo este.
019	PSA	092	007	Anae y manaelaye lachog taegüije y chaguan, yan anae todo y chumogüe y tinaelaye manlajyan: ayo mina ufanmayulang para taejinecog:
019	PSA	092	008	Lao jago, O Jeova, para taejinecog gagaegue y tinaquilo.
019	PSA	092	009	Sa, estagüe, y enimigumo, O Jeova, sa, estagüe, y enimigumo na ufanmalingo; yan todo y chumochogüe y tinaelaye ufanmachalapon.
019	PSA	092	010	Lao y canggelonjo, jago munacajulo taegüije y canggelon y titogcha na nubiyo: ya mapalaeyo ni y lañan nuebo.
019	PSA	092	011	Sa y atadogcoja lumie y güinaeyaco gui enimigujo sija yan y talangajoja jumungog y güinaeyaco ni chumogüe y taelaye ni y mangajulo contra guajo.
019	PSA	092	012	Sa y tinas lâlâ taegüije y trongcon palma: lumadangculo güe taegüije y trongcon sedro gui Libano.
019	PSA	092	013	Ayo sija y manmatanme gui guima Jeova, manlâlâ gui jalom y sagan y Yuusta.
019	PSA	092	014	Sigueja di manmanogcha asta que manbijo: manmesgo yan manbetde.
019	PSA	092	015	Para ufanmamanue na si Jeova goftunas: güiya y achojo ya taya tinaelaye guiya güiya.
019	PSA	093	001	SI Jeova jagobiebietna mabeste güe ni y ninasifia; si Jeova numabeste güe, ni y minetgot dinidog güe: y tano locue ninafitme ya ti siña manacalamten.
019	PSA	093	002	Y tronumo mafatinas desde di ampmam na tiempo: jago guinin y taejinecog.
019	PSA	093	003	Mangajulo y minalag sija, O Jeova, ya y minalag sija mangajulo y inangangñija; y minalag sija mangajulo y napoñija.
019	PSA	093	004	Mastaquilo y inagang sija y minegae y janom sija, yan y fijom na napo gui tase, si Jeova gui sanjilo gaesisiña.
019	PSA	093	005	Y testimoniomo sija mansenmagajet: sinantosja conbiene gui jalom guimamo, O Jeova, para taejinecog.
019	PSA	094	001	O Jeova, Yuus Jao, ni y inemog iyomo; O Yuus Jao, ni y inemog iyomo, famanuen maesajao ni y minalag.
019	PSA	094	002	Jatsa jao julo, jago y jues y tano: nae ni y apasñija y mansobetbio.
019	PSA	094	003	Jeova, asta ngaean y manaelaye, asta ngaean y manaelaye nae ufanmagana?
019	PSA	094	004	Sija manmefno, sija sumangan sinaguat yan todo y chumochogüe y tinaelaye manbanidoso.
019	PSA	094	005	Sa sija yumamag ya japedasitos y taotaomo, O Jeova, yan janafanpinite y erensiamo.
019	PSA	094	006	Sija pumuno y biuda yan taotao juyong, yan japuno y manaetata.
019	PSA	094	007	Sa ilegñija: Si Jeova ti ujalie, ni si Yuus Jacob ti ufanatituye.
019	PSA	094	008	Fanatituye, jamyo managuaguat gui taotao: yan jamyo mangaduco, ngaean nae infanmalate?
019	PSA	094	009	Ya ayo y plumanta y talanga, ada ti ujungog? ya ayo y fumatinas y atadog, ada ti ulie?
019	PSA	094	010	Ya ayo y cumastiga y taotao sija ada ti ujanafanunas? ayoja y fumanagüe y taotao ni y tiningo?
019	PSA	094	011	Si Jeova jatungo y jinason y taotao, na sija puro jinaja.
019	PSA	094	012	Dichoso y taotao ni y unnaregla güe, O Jeova, yan ufanagüe güe ni y tinagomo;
019	PSA	094	013	Sa jago siña numae gui descanso guinin y jaanin y chinatsaga, asta qui y joyo maguadog para y manaelaye.
019	PSA	094	014	Sa si Jeova ti janasuja y taotaoña, ni ti udingo y erensiaña.
019	PSA	094	015	Lao y jinisga utalo guato gui tininas: yan todo y manunas na corason ujadalalag.
019	PSA	094	016	Jaye malago cajulo para guajo contra y chumochogüe y daño? Jaye malago tumojgue julo para guajo contra y chumochogüe y taelaye?
019	PSA	094	017	Yanguin si Jeova guinin ti umayudayo, y antijo gusija guinin sumaga gui finatquilo.
019	PSA	094	018	Anae ileco: Sulong y adengjo: y minaasemo, O Jeova, mumantieneyo.
019	PSA	094	019	Anae juguaja y manadan jinasoco gui sanjalomjo, y quinensuelamo sija ninasenmagof y antijo.
019	PSA	094	020	Y tronon tinaelaye uguaja comunion yan jago, ni y fumatinas daño pot y tinago?
019	PSA	094	021	Sija mandaña contra y anten y manunas, yan ja sentensia y jâgâ y taeisao.
019	PSA	094	022	Lao si Jeova guinin y leca na torijo: yan Yuusso y achon y guinegüeco.
019	PSA	094	023	Ya güiya chumule gui jiloñija y isaoñija, yan ujautut sija gui dañoñijaja; ya si Jeova, ni y Yuusta, umutut sija.
019	PSA	095	001	O maela, ya tacantaye si Jeova: nije tafatinas y minagof na inagang para y acho y satbasionta.
019	PSA	095	002	Nije taufanmato gui menaña yan y grasias, ya tafatinas y minagof na inagang nu y salmos.
019	PSA	095	003	Sa si Jeova y dangculo na Yuus, yan y dangculo na Ray gui jilo todo yuus.
019	PSA	095	004	Y jalom y canaeña nae mangaegue y manadong na sagayan gui tano: y minetgot y beca sija iyoña locue.
019	PSA	095	005	Y tase iyoña yan güiya fumatinas: yan y canaeñaja fumatinas y anglo na tano.
019	PSA	095	006	O maela nije taadora ya tafanecon papa, nije tafandimo gui menan Jeova ni y fumatinasjit.
019	PSA	095	007	Sa güiya y Yuusta; yan jita y taotao gui pastajiña, yan y quinilo gui canaeña. Pago na jaane yaguin injingog y inagangña,
019	PSA	095	008	Chamiyo munafanmajejetog y corasonmiyo, taegüije guiya Meriba, taegüije y jaanin y tentasion gui desierto.
019	PSA	095	009	Anae y tatanmiyo tumientayo, machagueyo, yan malie y chechojo.
019	PSA	095	010	Cuarenta años inapmamña nae tristeyo pot este na generasion, ya ileco: Sija na taotao ni y manlache gui corasonñija, yan jagasja ti jatungo y chalanjo.
019	PSA	095	011	Pot ayo na manjulayo gui binibujo, ya sija ti siña majalom gui descansoco.
019	PSA	096	001	O cantaye si Jeova ni y nuebo na canta: cantaye si Jeova todo y tano.
019	PSA	096	002	Cantaye si Jeova, bendise y naanña; fanmamanue ni y satbasionña guinin y jaane yan y jaane.
019	PSA	096	003	Sangan claro y minalagña gui nasion sija ya y ninámanmanña gui entalo todo y taotao sija.
019	PSA	096	004	Sa si Jeova dangculo, yan sendangculo para umaalaba: güiya umamaañaogüe mas qui todo yuus.
019	PSA	096	005	Sa todo y yuus y nasion sija manidolo: lao si Jeova fumatinas y langet sija.
019	PSA	096	006	Onra yan minagas mangaegue gui menaña: minetgot yan guinatbo mangaegue gui jalom y santos na sagaña.
019	PSA	096	007	Nae si Jeova, O familian gui taotao sija, nae si Jeova minalag yan minetgot.
019	PSA	096	008	Nae si Jeova ni y minalag sa uiyon y naanña: chule y ninae ya maela sanjalom gui sagaña.
019	PSA	096	009	O adora si Jeova gui guinatbon y sinantosña: fanlaolao gui menaña todo y tano.
019	PSA	096	010	Sangan gui nasion sija na si Jeova jagobiebietna: y tano maplanta locue ni y ti siña manacalamten: guiya jumusga y taotao gui tininas.
019	PSA	096	011	Manmagof y langet sija, yan senmagof y tano; ya y tase palalangpang, yan y binilaña.
019	PSA	096	012	Ya y fangualuan senmagof yan todo y mangaegue gui sanjalomña: ayonae todo y trongco sija gui jalomtano mangantapot y minagof.
019	PSA	096	013	Gui menan Jeova, sa güiya umamamaela; sa guiya umamamaela para ujusga y tano: ujusga y tano gui tininas, yan y taotao sija gui minagajetña.
019	PSA	097	001	SI Jeova jagobiebietna, polo ya y tano umagof; polo ya y minegae y isla ufansenmagof.
019	PSA	097	002	Y mapagajes yan y jemjom sija mangaegue gui oriyaña: tininas yan juisio y plinantan y tronuña.
019	PSA	097	003	Y guafe manjanao gui menaña, yan mausinesenggue y enimiguña gui oriya.
019	PSA	097	004	Y lamlamña maninina y tano: ya y tano malie ya ninalaolao.
019	PSA	097	005	Y egso sija manmadirite taegüije y danges gui menan Jeova, gui menan y Señot y tano todo.
019	PSA	097	006	Y langet sumangan claro y tininasña, yan todo y taotao guinin malie y minalagña.
019	PSA	097	007	Nafanmamajlao todo ayo sija y sumesetbe y imagen sija ni tinaga, ni y tunanmaesaja sija y ídolo sija: Adora güe todo jamyo ni y yuus.
019	PSA	097	008	Yya Sion jajungog ya ninamagof, yan y jagan Juda sija ninafansenmagof; sa pot y juisiomo sija, O Jeova.
019	PSA	097	009	Sa jago Jeova, mas taquilo gui jilo todo y tano: ya jago umanacajulo chago gui jilo todo y yuus.
019	PSA	097	010	O jamyo y gumaeya si Jeova, jachatlie y daño: güiya umadaje y anten y mañantosña: güiya munafanlibre sija juyong gui canae y manaelaye.
019	PSA	097	011	Manana matanme para y manunas, yan minagof para y manunas na corason.
019	PSA	097	012	Fanmagof as Jeova jamyo ni y manunas; nae grasias y santos na naaña.
019	PSA	098	001	CANTAYE si Jeova ni y nuebo na canta; sa güiya fumatinas y mannamanman na güinaja: sa y agapa na canaeña, yan y santos na canaeña fumatinas y satbasion para güiya.
019	PSA	098	002	Si Jeova janamatungo y satbasionña: y tininasña jafanue gui menan y nasion sija.
019	PSA	098	003	Jagasja jajaso y minaaseña yan y minagajetña para y guima Israel: ya todo sija y uttimon y tano, guinin malie y satbasion y Yuusta.
019	PSA	098	004	Fatinas y minagof na inagang as Jeova, todo y tano: agang yan fanganta, nu y minagof, junggan, fanganta alabansa sija.
019	PSA	098	005	Cantayo si Jeova y alabansa sija, nu y atpa; y atpa yan y inagang y guinatbon musica.
019	PSA	098	006	Yan y trompeta sija yan y sonidon y cotneta; fatinas y minagof na inagang gui menan y Ray Jeova.
019	PSA	098	007	Polo ya y tase upalalangpang yan y binilaña; y tano yan y mañasaga gui sanjalomña;
019	PSA	098	008	Polo ya y manadan janom ujanafamapagpag canaeñija: polo ya y egso sija manganta pot y minagof.
019	PSA	098	009	Gui menan Jeova: sa güiya umamamaela para ujusga y tano: ujusga y tano, gui tininas yan y taotao sija gui minagajet.
019	PSA	099	001	SI Jeova jagobiebietna; polo ya y taotao sija ufanlaolao; matatachong güe guijilo y querubin: polo ya y tano ufangalamten.
019	PSA	099	002	Si Jeova dangculo guiya Sion: yan güiya mas taquilo gui jilo todo y taotao.
019	PSA	099	003	Polo ya sija ufanalaba y dinagculon yan y namaañao na naanmo; sa santos güe.
019	PSA	099	004	Y ninasiñan y ray locue jaguaeya y juisio: jago pumolo y tininas; jago fumatinas y juisio yan y tininas gui as Jacob.
019	PSA	099	005	Nacajulo si Jeova ni y Yuusta, yan adora gui fañajangan y adengña; sa santos güe.
019	PSA	099	006	Si Moises yan Aaron gui entalo mamale, yan si Samuel manisija yan ayo y umaagang y naanña; sija umaagang si Jeova, ya güiya umope sija.
019	PSA	099	007	Güiya cumuentutuse sija gui jalom y jaliguen y mapagajes: sija umadaje y tinagoña, yan y otden ni y mannae sija.
019	PSA	099	008	Jago umope sija, O Jeova Yuusmame: jago si Yuus ni y umasie sija, achogja jago chumule y inemog gui chechoñija.
019	PSA	099	009	Nacajulo si Jeova ni y Yuusta, yan adora güe gui santos na ogsoña: sa si Jeova, ni y Yuusta, santos güe.
019	PSA	100	001	FATINAS y minagof na inagang as Jeova: jamyo tano todos.
019	PSA	100	002	Setbe si Jeova ni y minagof: maela gui menaña ya fanganta.
019	PSA	100	003	Tingo na si Jeova, güiya si Yuus: güiyaja y fumatinas jit, yan jita iyoña; jita y taotaoña yan y quinilo sija gui pastajiña.
019	PSA	100	004	Fanjalom gui trangcaña yan y inefresen grasias, ya y jalom y sagaña yan y alabansa: nae güe grasias, yan bendise y naanña.
019	PSA	100	005	Sa si Jeova mauleg; y minaaseña ugagaegue para taejinecog; yan y minagajet para todo y generasion sija.
019	PSA	101	001	BAE jucanta y minaase yan y juisio: iyajago nae O Jeova, bae jucanta.
019	PSA	101	002	Bae juadajeyo ni y malate gui cabales na jinanao. O ngaean nae unfato jao guiya guajo? bae jufamocat gui jalom guimajo yan y cabales na corason.
019	PSA	101	003	Mungayo pumolo y taelaye na güinaja gui menan atadogjo: juchatlie y chechoñija ayo y manabag sija: tiucheton guiya guajo.
019	PSA	101	004	Y chatpayon na corason junafanjanao guiya guajo; ti yajo tumungo y manaelaye na güinaja.
019	PSA	101	005	Ayo y secreto na finajiyunge y tiguangña, güiya bae juyulang: ya ayo y taquilo y inatanña yan y sobetbio na corason ti siña jusungon.
019	PSA	101	006	Y atadogjo bae janameton y manmanjonggue gui tano, para ufañaga sija guiya guajo: ya ayo y mamomocat gui cabales na jinanao, güiya siempre sumesetbeyo.
019	PSA	101	007	Ya ayo y chumochogüe y dinague ti siña sumaga gui jalom guimajo: ya ayo y sumasagan y mandague ti siña numafitme gui menan y atadogjo.
019	PSA	101	008	Y egaan yan y egaan bae juyulang todo y manaelaye gui tano; para uutot todo y chumochogüe ni y taelaye gui siuda Jeova.
019	PSA	102	001	JUNGOG y tinayuyutto, O Jeova, polo y inagangjo ya ufato guiya Jago.
019	PSA	102	002	Chamo munaatog y matamo guiya guajo gui jaanen anae chatsagayo: naegueng y talangamo guiya guajo; y jaane anae juagangjao, opeyo guse.
019	PSA	102	003	Sa y jaanijo linachae taegüije y aso, ya y telangjo janon taegüije y falot.
019	PSA	102	004	Y corasonjo manetnot, yan anglo taegüije chaguan; sa malefayo jucano y najo pan.
019	PSA	102	005	Ya pot y inagang y inigongjo y telangjo mafachet yan y catneco.
019	PSA	102	006	Parejoyo yan y pelicano na pájaro gui desierto: yan taegüijeyo y memo gui lugat na mayulang.
019	PSA	102	007	Jupulan, yan jumuyong yo taegüije y gorrion na pajaro güigüiyaja gui jilo y atof y guima.
019	PSA	102	008	Y enimigujo lumalatdeyo todot dia; yan ayo sija y manlalalo contra guajo manmanjula pot guajo.
019	PSA	102	009	Sa jagasja jucano y apo taegüije y pan, yan manadaña y guimenjo yan y tanges.
019	PSA	102	010	Sa pot y linalalomo yan y binibumo: sa jago jumatsayo yan yumuteyo.
019	PSA	102	011	Y jaanijo taegüije y anineng ni y umaso; yan angloyo taegüije y chaguan.
019	PSA	102	012	Lao jago, O Jeova, gagaegue jao para taejinecog: yan y memoriasmo asta todo y generasion.
019	PSA	102	013	Jago ucajulo, yan umaase ni iya Sion: sa y tiempo para unmaase nu güiya, magajet na mato y tiempo ni y matancho.
019	PSA	102	014	Sa y tentagomo ninafanmagof ni y achoña: yan ninafanmaase ni y petbosña.
019	PSA	102	015	Enao mina y nasion sija ufanmaañao ni y naan Jeova, yan todo y ray sija gui tano ni y minalagmo.
019	PSA	102	016	Sa si Jeova jafatinas y Sion, umanog güe gui jalom y minalagña.
019	PSA	102	017	Jagoflamen y tinayuyut y mannesesitao; yan ti jachatlie y tinayuyutñija.
019	PSA	102	018	Utugue este para y generasion ni y manmámamaela: yan y taotao ni y ufanmafatinas ujaalaba si Jeova.
019	PSA	102	019	Sa güiya jagasja jaatan papa gui y tinaquilo y santos na sagaña; guinin y langet nae si Jeova jaatan y tano.
019	PSA	102	020	Para ujungog y inigong y manmaprereso: yan para upula ayo sija y manmatancho para ufanmapuno.
019	PSA	102	021	Para umasangan claro y naan Jeova guiya Sion, yan y alabansaña guiya Jerusalem;
019	PSA	102	022	Anae y taotao sija manetnon ya mandaña, yan y raeno sija para ujasetbe si Jeova.
019	PSA	102	023	Janadafe y minetgotto gui chalan; güiya munacadada y jaanijo.
019	PSA	102	024	Guajo ileco: O Yuusso chamo yo chumuchule gui lamita na jaanijo: y sacanmo sija para todoja y generasion.
019	PSA	102	025	Sa desde y ampmam na tiempo jago pumolo y plinantan tano: yan y langet sija y checho y canaemo.
019	PSA	102	026	Sija ufanmalingo, lao jago ungagaegueja: magajet na todo sija ufanguesbijo taegüije y magago: taegüije y bestido untolaeca sija, ya sija manmatalaeca.
019	PSA	102	027	Lao jago y mismojajao, yan y sacanmo sija ti ufanjocog.
019	PSA	102	028	Y famaguon y tentagomo ufangagaegue, yan y semiyanñija ufanmaplanta gui menamo.
019	PSA	103	001	BENDISE si Jeova, O antijo: yan todo y sanjalomjo, bendise y santos na naanña.
019	PSA	103	002	Bendise si Jeova, O antijo, yan chamo malelefa todo ni y minaulegña:
019	PSA	103	003	Ni y umasie todo tinaelayemo; ni y munamagong todo y chetnotmo;
019	PSA	103	004	Ni y munalibre y linâlâmo guinin y yinilang: ni y comorona jao ni güinaeyan mauleg yan y manadan minaase:
019	PSA	103	005	Ni y munanajong y pachotmo ni y manmauleg na güinaja: ya y pinatgonmo jananuebo taegüije y aguila.
019	PSA	103	006	Si Jeova fumatinas y tinas na chocho sija, yan y juisio sija para todo ayo sija y manmachiguet.
019	PSA	103	007	Güiya munatungo si Moises ni y chalanña, ya y chechoña gui famaguon Israel.
019	PSA	103	008	Si Jeova bula y minaase yan cariñoso, ñateng y binibuña yan gofmegae y minaaseña.
019	PSA	103	009	Güiya ti ufanlalatde para siempre: ni umantiene y binibuña para taejinecog.
019	PSA	103	010	Ti guinin jafatinas guiya jita segun y isaota; ni uapasejit segun y tinaelayeta.
019	PSA	103	011	Sa taegüije y langet goftaquilo gui jilo y tano, taegüijeja sendangculo y minaaseña para ayo sija y manmaañao nu güiya.
019	PSA	103	012	Taemanoja chinagoña desde y sancatan, yan asta y sanlichan, taegüijeja chinagoña nae janajanao guiya jita y isaota.
019	PSA	103	013	Parejoja yan y tata ni jaguaeya y famaguonña, taegüenaoja si Jeova jaguaeya ayo sija y manmaañao nu güiya.
019	PSA	103	014	Sa güiya tumungo y jechurata; jajaso na jita y petbos.
019	PSA	103	015	Sa y taotao, y jaaniña taegüijeja y chaguan; taegüijeja y flores gui fangualuan lalachog.
019	PSA	103	016	Sa y manglo manmalofan gui jiloña, yan güiya mapos: yan y sagayan ti siña jatungo mas.
019	PSA	103	017	Lao y minaase Jeova, guinin taejinecog asta taejinecog guijilo ayo sija y manmaañao nu güiya, yan y tininasña gui famaguon y famaguon;
019	PSA	103	018	Yya sija y umadadaje y tratuña, yan ayo sija y jumajaso y finanagüeña para ufatinas.
019	PSA	103	019	Si Jeova japlanta y tronuña gui langet sija; yan y raenoña y naregla y jilo todoja.
019	PSA	103	020	Bendise si Jeova, jamyo ni angjetña sija, ni y manmatatnga gui minetgot, ni y cumumple y sinanganña, ni y umecungog y inagang y finoña.
019	PSA	103	021	Bendise si Jeova todo jamyo ni y inetnon sendaloña: jamyo ni y ministroña ni y fumatitinas y minalagoña.
019	PSA	103	022	Bendise si Jeova, todo y finatinasña, gui todo y sagayan anae jagobiebietna: bendise si Jeova, O antijo.
019	PSA	104	001	BENDISE si Jeova, O antijo: O Jeova Yuusso, jago y sendangculo; jago minagagago ni y onra, yan y minagas.
019	PSA	104	002	Ni y untampen maesajao ni y manana taegüije y bestido: ni y jumuto juyong y langet sija taegüije y cottina.
019	PSA	104	003	Ni y plumanta y jayo y aposentuña gui jalom janom: ni y fumatinas y mapagajes para caruajeña: ni y mamomocat gui jilo y papan y manglo.
019	PSA	104	004	Ni y fumatinas y manglo sija para tentagoña: y ministroña y mañila y guafe.
019	PSA	104	005	Ni y pumolo y plinantan tano, ya ti siña manacalamten para taejinecog.
019	PSA	104	006	Ya tumampe güe ni y tinadong taegüije y bestido: y janom sija manotojgue gui sanjilo y beca sija.
019	PSA	104	007	Ya pot y linalatdemo, sija manjanao; ya pot y inagang y julumo mañadig manjanao.
019	PSA	104	008	Sija manjanao julo gui beca sija, sija apan papa gui oriyan y bayesija, gui sagayan ni y jago fumamauleg para sija.
019	PSA	104	009	Jago pumolo y uttimonñija ya ti siña manmalofan guato; para ti siña jabira sija talo para utampe y tano.
019	PSA	104	010	Jatago y tutujon y janom gui jalom y bayesija; ni y manmalalago gui entalo y egso sija.
019	PSA	104	011	Sija numae guimenñija y todo gâgâ sija gui fangualuan: y manmachaleg na asno sija manmagong y majoñija.
019	PSA	104	012	Ya iya sija nae y pajaron y langet guaja sagañija ya mangacanta gui entalo y ramas sija.
019	PSA	104	013	Güiya numaye janom y egso sija guinin y aposentuña sija: y tano jaspog ni y tinegcha y chechomo.
019	PSA	104	014	Güiya y chaguan munafanlâlâ para y guaca sija, yan y tinanom para usinetbe y taotao: para ufañule nengcano gui tano;
019	PSA	104	015	Yan y bino ni y munamamagof y corason y taotao, yan y laña para ulamlam y mataña, yan y pan ni y munamemetgot y corason y taotao.
019	PSA	104	016	Y trongcon jayo Jeova manbula chugo; y sedro sija gui Libano ni y tinanomña;
019	PSA	104	017	Anae y pajaro jafatitinas y chechoñija; ya y chuchuco, y trongcon pino guimaña.
019	PSA	104	018	Y taquilo na ogso sija para y manmachaleg na chiba: yan y acho sija guinegüe para y conejo.
019	PSA	104	019	Jatancho y pilan para y tiempo: y atdao tumungo y jinanaoña papa.
019	PSA	104	020	Jago fumatinas y jemjom yan puenge; anae todo y gâgâ gui jalomtano mangucunanaf mona.
019	PSA	104	021	Y manfamaguon na leon sija manaagang ni y manmaconeñija yan jaaliligao y nañija guinin as Yuus.
019	PSA	104	022	Y atdao cajulo, sija manmapos, yan manason sija papa gui jalom y liyangñija.
019	PSA	104	023	Y taotao jumajanao mona gui finatinasña yan gui chechoña, asta qui puenge.
019	PSA	104	024	O Jeova, manminegae sija y chechomo! y minenajlom, jago fumatinas sija todo: y tano senbula ni y rinicumo.
019	PSA	104	025	Ayo guato gaegue y tase, dangculo yan ancho, anae y sanjalomña sija y güinaja na mangucunanaf ni ti siña matufong, todoja mandangculo yan mandiquique sija na gâgâ.
019	PSA	104	026	Ayo nae manjajanao y batco sija: ayo nae gaegue y lebiatan ni y finatinasmo para y jumugando gui sanjalomña.
019	PSA	104	027	Este sija todo mumananggajao; sa jago siña unnae sija nañija gui tiempo ni matancho.
019	PSA	104	028	Sa ayo y jago numae, sija naufandaña: unbaba y canaemo ya sija mannajong ni y minauleg.
019	PSA	104	029	Unnaatog y matamo, sija mañatsaga: unchule y jinagonñija, sija manmatae, yan manalo guato gui petbosñija.
019	PSA	104	030	Untago mona y espiritumo, sija manfinatinas: yan jago munanuebo y inatan gui sanjilo y tano.
019	PSA	104	031	Polo ya y minalag Jeova ugagaegue para taejinecog: Polo ya si Jeova umagof gui chechona:
019	PSA	104	032	Ni y jaatan y jilo y tano yan jayengyong: ni y japacha y egso sija yan janaasgon.
019	PSA	104	033	Bae jucantaye si Jeova taemenoja y inanaco y linâlâjo: bae jucantaye tinina y Yuusso mientras lalâlâyo.
019	PSA	104	034	Polo ya y jinasoco iya güiya usenmames: bae jugofmagof as Jeova.
019	PSA	104	035	Polo y manisao ya ufanlinachae gui tano, polo y manaelaye ya utaya. Bendise si Jeova, O antijo. Alaba si Jeova.
019	PSA	105	001	O nae grasias si Jeova; agang y naanña; namatungo y chechoña gui entalo taotao sija.
019	PSA	105	002	Cantaye güe, cantaye güe ni y alabansa sija; fanadingan ni y todo y chechoña ni y mannamanman.
019	PSA	105	003	Manmalag jamyo ni y santos na naanña: umanmagof ayo sija na corason y umaliligao si Jeova.
019	PSA	105	004	Aligao si Jeova yan y minetgotña: Aligao y mataña para taejinecog.
019	PSA	105	005	Jaso y ninamanman checho ni y monjayan jachogüe; ninamanmanña yan y juision y pachotña;
019	PSA	105	006	O Jamyo, ni y semiyan Abraham tentagoña, jamyo ni y famaguon Jacob inayegña sija.
019	PSA	105	007	Güiya si Jeova Yuusta: y juisioñasija mangaegue todo gui tano.
019	PSA	105	008	Jagasja jaso y tratuña para taejinecog, y finijo ni y tinagoña para mit na generasion.
019	PSA	105	009	Ayo na trato ni y jafatinas gui as Abraham, yan y jinilaña gui as Ysaac.
019	PSA	105	010	Yan ayoja janafitme gui as Jacob para otden, yan as Israel para taejinecog na trato.
019	PSA	105	011	Ylelegña: Yya jago guajo junaejao y tano Cananea, y facae y erensiamo.
019	PSA	105	012	Anae sija mandidideja na numeron taotao: junggan, senmandidide yan taotao juyong güije;
019	PSA	105	013	Ya sija manjanao guinin y un nasion asta y otro nasion, guinin y un raeno asta otro taotao;
019	PSA	105	014	Ti japolo ni un taotao na ujafatinas daño guiya sija: magajet na jalalatde y ray sija pot causañija:
019	PSA	105	015	Ylegña: Chamo pumapacha y pinalaejo, yan chamo munafanlalamen y profetajo sija.
019	PSA	105	016	Ya jatago y ñinalang gui jilo y tano: ya jayulang todo y minetgot y agon.
019	PSA	105	017	Ya jatago un taotao gui menañija, si José ni y mabende para tentago.
019	PSA	105	018	Ayo sija na adengña y ninafanlamen ni y cadena: güiya mapolo guientalo y lilog.
019	PSA	105	019	Asta y tiempo anae macumple y finoña: ya y fino Jeova chumague güe,
019	PSA	105	020	Y ray matago ya pinila güe, ayo y magas taotao sija yan pinelo güe na ujanao libre.
019	PSA	105	021	Pinelo güe magas gui guimaña yan gobietnon todo y güinajaña:
019	PSA	105	022	Para upreso y prinsipeña ni y minagofña; yan ufanagüe y manamco ni y manpápagat.
019	PSA	105	023	Si Israel locue jumalom guiya Egipto; yan si Jacob taotao juyong sumasaga gui tano Cam.
019	PSA	105	024	Yan janafansenmegae y taotaoña; yan janafanmetgot mas que y enimigoñija.
019	PSA	105	025	Jabira y corasonñija para ujachatlie y taotaoña sija, para ufanmatinas ni y finaye gui tentagoña sija.
019	PSA	105	026	Jatago si Moises ni y tentagoña; yan si Aaron ni y guinin inayegña.
019	PSA	105	027	Sija japolo ni y señatña guiya sija, yan ninamanman gui tano Cam.
019	PSA	105	028	Jatago y jemjom, ya ninajomjom; yan sija ti ninafanaguaguat contra y finoña.
019	PSA	105	029	Jatolaeca y janomñija jafajâgâ, yan japuno y güijanñija.
019	PSA	105	030	Y tanoñija janae manadan ranas, ya megae gui jalom y aposenton y rayñija sija.
019	PSA	105	031	Güiya sumasangan, yan manmato manadan dinaña lalo, yan juto sija gui todo y oriyan y tanoñija.
019	PSA	105	032	Güiya numae sija uchan graniso, yan mañila guafe gui tanoñija.
019	PSA	105	033	Jasaolag y trongcon ubasñija locue, yan y trongcon ygosñija; yan jajulog y trongcon jayo sija gui oriyan tanoñija.
019	PSA	105	034	Güiya y sumangan, yan y apacha sija manmato, yan uruga na ulo sija yan ayo taya numeroñija,
019	PSA	105	035	Ya sija jacano todo y tinanom gui jalom y tanoñija, yan jalachae sija y tinegcha gui tanoñija.
019	PSA	105	036	Ya japuno locue todo y finenana na finañagon laje gui tanoñija, y magas todo y ninasiñañija.
019	PSA	105	037	Ya jacone sija juyong locue yan y salape yan y oro; yan taya ni un taotao malango gui triboñija.
019	PSA	105	038	Yya Egipto manmagof anae sija manjanao: pot minaañaoñija guinin podong guiya sija.
019	PSA	105	039	Jajuto y mapagajes para ufantinampe; yan y guafe janae para ufaninina gui puenge.
019	PSA	105	040	Manmangagao y taotao, yan jaconie pajaro ni calang palumo sija; yan ninafanjaspog ni y pan langet.
019	PSA	105	041	Jababa y acho yan y janom milalag juyong; manmalalago gui anglo na sagayan taegüije y sadog.
019	PSA	105	042	Sa jajaso y santos na sinanganña, yan Abraham ni y tentagoña.
019	PSA	105	043	Ya jacone juyong y taotaoña yan y minagof, yan y inayegña gui cantasion sija.
019	PSA	105	044	Yan janae sija ni y tano y nasion sija: yan sija jachule para iyoñija ni y checho y taotao sija:
019	PSA	105	045	Para usiña adaje y otdenña, yan ufatinas y layña. Alaba jamyo si Jeova.
019	PSA	106	001	ALABA jamyo si Jeova. O nae grasias si Jeova; sa güiya mauleg: sa y minaaseña gagaegueja para taejinecog.
019	PSA	106	002	Jaye siña sumangan y gaesisiñan y checho Jeova? pot mamanue todo ni y alabansaña?
019	PSA	106	003	Dichoso ayo sija y umadadaje y juisio, yan ayo y fumatitinas y tininas todo y tiempo.
019	PSA	106	004	Jasoyo, O Jeova, nu y finaborese ni y unnae y taotaomo; O bisitayo nu y satbasionmo;
019	PSA	106	005	Para jusiña lumie y minauleg gui inayegmo, para jusiña mumagof gui minagof y nasionmo, para jusiña mumalag gui erensiamo.
019	PSA	106	006	Guinin manisaojam yan y tatanmame, infatinas y tinaelaye yan inchegüe y inechong.
019	PSA	106	007	Y tatanmame ti jatungo y ninamanmanmo guiya Egipto; ti jajaso y manadan y minaasemo; lao manmanembeste gui tase, junggan gui Tasen Agaga.
019	PSA	106	008	Lao jasatbaja sija pot y naanña, para usiña janamatungo y dangculon y ninasiñaña.
019	PSA	106	009	Jalalatde y Tasen Agaga locue yan janaanglo: lao jaesgaejon sija inanaco y todo gui tinadong, taegüije todo inanaco y desierto.
019	PSA	106	010	Yan janafanlibre sija guinin y canae ayo y chumatlie sija, yan jarescata sija guinin y canae y enimigo.
019	PSA	106	011	Yan y janom sija tumampe y contrarioñija: ya taya ni uno guiya sija sebla.
019	PSA	106	012	Ayo nae jajonggue y sinanganña sija; jacanta y tininaña.
019	PSA	106	013	Ya guse manmalefa ni y chechoña: ti janangga y pinagatña:
019	PSA	106	014	Lao manmalago megae gui jalomtano, yan matienta si Yuus gui desierto.
019	PSA	106	015	Ya güiya numae sija ni y guinagaoñija; lao janamanae ni y minasogsog gui jalom y anteñija.
019	PSA	106	016	Ya manmanugo as Moises gui fangualuan; yan si Aaron ni y santos Jeova.
019	PSA	106	017	Y tano mababa ya pinañot si Datan, yan mantinampe y mangachong Abirom.
019	PSA	106	018	Yan y guafe manafañila gui mangachongñija; ya y mañila sumonggue y manaelaye.
019	PSA	106	019	Ya manmamatinas tatnero guiya Horeb, yan maadora y diniriten y imagen.
019	PSA	106	020	Taegüije, jatulaeca y minalagñija para nu jechuran guaca ni y chumochocho chaguan.
019	PSA	106	021	Manmalefa as Yuus ni y satbadotñija, ni y fumatinas y mandangculo na güinaja guiya Egipto;
019	PSA	106	022	Mannamanman na checho gui tano Cam, yan mannamaañao na güinaja gui Tasen Agaga.
019	PSA	106	023	Enao mina ilegña güiya, na uyunilang sija, yaguin ti si Moises ni y inayegña ti tumogue gui menaña gui finapetta, para ubira y binibuña para chaña yumuyulang sija.
019	PSA	106	024	Magajet na jachatlie y güaeyayon na tano, ya ti jajonggue y finoña.
019	PSA	106	025	Lao mangonggong gui sa tiendañíja; ya ti jaecungog y inagang Jeova.
019	PSA	106	026	Enao mina jajatsa y canaeña contra sija; para uyute sija gui jalom y desierto:
019	PSA	106	027	Para uyute y semiyañija locue gui nasion sija, yan para uchalapon sija gui jalom y tano sija.
019	PSA	106	028	Ya mandaña sija gui Baal-peor; ya jacano y inefresen y manmatae.
019	PSA	106	029	Taegüine sija mannalalalo güe nu y chechoñija: ya derepente mato gui jiloñija sija chetnot.
019	PSA	106	030	Ya janatojgue julo si Finees, ya jafatinas y juisio: ya y chetnot pumara.
019	PSA	106	031	Yan ayo nae jatufong iya güiya y tininas, gui todo y generasion sija para taejinecog.
019	PSA	106	032	Ya sija mannalalalo güe locue gui janom guiya Meriba: ya jumuyong daño para si Moises pot causañija.
019	PSA	106	033	Sa sija chumoma y espirituña; sa jasangan sin jinaso pot labiosña.
019	PSA	106	034	Ya ti jayulang y nasion sija, taegüije si Jeova ni y mantinago sija.
019	PSA	106	035	Lao mandaña sija yan y nasion sija, yan jaeyag y chechoñija:
019	PSA	106	036	Yan jasetbe y idolosñija: jumuyong un laso para sija.
019	PSA	106	037	Magajet na jaofrese y lajeñija yan y jagañija gui anite,
019	PSA	106	038	Yan jachuda y jâgâ y manaeisao, magajet na y jâgâ y lajeñija yan y jagañija ni jaofrese gui idolos guiya Cananea: yan y tano ni y ninaáplacha ni y jâgâ.
019	PSA	106	039	Ya taegüije munafanáplacha pot y chechoñijaja, yan ninafanábale ni y finatinasñija.
019	PSA	106	040	Enao mina y binibon Jeova sinenggue contra y taotaoña, ya jaguefchatlie y erensiañija.
019	PSA	106	041	Ya janae nu sija gui canae y nasion sija; yan ayo y chumatlie sija janafanmagas gui jiloñija.
019	PSA	106	042	Ya y enimigoñija locue chumiguet sija, yan sija chumule asta y jalom inesgue gui papa y canaeñija.
019	PSA	106	043	Megae na biaje nae janafanlibre sija; lao sija maembeste güe ni y pinagatñija, yan manmachile papa gui tatpapa ni y tinaelayeñija.
019	PSA	106	044	Lao jaatan y pinitiñija, anae jajungog y inagangñija.
019	PSA	106	045	Ya jajaso para sija y tratuña, yan ninafanmañotsot según y minegae y minaaseña.
019	PSA	106	046	Janafangaease locue ni ayo y cumone sija preso.
019	PSA	106	047	Nafanlibrejam, O Jeova, Yuusmame, yan nafandañajam gui entalo y nasion sija, para unae grasias y santos na naanmo, yan ufangana gui alabansamo.
019	PSA	106	048	Bendito si Jeova ni Yuus Israel guinin y taejinecog para y taejinecog. Polo ya todo taotao ilegñija. Amen. Alaba jamyo si Jeova.
019	PSA	107	001	O nae grasias si Jeova, sa güiya mauleg: sa y minaaseña gagaegue para taejinecog.
019	PSA	107	002	Polo y ninafanlibre as Jeova ya ujasangan, anae janafanlibre guinin y canae y contrario;
019	PSA	107	003	Yan janafandaña sija juyong gui tano sija, guinin y sancatan, yan guinin y sanlichan, guinin y san lago, yan guinin y san jaya.
019	PSA	107	004	Manaabag gui jalomtano gui chalan desierto; ya ti manmañoda siuda para ufañaga.
019	PSA	107	005	Manñalang yan minajo sija, y anteñija manlalango gui sanjalomñija.
019	PSA	107	006	Ayo nae maagang si Jeova gui chinatsagañija, ya güiya munalibre sija gui pinadeseñija.
019	PSA	107	007	Ya maninesgaejon sija mona, gui tinas na chalan, para usiña manjanao para y siuda anae mañasaga.
019	PSA	107	008	O, para y taotao sija mojon ufanmanalaba si Jeova pot y minaulegña, yan pot y ninamanman na chechoña gui famaguon taotao sija.
019	PSA	107	009	Sa jananajong y malago na ante, yan janabula y ñalang na ante ni y minauleg.
019	PSA	107	010	Ayo sija y manmatatachong gui jemjom yan y jalom y anineng y finatae, ni y guinin jagode nu y pinite yan lulog;
019	PSA	107	011	Sa manembeste contra y fino Yuus, yan jachatlie y pinagat y Gueftaquilo:
019	PSA	107	012	Enao mina jachule papa y corasonñija gui checho; manbasnag papa ya taya para ufaninayuda.
019	PSA	107	013	Ayo nae maagang si Jeova gui chinatsagañija, ya güiya munalibre sija gui pinadeseñija.
019	PSA	107	014	Jachule sija juyong gui jemjom yan y anineng y finatae, yan jagutos y manmagodeñija.
019	PSA	107	015	O para y taotao sija mojon ufanmanalaba si Jeova pot y minaulegña, yan pot y ninamanman na chechoña gui famaguon y taotao sija!
019	PSA	107	016	Sa güiya yumamag y trangcan bronse, yan janapedaso y rejas lulog.
019	PSA	107	017	Mangaduco, sa pot y tinaelayeñija yan pot y inechongñija fanmanmamadese.
019	PSA	107	018	Y anteñija jachatlie todo y clasen nengcano; yan manjijot gui trangcan y finatae.
019	PSA	107	019	Ya maagang si Jeova gui chinatsagañija ya güiya munalibre sija gui pinadeseñija.
019	PSA	107	020	Manninae y finoña ya manninajomlo sija, yan manninalibre sija guinin y yinilangñija.
019	PSA	107	021	O para y taotao sija mojon ufanmanalaba si Jeova pot y minaulegña, yan pot y ninamanman na chechoña gui fumaguon y taotao sija!
019	PSA	107	022	Ya polo sija ya ujaofrese y inefresen grasias sija, yan jasangan claro y chechoña gui cantan minagof.
019	PSA	107	023	Sija ni manjanao papa gui tase gui jalom y batco, ni y fumatinas chechoñija gui jilo manadan janom sija;
019	PSA	107	024	Estesija lumie y checho Jeova, yan y ninamanmanña gui jalom y tinadong.
019	PSA	107	025	Sa jatagoña, ya janacajulo y pagyon manglo, ni y jumatsa julo y napo sija.
019	PSA	107	026	Mangajulo para y langet, manjanao talo papa para y tinadong: y anteñija manmaderite pot y chinatsaga.
019	PSA	107	027	Manmatulaejon mona an tate, yan manmamangag taegüije y bulacho na taotao, yan manmalingo y jinasoñija.
019	PSA	107	028	Ya maagang si Jeova gui chinatsagañija, ya güiya munalibre sija gui pinadeseñija.
019	PSA	107	029	Janabasta y pagyo, yan y napo sija manmamatquilo.
019	PSA	107	030	Ayo nae manmagof sa mangieto, ya taegüije jacone sija asta y minalagoñija na puetto.
019	PSA	107	031	O para y taotao sija mojon ufanmanalaba si Jeova pot y minaulegña, yan pot y ninamanman na checoña gui famaguon y taotao sija!
019	PSA	107	032	Polo ya sija umanacajulo güe locue gui y inetnon y taotao yan ufanmanalaba nu güiya gui tachong y manamco.
019	PSA	107	033	Jafasadog y desierto, yan jafaanglo na oda y tutujon janom;
019	PSA	107	034	Jafadesierton asiga y mauleg na tano, pot y tinaelayen ayo sija y mañasaga gui sanjalom.
019	PSA	107	035	Jafajagoen janom y desierto, yan janafamimichao y janom y anglo na oda.
019	PSA	107	036	Yan ayo na janafañaga y manñalang, ya sija siña jafamauleg y siuda para ufañaga;
019	PSA	107	037	Yan matanme y fangualuan, yan manmananom gui fangualuan ubas, ya ufanmarecoge y tinegchan y aumento.
019	PSA	107	038	Jabendise sija locue, para ufangosmegae; yan ti upolo y gañija gâgâ na udidide.
019	PSA	107	039	Tumalo sija mandidide yan mannecon papa, pot y chiniguet, chinatsaga, yan triniste.
019	PSA	107	040	Jachuda sinala gui jilo y prinsepe sija, yan janafanabag sija gui jalomtano anae taya chalan.
019	PSA	107	041	Lao japolo y mannesesitao julo guinin y pinadese, yan mandaña gui familia sija taegüije y inetnon quinilo.
019	PSA	107	042	Y manunas ujalie ayo yan ufanmagof; yan todo y tinaelaye ujinichom y pachotña.
019	PSA	107	043	Masquesea jaye na manmalate, ujaadaje este sija na güinaja; ya sija ujajaso y minaase gui as Jeova.
019	PSA	108	001	O Yuus, y corasonjo esta meton; bae jucanta, magajetja na jucanta alabansa sija yan todo y minalagjo.
019	PSA	108	002	Fatmata guitala, yan atpa: guajoja na maesa magmatayo taftaf.
019	PSA	108	003	Bae junae jao grasias, Jeova gui entalo y taotao sija: yan jucantaye alabansa, sija gui entalo y nasion sija.
019	PSA	108	004	Sa y dangculon y minaasemo gui san jilo y langet: yan y minagajetmo tinacaja y mapagajes sija.
019	PSA	108	005	Nadangculojao, O Yuus, gui jilo y langet: yan y minalagomo gui san jilo todo y tano.
019	PSA	108	006	Para usiña ayo y güinaeyamo manlibre ni y agapa na canaemo, yan opejam.
019	PSA	108	007	Si Yuus ilegña gui sinantosña: Guajo jumagof, guajo jupatte Siquem, yan jumide juyong y bayen Sucot.
019	PSA	108	008	Yyoco Gilaad; iyoco Manases: Efrain locue y minetgot y ilujo; Juda y bastonjo;
019	PSA	108	009	Moab y palanganajo anae jufagase adeng sija: y jilo Edom nae juyute y sapatoso: y jilo Filistia nae juagang.
019	PSA	108	010	Jaye uconeyo asta y jalom y fitme na siuda? Jaye uinesgaejonyo asta y jalom Idumea?
019	PSA	108	011	Ti jago, O Yuus, ni y yumute jam? yan jago, O Yuus, ti jumanao yan y inetnon sendalonmame.
019	PSA	108	012	Naejam linibre gui chinatsaga: sa taesetbe y inayudan y taotao.
019	PSA	108	013	As Yuus nae utafanmatatnga: sa güiyaja uguinacha papa y enimiguta.
019	PSA	109	001	CHAMO famatquiquilo, O Yuus, gui alabansajo;
019	PSA	109	002	Sa y pachot y manaelaye yan y pachot y dinague manmababa contra guajo: sa manguecuentos contra guajo yan y mandacon na jula.
019	PSA	109	003	Sija umoriyayayeyo locue ni y finijo chinatlie; yan manmumo contra guajo sin jafa.
019	PSA	109	004	Sa y apas y güinaeyaco, sija contrariujo: lao guajo siempre manayuyutyo.
019	PSA	109	005	Yan sija jaapaseyo taelaye pot mauleg, yan chinatlie pot y guinaeyaco.
019	PSA	109	006	Polo jao y taelaye na taotao guiya güiya: ya polo un contrario ya utojgue gui agapa na canaeña.
019	PSA	109	007	Yaguin majusga güe, polo ya umasentensia: yan y tinaetaeña ufamaisao.
019	PSA	109	008	Ya y jaaniña udidide: yan otro uchinile ofisioña.
019	PSA	109	009	Y famaguonña ufanaetata yan y asaguaña ubiuda.
019	PSA	109	010	Polo ya y famaguonña ufanlaong yan ufanmangagao: ya polo sija ya umaliligao y nañija güije gui chago gui sagañija na mayulang.
019	PSA	109	011	Polo ya umaamot ya unnachule todo y güinajaña, yan y taotao juyong chumoleguan ni y finachochoña.
019	PSA	109	012	Polo ya taya ni jaye umaase ni güiya; yan ni uno ufinaborese y manaetata na famaguonña.
019	PSA	109	013	Polo ya y famaguonña ufanmautut; yan gui generasion ni y jadalalalag, umafagasñaejon y naanñija.
019	PSA	109	014	Poly ya y tinaelayen y tataña sija umajaso gui as Jeova: ya y isao nanaña ti umafagasñaejon.
019	PSA	109	015	Polo ya sija siempre ufangaegue gui menan Jeova, sa güiya siña umutut y jinasoñija guinin y tano.
019	PSA	109	016	Sa ti jajaso mamanue minaase, lao japetsigue y peble yan y nesesitao na taotao, yan y mayulang na corason ujapuno sija.
019	PSA	109	017	Magajet na jaguaeya y matdision, ya ayo na mato guiya güiya; ya ti ninamagof ni y bendision, ya ayo na chago guiya güiya.
019	PSA	109	018	Ya güiya mumagago güe ni y matdision taegüije y bestiduña, ya ayo na jumalom gui jalom y tiyanña taegüije y janom, yan taegüije y laña gui jalom tolangña.
019	PSA	109	019	Polo ya ayo guiya güiya, taegüije y magago ni y jatatampegüe, yan para sinturon ni y jadudog güe siempre.
019	PSA	109	020	Ya este apas y contrariujo sija guinin as Jeova, yan ayo sija ni y manguecuentos taelaye contra y antijo.
019	PSA	109	021	Lao fatinas para guajo, O Yuus Jeova, pot y naanmo: sa mauleg na minaasemo, enao mina nalibreyo.
019	PSA	109	022	Sa pobleyo, yan nesesitaoyo, yan y corasonjo mañetnot gui sanjalomjo.
019	PSA	109	023	Mapos yo taegüije y anineng yaguin malofan: matafye yo julo yan papa taegüije y apacha.
019	PSA	109	024	Y timoco mandafe pot y inayunat; yan y catneco manmasogsog, sa ti jataca y iinemog.
019	PSA	109	025	Jumuyong yo locue taegüije linalatde guiya sija: anae maaatanyo jayeyengyong y iloñija.
019	PSA	109	026	Ayudayo, O Jeova Yuusso; O satbayo segun y minaasemo:
019	PSA	109	027	Para sija ujatungo na este y canaemo: na jago, Jeova, fumatinas este.
019	PSA	109	028	Polo ya sija manmamatdise, lao jago manbendise: yaguin sija mangajulo, ufanmamajlao; lao y tentagomo umagof.
019	PSA	109	029	Ya y contrariojo ufanminagago ni y desonra; yan ufantinampe sija ni y minamajlaoñija taegüije y capa.
019	PSA	109	030	Jeova bae junae sendangculo na grasias nu y pachotto; junggan, jualabagüe gui linajyan taotao.
019	PSA	109	031	Sa güiya utojgüe gui agapa na canae y nesesitao, para usinatba güe guinin ayo sija y jumusga y antiña.
019	PSA	110	001	SI Jeova ilegña ni y señotto, fatachong gui agapa na canaejo, asta qui jupolo y enimigo para fañajangan adengmo.
019	PSA	110	002	Si Jeova uninamannae y baran minetgotmo guinin Sion: gobietna gui entalo y enimigumo sija.
019	PSA	110	003	Y taotaomo ufanmalago na ufanmanofrese nu sija gui jaanen y ninasiñamo: gui guinatbon sija y sinantos, guinin y tiyan y agaan, ungae serenon y pinatgonmo.
019	PSA	110	004	Si Jeova manjula ya timañotsot, jago y pale para taejinecog segun y otden Melquisedec.
019	PSA	110	005	Si Jeova, gui agapa na canaemo, upanag todo y ray sija gui jaanin y binibuña.
019	PSA	110	006	Güiya ufanjusga gui entalo y nasion sija, janabula y sagayan sija ni y tataotao y manmatae; unamagomgom y ilo gui jilo y megae na tano sija.
019	PSA	110	007	Unaguimen y sadog gui chalan: enaomina güiya jumatsa julo y ilo.
019	PSA	111	001	FANMANALABA jamyo as Jeova. Guajo junae si Jeova grasias contodo y corasonjo, gui jalom y pinagat manunas, yan y jalom y inetnon taotao.
019	PSA	111	002	Y checho Jeova mansendangculo, ya maaliligao ni ayo sija todo y ninafanmamagof nu estesija.
019	PSA	111	003	Y chechoña y onra yan minagas: yan y tininasña gagaegue para taejinecog.
019	PSA	111	004	Jafatinas y mannamanman na chechoña para umajajaso: si Jeova cariñoso yan bula ni y minaase.
019	PSA	111	005	Güiya guinin munae nengcano ayo sija y manmaañao nu güiya: ya güiya siempre jajasoja tratuña.
019	PSA	111	006	Jagasja jafanue y taotaoña ni y ninasiñan y chechoña, anae janae sija ni y erensian y nasion sija.
019	PSA	111	007	Y checho sija y canaeña y minagajet yan juisio; ya todo y sinanganña sija manseguro.
019	PSA	111	008	Manfitme sija para taejinecog yan taejinecog, yan mamafatinas gui minagajet yan y tininas.
019	PSA	111	009	Janamannae y linibre para y taotaoña; ya jatago y tratuña para taejinecog: sinantos yan inenra y naanña.
019	PSA	111	010	Y minaañao as Jeova y tutujon y minalate y mauleg na tiningo mangaegue güije todo gui fumatitinas y tinagoña: y alabansaña gagaegue para taejinecog.
019	PSA	112	001	FANMANALABA jamyo as Jeova. Dichoso y taotao ni maañao as Jeova, yan ninasendangculo y minagofña ni y tinagoña sija.
019	PSA	112	002	Ya y semiyaña manmatatnga gui jilo y tano: ya y generasion manunas ufandichoso.
019	PSA	112	003	Güinaja yan rinico mangaegue gui guimaña: ya y tininasña gagaegueja para taejinecog.
019	PSA	112	004	Ya y manunas nae cajulo y manana gui jalom jomjom: güiya cariñoso güe yan bula minaase, yan tunasgüe.
019	PSA	112	005	Y mauleg para ayo na taotao ni y fumatitinas y cariño, yan numanaayao: güiya umantiene y causaña gui juisio.
019	PSA	112	006	Sa güiya ti umanacalamten para taejinecog: y manunas para taejinecog: ufanmajajasoja.
019	PSA	112	007	Güiya ti umaañao ni y manaelaye na notisia sija: y corasonña meton ya jaangoco si Jeova.
019	PSA	112	008	Y corasonña fitme ya güiya ti umaañao, asta qui jalie y diniseaña gui jilo y contrariuña sija.
019	PSA	112	009	Guiya tumalapon, güiya numae ni y mamoble; ya y tininasña gagaegue para taejinecog, y canggelonña umajatsa ni y inenra.
019	PSA	112	010	Y taelaye na taotao jalie ayo yan ninapinite: yan janachechegcheg y nifenña, yan maderite ya mapos: ya y diniseaña y taelaye umalingo.
019	PSA	113	001	FANMANALABA jamyo as Jeova. Fanmanalaba, O tentago Jeova sija. Fanmanalaba y naan Jeova.
019	PSA	113	002	Bendito y naan Jeova, desde este na tiempo yan para taejinecog.
019	PSA	113	003	Desde y quinajulo y atdao asta y minachomña papa, y naan Jeova para umaalaba.
019	PSA	113	004	Si Jeova gueftaquilo gui jilo todo y nasion yan y minalagña gui jilo y langet sija.
019	PSA	113	005	Jaye parejuña si Jeova ni y Yuusta, ni y japolo y tachongña gui sanjilo.
019	PSA	113	006	Ni y muna umitde güe para uatan y güinaja sija ni y mangaegue gui langet yan y tano.
019	PSA	113	007	Güiya jumatsa julo y mamoble gui petbos, yan jajatsa y mananesitao gui monton estietcot.
019	PSA	113	008	Para unafanmatachong yan y prinsepe sija magajet, yan y prinsepen y taotaoña sija.
019	PSA	113	009	Ya janafamulan guma y ti fafañago na palaoan, ya jumuyong gofmagof na nanan famaguon. Fanmanalaba jamyo as Jeova.
019	PSA	114	001	ANAE si Israel jumanao juyong Egipto, y guima Jacob guinin y taotao y finijo na ti matungo.
019	PSA	114	002	Juda jumuyong y santos na sagaña, yan Israel y gobietnoña.
019	PSA	114	003	Y tase jalie ayo, yan malago; Jordan masugon tate.
019	PSA	114	004	Y beca sija manayog taegüije y quinilo laje yan y mandiquique ogso sija taegüije y manpatgon na quinilo sija.
019	PSA	114	005	Jafa guaja guiya jago, O tase, na malagojao? Jago Jordan ni y masugon tate?
019	PSA	114	006	Jamyo ni y beca sija ni y manayog taegüije y quinilo laje; yan jamyo di quique na ogso sija taegüije y manpatgon na quinilo sija?
019	PSA	114	007	Mayeyengyong, jago tano, gui menan Jeova, gui menan y Yuus Jacob;
019	PSA	114	008	Ni y jafaacho y jagoe janom, ya jafagagot y tutujon janom sija.
019	PSA	115	001	AJE ti iyajame, O Jeova, aje ti iyajame, lao iya naanmo, nae uminalag pot y minaasemo, yan pot y minagajetmo.
019	PSA	115	002	Pot jafa mojon y nasion ilegñija: Mangue pago y Yuusñija?
019	PSA	115	003	Lao si Yuusmame gaegue gui langet: guinin jafatinas jafaja y minalagoña.
019	PSA	115	004	Y idolosñija sija salape yan oro, finatinas y canae y taotao sija.
019	PSA	115	005	Guaja pachotñija lao ti manguecuentos: guaja atadogñija lao ti manmanlilie;
019	PSA	115	006	Guaja talangañija lao ti manmanjujungog: guaja güiengñija lao ti manmannginginge:
019	PSA	115	007	Guaja canaeñija lao ti manmangogote: guaja adengñija lao ti manmamomocat: ni ufanguentos ni y güetgüeroñija.
019	PSA	115	008	Ya ayo y fumatinas sija manparejoja yan sija: magajet na jayeja y umangoco güe guiya sija,
019	PSA	115	009	O Israel, angoco si Jeova: sa güiya y ayudañija yan y patangñija.
019	PSA	115	010	O guma Aaron, angoco si Jeova: sa güiya y ayudañija yan y patangñija.
019	PSA	115	011	Jamyo ni y manmaañao as Jeova, angoco si Jeova: sa güiya y ayudañija yan y patangñija.
019	PSA	115	012	Si Jeova guinin jajaso jita: guiya bumendisijit; güiya bumendise y guima Israel; güiya bumendise y guima Aaron.
019	PSA	115	013	Güiya bumendise ayo sija y manmaañao as Jeova, todo y mandiquique yan y mandangculo.
019	PSA	115	014	Si Jeova unninamegae mas yan mas, jago yan y famaguonñija.
019	PSA	115	015	Jamyo manbinendise as Jeova ni y fumatinas y langet yan y tano.
019	PSA	115	016	Y langet sija ni y langet Jeova sija: lao y tano mannae para y famaguon y taotao sija.
019	PSA	115	017	Y manmatae ti manmanalaba as Jeova, ni jaye güije gui manjajanao papa gui jalom y manmamatquiquiloja.
019	PSA	115	018	Lao jita, tabendise si Jeova, desde pago na tiempo mona yan para taejinecog. Fanmanalaba jamyo as Jeova.
019	PSA	116	001	JUGUAEYA si Jeova sa jajungog y inagangjo yan y tinayuyutto sija.
019	PSA	116	002	Sa janaegueng y talangaña guiya guajo, enao mina na juaagangja güe mientras lâlâlâyo.
019	PSA	116	003	Y cuetdas y finatae umoriyayeyo, yan y piniten y naftan sumoda yo: ya jusoda chinatsaga yan triniste.
019	PSA	116	004	Ayo nae juagang y naan Jeova; O Jeova, jugagagaojao, nalibre y antijo.
019	PSA	116	005	Guaeyayon si Jeova yan tunas; junggan, y Yuusta senyoase.
019	PSA	116	006	Si Jeova jaadadaje y taeisao: guajo estaba macone tagpapa, yan güiya sumatbayo.
019	PSA	116	007	Talo guato gui descansomo, O antijo; sa si Jeova uchalapon megae guiya jago.
019	PSA	116	008	Sa unalibre y antijo guinin y finatae, y atadogco guinen y lagosija, yan y adengjo guinin y pinedong.
019	PSA	116	009	Bae jufamocat gui menan Jeova gui tano y manlalala.
019	PSA	116	010	Jujojonggue, enao mina jusangan sa estaba gosdangculo y pinitijo.
019	PSA	116	011	Yleco gui chinadigco, todo y taotao sija mandacon.
019	PSA	116	012	Jafa juapase si Jeova pot todo y minaulegña guiya guajo.
019	PSA	116	013	Bae juchule y copan satbasion, yan juagang y naan Jeova.
019	PSA	116	014	Bae juapase y promesajo as Jeova, pago gui menan todo y taotaoña sija.
019	PSA	116	015	Guaelaye gui linie Jeova, y finatae y mañantosña.
019	PSA	116	016	O Jeova, magajet na guajo tentagomo; guajo y tentagomo, yan y lajin y tentagomo palaoan: jago pumula y magodeco.
019	PSA	116	017	Bae juofrese jao ni y inefresen grasias, yan juaagang y naan Jeova.
019	PSA	116	018	Bae juapase y promesajo as Jeova, pago gui menan todo y taotaoña sija.
019	PSA	116	019	Gui jalom y páteo y guima Jeova, gui talo guiya jago, O Jerusalem. Fanmanalaba jamyo as Jeova.
019	PSA	117	001	O fanmanalaba as Jeova, jamyo todo y nasion sija: fanmanalaba nu güiya jamyo todo y taotao sija.
019	PSA	117	002	Sa y minaaseña dangculo guiya jita; yan y minagajet Jeova gagaegue para taejinecog. Fanmanalaba jamyo as Jeova.
019	PSA	118	001	O nae gracias si Jeova; sa güiya mauleg: sa y minaaseña gagaegue para taejinecog.
019	PSA	118	002	Polo ya si Israel ilegña pago, na y minaaseña gagaegue para taejinecog.
019	PSA	118	003	Polo ya y guima Aaron ilegña pago, na y minaaseña gagaegue para taejinecog.
019	PSA	118	004	Polo ya ayo sija y manmaañao pago as Jeova ilegñija, na minaaseña gagaegue para taejinecog.
019	PSA	118	005	Juagang si Jeova gui chinatsagaco: ya si Jeova umopeyo, yan japoloyo güi dangculo na sagayan.
019	PSA	118	006	Si Jeova para guajo; ya ti jumaañao: jafa siña y taotao ufatinas guiya guajo.
019	PSA	118	007	Si Jeova para guajo gui entalo güije sija y umayuyudayo: enao mina julie y dineseajo güije sija ni y chumatliiyo.
019	PSA	118	008	Mas mauleg umaangoco si Jeova qui umapolo y inangoco gui taotao.
019	PSA	118	009	Mas mauleg umaangoco si Jeova qui umapolo y inangoco y prinsipe sija.
019	PSA	118	010	Todo y nasion umoriyayeyo: lao pot y naan Jeova juutut sija.
019	PSA	118	011	Sija umoriyayeyo; junggan, sija umoriyayeyo: lao pot y naan Jeova juutut sija.
019	PSA	118	012	Sija umoriyayeyo taegüije y obeja sija; sija manmapuno taegüije y guafen tituca: pot y naan Jeova na juutut sija.
019	PSA	118	013	Jago chumonegyo para jupodongyo, lao si Jeova umayudayo.
019	PSA	118	014	Si Jeova y minetgotto yan y cantaco, yan güiya jumuyong y satbasionjo.
019	PSA	118	015	Y inagang y minagof yan y satbasion gaegue gui jalom y tiendan y manunas: y agapa na canae Jeova fumatitinas y minatatnga.
019	PSA	118	016	Y agapa na canae Jeova majatsa julo; y agapa na canae Jeova fumatitinas y minatatnga.
019	PSA	118	017	Ti jumatae, lao bae julâlâ, yan jusangan claro y checho Jeova sija.
019	PSA	118	018	Si Jeova jacastigayo megae: lao ti janaeyo guato gui finatae.
019	PSA	118	019	Babayeyo ni y trangcan tininas sija: ya bae jujalom guiya sija, bae junae grasias si Jeova.
019	PSA	118	020	Este na trangcan Jeova; anae, manjajalom y manunas.
019	PSA	118	021	Guajo junae jao grasias: sa jago jagasja umopeyo, yan jago jumuyong y satbasionjo.
019	PSA	118	022	Y acho ni y marechasa ni y manmanjajatsa y guima, jumuyong mumagas na acho gui esquina.
019	PSA	118	023	Este si Jeova chechoña; ya namanman gui atadogta.
019	PSA	118	024	Este na jaane si Jeova fumatinas; tafanmagof yan tafansenmagof ni ayo.
019	PSA	118	025	Satba pago, jugagagaojao, O Jeova: O Jeova, jugagagaojao, pago namannae minegae.
019	PSA	118	026	Dichoso ayo y mamamaela gui naan Jeova; inbendisijao guinin y guima Jeova.
019	PSA	118	027	Yuus si Jeova, guinin fumanuejit ny y inina: funot y inefresen ni y cuetdas asta gui canggelon y attat.
019	PSA	118	028	Jago y Yuusso, yan bae junaejao grasias: jago y Yuusso, bae jujatsajao julo.
019	PSA	118	029	O nae grasias si Jeova; sa güiya mauleg: sa y minaaseña gagaegueja para taejinecog. Amen.
019	PSA	119	001	ALEPH MANDICHOSO ayo sija y mangabales gui chalan ni y manmamomocat segun y lay Jeova.
019	PSA	119	002	Mandichoso ayo sija y umadadaje y testimonioña, yan y umaliligao güe contodo y corasonñija.
019	PSA	119	003	Magajet na sija ti manmatitinas jafa ni ti tunas; sija manjajanao gui jinanaoña sija.
019	PSA	119	004	Guinin untagojamja ni y finanagüemo para inguesadaje sija.
019	PSA	119	005	O mojon ya ufitme y jinanaojo sija, para juadaje y laymo.
019	PSA	119	006	Ya ayonae ti jumamajlao, yanguin esta jurespeta todo y tinagomo.
019	PSA	119	007	Bae junaejao grasias, yan y tininas y corason, yanguin jueyag y tinas na juisiomo.
019	PSA	119	008	Bae juadaje y laymo; chamoyo sumesendingo.
019	PSA	119	009	BETH Pot jafa y patgon na laje nae unagasgas y jinanaoña? Yanguin jaguesadaje jaftaemano y sinanganmo.
019	PSA	119	010	Jagasja jualiligaojao contodo y corasonjo; chamoyo munaabag gui tinagomo sija.
019	PSA	119	011	Y sinanganmo junaatog gui jalom y corasonjo, para chajo umiisao contra jago.
019	PSA	119	012	Dichosojao O Jeova; fanagüeyo ni y laymo sija.
019	PSA	119	013	Contodo y labiosso jagasja jusangan claro todo y juisio sija y pachotmo.
019	PSA	119	014	Jagasja magofyo gui chalan y testimoniomo; taegüije magofyo gui todo y güinaja sija.
019	PSA	119	015	Bae jujaso y finanagüemo, ya jurespeta y jinanaomo sija.
019	PSA	119	016	Bae jumagofyo ni y laymo sija: ti jumalefa ni y sinanganmo.
019	PSA	119	017	GIMEL Guefayuda y tentagomo, para julâlâ; ayonae juadaje y sinanganmo.
019	PSA	119	018	Baba y atadogco, ya julie y mannamanman sija gui tinagomo.
019	PSA	119	019	Guajo taotao juyongyo gui tano: chamo naaatog y tinagomo sija guiya guajo.
019	PSA	119	020	Y antijo mayamag pot y minalagoña ni y guaja gui juisiomo sija todo y tiempo.
019	PSA	119	021	Unlalatde y sobetbio sija ni y manmatdito, ni y manabag gui tinagomo sija.
019	PSA	119	022	Nafañuja guiya guajo y minamajlao, yan y dinespresia; sa jagasja juadaje y testimoniomo.
019	PSA	119	023	Y prinsipe sija locue manmatachong yan manguecuentos contra guajo: lao y tentagomo jajajasoja y laymo sija.
019	PSA	119	024	Y testimoniomo y minagofjo sija yan y taotaojo na pápagat sija.
019	PSA	119	025	DALETH Y antijo mafachet yan y petbos: nalâlâyo jaftaemano y sinanganmo.
019	PSA	119	026	Jusangan claro y jinanaojo sija, ya unopeyo: fanagüeyo ni y laymo sija.
019	PSA	119	027	Natungoyo ni y chalan y finanagüemo sija; ayo nae jusangan y namanman y chechomo sija.
019	PSA	119	028	Y antijo maderite sa macat; nametgotyo jaftaemano y sinanganmo.
019	PSA	119	029	Nasuja guiya guajo y chalan mandacon; ya naeyo, pot y grasiasmo, y tinagomo.
019	PSA	119	030	Jagasja juayeg y chalan y minagajet: y juisiomo jagasja jupolo gui menajo.
019	PSA	119	031	Jusisigue y testimoniomo sija: O Jeova, chamo namamamajlaoyo.
019	PSA	119	032	Bae jufalalagüe y chalan tinagomo sija, yanguin unnadangculo y corasonjo.
019	PSA	119	033	HE Fanagüeyo, O Jeova, ni y chalan y laymo sija; ya juadaje asta y uttimo.
019	PSA	119	034	Naeyo tiningo, ya bae juadaje y laymo: junggan bae juadaje contodo y corasonjo.
019	PSA	119	035	Nafalofanyo gui chalan y tinagomo, sa ayoyo nae mamagof.
019	PSA	119	036	Namangag guato y corasonjo gui testimoniomo, ya munga gui linatga.
019	PSA	119	037	Bira y atadogco ni guinin manlilie banida; ya nalâtâyo gui jinanaomo sija.
019	PSA	119	038	Nafitme y sinanganmo gui tentagomo, ni y deboto nu jago.
019	PSA	119	039	Bira y minamajlaojo ni y janamaaañaoyo; sa y juisiomo sija manmauleg.
019	PSA	119	040	Liija na minajalangyo ni y finanagüemo sija: nalâlâyo gui tininasmo.
019	PSA	119	041	VAU Namamaela locue y minaasemo guiya guajo, O Jeova, asta y satbasionmo jaftaemano y sinanganmo.
019	PSA	119	042	Ayo nae uguaja para juope y munamamamajlaoyo; sa juangocoyo ni y sinanganmo.
019	PSA	119	043	Ya chamo todo chumuchule gui pachotto y sinangan y minagajetmo; sa jagasja junangga y juisiomo.
019	PSA	119	044	Ayo nae juadaje y laymo todo y tiempo, para taejinecog yan taejinecog.
019	PSA	119	045	Ya julibre jumanao; sa jagasja jualigao y finanagüemo sija.
019	PSA	119	046	Ya bae jusangan locue y testimoniomo sija gui menan y ray sija, ya ti jumamajlao.
019	PSA	119	047	Ya bae jumagofyo gui tinagomo sija, ni y juguaeya.
019	PSA	119	048	Bae jujatsa julo locue y canaejo sija gui tinagomo sija, ni y juguaeya; ya bae jujaso y laymo sija.
019	PSA	119	049	ZAIN Jaso y sinangan gui tentagomo, ni y unfatinasyo na junangga.
019	PSA	119	050	Este munamamagofyo gui trinisteco; sa y sinanganmo jagasja munalâlâyo.
019	PSA	119	051	Gogosmachatgüeyo ni y mansobetbio: lao trabia ti juabag guinin y laymo.
019	PSA	119	052	Jagasja jujajaso y juisiomo sija ni y guinin ampmam na tiempo, O Jeova, ya jagasja juconseulan maesayo.
019	PSA	119	053	Jaguotyo y maepe na binibo, sa pot y manaelaye ni y madingo y laymo.
019	PSA	119	054	Y lay sija cantaco sija gui guima anae taotao tumanoyo.
019	PSA	119	055	Jagasja jujajaso y naanmo, O Jeova qui puenge, ya juadadajeja y laymo.
019	PSA	119	056	Este guajayo, sa juadaje y finanagüemo.
019	PSA	119	057	CHETH Si Jeova y patteco guinin jusangan na juadaje y sinanganmo sija.
019	PSA	119	058	Jugagao y finaboresemo contodo y corasonjo: magaease nu guajo jaftaemano y sinanganmo.
019	PSA	119	059	Jujaso gui jinanaojo sija, ya jubira y adengjo guato gui testimoniomo sija.
019	PSA	119	060	Inalululayo, ya ti sumagayo, para juadaje y tinagomo sija.
019	PSA	119	061	Y cuetdas manaelaye jafunutyo; lao ti malefayo ni y laymo.
019	PSA	119	062	Bae jucajulo gui tatalopuenge, ya junaejao grasias, sa pot y tinas na juisiomo.
019	PSA	119	063	Guajo gachong ayo sija y manmaañao nu jago, yan ayo sija y umadadaje y finanagüemo.
019	PSA	119	064	Y tano, O Jeova, bula ni y minaasemo: fanagüeyo ni y laymo sija.
019	PSA	119	065	TETH Mauleg finatinasmo ni y tentagomo, O Jeova, jaftaemano y sinanganmo.
019	PSA	119	066	Fanagüeyo mauleg na juisio yan tiningo: sa jagasja jujonggue y tinagomo.
019	PSA	119	067	Antes di jutriste, umabagyo; lao pago juadaje y sinanganmo.
019	PSA	119	068	Jago maulegjao, ya unfatinas mauleg; fanagüeyo ni y laymo sija.
019	PSA	119	069	Y sobetbio jafatinas un dinague contra guajo: bae juadadajeja y finanagüemo sija contodo y corasonjo.
019	PSA	119	070	Y corasonñija, manmantica calang sebo: lao jumagofyo ni y laymo.
019	PSA	119	071	Mauleg para guajo, na guinin ninatristeyo; para jueyag y laymo sija.
019	PSA	119	072	Y lay y pachotmo, maulegña para guajo, qui ni mit na oro yan salape.
019	PSA	119	073	JOD Y canaemo sija fumatinasyo yan fumajechurayo; naeyo tiningo, para jueyag y tinagomo sija.
019	PSA	119	074	Ayo sija y manmaañao nu jago ujalieyo ya ufanmagof; sa jagasja junangga y sinanganmo.
019	PSA	119	075	O Jeova, jutungoja na y juisiomo tunas, yan pot y minagajetmo na unnatristeyo.
019	PSA	119	076	Polo jutayuyutjao ya y minauleg y minaasemo unamagofyo, jaftaemano y sinanganmo gui tentagomo.
019	PSA	119	077	Polo ya ufato guiya guajo y cariñoso na minaasemo sija, para ulâlâyo; sa y tinagomo y minagofjo.
019	PSA	119	078	Polo ya manmamajlao y mansobetbio; sa manapodong yo nu y dinague: lao jujajasoja y finanagüe sija.
019	PSA	119	079	Polo ya umabira iyaguajo ayo sija y manmaañao nu jago, yan sija ujatungo y testimonio sija.
019	PSA	119	080	Polo ya fitme y corasonjo gui laymo, ya chajo mamamajlao.
019	PSA	119	081	CAPH Y antijo lalango pot y satbasionmo, lao junananggaja y sinanganmo.
019	PSA	119	082	Y atadogco ninalachae pot y sinanganmo mientras ileleco: Ngaean nae unconsuelayo.
019	PSA	119	083	Sa jumuyongyo calang y boteya gui jalom aso; lao trabia ti malelefayo ni y laymo sija.
019	PSA	119	084	Cuanto sija y jaanen y tentagomo? Asta ngaean nae unjusga ayo sija y pumetsisigueyo?
019	PSA	119	085	Y mansobetbio manmanguadog joyo para guajo, ni y ti taegüije laymo.
019	PSA	119	086	Todo y tinagomo sija manunas: ayudayo sa sija mapetsisigueyo ni y dinague.
019	PSA	119	087	Canaja malalachaeyo gui jilo y tano; lao ti judingo y finanagüemo sija.
019	PSA	119	088	Nalâlâyo pot y cariñoso na güinaeyamo, ayo nae juadaje y testimonion pachotmo.
019	PSA	119	089	LAMED O Jeova, para taejinecog y sinanganmo fitme gui langet.
019	PSA	119	090	Y minagajetmo gagaegue asta todo y generasion sija; jago plumanta y tano ya sumaga.
019	PSA	119	091	Sija jasisigueja asta pago na jaane jaftaemano y otdenmo; sa todos sija tentagomo.
019	PSA	119	092	Yaguin ti jagas janamagofyo y laymo, jagas malingo ni y trinisteco.
019	PSA	119	093	Ti jumalefa ni y finanagüemo sija para taejinecog: sa pot sija na unnalâlâyo.
019	PSA	119	094	Guajo iyomoyo, satbayo; sa jualiligao y finanagüemo sija.
019	PSA	119	095	Y manaelaye manananggayo para umayulang; lao jugueguesjasoja y testimoniomo sija.
019	PSA	119	096	Guinin julie y uttimon y todo quinabales; ya y tinagomo gosfeda.
019	PSA	119	097	MEM O jafa muna juguaeyo y tinagomo! esteja jinasosoco todot dia.
019	PSA	119	098	Y tinagomo janafanungoñayo qui enemigujo sija; sa sija siempre infanjajameja.
019	PSA	119	099	Megaeña tiningojo qui todo y maestronomo sija: sa y testimoniomo sija, y jinasojo.
019	PSA	119	100	Manungoñayo qui y manbijo; sa juadadaje y finanagüemo sija.
019	PSA	119	101	Junapara y adengjo guato gui todo chalan tinaelaye, para juadaje y sinangan.
019	PSA	119	102	Ti jubirayo gui juisiomo: sa jagasja unfanagüeyo.
019	PSA	119	103	Na minames y sinanganmo ni y chinaguijo, junggan mamesña qui y miet para y pachotto.
019	PSA	119	104	Guinin y finanagüemo sija nae mañuleyo tiningo: enaomina juchatlie todo y chalan mandacon.
019	PSA	119	105	NUN Y sinanganmo y candet para y adengjo, yan manana gui chalanjo.
019	PSA	119	106	Manjulayo ya junafitme na juadaje y tinas na juisiomo sija.
019	PSA	119	107	Gospiniteyo; nalâlâyo, O Jeova, jaftaemano y sinanganmo.
019	PSA	119	108	O Jeova, jutatayuyut jao: chajlao y libren y inefresen pachotto sija, ya fanagüeyo ni y juisiomo.
019	PSA	119	109	Antijo siempre gaegue güi canaejo; lao ti malelefayo ni y laymo.
019	PSA	119	110	Y manaelaye maplantayeyo laso; lao ti sumujayo gui finanagüemo.
019	PSA	119	111	Juchule erensiaco para siempre y testimoniomo sija; sa sija y minagof y corasonjo.
019	PSA	119	112	Jumangag y corasonjo para jucumple y laymo sija; para taejinecog asta y uttimo.
019	PSA	119	113	SAMECH Juchatlie y mangaejinaso dobble: lao y tinagomo juguaeya.
019	PSA	119	114	Jago y fanatogco na lugat yan y patangjo: junanangga, y sinanganmo.
019	PSA	119	115	Fañuja guiya guajo jamyo ni y chumogüe manaelaye: para juadadaje y tinago Yuusso.
019	PSA	119	116	Mantieneyo jaftaemano y sinanganmo, para julâlâ: ya chamoyo na mamamajlao ni y ninanggaco.
019	PSA	119	117	Mantieneyo ya juseguro: ya jurespeta y tinagomo sija siempre.
019	PSA	119	118	Unpolo pot taya todo ayo sija y manaba gui laymo: sa y finababañija taebale.
019	PSA	119	119	Unnafañuja todo ayo sija y manaelaye gui tano calang basula: enao mina juguaeya y testimoniomo sija.
019	PSA	119	120	Y catneco lalaolao pot y maañaoña nu jago: ya maañaoyo ni y juisiomo sija.
019	PSA	119	121	AIN Jufatinas juisio yan tininas: chamoyo dumidingo gui minafañatsagayo.
019	PSA	119	122	Jago unaseguro y tentagomo para mauleg; chamo pumópolo y sobetbio na unachatsagayo.
019	PSA	119	123	y atadogco yafae pot y satbasionmo, yan pot y tinas na sinanganmo.
019	PSA	119	124	Fatinas gui tentagomo jaftaemano y minaasemo, yan fanagüeyo ni y laymo sija.
019	PSA	119	125	Guajo tentagomoyo; naeyo tiningo, ya jutungo y tinagomo sija.
019	PSA	119	126	Esta tiempo para si Jeova ufachocho: na sija manataebale y laymo.
019	PSA	119	127	Enao mina juguaeya y tinagomo sija, mas qui y oro, junggan, mas qui y fino na oro.
019	PSA	119	128	Enao mina junaguaelaye todo y finanagüemo sa tunas pot todo güinaja: ya juchatlie y cada chalan dacon.
019	PSA	119	129	PE Y tinagomo sija mannámanman: enao mina maninadadaje ni y antijo.
019	PSA	119	130	Y binaban y sinanganmo numae manana: jananae tinagoña y manaetiningo.
019	PSA	119	131	Juguefbaba y pachotto, ya sumuspirosyo: sa majalangyo ni y tinagomo sija.
019	PSA	119	132	Birajao guiya guajo, y unmaase nu guajo, taegüije y costumbremo ni unfatinas ni ayo sija ni gumaeya y naanmo.
019	PSA	119	133	Naregla y pinecatto ni y sinanganmo: ya chamo na fangagae ninasiña y jafa na isao guiya guajo.
019	PSA	119	134	Nalibreyo gui chiniguet y taotao, ayo nae juadaje y finanagüemo.
019	PSA	119	135	Nafanina y matamo gui jilo y tentagomo; ya unfanagüeyo ni y laymo.
019	PSA	119	136	Janom sadog manmalalago papa gui atadogco sija sa sija ti maadaje y tinagomo.
019	PSA	119	137	TZADE Tunasjao, O Jeova, yan tunas y juisiomo sija.
019	PSA	119	138	Jagasja untago y testimoniomo sija gui tininas, yan minagajetja.
019	PSA	119	139	Y inigojo jalachaeyo, sa y contrariujo sija manmalefa ni y sinanganmo sija.
019	PSA	119	140	Y sinanganmo sengasgas: enao mina jaguaeya y tentagomo.
019	PSA	119	141	Diquiqueyo, ya madespresiayo, lao ti malelefayo ni y finanagüemo sija.
019	PSA	119	142	Y tininasmo taejinecog na tininas ya y tinagomo minagajet.
019	PSA	119	143	Chinatsaga yan pinite sumodayo: lao y tinagomo sija minagofjo.
019	PSA	119	144	Y testimoniomo sija manunas para taejinecog: naeyo tiningo ya julâlâ.
019	PSA	119	145	KOPH Umaagangyo contodo y corasonjo; opeyo, O Jeova; bae juadaje y laymo sija.
019	PSA	119	146	Jagasja juagangjao; satbayo, ya juadaje y testimoniomo sija.
019	PSA	119	147	Taftafñayo qui y egaan ya umagangyo: junangga guiya jago.
019	PSA	119	148	Y atadogco taftaña qui y bumela gui puenge para jujajasoja y sinanganmo.
019	PSA	119	149	Jungog y inagangjo jaftaemano y minauleg güinaeyamo: O Jeova, nalâlâyo, jaftaemano y juisiomo.
019	PSA	119	150	Manjijot ayo sija y tumatitiye y tinaelaye: sija mañago gui tinagomo.
019	PSA	119	151	Jago jijot jao, O Jeova; yan todo y tinagomo sija minagajet.
019	PSA	119	152	Pot guinin ampmam na tiempo jutungo y testimoniomo sija, ni y unplanta sija para siempre.
019	PSA	119	153	RESH Jaso y trinisteco, ya nalibreyo; sa ti malefayo ni y laymo.
019	PSA	119	154	Plaitea y causaco, ya nalibreyo ni apasmo: nalâlâyo jaftaemano y sinanganmo.
019	PSA	119	155	Chago y satbasion gui manaelaye, sa ti maaliligao y laymo sija.
019	PSA	119	156	Dangculo y cariñoso na minaasemo, O Jeova, nalâlâyo jaftaemano y juisiomo sija.
019	PSA	119	157	Megae pumetsisigueyo yan contrariujo; lao ti sumususujayo gui testimoniomo sija.
019	PSA	119	158	Julie y fumatinas dinague, ya tristeyo, sa ti maadaje y sinanganmo.
019	PSA	119	159	Jaso jafa muna juguaeya y finanagüemo sija: nalâlâyo, O Jeova, jaftaemano y munamauleg güinaeyamo.
019	PSA	119	160	Y resumen sinanganmo minagajet; ya cada uno tunas na juisiomo sija gagaegue para taejinecog.
019	PSA	119	161	SHIN Y prinsipe sija mapetsisigueyo sin causa: lao y corasonjo maaañaoja ni y sinanganmo.
019	PSA	119	162	Jumagofyo ni y sinanganmo, taegüije y manmañoda dangculo na inamot.
019	PSA	119	163	Jugoschatlie ya juingin y dinague; lao y laymo juguaeya.
019	PSA	119	164	Siete maje gui un jaane jualabajao, sa pot y tinas na juisiomo.
019	PSA	119	165	Dangculo na pas guaja para ayo sija y gumaeya y laymo, ya taya lugatñija para ufanmatompo.
019	PSA	119	166	O Jeova, jagasja junangga y satbasionmo, ya esta juchogüe y tinagomo sija.
019	PSA	119	167	Y antijo esta jaadaje y tinagomo sija: ya sija mangosyajo.
019	PSA	119	168	Esta juadaje y finanagüemo sija yan y testimoniomo sija; sa todo y jinanaojo mangaegue gui menamo.
019	PSA	119	169	TAU Polo ya y inagangjo ufato jijot gui menamo, O Jeova: naeyo tiningojo jaftaemano y sinanganmo.
019	PSA	119	170	Polo y tinayuyutto ya ufato gui menamo: nalibreyo jaftaemano y sinanganmo.
019	PSA	119	171	Polo y labiosso ya umasangan alabansa sija; sa unfanagüeyo ni y laymo sija.
019	PSA	119	172	Polo ya y jilajo ucanta y sinanganmo: sa todo y tinagomo manunas.
019	PSA	119	173	Polo ya ulisto y canaemo para uinayudayo; sa y tinagomo jagasja juayeg.
019	PSA	119	174	Jagasja majalangyo ni y satbasionmo, O Jeova: ya y laymo minagofjo.
019	PSA	119	175	Palo ya ulâlâ y antijo, ya ualabajao: polo ya juisiomo sija uinayudayo.
019	PSA	119	176	Juabagyo, parejo yan y malingo na quinilo: aligao y tentagomo; sa ti malelefayo ni y tiningomo sija.
019	PSA	120	001	Y Cantan Quinajulo. JUAGANG si Jeova gui anae chatsagayo, ya jaopeyo.
019	PSA	120	002	Nalibre y antijo, O Jeova, gui mandacon na labios, yan y mafáfababa na jula.
019	PSA	120	003	Jafa unmannae jao, pat jafa mas unmafatinas guiya jago y dacon: na jula?
019	PSA	120	004	Y cadidug y flechan y matatnga, yan y pinigan gago.
019	PSA	120	005	Ae ae guajo, ni taotao tumanoyo guiya Meseg, ya sumagayo gui tiendan Kedar.
019	PSA	120	006	Y antijo sumaga apmam, yan ayo y chumatlie y pas.
019	PSA	120	007	Guajo para pas, lao, anae cumuentosyo, sija para guera.
019	PSA	121	001	Y Cantan Quinajulo. JUJATSA julo y atadogco gui sabana: guinin mamano mague y umayuyudayo?
019	PSA	121	002	Y umayuyudayo guinin as Jeova, ni y fumatinas y langet yan y tano.
019	PSA	121	003	Ti upolo y adengmo na umanacalamten: ayo y umadadajejao ti umatujog.
019	PSA	121	004	Estagüe, y umadadaje Israel ti umatujog ni ti umaego.
019	PSA	121	005	Si Jeova y umadadajejao: si Jeova nujongmo gui agapa na canaemo.
019	PSA	121	006	Y atdao ti unninasague gui jaane, ni y pilan gui puenge.
019	PSA	121	007	Si Jeova uninadaje gui todo tinaelaye: güiya uadaje y antimo.
019	PSA	121	008	Si Jeova uninadaje yan jumujuyongjao yan jumajalomjao, desde pago na tiempo yan para taejinecog.
019	PSA	122	001	Y Cantan Quinajulo. MAGOFYO anae ilegñija nu guajo, nije tafanmalag y guima Jeova.
019	PSA	122	002	Y adengta ufanojgue gui jalom y trangcamo, O Jerusalem.
019	PSA	122	003	Jerusalem, mafatinas jago calang y siuda ni y mafatinas mafnot:
019	PSA	122	004	Sa ayo nae mangajulo y tribosija, magajet na y tribon y Jeova, pot y testimonio guiya Israel, para ujanae grasias y naan Jeova.
019	PSA	122	005	Sa ayonae mapolo y trono sija para ufanmanjusga, y trono sija gui guima David.
019	PSA	122	006	Fanmanayuyut para upas iyon Jerusalem: sa mumegae ayo sija y gumaeyajao.
019	PSA	122	007	Pas ugaegue gui jalom y quelatmo, yan guinefsaga gui jalom palasyomo.
019	PSA	122	008	Pot causan y mañelujo yan y mangachongjo, jualog pago: Pas ugaegue gui sanjalommo.
019	PSA	122	009	Pot causan guma Jeova Yuusso nae jualigao y minaulegmo.
019	PSA	123	001	Y Cantan Quinajulo. YYAJAGO nae jujatsa y atadogco, O jago ni y matatachong gui langet sija.
019	PSA	123	002	Estagüe, parejo yan y atadog tentago sija ni y jaaatan y canae y amuñija, yan y atadog sija y palaoan jaaatan y canae y amafia; parejoja y atadogmame jaaatan locue si Jeova Yuusmame, asta qui ugaemaase nu jame.
019	PSA	123	003	Gaease nu jame, O Jeova, gaease nu jame: sa guesmanbulajam ni y iningen.
019	PSA	123	004	Y antita senbula ni y binitlean ayo sija y taepinite, yan y denespresian y mansobetbio.
019	PSA	124	001	Y Cantan Quinajulo; iyon David. YANGUIN si Jeova ti guinin estaba gui bandata, pago Israel ualog;
019	PSA	124	002	Yanguin si Jeova ti guinin estaba gui bandata, anae y taotao sija mangajulo contra jita:
019	PSA	124	003	Ayo nae japañotjit lalâlâ, yanguin mangosbubu contra jita.
019	PSA	124	004	Ayo nae janafanmachuchudajit y janom, yan y diquique na sadog malofan gui jilo y antita:
019	PSA	124	005	Ayo nae y mansobetbio na janom manmalofan gui jilo y antita.
019	PSA	124	006	Dichoso si Jeova, sa ti mannae nu jita para güinaja y nifenñija.
019	PSA	124	007	Y antijo umescapa taegüije y pajaro yan umescapa güe gui lason y tiradot: magtos y laso, ya manescapajam.
019	PSA	124	008	Y naan Jeova umayuyudajam, ni y fumatinas y langet yan y tano.
019	PSA	125	001	Y Cantan Quinajulo. TODO ayo y umangogoco sija gui as Jeova ufanaegüije y egso Sion, ni y ti siña manacalamten, ya usaga para taejinecog.
019	PSA	125	002	Taemanoja y egso sija gui oriyan Jerusalem, taegüijeja si Jeova gui oriyan y taotaoña sija, desde pago para taejinecog.
019	PSA	125	003	Sa y baran y manaelaye ti usaga gui jilo y fottuna y manunas; sa noseaja ujajuto mona canaeñija y manunas gui tinaelaye.
019	PSA	125	004	Fatinas mauleg güije sija gui manmauleg, O Jeova, yan ayo sija y manunas corasonñija.
019	PSA	125	005	Lao ayo sija y bumira sija ya malag y echong na chalanñija, si Yuus ufaninesgaejon yan ayo sija y manmamatitinas tinaelaye. Pas ugaegue guiya Israel.
019	PSA	126	001	Y Cantan Quinajulo. ANAE jabira talo si Jeova y quinautiba iyon Sion, manparejojit yan ayo sija y manmangüife.
019	PSA	126	002	Ayonae y pachotto bula chinaleg, ya y jilata canta: ya ayonae ujaalog gui entalo y nasion sija: si Jeova jafatinas dangculo na güinaja para sija.
019	PSA	126	003	Si Jeova jafatinas dangculo na güinaja para jita; enaomina tafanmagof.
019	PSA	126	004	Bira talo y quinautibanmame, O Jeova, taegüije y sadog gui sumanjaya.
019	PSA	126	005	Ayo sija y manmananom yan lago: ufanmangoco yan minagof.
019	PSA	126	006	Achogja jumajanao mona ya tuma tanges, mañuñule bonito na semiya; ufato talo yan y minagofña, jachuchuleja y manojon quinecoña.
019	PSA	127	001	Y Cantan Quinajulo; iyon Salomon. YANGUIN ti si Jeova y jumatsa y guima, taebale y finatinasñija y manmachocho: yanguin ti si Jeova y umadaje y siuda, y guatdia magmamataja lao taebale.
019	PSA	127	002	Taebale y uncajulo taftaf, ya undescansa atrasao, ya uncano y pan pinite: sa jananaeja ni y güinaeyaña y mamaego.
019	PSA	127	003	Estagüe, y famaguon erensian Jeova: ya yi tinegcha y tiyan, apasiña.
019	PSA	127	004	Jaftaemanoja y flecha gui canae y matatnga na taotao; taegüijeja locue y famaguon y manpatgon.
019	PSA	127	005	Magof y taotao yanguin bula y questat y flechaña nu sija: ti ufanmamajlao, lao ufanguentos yan y enemigo sija gui trangca.
019	PSA	128	001	Y Cantan Quinajulo. DICHOSO ayo y maañao as Jeova; ni y mamomocat, gui chalanña sija.
019	PSA	128	002	Sa uncano y finachocho y canaemo: siempre unmagof yan umauleg para jago.
019	PSA	128	003	Y asaguamo utaegüije y trongcon ubas ni y bula tinegcha gui jalom guimamo: y famaguonmo manparejo yan y tinanom olibo gui oriyan y lamasamo.
019	PSA	128	004	Estagüe, taegüijeja y bendisionña ni y maañao as Jeova.
019	PSA	128	005	Si Jeova ubinendisejao gui Sion; ya unlie y minauleg guiya Jerusalem todo y jaanin y linâlâmo.
019	PSA	128	006	Magajet na unlie y famaguon y famaguonmo. Pas ugaegue guiya Israel.
019	PSA	129	001	Y Cantan Quinajulo. MEGAE na tiempo nae manapiniteyo desde y pinatgonjo: polo ya ualog Israel pago:
019	PSA	129	002	Megae na tiempo nae manapiniteyo desde y pinatgonjo: lao trabia ti mangana ni y ninasiñañija contra guajo.
019	PSA	129	003	Y manmanalado jaalado gui jilo y tatalojo: janafananaco y sutcoñija.
019	PSA	129	004	Si Jeova tunaegüe: güiya umutut y cuetdas y manaelaye.
019	PSA	129	005	Polo ya ufanmamajlao todo ayo y bumira sija tate, todo sija y chumatlie Sion.
019	PSA	129	006	Polo ya ufantaegüije y chaguan gui jilo guma, ni y anglo antes di udoco:
019	PSA	129	007	Ya chaña y manuutut chaguan munabubula y canaeña, ni y pechonña y manmanonojo.
019	PSA	129	008	Ni ujaalog ayo sija y manmalolofan, Y bendision Jeova usaga gui jilomo; jame bumendise jao pot y naan Jeova.
019	PSA	130	001	Y Cantan Quinajulo. Y sumanjiyong y tinadong nae juagang jao, O Jeova.
019	PSA	130	002	Jeova, ecungog y inagangjo: polo ya talangamo sija uegueng gui inagang y guinagaojo.
019	PSA	130	003	Yanguin mojon unmatca y tinaelaye sija; Jeova, jaye utojgüe?
019	PSA	130	004	Lao guaja inasie guiya jago, para unmamaañagüe.
019	PSA	130	005	Junanangga si Jeova, y antijo mannanangga, ya y sinanganña junanangga.
019	PSA	130	006	Y antijo jananangga si Jeova, mas qui y guatdia sija ni manmannanangga y egaan: magajet na mas qui y guatdia sija manmannananangga y egaan.
019	PSA	130	007	O Israel nangga si Jeova; sa gui as Jeova guaja minaase, ya iya guiya nae megae na inalibre.
019	PSA	130	008	Ya güiya unalibre Israel todo gui tinaelayeña.
019	PSA	131	001	Y Cantan Quinajulo; iyon David. JEOVA, ti sobetbio y corasojo, ni ti taglajiyon y atadogco: ni comequegaechecho yo ni y dangculo na güinaja; ni mas ninámanman para guajo.
019	PSA	131	002	Magajet na jufamatquilo yo yan junaquietoyo; taegüije y patgon yan ninasusu as nanaña: y antijo guiya guajo parejo yan y patgon ni y sumususu.
019	PSA	131	003	O Israel nangga si Jeova, desde pago ya para taejinecog.
019	PSA	132	001	Y Cantan Quinajulo. JEOVA jaso para si David, todo y trinisteña;
019	PSA	132	002	Jaftaemano na manjula gui as Jeova yan japromete y Gaesisiña gui as Jacob;
019	PSA	132	003	Magajet na ti jujalom gui tabetnaculon y guimajo, ni jufalag gui camajo:
019	PSA	132	004	Ti junamatujog y atadogco; ni junamaego y lasas y atadogco,
019	PSA	132	005	Asta qui jusodayo y lugat para si Jeova, y tabetnaculo para y Gaesisiña gui as Jacob.
019	PSA	132	006	Estagüe na injingog masangangüe guiya Efrata ya inseda gui fangualuan qui jalomtano.
019	PSA	132	007	Infanjalom gui tabetnaculuña: inadora gui menan y fañajangan adengña.
019	PSA	132	008	Cajulo, O Jeova, gui lugat y descansomo: jago yan y atcan y minetgotmo.
019	PSA	132	009	Polo y mamalemo sija ya ufanminagago ni y tininas: ya y mañantosmo sija ufanagang ni y minagof.
019	PSA	132	010	Pot y naan y tentagomo as David, chamo bumibira y matan y pinalaemo.
019	PSA	132	011	Si Jeova manjula minagajet gui as, David; ti ubira güe; y tinegcha y tataotaomo, juplanta gui jilo tronumo.
019	PSA	132	012	Yaguin jaadaje y famaguonmo y tratujo, yan y testimoniojo ni y jufanagüe sija, asta y famaguonñija locue ufanmatachong gui tronumo para taejinecog.
019	PSA	132	013	Sa si Jeova guinin jaayeg Sion; este jadesea para sagaña.
019	PSA	132	014	Este y lugat y descansoco para taejinecog: este nae jusaga; sa este judesea.
019	PSA	132	015	Bae jubendise dangculo y prebensionña: ya bae junafannajong y mamobleña ni y pan.
019	PSA	132	016	Junafanminagago locue y mamaleña sija ni y satbasion: yan y mañantosña sija ufanagang managang ni y minagof.
019	PSA	132	017	Ayonae junadoco y canggelon David: guinin jufamauleg y candit para y pinalaejo.
019	PSA	132	018	Bae junafanminagago y enemiguña sija ni y minamajlao; lao y jiloña nae unamagas y coronaña.
019	PSA	133	001	Y Cantan Quinajulo; iyon David. ESTAGÜE, jafa munamauleg, yan jafa munamagof y mañelo ufañaga mañisija gui unoja.
019	PSA	133	002	Este parejo yan y mauleg na laña gui ilo, ni y mimilalag gui batbas, asta y batbas Aaron; ya jumajnanao papa asta y cueyon magaguña;
019	PSA	133	003	Taegüije serenon Hermon, ni y mamopodong gui jilo ogso guiya Sion; sa ayo nae mañago si Jeova y bendision, güiya taejinecog na linâlâ.
019	PSA	134	001	Y Cantan Quinajulo. ESTAGÜE, fanmanbendise as Jeova, todo jamyo ni y tentago Jeova, ni y manotojgue gui jalom y guima Jeova gui puenge.
019	PSA	134	002	Jatsa julo y canaemiyo gui sinantos na sagayan, ya fanmanbendise jamyo as Jeova.
019	PSA	134	003	Si Jeova ni y fumatinas y langet yan y tano, bumendise jao guiya Sion.
019	PSA	135	001	FANMANALABA jamyo as Jeova. Fanmanalaba jamyo y naan Jeova: fanmanalaba güe, O jamyo, ni y tentago Jeova sija.
019	PSA	135	002	Jamyo ni y manotojgue gui jalom guma Jeova, y jalom pateo y guimayuus.
019	PSA	135	003	Fanmanalaba as Jeova; sa si Jeova mauleg güe: fanganta y alabansa sija ni y naanña; sa magof este.
019	PSA	135	004	Sa si Jeova jaayeg si Jacob para güiya, ya Israel para y güinajañaja namaesa.
019	PSA	135	005	Sa jutungo na si Jeova dangculo güe: ya y Señotta taquiloña qui todo y Yuus.
019	PSA	135	006	Jafaja y malagoña si Jeova, esteja jafatinas, gui langet yan y tano, yan y tase, yan todo y manadong na lugat.
019	PSA	135	007	Janafangajujulo y asgon sija guinin y uttimon y tano; janalalamlam para uuchan; janachinile y manglo gui güinajaña.
019	PSA	135	008	Ni y janalamen y finenana na finañago guiya Egipto, todo y taotao yan y gâgâ.
019	PSA	135	009	Ya manago señat sija yan mannamanman gui talo guiya jago, O Egipto: gui as Faraon yan todo y tentagoña.
019	PSA	135	010	Ya janalamen y mandangculo na nasion, yan japuno y manmatatñga na ray sija.
019	PSA	135	011	Si Sehón ray y Amorreo yan si Og ray Basán, yan todo y raeno sija guiya Cananea:
019	PSA	135	012	Ya mannae para erensia ni y tanoñija: para erensian y taotao na guiya Israel.
019	PSA	135	013	Y naanmo O Jeova, gagaegue para taejinecog; y majasomo, O Jeova, para todo y generasion sija.
019	PSA	135	014	Sa si Jeova ujusga y taotaoña, ya ugaease ni y tentagoña sija.
019	PSA	135	015	Y idolos y nasion sija, salape yan oro, y checho y canae y taotao sija.
019	PSA	135	016	Guaja pachotñija, lao ti manguecuentos: guaja atadogñija, lao ti manmanlilie;
019	PSA	135	017	Guaja talangañija; lao ti manmanjujungog; ni uguaja jinagong gui pachotñija.
019	PSA	135	018	Ayo sija y fumatinas estesija ujafanparejoja yan sija: magajet na cada uno ni y umangoco sija ni ayosija.
019	PSA	135	019	O guma Israel, bendise si Jeova: O guma Aaron, bendise si Jeova.
019	PSA	135	020	O guma Levi, bendise si Jeova: jamyo ni y manmaañao as Jeova, bendise si Jeova.
019	PSA	135	021	Bendito si Jeova guinin Sion ni y sumaga guiya Jerusalem. Fanmanalaba jamyo as Jeova.
019	PSA	136	001	O nae si Jeova grasias; sa güiya mauleg: sa y minaaseña gagaegue para taejinecog.
019	PSA	136	002	O nae grasias y Yuus y yuus sija: sa y minaaseña gagaegue para taejinecog.
019	PSA	136	003	O nae grasias y Señot y señot sija: sa y minaaseña gagaegue para taejinecog.
019	PSA	136	004	Para ayo y güiyaja namaesa fumatinas y dangculo namanman: sa y minaaseña gagaegue para taejinecog.
019	PSA	136	005	Para güiya ni y pot y tiningo jafatinas y langet: sa y minaaseña gagaegue para taejinecog.
019	PSA	136	006	Para güiya ni y jajuto y tano gui jilo janom sija: sa y minaaseña gagaegue para taejinecog.
019	PSA	136	007	Para guiya ni y jafatinas y mandangculo na candet sija: sa y minaaseña gagaegue para taejinecog.
019	PSA	136	008	Y atdao para ufangobietna gui jaane: sa y minaaseña gagaegue para taejinecog.
019	PSA	136	009	Y pilan yan y pution sija para ufanmangobietna gui puenge: sa y minaaseña gagaegue para taejinecog.
019	PSA	136	010	Para güiya ni y munalamen Egipto gui finenana na finañagoñija: sa y minaaseña gagaegue para taejinecog.
019	PSA	136	011	Ya jacone juyong Israel gui entaloñija: sa y minaaseña gagaegue para taejinecog.
019	PSA	136	012	Yan y metgot na jataf canae yan y canae na majala: sa y minaaseña gagaegue para taejinecog.
019	PSA	136	013	Para güiya ni y japatten dos y Tasen Agaga: sa y minaaseña gagaegue para taejinecog.
019	PSA	136	014	Ya janafalofan Israel gui entaloña: sa y minaaseña gagaegue para taejinecog.
019	PSA	136	015	Ya jayute si Faraon yan todo y sendaluña sija gui Tasen Agaga: sa y minaaseña gagaegue para taejinecog.
019	PSA	136	016	Para güiya ni y jaosgaejon y taotaoña y inanaco y desierto: sa y minaaseña gagaegue para taejinecog.
019	PSA	136	017	Para güiya ni y janalamen y mandangculo na ray sija: sa y minaaseña gagaegue para taejinecog.
019	PSA	136	018	Yan japuno y mangaeninasiña sija na ray: sa y minaaseña gagaegue para taejinecog.
019	PSA	136	019	Si Sehón ray y Amorreo: sa y minaaseña gagaegue para taejinecog.
019	PSA	136	020	Yan si Og ray Basán: sa y minaaseña gagaegue para taejinecog.
019	PSA	136	021	Ya mannae erensia ni y tanoñija: sa y minaaseña gagaegue para taejinecog.
019	PSA	136	022	Magajet na para erensian y tentagoña guiya Israel: sa y minaaseña gagaegue para taejinecog.
019	PSA	136	023	Ni y jajasojit gui managpapata: sa y minaaseña gagaegue para taejinecog.
019	PSA	136	024	Ya janalibrejit gui coutrariuta: sa y minaaseña gagaegue para taejinecog.
019	PSA	136	025	Ni y mannae nengcano para todo y catne: sa y minaaseña gagaegue para taejinecog.
019	PSA	136	026	O nae grasias y Yuus y langet: sa y minaaseña gagaegue para taejinecog.
019	PSA	137	001	Y oriyan y sadog Babilonia nae infanmatachong, magajet na manangesjit yanguin injaso Sion.
019	PSA	137	002	Incana y atpanmame gui trongcon sauses gui entaloña güije.
019	PSA	137	003	Sa güije ayo sija y cumonejit, jatagojit na tafanganta: ya ayo sija y lumachaejit, jatagojit na tafanmagof, ilegñija: Cantayejit uno ni y cantan Sion.
019	PSA	137	004	Jaftaemano incanta y cantan Jeova gui ti tanomame?
019	PSA	137	005	Yanguin malefayo nu jago, O Jerusalem! polo ya umalefa y agapa na canaejo ni y tiningoña.
019	PSA	137	006	Yanguin ti jujaso jao, polo ya unacheton y jilajo gui paladatto; yanguin ti juguaeyajao, Jerusalem, mas qui y prinsipat na minagofjo.
019	PSA	137	007	Jaso O Jeova contra y famaguon Edom gui jaanin Jerusalem; ni ilegñija: Funas, funas asta y simientoña.
019	PSA	137	008	O jagan Babilonia ni y para unmayulang; umagof ayo y para uninapase taegüije ni y unsetbejam.
019	PSA	137	009	Umagof ayo, y uquenene na uyinite y famaguonmo contra y acho.
019	PSA	138	001	Y Salmon David. BAE junae jao grasias contodo y corasonjo: gui menan yuus sija, jucantaye jao ni y alabansa sija.
019	PSA	138	002	Jufanadora para y santos na templomo, ya junae y naanmo grasias pot y cariñoso na güinaeyamo, yan pot y minagajetmo: sa unnadangculo y sinanganmo mas qui y naanmo.
019	PSA	138	003	Y jaane anae juagang, jago umopeyo, ya unanimayo, ni y minetgot y antijo.
019	PSA	138	004	Todo y ray gui tano unmannae jao grasias, O Jeova, sa jagasja majungog y sinangan y pachotmo.
019	PSA	138	005	Magajet na ufanganta ni y chalan Jeova; sa dangculo y minalag Jeova.
019	PSA	138	006	Masquesea taquilo si Jeova, lao jarespetaja y managpapa: lao y sobetbio jatungoja desde y chago.
019	PSA	138	007	Masquesea mamocatyo gui entalo y chinatsaga, unnalâlâyo: unestira mona y canaemo contra y binibun y enimigujo sija, ya y agapa na canaemo usatbayo.
019	PSA	138	008	Si Jeova unacabales y gaegue guiya guajo: y minaasemo, O Jeova, gagaegue para taejinecog: chamo dumidingo y checo y canaemo.
019	PSA	139	001	Y Salmon David. O Jeova, guinin unrejistrayo, ya guinin untungoyo.
019	PSA	139	002	Untutungoja y finatachongjo yan y quinajulojo; untutungoja y jinasoco desde y chagogo.
019	PSA	139	003	Unlilicue y finaposo yan y fanasonjo, ya untutungo todo y chalanjo.
019	PSA	139	004	Sa taya ni un sinangan gui jilajo: jao, estagüe, na untungoja todo, O Jeova.
019	PSA	139	005	Unoriyayeyo gui menajo, yan y tateco: yan unpolo y canaemo gui jilojo.
019	PSA	139	006	Gosnámanman este na tiningo para guajo; gostaquilo, ti siña jucomprende.
019	PSA	139	007	Manoyo guato taegüe y espiritumo? pat manoyo jufalagüe taegüe yo gui menamo?
019	PSA	139	008	Yaguin cumajuloyo gui langet gaegueja jao güije; yanguin jujuto y camajo guiya sasalaguan, gaegueja jao locue güije.
019	PSA	139	009	Yanguin juchule y papan y egaan, ya jusaga gui uttimon y tase;
019	PSA	139	010	Asta ayo gaegueja y canaemo na jaosgagaejonyo, ya y agapa na canaemo umantieneyo.
019	PSA	139	011	Yanguin jualog: Magajet na utampeyo y jemjom: asta y puenge uinayo.
019	PSA	139	012	Asta y jemjom ti uninatogüe: lao y puenge ufanina taegüije y jaane: y jemjom yan y mananana manparejoja para jago.
019	PSA	139	013	Jago tumungo yo, sa jago magas y sumanjalomjo; guinin untampeyo gui jalom tiyan nanajo.
019	PSA	139	014	Junae jao grasias: sa gosnamaañao yan gosnamanman y mafatinasso: mannamanman y chechomo; ya y antijo jagostungo este.
019	PSA	139	015	Y tataotaojo ti umatog guiya jago, anae mafatinasyo gui secreto; ya matufog yo ni namanman, gui mas tagpapa na lugat gui tano.
019	PSA	139	016	Y atadogmo lumie y tataotaojo ya ti cabales: ya y lebblomo nae manmatugue todo y pedason tataotaojo, ya taya ufatta.
019	PSA	139	017	Jafa muna guaguan y jinasomo guiya guajo, O Yuus! Jafa muna megae sumaña!
019	PSA	139	018	Yanguin jutufong sija, manmegaeña y numeroña qui y inae: yanguin magmatayo, gaeguejayo trabia guiya jago.
019	PSA	139	019	Seguro na unpuno y taelaye, O Yuus: enaomina mañuja guiya guajo y manmejga na taotao sija.
019	PSA	139	020	Sa manguentos taelaye contra jago, ya y enimigumo sija machule y naanmo pot taya.
019	PSA	139	021	Ada ti juchatlie ayo sija, O Jeova, y chumatlie jao? yan ada ti unatristeyo pot ayo sija y mangajulo contra jago?
019	PSA	139	022	Juchatlie sija ni y cabales na chinatlie: jutufong sija pot y enemigujo.
019	PSA	139	023	Rejistrayo O Yuus, ya untungo y corasonjo: chagueyo ya untungo y jinasoco sija.
019	PSA	139	024	Ya unlie cao guaja taelaye gui sumanjalomjo, ya unchachalaneyo gui chalan taejinecog.
019	PSA	140	001	Y Salmon David. NALIBREYO O Jeova gui taelaye na taotao: adajeyo gui fette na taotao:
019	PSA	140	002	Ni y manmanjaso taelaye gui corasonñija: cada jaane mandaña para y guera.
019	PSA	140	003	Janafanmalagtos y jilañija taegüije y serpiente; binenon y culebbla guaja gui jalom y labiosñija. (Sila)
019	PSA	140	004	Adajeyo O Jeova, gui canae y taelaye; adajeyo gui fette na taotao: ni y manmadetetmina para unasuja y pinecatto.
019	PSA	140	005	Y sobetbio sija janaatog y laso yan y cuetdas para guajo: matiende y lagua gui oriyan chalan; manmanplanta ocodo para guajo. (Sila)
019	PSA	140	006	Ilegco as Jeova: Jago y Yuusso: ecungog y inagang y tinayuyutto, O Jeova.
019	PSA	140	007	O Yuus, Jeova, ni y minetgot y satbasionjo, jago tumampe y ilujo gui jaanin y guera.
019	PSA	140	008	Chamo numanae y taelaye ni y dineseaña, O Jeova; chamo umayuyuda y taelaye jinasoña; na noseaja unafannaquilo maesa sija. (Sila)
019	PSA	140	009	Ya y ilun ayo sija y umoriyayeyo, polo ya utinampe sija ni y taelayen labiosñija.
019	PSA	140	010	Polo ya ufamodog y pinigan guafe gui jiloñija: polo ya ufanmayute sija guato gui jalom guafe; y jalom y tadong na joyo ya chañija fangajujulo talo.
019	PSA	140	011	Ti ufitme gui tano y cumuecuentos ni y taelaye: y tinaelaye jaaliligao y taelaye na taotao para uninaatlibes güe.
019	PSA	140	012	Jutungo na si Jeova umantiene y causan y manpinite, yan y tininas y pebble.
019	PSA	140	013	Magajet na umanae grasia y naanmo, ni y manunas: y manunas ufañaga gui menamo.
019	PSA	141	001	Y Salmon David. JEOVA jagasja juaagangjao; chadig para iya guajo: ecungog y inagangjo, yanguin juagang jao.
019	PSA	141	002	Polo y tinayuyutto ya umaplanta gui menamo taegüije y insensio; ya y jinatsaco julo ni y canaejo utaegüije y inefresen pupuenge.
019	PSA	141	003	Polo y guatdia O Jeova gui menan pachotjo; adaje y pettan y labiosso.
019	PSA	141	004	Chamo nafalag y tataelaye na güinaja y corasonjo, ya ufatinas y taelaye na chocho yan ayo sija na taotao y chumogüe tinaelaye: ya chamo na jucanoyo ni y mannge na nañija.
019	PSA	141	005	Polo y tininas ya unalamenyo, este y minauleg; ya ureprendeyo, ya utaegüije y laña gui jilo y ilujo: chamo na ilujo urechasa: sa asta anae manaelaye sija, y tinayuyutto ugagaegueja.
019	PSA	141	006	Manmayute papa y juesñija gui anae acho na lugat; ya ujajungog y sinanganjo sija, sa manmames.
019	PSA	141	007	Y telangmame manmachalapon gui pachot y naftan; taegüije anae un taotao jaalado ya japuta y tano.
019	PSA	141	008	Lao y atadogco, mangaegue guiya jago, O Yuus Jeova: iya jago nae gagaegueja y inangococo: chamo dumidingo y antijo namaesa.
019	PSA	141	009	Adajeyo gui laso ni y maplanta para guajo, yan y ecodon y chumagüe y taelaye.
019	PSA	141	010	Polo ya ufamodong y manaelaye gui jalom y laguañija, mientras umescacapayo.
019	PSA	142	001	Cantan David anae Gagaegue gue gui Liyang; un Tinayuyut. JUAGANG si Jeova gui inagangjo; gui inagangjo si Jeova nae jutayuyut.
019	PSA	142	002	Jubasia y quejaco gui menaña, jufanue gui menaña ni y chinatsagaco.
019	PSA	142	003	Yanguin y espiritujo lalango gui sumanjalomjo, untungoja y finaposso. Y chalan gui anae mamocatyo, manaatog y laso para guajo.
019	PSA	142	004	Atan y agapa na canaejo ya lie; lao taya ni un taotao tumungoyo: y guine güeco esta malingo; taya ni un taotao umadaje y antijo.
019	PSA	142	005	Juagang jao O Jeova; ilegco: Jago guinegüeco yan y patteco gui tano y manlalâlâ.
019	PSA	142	006	Atituye y inagangjo; sa sen lumalagpapayo; nalibreyo gui pumetsisigueyo, sa manmetgotña qui guajo.
019	PSA	142	007	Najuyong y antijo gui calaboso, ya junae grasias y naanmo: ujaoriyayeyo y manunas; sa unfatinas pot guajo gosmegae.
019	PSA	143	001	Y Salmon David. JUNGOG y tinayuyutto, O Jeova; ecungog y guinagaojo sija: opeyo pot y minagajetmo yan y tininasmo.
019	PSA	143	002	Ya chamo jumajalom gui juisio yan y tentagomo: sa taya taotao lalâlâ umajustifica gui menamo.
019	PSA	143	003	Sa y enimigo guinin japetsigue y antijo; guinin jasaulag papa gui jilo oda y jaanijo: janasagayo gui anae jomjom na lugat sija, taegüije sija y guinin apmam na manmatae.
019	PSA	143	004	Enaomina y espiritujo, lalango gui sumanjalomjo: y corasonjo gui sumanjalomjo triste.
019	PSA	143	005	Jujaso sija y apmam na jaane; jujaso todo y chechomo; jujajaso y checho y canaemo.
019	PSA	143	006	Jujuto mona y canaejo guiya jago: y antijo majo nu jago, taegüije y anglo na tano. (Sila)
019	PSA	143	007	Jungogyo enseguidas, O Jeova: sa malayo y antijo: chamo na naaatog y matamo guiya guajo; sa noseaja juparejo yan ayo sija y mannunog gui jalom joyo.
019	PSA	143	008	Na jungogyo ni y cariñoso na güinaeyamo gui egaan; sa jagoja nae juangocoyo: natungoyo ni y chalan anae para jufamocat; sa jujatsa julo y antijo guiya jago.
019	PSA	143	009	Nalibreyo, O Jeova, gui enemigujo sija: jufalagüe jao, ya unnaatogyo.
019	PSA	143	010	Fanagüeyo ya jufatinas y minalagomo: sa jago y Yuusso: y espiritumo mauleg; osgaejonyo gui tano y manunas.
019	PSA	143	011	Nalâlâyo, O Jeova, pot y naanmo: pot y tininasmo, chule y antijo gui chinatsaga.
019	PSA	143	012	Yan pot y cariñoso na güinaeyamo utut y enemigujo sija, ya unyulang todo sija y munapinite y antijo: sa guajo tentagomo.
019	PSA	144	001	Y Salmon David. BENDITO si Yuus y achojo, ni y jafanagüe y canaejo para uguera, yan y calalotjo para umumo.
019	PSA	144	002	Y minaaseco yan y guimegüeco y iyoco tore na taquilo, yan y munalibreyo; y patangjo, yan y anae juangocoyo; ni y pumolo y taotaojo gui papajo.
019	PSA	144	003	Jeova, jafa y taotao na unatituye y tiningoña? pat y lajin taotao na uncuecuenta güe?
019	PSA	144	004	Y taotao parejoja yan y jinaja; y jaaniña parejoja yan y anineng ni y malofan.
019	PSA	144	005	Natalagpapa, y langetmo, O Yuus, ya tunogjao papa: pacha y egso sija ya ufanaso.
019	PSA	144	006	Fanyute ni y lamlam ya ufanchinalapon sija: nafanogcha y flechamo, ya ufaninestotba sija.
019	PSA	144	007	Estira y canaemo guinin jilo; rescatayo yan nalibreyo gui manadan janom, gui canae y manaotao juyong.
019	PSA	144	008	Ni y pachotñija manguecuentos banida, ya y agapa na canaeñija, y dacon na canae agapa.
019	PSA	144	009	Jucantaye jao ni y nuebo na canta, O Yuus: y guitala, ni y dies cuetdasña nae jucantaye jao ni y alabansa sija.
019	PSA	144	010	Güiya ayo y mannae satbasion gui ray sija: ni janalibre si David ni y tentagoña gui gosnalamen na espada.
019	PSA	144	011	Rescatayo ya nalibreyo gui canae y manaotao juyong, ni y pachotñija manguecuentos banida, ya y agapa na canaeñija y dacon na canae agapa.
019	PSA	144	012	Ya y famaguonmame lalaje ufantaegüije y tinanom yanguin mandoco ya mangajulo gui pinatgonñija; ya y jaganmame ufantaegüije y mapopolo gui punta na acho, ni y malabla taegüije y palasyo.
019	PSA	144	013	Ya y lanchonmame bula, mannae todo clasen güinaja: ya gamame quinilo ufanmañago mit yan dies mit gui fangualuanmame.
019	PSA	144	014	Ya y gamame nobiyo sija ufanmangotga mauleg; ya chañija rumorompe jalom ni juyong, ya taya inagang pot pinite gui cayenmame.
019	PSA	144	015	Mandichoso ayo sija na taotao y manguaja ni este: Junggan, mandichoso ayo sija na taotao ni y Yuusñija si Jeova.
019	PSA	145	001	Y Salmon Alabansa; iyon David. JUNADANGCULO jao Yuusso, O Ray; jubendise y naanmo para taejinecog yan taejinecog.
019	PSA	145	002	Cada jaane jubendise jao; ya bae jualaba y naanmo para taejinecog yan taejinecog.
019	PSA	145	003	Dangculo si Jeova, ya sumendangculo para umaalaba; ya y dinangculoña ti comprediyon.
019	PSA	145	004	Un generasion ualaba y chechomo gui otro generasion, yan ujadeclara y matatnga na finatinasmo sija.
019	PSA	145	005	Jujajaso ni y minalag na minagas y inenramo, yan y mannamanman y chechomo.
019	PSA	145	006	Ya y taotao sija ujasangan y ninasiñan y namaañao na finatinasmo sija; ya guajo bae judeclara y dinangculomo.
019	PSA	145	007	Ujasangan y majason dinangculon y minaulegmo, ya ufanganta ni y tininasmo.
019	PSA	145	008	Si Jeova, cariñosogüe, yan bula minaase; ñateng para ulalalo, ya dangculo minaaseña.
019	PSA	145	009	Si Jeova mauleg para todo: ya y cariñoso na minaaseña gui jilo todo y chechoña.
019	PSA	145	010	Todo y chechomo uninalaba jao, O Jeova; ya y mañantosmo unmabendise jao.
019	PSA	145	011	Ujasangan y minalag y raenomo, yan ufanguentos ni y ninasiñamo.
019	PSA	145	012	Para ujanamatungo y matatnga na finatinasña sija gui lalajen taotao, yan y minalag y minagasña gui raenoña.
019	PSA	145	013	Y raenomo, taejinecog na raeno, ya y gobietnomo gagaegueja para todo y generasion.
019	PSA	145	014	Si Jeova mumantiene todo ayo sija y mamodong, yan jajatsa todo ayo y manetecon.
019	PSA	145	015	Todo y atadog sija numanangga jao; ya jago numae sija nañija gui mauleg na tiempo.
019	PSA	145	016	Unbaba y canaemo, ya unnafannajong todo y minalago y manlâlâlâ na güinaja.
019	PSA	145	017	Si Jeova tunas güe gui todo y chalanña; ya cariñoso gui todo y chechoña.
019	PSA	145	018	Si Jeova jijot gui todo ayo sija y umaagang gue; gui todo ayo y umaagang güe ni y minagajet.
019	PSA	145	019	Güiya unafanbula y minalago ayo sija y manmaañao nu güiya: ujungog locue y inagangñija, ya usatba sija.
019	PSA	145	020	Si Jeova jaadadaje todo ayo sija y gumaeya güe: lao todo y manaelaye uyulang.
019	PSA	145	021	Y pachotto usangan y tinina as Jeova: ya polo todo y catne, ya utinina y santos na naanña, para taejinecog yan taejinecog.
019	PSA	146	001	FANMANALABA jamyo as Jeova. O antijo, alaba si Jeova.
019	PSA	146	002	Mientras lalâlâyo, bae jualaba si Jeova: jucantaye alabansa sija gui Yuusso mientras guajayo sustansiaco.
019	PSA	146	003	Chamo pumopolo y inangocomo gui prinsipe sija, ni y lajin taotao, gui anae taya inayuda.
019	PSA	146	004	Y jinagongña jumanao, ya güiya tumalo guato gui edaña: ayoja na jaane malingo y jinasoña.
019	PSA	146	005	Magof ayo y uguaja ni y Yuus Jacob para innayuda güe, ni y inangocoña gaegue gui as Jeova Yuusña:
019	PSA	146	006	Ni y jafatinas y langet yan y tano, yan y tase, yan todo y mangaegue gui sumanjalomñija, ni y jaadaje y minagajet para taejinecog.
019	PSA	146	007	Ni y jafatitinas juisio gui manmachiguet; ni y jananae nengcano y manñalang: si Jeova japupula y manmaprereso:
019	PSA	146	008	Si Jeova bumababa y atadogñija y bachet: si Jeova jumajatsa ayo sija y manetecon; si Jeova jaguaeguaeya y manunas.
019	PSA	146	009	Si Jeova jaadadaje y taotao juyong sija; jamantietiene y taya tatañija yan y manbiuda; lao y chalan y tinaelaye, janaopop.
019	PSA	146	010	Si Jeova ufangobietna para taejinecog; y Yuusmo, O Sion, para todo y generasion. Fanmanalaba jamyo as Jeova.
019	PSA	147	001	FANMANALABA jamyo as Jeova: sa mauleg na utacantaye alabansa sija gui Yuusta; sa magof este; ya y alabansa respetao.
019	PSA	147	002	Si Jeova jumajatsa Jerusalem: ja fandadaña y manmayute juyong guiya Israel.
019	PSA	147	003	Janafanjomlo y manmayulang na corason, ya jabee y chetnotñija.
019	PSA	147	004	Jasangan y numeron y pution sija; jafanaan todo sija ni y naanñija.
019	PSA	147	005	Dangculo y Yuusta, yan matatnga gui ninasiña; tiningoña taeuttimo.
019	PSA	147	006	Si Jeova jumajatsa y manmanso: ya jachule papa y manaelaye gui jilo oda.
019	PSA	147	007	Cantaye si Jeova ni y finatinas grasias; cantaye alabansa sija gui atpa, para y Yuusta.
019	PSA	147	008	Ni y jatatampe y langet ni y mapagages, ya jalilisto y ichan para y tano, ya janafandodoco y chaguan gui jilo ogso sija.
019	PSA	147	009	Güiya numannae y gâgâ sija nañija, yan y fumaguon y aga sija ni y manaagang.
019	PSA	147	010	Güiya ti ninamamagof ni y ninasiñan y cabayo: ni ti ninamamagof güe ni y adeng y taotao.
019	PSA	147	011	Si Jeova ninamamagof güe ni y manmaañao nu güiya, ni y umangoco sija gui minaaseña.
019	PSA	147	012	Alaba si Jeova, O Jerusalem; alaba si Yuusmo, O Sion.
019	PSA	147	013	Sa janafanfitme y rejas y trangcamo: jabendise y famaguonmo gui sumanjalommo.
019	PSA	147	014	Jafatinas pas gui jalom uttimomo, ya ninabula jao ni y guesmauleg na trigo.
019	PSA	147	015	Janajanao y tinagoña gui jilo tano: y sinanganña malalago goschadig.
019	PSA	147	016	Mannae niebe calang pulo: jachalapon y manengjeng na sereno calang apo.
019	PSA	147	017	Jayute y aesña calang andesmorona sija: jaye siña tumojgue gui menan y manengjengña?
019	PSA	147	018	Janajanao y sinanganña, ya jadirite: janafanguaefe y mangloña, ya y janom sija manmilalag.
019	PSA	147	019	Jafanue si Jacob ni y sinanganña, ya y layña sija yan y juisioña sija y Israel.
019	PSA	147	020	Ti jafatinas taegüine gui un nasion: ya y juisioña, sija ti manmatungo sija. Fanmanalaba jamyo as Jeova.
019	PSA	148	001	FANMANALABA jamyo as Jeova. Fanmanalaba jamyo as Jeova desde y langet: Fanmalaba nu güiya guiya jululo.
019	PSA	148	002	Fanmanalaba jamyo nu güiya, todo y angjetña: fanmanalaba jamyo nu güiya todo y inetnon sendaluña.
019	PSA	148	003	Fanmanalaba jamyo nu güiya, atdao an pulan: fanmanalaba jamyo nu güiya todo y pution ni y maniina.
019	PSA	148	004	Fanmanalaba jamyo nu güiya, langet sija y langet sija, yan y janom sija ni y mangaegue gui jilo y langet.
019	PSA	148	005	Polo sija ya ujaalaba y naan Jeova: sa manago, ya sija manfatinas.
019	PSA	148	006	Güiya guinin plumanta sija locue para taejinecog yan taejinecog: jafatinas y tinago na tu ufalofan.
019	PSA	148	007	Fanmanalaba jamyo as Jeova desde y tano, jamyo ni y mandadao gui tinadong tase, yan todo y manadong.
019	PSA	148	008	Y guafe yan graniso; niebe yan asgon: manglo pagyo ni y cumumple y sinanganña:
019	PSA	148	009	Ogso sija yan todo y sabana; manmanogcha na trongcon jayo yan todo y sedrosija;
019	PSA	148	010	Gâgâ yan todo y guaca; mangucunanas na gâgâ, yan y mangugupo na pajaro.
019	PSA	148	011	Ray sija y tano yan todo y taotao sija. Prinsipe sija, yan todo y jues y tano:
019	PSA	148	012	Y manfamaguon na lalaje, yan famalaoan: y manamco na taotao, yan famaguon:
019	PSA	148	013	Polo sija ya ujaalaba y naan Jeova: sa y naanñaja guefmanataquilo: y minalagña gui jilo tano yan y langet.
019	PSA	148	014	Jagasja jajatsa julo locue y canggelon taotaoña; y tininan todo y mañantosña sija; magajet na sija y famaguon Israel, y taotao sija ni y manjijot guiya güiya. Fanmanalaba jamyo as Jeova.
019	PSA	149	001	FANMANALABA jamyo as Jeova. Cantaye si Jeova ni y nuebo na canta, ya y tininaña gui inetnon y mañantos.
019	PSA	149	002	Polo Israel ya umagof ni y fumatinas güe: polo y famaguon Sion ya ufanmagof ni y Rayñija.
019	PSA	149	003	Polo sija ya ujaalaba y naaña ni y dansa: ya umacantaye güe gui atpa yan pandireta.
019	PSA	149	004	Sa si Jeova janamagof güe gui taotaoña: güiya janagatbo y manmanso ni y satbasion.
019	PSA	149	005	Polo y mañantos y ufanmagof gui minalag; polo ya ufanganta pot y minagof gui jilo y camañija.
019	PSA	149	006	Polo y taquilo na alabansa gui as Yuus ya ugaegue gui pachotñija, yan y espada ni y malagtos dos banda gui canaeñija;
019	PSA	149	007	Para ujafatinas y inemog gui nasion sija, yan y castigo gui taotao sija;
019	PSA	149	008	Para ujagode y rayñija, ni y cadena sija; yan y manmagasñija ni y goden lulug.
019	PSA	149	009	Para ujafatinas gui jiloñija y matugue na juisio: este na inenra para todo y mañantosña. Fanmanalaba jamyo as Jeova.
019	PSA	150	001	FANMANALABA jamyo as Jeova. Alaba si Yuus gui sinantos na sagaña: alaba gue gui feneda y ninasiñaña.
019	PSA	150	002	Alaba güe ni y matatnga na finatinasña sija: alaba güe jaftaemanoja y minagas dinangculoña.
019	PSA	150	003	Alaba güe ni y sonidon y trompeta: alaba güe ni y guitala yan y atpa.
019	PSA	150	004	Alaba güe ni y pandireta, yan y dansa: alaba güe ni y gaecuetdas na dandan yan y flauta.
019	PSA	150	005	Alaba güe ni y agang na batingting: alaba güe ni gosagang na sonidon batingting.
019	PSA	150	006	Polo todo y güinaja ni y mangaejinagong ya ujaalaba si Jeova. Fanmanalaba jamyo as Jeova.
#
# BOOK	040	MAT	Matthew	San Mateo
040	MAT	001	001	LEBLON y rasan Jesucristo lajin David, lajin Abraham.
040	MAT	001	002	Si Abraham jalilis si Ysaac; ya si Ysaac jalilis si Jacob; ya si Jacob jalilis si Judas yan y mañeluña.
040	MAT	001	003	Ya si Judas jalilis, gui as Tamar, si Fares yan si Sara; ya si Fares jalilis si Esrom; ya si Esrom jalilis si Aram;
040	MAT	001	004	Ya si Aram jalilis si Aminadab; ya si Aminadab jalilis si Naason; ya si Naason jalilis si Salmon;
040	MAT	001	005	Ya si Salmon jalilis, gui as Rahab, si Boos; ya si Boos jalilis, gui as Rut, si Obed; ya si Obed jalilis si Isai;
040	MAT	001	006	Ya si Isai jalilis si ray David; ya si ray David jalilis si Salomon ni guinin güiya nii ampmam palaoan Urias;
040	MAT	001	007	Ya si Salomon jalilis si Roboam; ya si Roboam jalilis si Abias; ya si Abias jalilis si Asa;
040	MAT	001	008	Ya si Asa jalilis si Josafat; ya si Josafat jalilis si Joram; ya si Joram jalilis si Osias;
040	MAT	001	009	Ya si Osias jalilis si Joatam; ya si Joatam jalilis si Acas; ya si Acas jalilis si Esequias;
040	MAT	001	010	Ya si Esequias jalilis si Manases; si Manases jalilis si Amon; ya si Amon jalilis si Josias;
040	MAT	001	011	Ya si Josias jalilis si Joaquim; si Joaquim jalilis si Jeconias, yan y mañeluña anae manmacone guiya Babilonia.
040	MAT	001	012	Ya mapos y manmacone guiya Babilonia, si Jeconias jalilis si Salatiel; si Salatiel jalilis si Sorobabel;
040	MAT	001	013	Ya si Sorobabel jalilis si Abiud; si Abiud jalilis si Eliaquim; si Eliaquim jalilis si Asor;
040	MAT	001	014	Si Asor jalilis si Sadog; si Sadog jalilis si Achim; si Achim si Eliud;
040	MAT	001	015	Si Eliud jalilis si Eleasar; si Eleasar jalilis si Matan; si Matan jalilis si Jacob;
040	MAT	001	016	Si Jacob jalilis si José, asaguan Maria, na finañago si Jesus na mafanaan si Cristo.
040	MAT	001	017	Enao mina todo y generasion desde as Abraham asta as David, catotse sija na generasion; ya desde as David asta manmacone guiya Babilonia, catotse na generasion; ya desde qui manmacone guiya Babilonia asta as Cristo, catotse na generasion.
040	MAT	001	018	Y mafañagon Jesucristo taegüine: Y nanaña as Maria, nobian José, antes de ujadaña, güiya esta masoda mapotgue pot y Espiritu Santo.
040	MAT	001	019	Ya si José asaguaña, sa mauleg na taotao, ti malago pinelo güe gui ninamamajlao, lao malagoña upinelo güe gui secreto.
040	MAT	001	020	Ya anae jajajaso este, mato para güiya y angjet Señot, anae jagüife gui minaegoña, na ilegña: José, lajin David, chamo maañao na unresibe si Maria asaguamo, sa y gaegue guiya güiya y linilis Espiritu Santo.
040	MAT	001	021	Ya ufañago un laje ya ufanaan si Jesus; sa güiya unafanlibre y taotaoña nu y isaoñija.
040	MAT	001	022	Todo sija masusede para umacumple y esta jasangan y Señot pot y profeta, ni ilegña:
040	MAT	001	023	Estagüe, un vitgen na umapotgue, ya ufañago un laje ya ufanaan si Emanuel, na comoqueilegña na si Yuus gaegue guiya jita.
040	MAT	001	024	Anae magmata si José gui minaegoña, jafatinas taegüije y tinago y angjet, ya jaresibe y asaguaña.
040	MAT	001	025	Ya ti matungo asta qui mañago ni lajiña finenana; ya nae y naanña si Jesus.
040	MAT	002	001	YA mafañago si Jesus guiya Betlehem Judea gui jaanin ray Herodes, estagüe y manfaye na manmato guinin y sancatan para Jerusalem,
040	MAT	002	002	Ylegñija: mangue y ray Judios, ni mafañago? Sa y estreyasña inlie gui sancatan ya manmatojam para inadoragüe.
040	MAT	002	003	Ya anae jajungog este, si ray Herodes, inistotba yan todo y taotao Jerusalem locue.
040	MAT	002	004	Ya anae maagange todo y prinsipen mamale yan y escriba sija güije na tano, manfinaesen mano nae mafañago si Cristo.
040	MAT	002	005	Sija ilegñija: Iya Betlehem Judea; sa taegüine y munjayan matugue pot y profeta:
040	MAT	002	006	Ya jago Betlehem, tano Juda, ada ti sendiquique jao gui entalo y prinsipen Juda, sa iya jago nae ujuyong y magalaje, para upasto y taotaojo, Israel.
040	MAT	002	007	Entonses si Herodes, anae jaagang y manfaye gui secreto, jaquequetungo guiya sija, ngaean y estreyas nae malie.
040	MAT	002	008	Ya Jatago sija para Betlehem, ilegña: Janao fanmalag ayo guato ya inalula manmamaesen pot y patgon; yaguin esta inseda, insangane yo; ya jufato locue ya juadora güe.
040	MAT	002	009	Ya anae munjayan jajungog y sinangan ray, manmapos; ya estagüe y estreyas ni y jalie gui sancatan, na mofona gui menañija asta qui mato ya sumaga gui anae estaba y patgon.
040	MAT	002	010	Anae malie y estreyas, gosdangculo minagofñija.
040	MAT	002	011	Anae manjalom gui guima, jasoda y patgon yan y nanaña, as Maria, ya mandimo ya maadora; ya mababa y güinajañija ya manae güe: oro, insenso, yan mira.
040	MAT	002	012	Ya manmasangane pot si Yuus gui güinife, na ti ufanmalag as Herodes, manjanao para y tanoñija gui otro chalan.
040	MAT	002	013	Ya anae manmapos sija, y angjet y Señot mato gui as José gui güinife, ya ilegña: Cajulo ya uncone y patgon yan si nanaña, ya infanjanao para Egipto, ya infañaga güije, asta qui guajojao sumangane; sa si Herodes jaaligao y patgon para umapuno.
040	MAT	002	014	Ya cajulo güe, ya jacone y patgon yan si nanaña gui puenge ya manjanao para Egipto;
040	MAT	002	015	Ya sumaga güije asta que matae si Herodes, sa para umacumple y sinangan y Señot pot y profeta, na ilegña: Iya Egipto nae, juagang y Lajijo.
040	MAT	002	016	Si Herodes, anae jalie na mamofea güe ni manfaye, gueflalalo ya manago na ufanmapuno todo y famaguon ni guaja guiya Betlehem yan gui todo oriyaña ni dos años sacanñija para papa, jaftaemanoja y tiempo anae ninatungo ni y manfaye.
040	MAT	002	017	Ayo nae macumple esta, ni y guinin masangan pot y profeta Jeremias, na ilegña:
040	MAT	002	018	Inagang na majungog guiya Rama umagang, tumangis yan cumasao na dangculo; si Raquel cumasao pot y famaguonña, ya ti malago maconsuela sa manaegüe.
040	MAT	002	019	Anae esta matae si Herodes, mato y angjet y Señot gui as José gui güinife, guiya Egipto,
040	MAT	002	020	Ya ilegña: Cajulo, cone y patgon yan si nanaña, ya infanjanao para y tano Israel; sa matae y cumequepuno y patgon.
040	MAT	002	021	Ayo nae cajulo ya jacone y patgon yan si nanaña ya manmalag y tano Israel.
040	MAT	002	022	Ya jajungog na si Arquelao, güiya y ray guiya Judea gui sagan tataña as Herodes, maañao malag guato; lao pot si Yuus ninatungo güe claro gui güinifeña, mapos malag y tanon Galilea.
040	MAT	002	023	Ya anae mato, sumaga gui siuda na mafanaan Nasaret; para ucumple y masanganña pot y profeta sija, na umafanaan taotao Nasaret.
040	MAT	003	001	AYO sija na jaane, mato si Juan Bautista ya sumetmon gui desierton Judea,
040	MAT	003	002	Ylegña: Fanmañotsot sa y raenon langet jumijijot.
040	MAT	003	003	Sa esta güiya uje y guinin jasangan y profeta Isaias, na ilegña: Inagang ni umagang gui desierto: Famauleg y chalan y Señot, natunas y chalanña.
040	MAT	003	004	Y magaguña si Juan y pilon cameyo yan y godeña cuero na jachaflileg gui senturaña, ya y naña y apacha sija yan y miet jalom tano.
040	MAT	003	005	Ayo nae mapos malag para güiya, Jerusalem yan Judea yan todo y tano gui oriyan Jordan,
040	MAT	003	006	Ya esta manmatagpange pot güiya, guiya Jordan, jasangan claro y isaoñija.
040	MAT	003	007	Ya jalie megae na Fariseo yan Saduseo sija na manmamaela para y tinagpangeña ya ilegña: Rasan culebla, jaye jamyo fumanagüe na insujaye y binibo ni mamaela?
040	MAT	003	008	Fanmamatinas tinegcha digno ni y sinetsot.
040	MAT	003	009	Ya chamiyo jumajaso sumangan gui sanjalommiyo, na si Abraham tatata; ya guajo sumangane jamyo, na siña si Yuus janacajulo este sija na acho famaguon gui as Abraham.
040	MAT	003	010	Pago, esta locue y gachae gaegue na mapolo gui jale y trongcon jayo sija; ya todo y trongcon jayo ni ti manogcha mauleg, umautut ya umapolo gui guafe.
040	MAT	003	011	Guajo magajet jutagpange jamyo nu y janom para minañotsot, lao y mamamaela gui tateco, mas guaja ninasiñaña qui guajo: y sapatosña ti mauleg yo na jupula; güiya infantinagpange ni Espiritu Santo yan y guafe.
040	MAT	003	012	Y abanicoña gaegue gui canaeña, ya unagasgas y tablaña, ya unaetnon y triguña jalom gui jalom camalin, ya usonggue y pajan trigo gui taejinecog na guafe.
040	MAT	003	013	Anae mato si Jesus guinin Galilea, malag Jordan gui as Juan para utinagpange.
040	MAT	003	014	Lao si Juan ti malago, ilegña: Nesesita yo matagpange pot jago, enaojao na mamaela guiya guajo?
040	MAT	003	015	Inepe as Jesus ilegña: Diejaloja, sa taegüenao mauleg para utacumple y todo na tininas. Ayo nae pinelo.
040	MAT	003	016	Ya si Jesus, anae munjayan matagpange, cajulo gusisija guine y janom, y langet mababa pot güiya ya malie y Espiritun Yuus tumunog calang paluma y sumaga gui jiloña.
040	MAT	003	017	Ya estagüe, un vos guinin y langet na ilegña: Estagüiya y lajijo ni y guefyajo.
040	MAT	004	001	AYO nae quinene si Jesus ni Espiritu para y jalomtano para umatienta ni anite;
040	MAT	004	002	Ya estaba umayunat cuarenta na jaane yan cuarenta na puenge ya despues ñalang.
040	MAT	004	003	Ya mato guiya güiya y manienienta, ya ilegña: Yaguin jago lajin Yuus, tago este y acho ya ufamapan.
040	MAT	004	004	Güiya manope ilegña: Matugue esta: Ti y panja uninalâlâ y taotao, lao y todo y sinangan ni y jumuyong gui pachot Yuus.
040	MAT	004	005	Ayo nae ninamalofan ni anite gui santa na siuda; pinelo gui jilo torren diquique, iyon y templo.
040	MAT	004	006	Y ilegña: Yaguin jago lajin Yuus, yutejao güine papa, sa matugue esta: Y angjet sija uninadje ya unquinajat ni canaeñija, para chaña y adengmo umatotpe contra y acho.
040	MAT	004	007	Si Jesus ilegña: Locue esta matugue, chamo tietienta y Señot, Yuusmo.
040	MAT	004	008	Tumalo ninamalofan ni anite gui un sabana na sentáquilo ya jafanue todo y raeno sija gui jilo y tano yan y minagofñija,
040	MAT	004	009	Ya ilegña: Todo este sija junaejao yaguin dumimojao ya unadora yo.
040	MAT	004	010	Ayonae si Jesus ilegña nu güiya: Janao Satanas, sa matugue esta, y Señot Yuusmo na güiyaja unadora yan güiyaja unsetbe.
040	MAT	004	011	Ayo nae diningo ni anite, ya y angjet sija manmato ya masetbe güe.
040	MAT	004	012	Anae jajungog si Jesus na si Juan esta mapongle, tumalo guato Galilea.
040	MAT	004	013	Ya jadingo Nasaret, mato Capernaum ya sumaga gui oriyan tase gui oriyan tanon Sabulon yan Neftalim.
040	MAT	004	014	Para umacumple y guinin jasangan y profeta Isaias, na ilegña:
040	MAT	004	015	Y tano Sabulon yan y tano Neftalim, chalan tase yan para otro banda guiya Jordan, Galilea y Gentiles.
040	MAT	004	016	Ya y taotao sija nu y mañasaga gui jemjom, dangculo na manana liniiñija; y ayo sija nu y mañasaga tanon anineng y finatae, candet ufaninina.
040	MAT	004	017	Desde ayo jatutujon si Jesus sumetmon ya ilegña: Fanmañotsot, sa y raenon langet jijijot.
040	MAT	004	018	Ya anae jumajanao si Jesus gui tasen Galilea, jalie dos chumelo; si Simon mafanaan Pedro yan si Andres cheluña, na janatutunog y lagua gui tase sa manpescadot.
040	MAT	004	019	Ya ilegña nu sija: Dalalag yo ya junafanpescadot taotao jamyo.
040	MAT	004	020	Sija japolo y lagua sija ya madalalag güe.
040	MAT	004	021	Anae jumanao güije, jalie otro dos chumelo, si Santiago lajin Sebedeo, yan si Juan cheluña, gui sajyan yan si tatañija as Sebedeo na jalememenda y laguañija; ya jaagang.
040	MAT	004	022	Sija enseguidas japolo y sajyan yan si tatañija ya madalalag güe.
040	MAT	004	023	Ya jalilicue si Jesus iya Galilea mamanagüe gui sinagoga sija ya sumetmetmon ni raenon y evangelio, ya janafanjomlo todo y chetnot yan todo y pinite gui taotao;
040	MAT	004	024	Ya y matunaña matungo todo guiya Siria; ya maquenenee güe guato todo manmalango, ni guaja todo clasen chetnot yan pinite; y maninanite yan y manbababa yan y manparalitico; ya janafanjomlo.
040	MAT	004	025	Ya madalalag güe linajyan taotao, guinin Galilea, yan guinin Decapolis, yan guinin Jerusalem, yan guinin Judea, yan y otro banda guiya Jordan.
040	MAT	005	001	ANAE jalie si Jesus y linajyan taotao, cajulo gui un sabana, ya matachong; ya y disipuluña manmato guiya güiya.
040	MAT	005	002	Ya jababa y pachotña ya jafanagüe, ilegña:
040	MAT	005	003	Mandichoso y mamoble gui Espiritu, sa uiyonñija y raenon langet.
040	MAT	005	004	Mandichoso y mantriste, sa sija umanafanmagof.
040	MAT	005	005	Mandichoso y manmanso, sa sija ufanmaereda ni y tano.
040	MAT	005	006	Mandichoso y manñalang yan manmajo ni tininas, sa sija umanafanjaspog.
040	MAT	005	007	Mandichoso y manyóase, sa sija ufantinaca ni minaase.
040	MAT	005	008	Mandichoso y mangasgas corasonñija, sa sija ujalie si Yuus.
040	MAT	005	009	Mandichoso y fumatitinas y pas, sa sija ufanmafanaan famaguon Yuus.
040	MAT	005	010	Mandichoso y manmapetsigue pot causa y tininas; sa uiyonñija y raenon langet.
040	MAT	005	011	Mandichoso jamyo, yaguin manmamatdise jamyo, yan manmapetsigue jamyo, yan manmasangane jamyo todo taelaye pot y naanjo, ya manmandague.
040	MAT	005	012	Fanmagof, ya infansenmagof, sa y premionmiyo gui langet sendangculo: sa taegüenaoja locue manmapetsigueñija y profeta sija ni y antes di jamyo.
040	MAT	005	013	Jamyo y asigan y tano; ya yaguin y asiga malingo y maaseña, jafa taemano manasne? taya baliña, na umayute juyong ya umagacha ni y taotao.
040	MAT	005	014	Jamyo y candet y tano. Y siuda ni maplanta gui jilo y tano táquilo ti siña umatog.
040	MAT	005	015	Taya candet umasonggue ya umapolo gui papa un medida; lao umapolo gui candelero, ya umanainina todo y mangaegue gui jalom guma.
040	MAT	005	016	Polo ya umanina y candetmiyo gui menan y taotao sija, para ujalie y mauleg chechonmiyo, ya innamagof y tatanmiyo ni y gaegue gui langet.
040	MAT	005	017	Chamiyo jumajaso na mato yo para juyulang y tinago pat y profeta sija; ti mato yo para juyulang, lao para jucumple.
040	MAT	005	018	Sa magajet jusangane jamyo, nu y langet yan y tano ufalingo; lao ni un punto ni un pongpong gui tinago ufalingo, asta qui güiya todo macumple.
040	MAT	005	019	Ya jayeja y yumulang uno güine gui sendiquique na tinago, ya mamanagüe ni taotao, diquique umafanaan gui raenon langet; lao jayeja y fumatinas ya mamanagüe umafanaan dangculo gui raenon langet.
040	MAT	005	020	Sa guajo sumangane jamyo: na y tininasmiyo yaguin ti mudongña qui y tininas y escriba yan y Fariseo sija, ti siña jamyo manjalom gui raenon langet.
040	MAT	005	021	Injingogja y munjayan masangane sija gui manmalofan na tiempo: Chamo famumuno, ya jayeja y mamuno, peligroña gui juisio.
040	MAT	005	022	Lao guajo sumangane jamyo na jayeja y lalalo ni cheluña, peligroña gui juisio, na jayeja y umalog ni cheluña, taetiningo jao, peligroña gui tribunal, lao jayeja y umalog bababa jao, peligroña gui guafen sasalaguan.
040	MAT	005	023	Yaguin unchule y ninaimo guato gui attat, ya ayo nae unjaso na guaja linachimo gui chelumo;
040	MAT	005	024	Polo güije y ninaimo gui menan y attat, ya unjanao finena ya inatungo yan y chelumo, ya ayo nae untalo guato ya unnaenñaejon y ninaimo.
040	MAT	005	025	Atungo yan y contrariumo enseguidas, mientros gaegue jamyo gui chalanmiyo, noseaja, y cotrariumo unenentrega gui jues, ya y jues unenentrega gui ofisiat ya unmapolo gui preso.
040	MAT	005	026	Magajet jusangane jamyo: Seguro na ti unjuyong güije, asta qui anapase y uttimo na coble.
040	MAT	005	027	Injingogja y munjayan masangan: Munga umábale,
040	MAT	005	028	Ya guajo sumangane jamyo, na jayeja y umatan y palaoan nu ábale na minalagoña, jafatinas yan güiya y ábale gui jalom corasonña.
040	MAT	005	029	Yaguin y agapa na atadogmo uninapodong jao, chule ya yute guiya jago; sa maulegña na ufalingo un pidaso guiya jago, qui todo y tataotaomo umayute guiya sasalaguan.
040	MAT	005	030	Ya yaguin y agapa na canaemo uninapodong jao, utut ya yute guiya jago; sa maulegña, na ufalingo un pidaso guiya jago, qui todo y tataotaomo umayute guiya sasalagüan.
040	MAT	005	031	Munjayan locue masangan: Jayeja y dumingo y asaguaña, umatugue y papet y inapattan umasagua.
040	MAT	005	032	Lao guajo sumangane jamyo, na y dumingo y asaguaña ya ti pot inábale, jafatinas y ábale; ya jayeja y umasagua ayo y umadingo, jafatinas y ábale.
040	MAT	005	033	Injingogja locue y munjayan masangane sija gui manmalofan na tiempo: Munga manjula pot namaesa jao; lao unfatinas ni y Señot gui jinilamo.
040	MAT	005	034	Lao guajo sumangane jamyo: Chamiyo fanmanjujula pot jafa; ti pot y langet, sa raenon Yuus;
040	MAT	005	035	Ni pot y tano, sa sagan y adengña; ni pot Jerusalem, sa siuda y dangculo na Ray;
040	MAT	005	036	Ni pot y ilumo unfanjula; sa ti siña y gaponulo uno naapaca, ni uno naatulong.
040	MAT	005	037	Lao yaguin manguentos jamyo, alog: Junggan, junggan; Aje, aje; sa yaguin mas qui este, taelaye jumuyong.
040	MAT	005	038	Injingogja y munjayan masangan: Atadog yan atadog, nifen yan nifen,
040	MAT	005	039	Lao guajo sumangane jamyo: Chamiyo fumatinas jafa contra y tinaelaye; yaguin jayejao pumatmada gui agapa na fasumo, birayeja ni y otro.
040	MAT	005	040	Ya jayeja y munaquequemumojao ya jachule y magagomo, nae locue y capamo.
040	MAT	005	041	Ya jayeja y umafuetsas jao na unjanao yan güiya un miya; unjanao yan güiya dos.
040	MAT	005	042	Y gumagao jao, nae; ya y mumalago umayao jao, chamo jao rumiuusa.
040	MAT	005	043	Injingogja y munjayan masangan: Guaeya y tiguangmo ya chatlie y enemigomo.
040	MAT	005	044	Lao guajo sumangane jamyo: Guaeya y enemigonmiyo; bendise y mumatdidise jamyo; fantinas mauleg ni y chumatlie jamyo, tayuyute sija as Yuus ni y munamamajlao jamyo yan y pumetsigue jamyo,
040	MAT	005	045	Para infanfamaguon y tatanmiyo ni y gaegue gui langet, nu y janafanina y atdao gui jilo y manaelaye yan y manmauleg; ya janauchan gui jilo y manunas yan y timanunas.
040	MAT	005	046	Sa yaguin inguaeya ayo y gumaeya jamyo, jafa premionmiyo? Ada ti jafatinas locue taegüenao y publicano sija?
040	MAT	005	047	Yaguin unsaluda y mañelunmiyo, jafa unfatinas mauleg? Ada ti jafatinas locue taegüenao y ti mangilisyano?
040	MAT	005	048	Nafangabales jamyo taegüije y tatanmiyo ni y gaegue gui langet, cabales.
040	MAT	006	001	ADAJE ya chamiyo fumatitinas y limosnanmiyo gui menan y taotao sija, para infanlinie; sa yaguin ti taegüenao, taya premionmiyo gui tatanmiyo ni gaegue gui langet.
040	MAT	006	002	Yaguin unfatitinas y limosnamo, chamo na catitiye trompeta gui menamo taegüije y jafatitinas y hipocrita sija gui sinagoga, yan y plasa para uguaja minalagñija nu y taotao sija. Magajet jusangane jamyo na esta guaja premioñija.
040	MAT	006	003	Lao jago, yaguin unfatitinas y limosnamo, chamo natutungo y canaemo acagüe jafa checho y canaemo agapa.
040	MAT	006	004	Para ugaegue y limosnamo gui secreto, sa y tatamo ni jalilie gui secreto, güiya umapase jao gui publico.
040	MAT	006	005	Ya yaguin manaetaejao, munga taegüije y hipocrita, sa sija yanñija manmanaetae gui sinagoga yan y esquinan chalan manotojgue para ufanmalie nu y taotao sija. Magajet na esta guaja premioñija.
040	MAT	006	006	Lao jago, yaguin manaetaejao, jalom gui aposentomo, ya juchum y pettamo, ya taetaye y tatamo ni y gaegue gui secreto; sa y tatamo ni y jalilie gui secreto, güiya umapase jao gui publico.
040	MAT	006	007	Yan manaetaejao chamo sumasangan un sinangan megae na biaje na taebale, taegüije y Gentiles; jinasoñija na ufanmajungog pot y megae sinanganñija.
040	MAT	006	008	Chamiyo fumatitinas taegüije iya sija; sa y tatanmiyo jatungoja jafa innesesita antes qui ingagao güe.
040	MAT	006	009	Lao an manmanaetae jamyo taegüine: Tatanmame na gaegue jao gui langet: umatuna y naanmo.
040	MAT	006	010	Umamaela y raenomo, umafatinas y minalagomo jaftaemano gui langet taegüijija gui tano;
040	MAT	006	011	Naejam pago nu y cada jaane na agonmame;
040	MAT	006	012	Ya asiijam nu y dibenmame, taegüije yan inasisie y dumidibejam sija;
040	MAT	006	013	Ya chamojam pumópolo na infanbasnag gui tentasion, lao nafanlibrejam nu y taelaye; sa iyomo y raeno, yan y ninasiña, yan y minalag para taejinecog na jaane; Amen.
040	MAT	006	014	Sa yaguin inasie y umisagüe jamyo: maninasiija locue jamyo as tatanmiyo ni gaegue gui langet.
040	MAT	006	015	Lao yaguin ti unasie ayo sija y umisagüe jamyo, ti infaninasie locue ni tatanmiyo nu y isaomiyo.
040	MAT	006	016	Yaguin umayuyunatjao, munga taegüije y hipocrita nu y triste na mata, jaago y matañija, para ufanmatungo ni taotao sija na manayunat. Magajet jusangane jamyo, na esta guaja premioñija.
040	MAT	006	017	Lao jago, yaguin umayunat jao, palalae y ilumo, ya unfagase y matamo;
040	MAT	006	018	Para munga malilie nu y taotao sija na umayuyunat jao, lao si tatamoja ni y gaegue gui secreto; ya si tatamo, ni jalilie gui secreto, güiya uninapase gui publico.
040	MAT	006	019	Chamiyo fannanaetnon güinaja para jamyo gui tano, mano nae y poliya yan y lamas uyinamag, yan y saque sija uyulang yan uchule;
040	MAT	006	020	Lao fannaetnon güinaja para jamyo gui langet, mano nae ni y poliya ni y lamas ti uyinamag, ya ni y saque sija ti uyulang yan ti uchule.
040	MAT	006	021	Sa manoja nae gaegue y güinajanmiyo, ayoja nae gaegue locue y corasonmiyo.
040	MAT	006	022	Y candet y tataotao y atadog; yaguin y gasgas atadogmo, todo y tataotaomo ubula y manana.
040	MAT	006	023	Lao yaguin y taelaye na atadogmo, todo y tataotaomo jomjom, Sa yaguin y manana ni y gaegue guiya jago jomjom, jafa na gosdangculo na jinemjom!
040	MAT	006	024	Taya ni uno siña sumetbe dos amo; sa jachatlie y uno, ya jaguflie y otro; pat jadalalag y uno ya jadespresia y otro. Ti siña jamyo insetbe si Yuus yan y güinaja.
040	MAT	006	025	Enao mina jusangane jamyo: Chamiyo fanmanjajaso pot y jaaninmiyo; jafa para incano, pat jafa para inguimen; ni pot para innaminagago y tataotaomiyo. Ada ti bale mas y linâlâmo qui y nengcano, yan y tataotaomo qui y magago?
040	MAT	006	026	Atanja y pajaro gui langet; ti manmanananon, ni ti manmangongoco, ni ti manmanrecocoje jalom gui camalin; sa si tatamoja gui langet munafañochocho. Ada ti mangaebalotña jamyo qui sija?
040	MAT	006	027	Ya jaye guiya jamyo, yaguin manjaso, siña jataluye y linecaña un codo?
040	MAT	006	028	Ya jafa jamyo na manmanjajaso pot magago? Jasoja y lirio sija gui fangualuan, jaftaemano manlâlâñiñija; ti manmachochocho ya ti manmajijila.
040	MAT	006	029	Lao jusangane jamyo, na si Salomon yan todo y minalagña, ti minagago parejo yan uno güine sija.
040	MAT	006	030	Yanguin si Yuus janaminagago y chaguan gui fangualuan; sa pago gaegue, ya agupa machule ya mapolo gui jetno, ada ti mas jamyo inninaminagago, taotao jamyo na didide jinengguenmiyo?
040	MAT	006	031	Enao mina, chamiyo jumajaso umalog: Jafajit tacano, pat jafajit taguimen, pat jafajit magaguta?
040	MAT	006	032	Sa todo este sija na güinaja, jaaliligao y Gentiles; ya y tatanmiyo gui langet jatungoja na innesesita todo este sija na güinaja.
040	MAT	006	033	Lao aligao fenena y raenon Yuus, yan y tininasña; ya despues todo este sija na güinaja infanmataluye.
040	MAT	006	034	Chamiyo jumajaso y para agupa, sa y para agupa güiyaja güe ujaso. Basta para y cada y jaane y inalulaye.
040	MAT	007	001	CHAMIYO fanmanjusga para ti infanmajusga.
040	MAT	007	002	Sa taemanoja yan manmajusga yan manmañogne jamyo, taegüijija locue infanmajusga; ya taemanoja y minedidamiyo, taegüijija locue infanmamediye.
040	MAT	007	003	Sa jafa muna unlilie y migo gui atadog y chelumo, ya ti unjajaso y jayo gui atadogmo?
040	MAT	007	004	Jafa taemano unalog nu y chelumo: Maela ya junajanao enao y migo gui atadogmo; ya enagüija y jayo gui atadogmo?
040	MAT	007	005	Hipocrita! Najanao finenana y jayo gui atadogmo? ya ayo nae siña ungueflie yan para unnajanao y migo gui atadog y chelumo.
040	MAT	007	006	Chamiyo numanae y galago nu y santos, ni inpelo y perlasmiyo gui menan y babue; sa no seaja ujagacha nu y patasñija ya ujabira sija ya infanyenabalag jamyo.
040	MAT	007	007	Gagao ya infanmanae; aligao ya inseda; yajo ya infanmababaye.
040	MAT	007	008	Sa jayeja y mangagao, uresibe; ya y manaligao, usoda; ya y manyajo, umababaye.
040	MAT	007	009	Ya jayeja guiya jamyo, yaguin uguinagao nu y lajiña pan, ada unnae acho?
040	MAT	007	010	Pat yaguin uguinagao un güijan, ada unnae un serpiente?
040	MAT	007	011	Ombre manaelaye jamyo, intingo numae mauleg na ninae y famaguonmiyo; ada ti mas y tatanmiyo, ni y gaegue gui langet, unnae mauleg na güinaja todo ayo y gumagaogüe?
040	MAT	007	012	Enao mina, jaftaemano y malagomiyo na y taotao ufatitinas nu jamyo, taegüijija infatitinas locue nu sija; sa este y lay yan y profeta sija.
040	MAT	007	013	Jalom gui maiot na potta, sa y feda na potta ya micanpo y chalan nu y jumananaogüe y finalingo, ya megae sija y fumapoposgüe.
040	MAT	007	014	Sa y maiot na potta ya dalalae na chalan y jumananaogüe y linâlâ, ya didide sija y sumosoda.
040	MAT	007	015	Adaje jamyo nu y ti manmagajet na profeta, ni ufanmato guiya jamyo maninagagon quininilo, lao y sanjalomñija mangaegue lobo na mañaque.
040	MAT	007	016	Injatingo pot y tinegchañija. Ada y taotao ufañule ubas guine y títucan jayo, pat igos guine y títucan chaguan?
040	MAT	007	017	Taegüijija todo y mauleg na trongcon jayo, siempre mauleg tinegchaña; lao y taelaye na trongcon jayo, siempre taelaye tinegchaña.
040	MAT	007	018	Ti siña y mauleg na trongcon jayo manogcha taelaye; ni y taelaye na trongcon jayo manogcha mauleg.
040	MAT	007	019	Todo y trongcon jayo ni ti manogcha mauleg, umautut ya umayute gui guafe,
040	MAT	007	020	Enao mina pot y tinegchañija, injatingo.
040	MAT	007	021	Ti todo y umalog nu guajo: Señot! Señot! ujalom gui raenon langet; lao ayo y fumatinas y minalago y tatajo, ni y gaegue gui langet.
040	MAT	007	022	Megae, güije na jaane, ualog nu guajo: Señot! Señot! ada ti inprofetisa pot y naanmo, yan innajanao y anite pot y naanmo, yan infatinas megae námanman na chocho pot y naanmo?
040	MAT	007	023	Ya ayo nae jusangane sija, ni y magajet ti jutungo jamyo, fanjanao guiya guajo, jamyo manmamatitinas inechong.
040	MAT	007	024	Enao mina jayeja y jumungog este sija y sinanganjo ya fumatinas, güiya parejo yan y méjnalom na taotao, na jafatinas y guimaña gui jilo acho;
040	MAT	007	025	Ya utunog y ichan, yan ufanmato y sadog, yan ufanmanguaefe y manglo, ya ubinate ayo na guma ya ti upodong, sa mafatinas gui jilo acho.
040	MAT	007	026	Lao jayeja y jumungog este sija y sinanganjo, ya ti fumatinas, güiya parejo yan y bábaba na taotao na jafatinas y guimaña gui jilo unae;
040	MAT	007	027	Ya utunog y ichan yan ufanmato y sadog, yan ufanmanguaefe y manglo ya ubinate ayo na guma, ya upodong; ya gosdangculo y pinedongña.
040	MAT	007	028	Ya susede, anae munjayan este sija jasangan si Jesus, ninafanmanman y linajyan taotao sija nu y doctrinaña.
040	MAT	007	029	Sa jafanagüe sija, calang uno ni gaeninasiña, lao ti calang y escriba sija.
040	MAT	008	001	YA anae tumunog güe guinin y sabana, madalalag güe dangculo na linajyan taotao.
040	MAT	008	002	Ya estagüe na mato un ategtog ya tinayuyut güe ilegña: Señot, yaguin malagojao, siña unnagasgas yo.
040	MAT	008	003	Ya jaestira y canaeña ya japacha ya ilegña: malagoyo, gasgasjao! Ya enseguidas y ategtog gasgas.
040	MAT	008	004	Ayo nae ilegña si Jesus: Adaje ya chamo fañangangane ni jaye; lao falag y pale ya unfanue nu jago, ya unchule y ninae ni manago si Moises para testimonioñija.
040	MAT	008	005	Ya anae jumalom si Jesus guiya Capernaum, mato guiya güiya un senturion guinagao güe,
040	MAT	008	006	Ya ilegña: Señot, y tentagojo gaegue guiyajame na umaason sa malango paralitico, ya gogosninachatsaga sa adit.
040	MAT	008	007	Ya ilegña nui guiya: Bae jufato ya junajomlo.
040	MAT	008	008	Lao senturion manope ya ilegña: Señot, ti siña na guajojao junafato gui papa atufjo, lao sanganja un palabra ya ujomlo y tentagojo.
040	MAT	008	009	Sa guajo locue un taotao gui papa ninasiña, ya guaja sendalojo gui papa ninasiñajo; ya yaguin ilegco nu este na taotao: Janao, ya jumanao; yan ilegco ni otro: Maela, ya mamaela, yan ilegco ni tentagojo: Chogüe este, ya jachogüe.
040	MAT	008	010	Ya anae jajungog si Jesus, ninamanman, ya ilegña nu y dumadalalag güe: Magajet jusangane jamyo, na tayayo nae mañoda ni este na dangculon jinenggue guiya Israel!
040	MAT	008	011	Ya guajo sumangane jamyo, na ufanmato megae guine y sancatan, yan guine y sanlichan; ya ufanmatachong yan si Abraham yan si Ysaac yan si Jacob gui raenon langet;
040	MAT	008	012	Lao y famaguon y raeno ufanmayute gui sumanjiyong gui jemjom; ya ayo nae uguaja cumasao yan checheg nifen.
040	MAT	008	013	Entonses si Jesus ilegña nu y senturion: Janao, parejoja y unjonggue, umafatinas guiya jago; ya y tentagoña jumonlo güije na ora.
040	MAT	008	014	Ya anae mato si Jesus gui guiman Pedro, jalie y suegran Pedro na umaason gui cama, sa guaja calenturaña.
040	MAT	008	015	Ya japacha canaeña; ya pinelo ni calentura: ya cajulo ya jasetbe sija.
040	MAT	008	016	Ya anae esta pupuenge, maconie güe megae na maninanite, ya janajanao guiya sija todo y anite pot y sinanganña, yan janafanjomlo todo y manmalango.
040	MAT	008	017	Para umacumple y esta masangan pot y profeta Isaias, na ilegña: Güiya chumule y chetnotta yan cumacatga y pinitita.
040	MAT	008	018	Ya anae jalie si Jesus y linajyan taotao gui oriyaña, manago na ufanmalag y otro banda y sadog.
040	MAT	008	019	Ya mato un escriba ya ilegña nu güiya: Maestro, judalalag jao mano y malagomo guato.
040	MAT	008	020	Ya si Jesus ilegña nu güiya: Y sora sija guaja liyangñija, ya y pajaro gui langet guaja chenchonñija: lao y Lajin taotao taya mano nae unaason y iluña.
040	MAT	008	021	Ya otro uno gui disipuluña ilegña nu güiya: Señot, nae yo lisensia ya jujanao finena ya jujafot y tatajo.
040	MAT	008	022	Ya si Jesus ilegña nu güiya: Dalalag yo; ya polo ya y manmatae ufanjinafot ni y mangaematae.
040	MAT	008	023	Ya anae jumalom gui un sajyan, y disipuluña sija madalalag güe.
040	MAT	008	024	Ya dangculo na pagyo mato gui tase ya y sajyan tinatampe nu y napo sija; ya güiya mamaegoja.
040	MAT	008	025	Ya manmato guiya güiya y disipuluña ya mayajogüe ilegñija: Señot, nafanlibrejam sa manmalingojam!
040	MAT	008	026	Güiya ilegña nu sija: Jafa na manmaañao jamyo, taotao na didide jinengguenmiyo? Ayo nae cajulo ya jachoma y manglo yan y tase, ya dangculo na minalinao guaja.
040	MAT	008	027	Ya y taotao sija manmanman, ya ilegñija; jafa este na taotao na y manglo yan y tase maoosgueja güe?
040	MAT	008	028	Ya anae mato gui otro banda gui tano y taotao Gadara sija, umasoda yan dos na gaemanganite na manguine y naftan, yan mangosnamaañao y jechurañija; ya taya siña malofan güije na chalan.
040	MAT	008	029	Ya estagüe, na manaagang ilegñija: Para jafajam nu jago Lajin Yuus? Matojao güine para usapetjam antes di y tiempo?
040	MAT	008	030	Ya chago guiya sija estaba un manada na gosmegae na babue mañochocho.
040	MAT	008	031	Y anite sija matayuyutgüe ilegñija: Yaguin unyutejam juyong, najanaojam na fanmalag ayo y babue sija.
040	MAT	008	032	Ya ilegña nu sija: Janao. Ya sija manjuyong ya, manmalag gui jalom y manadan babue; ya, estagüe, todo y babue manmalago papa gui un didog na lugat, asta y jalom tase, ya manmatae gui janom tase.
040	MAT	008	033	Y munafañochocho y babue manmalago ya manmalag y siuda, ya jasangan todo y guaja, ya jafa susede yan y mangaemanganite.
040	MAT	008	034	Ya, estagüe, todo y siuda manjanao para ufanasoda yan si Jesus, ya anae maliigüe, matayuyutgüe na ujanao gui tanoñija.
040	MAT	009	001	YA jumalom gui un batco, mapos güe, ya malag y otro banda ya mato gui suidaña.
040	MAT	009	002	Ya, estagüe, sija na manmangongone güe un malango, umaason gui cama sa paralitico; ya anae jalie si Jesus y jinenggueñija, ilegña nu y paralitico: Angoco lajijo; y isaomo unmaasie.
040	MAT	009	003	Ya estagüe sija palo escriba na ilegñija gui sanjalomñija: Este chumatfino contra si Yuus.
040	MAT	009	004	Ya anae jatungo si Jesus y jinasoñija, ilegña: Jafa na manmanjajaso jamyo taelaye gui corasonmiyo?
040	MAT	009	005	Sa jafa mas guse masangan: Y isaomo unmaasie: pat masangan: Cajulo ya unfamocat?
040	MAT	009	006	Lao para intingoja na y Lajin taotao guaja ninasiñaña, gui jilo tano, para umaasie isao; (ayo nae ilegña nu y paralitico), Cajulo, chule y camamo ya unjanao para iyajamyo.
040	MAT	009	007	Ayo nae cajulo ya mapos para iyasija.
040	MAT	009	008	Ya anae malie nu y linajyan taotao, ninafanmanman, ya manamalag si Yuus, sa mannae nu ayo na ninasiña gui taotao sija.
040	MAT	009	009	Ya anae malofan si Jesus güije, jalie un taotao na matatachong gui bancon y tributo, na y naanña si Mateo, ya ilegña nu güiya, Dalalagyo. Ya cajulo ya dinalalag güe.
040	MAT	009	010	Ya susede anae estaba güe, matachong chumochocho gui jalom guma, estagüe, sija megae na publicano yan manisao, manmato ya mañija manmatachong gui lamasa yan si Jesus yan y disipuluña sija.
040	MAT	009	011	Ya anae malie este nu y Fariseo sija, ilegñija nu y disipuluña: Sa jafa y maestronmiyo na mañisija mañocho yan y publicano yan y manisao?
040	MAT	009	012	Lao anae jajungog ayo, ilegña: Y manaechetnot ti janesesita medico: lao y manmalango.
040	MAT	009	013	Janao ya inquetungo jafa este: Minaase malagojo, ya ti inefrese; sa ti mato yo para juaagang y manunas, lao y manisao para ufanmañotsot.
040	MAT	009	014	Ayo nae y disipulon Juan manmato guiya güiya ya ilegñija: Jafa jame yan y Fariseo sija na manayuyunat megae; ya y disipulumo ti manayuyunat?
040	MAT	009	015	Ya ilegña si Jesus nu sija: Siña y mangachong y nobio, mantriste yaguin mañisijaja yan y nobio? Lao ufato y jaane, na y nobio umacone guiya sija, ya ayo nae ufanayunat.
040	MAT	009	016	Taya ni un taotao lumimendanñaejon y nuebo na magago gui mamagagonñañajeon ni y bijo; sa ayo na lemenda usuja gui magago, ya y minatitegña sentaelaye.
040	MAT	009	017	Ni umasajguane locue y nuebo na bino gui bijo na boteyan cuero sa y boteyan cuero umafag ya umachuda y bino, ya manmalingo y boteyan cuero; lao umasajguane y nuebo na bino gui nuebo na boteyan cuero, ya uchamaog y dos.
040	MAT	009	018	Mientras jasangangane sija ni este, estagüe, un magas na mato ya inadoragüe ilegña: Y jagajo matae tiampmanja; lao nije ya maela ya unpolo y canaemo gui jiloña ya ulâlâ.
040	MAT	009	019	Ya cajulo si Jesus ya dinalalag güe, yan y disipuluña locue.
040	MAT	009	020	Ya, estagüe, un palaoan na malango nu y minilalag y jâgâ, esta dose años, mato gui tateña ya japacha y madoblan y magaguña;
040	MAT	009	021	Sa ilegña gui sumanjalomña: Yaguin jupachaja y magaguña, jujomlo.
040	MAT	009	022	Lao si Jesus jabiragüe ya anae malie güe ilegña: Jagajo, angoco, y jinengguemo unninajomlo. Ya y palaoan ninajomlo desde ayo na ora.
040	MAT	009	023	Ya anae mato si Jesus gui guima ayo na magas, ya jalie y mandadandan nu y flauta yan y taotao sija manboruruca,
040	MAT	009	024	Ylegña: Fañuja; sa y patgon palaoan ti mamatae, lao mamaego. Ya mabutleagüe.
040	MAT	009	025	Lao y taotao sija anae mañuja, güiya mapos jalom, ya jamantiene canaeña; ya y patgon palaoan cajulo.
040	MAT	009	026	Ya malofan este na fama todo güije na tano.
040	MAT	009	027	Anae mafapos si Jesus güije, madalalag güe dos taotao na bachet na umaagang ilegñija: Gaease nu jame, jago, Lajin David.
040	MAT	009	028	Ya anae mato guato gui jalom guma, manmato guiya güiya y dos bachet, ya si Jesus ilegña nu sija: Injenggue na guajo siña jufatinas este? Ya sija ilegñija: Junggan Señot.
040	MAT	009	029	Ayo nae japacha y atadogñija ya ilegña: Parejoja y jinengguenmiyo umafatinas.
040	MAT	009	030	Ya y atadogñija manmababa. Ya si Jesus jagosencatga ilegña. Adaje ya chamiyo munatutungo ni uno.
040	MAT	009	031	Lao anae manmapos sija, manafamta y famaña todo güije na tano.
040	MAT	009	032	Ya anae manmapos sija; estagüe, machule guiya güiya un taotao na udo, na gaeanite.
040	MAT	009	033	Anae ninajanao y anite y udo cumuentos. Ya y linajyan taotao ninafanmanman ya ilegñija: Taya este nae malie guiya Israel.
040	MAT	009	034	Lao y Fariseo sija ilegñija: Pot y ninasiña y prinsipen anite, janajanao y anite sija.
040	MAT	009	035	Ya jalilicue si Jesus todo y siuda sija yan y sengsong, mamananagüe gui guima Yuusñija, ya jasesetmon y ebangelion y raeno, yan janafanmamagong todo y chetnot yan todo y pinite gui taotao sija.
040	MAT	009	036	Anae jalie y linajyan taotao, ninamaase nu sija, sa manadingo ya manmachalapon calang y quinilo nu y taya pastotñija.
040	MAT	009	037	Ayo nae ilegña nu y disipuluña: Magajet na y cosecha megae: lao y manfáfachocho didide.
040	MAT	009	038	Tayuyut y Señot y cosecha ya utago y manfáfachocho gui cosechaña.
040	MAT	010	001	AYO nae jaagang y dose na disipuluña, ya janae ninasiñañija contra y manaplacha na espiritu, para ujayute juyong; yan unafanmagong todo y chetnot, yan todo y manpinite.
040	MAT	010	002	Ya y naan y dose apostoles sija este sija: Y finenana, si Simon na mafanaan si Pedro, yan si Andres cheluña: si Santiago, lajin Sebedeo, yan si Juan cheluña;
040	MAT	010	003	Si Felipe, yan si Bartolome; si Tomas, yan si Mateo y publicano; si Santiago, lajin Alfeo, yan si Lebeo, na y apiyiduña si Tadeo;
040	MAT	010	004	Si Simon Selote, yan si Judas Iscariote, ni y umintrega güe locue.
040	MAT	010	005	Este y dose sija mantinago as Jesus na ufanjanao ya maninencatga ilegña: Chamiyo fanmalag y chalan y Gentiles; yan y siuda y Samaritano sija chamiyo fanjajalom:
040	MAT	010	006	Lao gosmauleg para ufanmalag y malingo na quinilo gui guima Israel.
040	MAT	010	007	Anae manjanao jamyo, setmon ya alog: Y raenon langet mato jijot.
040	MAT	010	008	Nafanjomlo y manmalango, nafan gasgas y manategtog, nafangajulo y manmatae, nafanjanao y anite sija: pot grasia na inresibe, fanmannae pot grasia.
040	MAT	010	009	Chamiyo fannanaetnon oro ni salape ni coble gui betsanmiyo;
040	MAT	010	010	Ni tengguang para y chalan, ni dos na magago ni sapatos, ni baston; sa y fafáchocho jamerese y nengcanoña.
040	MAT	010	011	Yan todo na siuda, pat songsong na manjalom jamyo, guesaligao jaye mumerese, ya fañaga güije asta qui para infanjanao.
040	MAT	010	012	Yaguin manjalom jamyo gui guima, saluda.
040	MAT	010	013	Yaguin y guima jamerese, y pasmiyo usaga guiya güiya; lao yaguin ti jamerese, y pasmiyo utaloja guato guiya jamyo.
040	MAT	010	014	Ya jayeja y ti rumesibe jamyo, yan ti jaecungog y sinanganmiyo, fanjanao güije na guma pat suida, ya insacude contra sija todo y petbos gui adengmiyo.
040	MAT	010	015	Magajet jusangane jamyo: Y mas mauleg para y tano Sodoma yan Gomora gui jaanin sentensia, qui para ayo na siuda.
040	MAT	010	016	Estagüe, na guajo jamyo tumago, calang quinilo gui entalo lobo sija; fanmalate calang y serpiente sija, yan y fanmanso calang y paluma sija.
040	MAT	010	017	Adaje jamyo nu y taotao sija; sa infaninentrega gui inetnon ofisiat, ya infanmasaolag gui sinagogañija;
040	MAT	010	018	Ya infanmacone guato gui menan magalaje yan ray pot y naanjo, para testimonio contra sija yan y Gentiles.
040	MAT	010	019	Lao yaguin manmaentrega jamyo, chamiyo jumajaso jafa para insangan; so ayoja na ora infanmanae jafa para insangan.
040	MAT	010	020	Sa ti jamyo infanguentos, lao y Espiritun y Tatanmiyo ni y cumuecuentos gui jalommiyo.
040	MAT	010	021	Y cheloja uinentrega y cheluña para umapuno, ya y tata y lajiña: ya y famaguon ufangajulo contra tatañija, ujanamapuno.
040	MAT	010	022	Ya todo infanchinatlie pot y naanjo; lao y sumigue asta y uttimo, güiya ucajulo gui langet.
040	MAT	010	023	Lao yaguin manmapetsigue jamyo gui un suida, fanmalag y otro: sa magajet jusangane jamyo, na ti infanmunjayan manjanao todo gui siudan Israel, asta qui mato y Lajin taotao.
040	MAT	010	024	Y disipulo, ti dangculoña qui y maestro, yan y tentago qui y amuña.
040	MAT	010	025	Bastaja y disipulo yaguin parejoja y maestruña, ya y tentago yaguin parejoja y amuña. Sa yaguin y tata gui guima mafanaan Beetsebub, cuanto mas y familiana?
040	MAT	010	026	Chamiyo fanmaañao; sa taya matatampe, para ti umalie: yan manaatog para ti umatungo.
040	MAT	010	027	Todo sija y jusangane jamyo gui jemjom, sanganñaejon gui manana: ya todo sija y injingog gui talanga, sanganñaejon desde y jilo guma.
040	MAT	010	028	Ya chamiyo fanmaañao ni upinino y tataotao; sa ti siña japuno y ante: lao fanmaañaoñao ni ayo y siña yumute y tataotao yan y ante guato guiya sasalaguan.
040	MAT	010	029	Ada ti mabende dos gorrión na pájaro pot un coble? yan ni uno guiya sija upodong gui tano sin utungo si tatanmiyo.
040	MAT	010	030	Y gaponulonmiyo locue esta todo manmatufong.
040	MAT	010	031	Chamiyo fanmaañao; sa mas manbaliñaja jamyo qui y megae na pájaro.
040	MAT	010	032	Jayeja y sumanganyo gui menan taotao, güajo locue jusangangüe gui menam y tatajo ni gaegue gui langet.
040	MAT	010	033	Ya jayeja y pumuneyo gui menan taotao sija, guajo locue jupune güe gui menan y tatajo ni y gaegue gui langet.
040	MAT	010	034	Chamiyo jumajaso na mato yo para jupolo pas gui tano: ti matoyo para jupolo pas, lao espada.
040	MAT	010	035	Sa mato yo para jupolo inaguaguat y laje contra y tataña, ya y jaga contra y nanaña, ya y yetna contra y suegraña.
040	MAT	010	036	Ya y enemigoñija mangaegueja guiya sija.
040	MAT	010	037	Y gumaeya y tataña pat y nanaña mas qui guajo, ti ufanmerese nu guajo; ya y gumaeya y lajiña pat y jagaña mas qui guajo, ti ufanmerese nu guajo.
040	MAT	010	038	Ya, y ti chumule y quiluusña ya udalalagyo, ti ufanmerese nu guajo.
040	MAT	010	039	Y sumoda y linâlâña, ufinalingaeguan; ya y finalingaeguan ni y linâlâña pot y naanjo, güiya usoda.
040	MAT	010	040	Y rumisibe jamyo, jaresibeja yo; ya y rumisibeyo, jaresibeja y tumagoyo.
040	MAT	010	041	Y rumesibe un profeta pot y naan profeta, uresibe y premion profeta; ya y rumesibe y taotao tunas pot y naan y taotao tunas, uresibe y premion y taotao tunas.
040	MAT	010	042	Ya masquesea jayeja y numae uno güine nu este sija y mandiquique, unoja bason janom ni y fresco, pot y naan y disipulo, magajet jusangane jamyo na ti ufalingo y premiuña.
040	MAT	011	001	YA anae munjayan jatago si Jesus y dose disipuluña, jumanao para ufamanagüe, yan usetmom gui siudañija.
040	MAT	011	002	Anae jajungog si Juan, gui guima presuña, y finatinas Jesucristo; jatago. dos gui disipuluña,
040	MAT	011	003	Ya ilegña: Jago ayo y para ufato pat infanmannanggajam otro?
040	MAT	011	004	Ya manope si Jesus ilegña: Janao ya innatungo si Juan todo ni y liniimiyo yan y jiningogmiyo.
040	MAT	011	005	Y bachet manmanlie, y mancojo manmamocat, y manategtog mangasgas, y mananga manmanjungog: y manmatae manafangajulo ya y mamoble manmasangane ni y evangelio.
040	MAT	011	006	Ya dichoso y ti sumasoda lugat para umatompo guiya guajo.
040	MAT	011	007	Anae manmapos sija, jatutujon si Jesus sumangan si Juan gui linajyan taotao. Jafa injanagüe jamyo para inlie gui desierto? un trongcon piao na ninamayeyengyong ni y manglo?
040	MAT	011	008	Pat, jafa injanagüe jamyo para inlie? un taotao na minagagon fino na magago? Estagüe, sija y manminagagon fino na magago, mangaegue gui guima y ray sija.
040	MAT	011	009	Lao pot jafa injanagüe jamyo? Para inlie un profeta? Junggan, jusangane jamyo, mas qui y profeta.
040	MAT	011	010	Sa este yuje y munjayan matugue: Estagüe na junajanao y taotao y tinagojo gui menan matamo, para ufamauleg y chalanmo gui menamo.
040	MAT	011	011	Magajet jusangane jamyo, na ti ucajulo gui entalo y manmafañañago gui famalaoan, uno mas dangculo qui si Juan Bautista; lao y mas diquique gui raenon langet mas dangculo qui güiya.
040	MAT	011	012	Ya desde y jaanin Juan Bautista asta pago, y raenon langet gaeninasiña; ya y manmatatnga sija uamot.
040	MAT	011	013	Sa todo y profeta sija, yan y lay, japrofetisa asta si Juan.
040	MAT	011	014	An manmalago jamyo inresibe; güiya si Ilias ni y umamaela.
040	MAT	011	015	Y gaetalanga para unfanjungog, güiya ujungog.
040	MAT	011	016	Lao jaye nae juacompara este na rasa? Manparejo yan y famaguon ni manmatatachong gui plasa ya jaagang y mangachongñija,
040	MAT	011	017	Ya ilegñija: Indandane jamyo flauta, ya ti manbaela jamyo, manuugong jamyo lao ti manatanges jamyo.
040	MAT	011	018	Sa mato si Juan ya ti chumocho ni gunimen, ya ilegñija: Gaeanite güe.
040	MAT	011	019	Ya mato y Lajin taotao ya chumocho yan gumimen, ya ilegñija: Estagüe un taotao na gachumocho, yan gagumimem, amigon y publicano sija yan y manisao; lao y tiningo manacabales ni y finatinasña.
040	MAT	011	020	Ayo nae jatutujon lumalalatde y siuda sija nae guinin jafatinas sumenmegae na namanman Sa ti manmanjonggue, ilegña:
040	MAT	011	021	Ayjao, Corasin! Ayjao, Betsaida! sa yaguin iya Tiro yan Sidon nae mafatinas ayo y mannamanman ni y mafatinas guiya jamyo, esta jagas manmañotsot gui silisio yan apo.
040	MAT	011	022	Lao guajo sumangane jamyo, na mas songunon Tiro yan Sidon qui para jamyo gui jaanin y sentensia.
040	MAT	011	023	Ya jago, Capernaum, ni y jagas manataquito jao asta y langet; unmayute jao papa sasalaguan; sa yaguin iya Sodoma nae mojon mafatinas todo ayo y mannamanman ni jagas mafatinas guiya jago, mangagaegueja mojon asta pago na jaane.
040	MAT	011	024	Lao guajo sumangane jamyo; na y mas songunon tano Sodoma, qui para jago gui jaanin y sentensia.
040	MAT	011	025	Ayo na tiempo nae, manope si Jesus ilegña: Grasias junaejao, Tata, Señot y langet yan y tano, sa unnafanatog estesija gui manmalate yan manmejnalom, ya unfanue y famaguon.
040	MAT	011	026	Taegüenaoja Tata: sa taegüenao y mauleg gui liniimo.
040	MAT	011	027	Todo y güinaja jaentrega yo si Tata; ya taya tumungo y Lajiña na si Tataja: ni taya tumungo, si Tata na y lajiñaja, ya ayoja y lajiña malagoña unafanungo.
040	MAT	011	028	Maela guiya guajo todo y manyayas, yan y menoson, ya guajo junafandescansa.
040	MAT	011	029	Polo y yugojo gui jilomiyo, ya infaneyag guiya guajo, sa guajo manso yan umitde gui corasonjo; ya infanmañoda descanso para y antinmiyo.
040	MAT	011	030	Sa y yugojo mañana, ya y catgaco ñajlalang.
040	MAT	012	001	AYO na tiempo nae jumajanao si Jesus un sabalo na jaane gui entalo mais ya y disipuluña manñalang, ya jatutujon manmañule ni espiga ya jacano.
040	MAT	012	002	Ya anae jalie y Fariseo sija, ilegñija: Estagüe y disipulumo na jafatitinas y ti mauleg para umafatinas gui sabalo na jaane.
040	MAT	012	003	Ya güiya ilegña nu sija: Ada ti untaetae, jafa finatinasña si David, anae ñalang yan y mangachogña?
040	MAT	012	004	Jaftaemano jumalom gui guimayuus, ya jacano y pan proposision sija, na ti cabales güiya ucano, ni y mangachongña; lao para y mamaleja?
040	MAT	012	005	Pat, ada ti untaetae gui lay, na y jaanin y sabado, gui templo y mamale sija japrofana y sabado, ya taya isaoñija?
040	MAT	012	006	Guajo sumangane jamyo, uno mas dangculo qui y templo gaegue güine.
040	MAT	012	007	Lao yaguin intingo jafa este ilelegña, Minaase malagojo, ti inefrese, ti insangan mojon contra y manaeisao.
040	MAT	012	008	Sa y Señot y sabado y Lajin taotao.
040	MAT	012	009	Ya anae jumanao güije malag y gumayusñija;
040	MAT	012	010	Ya estagüe un taotao na majlog y canaeña; ya mafaesen ilegñija: Ada mauleg para jita na infanamte gui sabado? para umafaaela güe.
040	MAT	012	011	Ya güiya ilegna: Jafa taotao guaja gui entalo miyo yaguin guaja un quinilo na podong gui joyo, gui jaanin sabalo, ada ti uestira y canaeña ya jochule?
040	MAT	012	012	Ada ti mas baliña un taotao qui un quinilo? Pot este, cabales na umafatinas mauleg gui jaanin sabado.
040	MAT	012	013	Ayo nae ilegña ni y ayo na taotao: Juto y canaemo; ya jajuto ya finamauleg talo parejo yan y otro.
040	MAT	012	014	Ayo nae y Fariseo sija manjanao, ya manafaesen entre sija contra güiya para umapuno güe.
040	MAT	012	015	Lao anae jatungo ai Jesus, mapos güije; ya madalalag güe linajyan taotao, ya janafanjomlo todosija.
040	MAT	012	016	Ya güiya guefmanencatga, na chañija munamatutungo güe.
040	MAT	012	017	Para umacumple y esta munjayan masangan pot y profeta Isaias, ilegña:
040	MAT	012	018	Estagüiya y tentagojo ni y juayig, y güinaeyaco ni y janamagof y antijo: na jupoluye ni y Espiritujo gui jiloña, ya jasangane Gentiles y juisio.
040	MAT	012	019	Ti upotfia, ni uagang; ya taya ni uno ujiningog y inagangña gui chalan.
040	MAT	012	020	Ti umayulang y piao ni mayamag ni umapuno y mechan dangis ni y aasa asta qui machule y juisio para y guinana.
040	MAT	012	021	Ya pot y naanña, manmannanangga y Gentiles.
040	MAT	012	022	Ya machuliegüe guato un inanite, na bachet yan udo, ya janajomlo; ayo nae cumuentos y udo yan manlie.
040	MAT	012	023	Ya todo y taotao sija ninafanmanman, ya ilegñija: Ada ti este yuje y lajin David?
040	MAT	012	024	Lao y Fariseo sija jajungog ya ilegñija: Este ti uyute juyong y anite, yaguin ti pot Beetsebub, magas y anite sija.
040	MAT	012	025	Ya si Jesus, anae jatungo y jinasoñija, ilegña: Todo y raeno umadibide contra güiyaja uyulang; ya cada guma, pat siuda, umadibide contra güiyaja, ti usaga.
040	MAT	012	026	Yaguin si Satanas jayute juyong si Satanas, güiya umadibide contra güiyaja, ya jaftaemano y raenoña sumaga?
040	MAT	012	027	Yanguin guajo pot si Beetsebub juyuyute juyong y anite sija; pot jaye y famaguonmiyo, fanyinite sija juyong? Pot ayo, sija ufanjuesmiyo.
040	MAT	012	028	Yanguin pot y Espiritun Yuus, juyute juyong y anite sija, magajet na esta mato guiya jamyo y raenon Yuus.
040	MAT	012	029	Sajafa? Jaftaemano siña un taotao jumalom gui guima y matatnga na taotao ya uyulang todo y güinajaña, yanguin ti jagode finenana y matatnga? Ayo nae siña jayulang y guimaña.
040	MAT	012	030	Y ti jumajame, contrariujo güe; ya y ti rumecoje güe guiya guajo, güiya umachalapon.
040	MAT	012	031	Pot enao na jusangane jamyo: Todo isao yan y chatfino contra si Yuus, umasie y taotao sija; lao y chatfino contra y Espiritu, ti umaasie y taotao.
040	MAT	012	032	Ya jayeja y cumuentos contra y Lajin taotao, umaasie; lao jayeja y cumuentos contra y Espiritu Santo, ti umaasie, ni este na tiempo, ni y ayo na mamamaela.
040	MAT	012	033	Fatinas mauleg na trongcon jayo, yan y tinegchaña mauleg; pat fatinas taelaye na trongcon jayo, yan taelaye y tinegchaña; sa pot y tinegchaña, y jayo esta matungo.
040	MAT	012	034	O rasan culebla! jafa taemano jamyo na manaelaye siña manguentos mauleg, lo sa gui minegae y guaja gui corason, sinasangan y pachot.
040	MAT	012	035	Y mauleg na taotao, nu y mauleg na güinaja gui corasonña, mauleg chinileleña; lao y taelaye na taotao, nu y taelaye na güinaja gui corasonña, taelaye chinileleña.
040	MAT	012	036	Lao guajo sumangane jamyo, na todo y finijo na taesetbe ya jasasangan y taotao sija, janesesita ufanmannae cuenta gui jaanin y sentensia.
040	MAT	012	037	Sa pot y finomo na unmanatunas jao, yan pot y finomo na unmasentensia jao.
040	MAT	012	038	Ayo nae manmanope y escriba yan y Fariseo sija ilegñija: Maestro manmalagojam na inlie un señatmo.
040	MAT	012	039	Ya güiya manope ilegña nu sija: y generasion manaelaye yan manábale manmanaliligao y señat, lao taya señat ufanmanae, na y señat Jonas profeta.
040	MAT	012	040	Sa taegüenaoja si Jonas sumaga tres na jaane yan tres na puenge gui jalom y tiyan y bayena, ayo locue mina y Lajin taotao, usaga tres na jaane yan tres na puenge gui jalom corason y tano.
040	MAT	012	041	Y taotao Ninibe ufangajulo gui juisio yan este na generasion, ya ufanmasentensia, sa sija manmañotsot ni y setmon Jonas; ya estagüeja, uno güine na lugat na mas dangculo qui si Jonas.
040	MAT	012	042	Y raena gui sancatan ucajulo gui juisio yan este na generasion ya ufanmasentensia, sa mato guine y uttimon tano, para uecungog y tiningo Salomon, ya estagüeja uno güine na lugat na mas dangculo qui si Salomon.
040	MAT	012	043	Yanguin y áplacha na espiritu jumanao gui taotao, mamomocat gui anglo na lugat, ya jaaliligao nae udescansa, lao ti mañoda.
040	MAT	012	044	Ayo nae ilegña: Jutalo guato para y iyajame ni anae guine ayoyo. Ya anae mato guato, jasoda taesinajguan, binale yan maadotna.
040	MAT	012	045	Ayo nae mapos, ya mangone talo gachongña siete na espiritu na mas taelaye qui güiya, ya manjalom ya mañaga güije; ya mas taelaye uttimoña yuje na taotao qui y finenaña. Taegüineja locue ujumuyong este na generasion y manaelaye.
040	MAT	012	046	Ya anae estaba güe cumuecuentos yan y taotao sija; estagüe, si nanaña, yan y mañeluña mangaegue gui sumanjiyong, na manmalago na umacuentuse güe.
040	MAT	012	047	Ya ilegña uno: Estagüe, si nanamo, yan y mañelumo gui sumanjiyong, na manmalago na umacuentuse jao.
040	MAT	012	048	Ya güiya jaope ayo y sumangan este, ya ilegña: Jaye nanajo yan jaye mañelujo?
040	MAT	012	049	Ya jajuto y canaeña gui disipuluña, ya ilegña: Estagüe, y nanajo yan y mañelujo.
040	MAT	012	050	Sa todo ayo y fumatinas y minalago y Tatajo ni y gaegue gui langet, este güiya chelujo laje, yan chelujo palaoan, yan nanajo.
040	MAT	013	001	AYO na jaane, jinanaoña si Jesus gui guima, matachong gui oriyan tase.
040	MAT	013	002	Ya mato guiya güiya dangculo na linajyan taotao; ya jumalom güe gui un batco, ya matachong; ya todo y linajyan taotao manmatachong gui oriyan unae.
040	MAT	013	003	Ya jacuentuse sija megae na acomparasion, ilegña: Estagüe y tátanom na jumuyong para ufananom.
040	MAT	013	004	Ya anae manananom, palo gui semiya manpodong gui oriyan chalan, ya manmato y pájaro sija ya macano.
040	MAT	013	005	Palo gui semiya manpodong gui jilo acho na lugat, na ti megae odaña; ya doco ti apmam, sa ti tadong papa gui eda.
040	MAT	013	006	Lao anae manina y atdao, mansinenggue sa taejale, ya ninamalayo.
040	MAT	013	007	Ya palo mamodong gui entalo títuca sija ya mandoco y títuca ya chiniguet.
040	MAT	013	008	Ya palo manpodong gui mauleg na oda, ya manmanogcha; y uno siento, y otro sesenta, y otro treinta.
040	MAT	013	009	Y gaetalanga para ufanjungog, güiya ujungog.
040	MAT	013	010	Ayo nae manmato y disipuluña sija ya ilegñija: Jafajao na cumuecuentuse sija pot acomparasion sija?
040	MAT	013	011	Ya güiya manope ilegña. Sa esta manmanae jamyo, para intingo y misterion y raenon langet, lao sija ti ufanmanae.
040	MAT	013	012	Sa jayeja y guaja, umanae para uguaja mas; lao ayo y taya iyoña, achog uguaja y iyoña, umachule.
040	MAT	013	013	Enaomina jucuentuse sija pot acomparasion; sa y manmanaatan, ya ti manmanlie, ya manecungog, ya ti manmanjujungog, ni ujatungo.
040	MAT	013	014	Y ya sija nae umacumple y sinangan Isaias ni ilegña: Anae manmanjujungog, ujungog ya ti utungo; ya anae manmanaatan, ufanmanlie, ya ti ujasiente.
040	MAT	013	015	Sa y corasonñija este na taotao sija manmacat, ya y talangañija mapot manmanjungog, ya y atadogñija jajujuchom; para chañija fanmanlilie ni atadogñija, yan ufanmanjungog ni talangañija, ya ujatungo ni corasonñija, ya ujatolaeca sija, ya guajo junajomlo sija.
040	MAT	013	016	Lao mandichoso y atadogmiyo, sa manmanlie, yan y talanganmiyo sa manmanjungog.
040	MAT	013	017	Sa magajet jusangane jamyo, na megae na profeta, yan manunas na taotao jagasja manmalago na ujalie y liniinmiyo, ya ti jalie; yan ujajungog y jiningogmiyo, ya ti jajungog.
040	MAT	013	018	Ecungog jamyo y acomparision y tátanom.
040	MAT	013	019	Jayeja y umecungog y sinangan y raeno, ya ti jatungo, mato y Taelaye ya janajanao y esta matanme gui corasonña. Este yuje semiya ni y pedong gui oriyan chalan.
040	MAT	013	020	Ya ayo y matanme gui jilo acho na lugat, este yuje y jumungog y sinangan, ya jaresibe ni y minagofña.
040	MAT	013	021	Lao taya jale guiya güiya, ya gaegue un ratoja; sa anae mato y triniste yan minamajlao pot causan di y sinangan, ti apmam matompo gui isao.
040	MAT	013	022	Ya ayo y matanme gui entalo títuca sija; este yuje y jumungog y sinangan; lao y inadajiña ni y tano, yan dinague ni güinaja, jañucot y sinangan ya sumaga sin tinegchaña.
040	MAT	013	023	Lao ayo y matanme gui mauleg na oda; este yuje y jumungog y sinangan ya jatungo, ya manogcha locue; ya y tinegchaña y uno siento, ya y otro sesenta, ya y otro treinta.
040	MAT	013	024	Otro acomparasion jasangane sija ilegña: Y raenon langet parejoja yan un taotao ni manananom gui fangualuanña, mauleg na semiya.
040	MAT	013	025	Ya y tiempo nae manmamaego y taotao sija, mato y enemigo ya jatanme y taelaye na chaguan gui entalo y trigo, ya mapos.
040	MAT	013	026	Ya anae mandoco y trigo ya manmanogcha, y taelaye na chaguan mandoco locue.
040	MAT	013	027	Ya manmato y tentago y tatan familia ya ilegñija nu güiya: Señot, ada ti mauleg na semiya tinanommo gui fangualuanmo? Jafa mina guaja taelaye na chaguan?
040	MAT	013	028	Ylegña nu sija: Un enemigo fumatinas este. Ya y tentagoña ilegñija nu güiya: Malagojao ya infanjanao ya inchile?
040	MAT	013	029	Ylegña: Munga, sa no sea yaguin inchile y taelaye na chaguan, innabineog locue y trigo.
040	MAT	013	030	Polo ya ufandaña mandoco sija na dos asta y quineco; an mato y tiempon quineco, bae jualog ni para ufanmangoco: Chile finena y taelaye na chaguan, ya inguede famanojo para umasonggue; ya y trigo polo gui jalom y camalinjo.
040	MAT	013	031	Otro acomparasion sinangane sija ilegña: Y raenon langet parejoja yan y pepitas y mostasa, ni jachule un taotao ya jatanme gui fangualuanña.
040	MAT	013	032	Magajet na güiya mas diquique gui todo y semiya sija; lao anae esta mandoco, güiya mas dangculo gui manmagogulae, ya mamatrongconjayo, ya manmato sija y pájaron y aire, ya manmamatinas y chenchon gui ramasña.
040	MAT	013	033	Otro acomparasion sinangane sija ilegña: Y raenon langet, parejoja yan y libadura, ni y un palaoan jachule ya janana gui tres medidan arina, asta qui todo manbolacho.
040	MAT	013	034	Todo estesija jasangan si Jesus pot acomparasion gui linajyan taotao; ya taya jasangane sija sin acomparasion.
040	MAT	013	035	Para umacumple y munjayan masangan pot y profeta na ilegña: Jubaba y pachotto pot acomparasion: ya jusangan güinaja sija ni manafanatog desde y plinantan y tano.
040	MAT	013	036	Ayo nae jadingo y linajyan taotao ya mapos, ya jumalon gui guima; ya manmato guiya güiya y disipuluña sija, ya ilegñija: Naclaruyejam ni y acomparasion y taelaye na chaguan gui fangualuan.
040	MAT	013	037	Ya manope sija ilegña: Ayo y mananom mauleg na semiya y Lajin taotao yuje.
040	MAT	013	038	Y fangualuan, y tano; y manmauleg na semiya, y famaguon y raeno, ya y taelaye na chaguan y famaguon y Maligno.
040	MAT	013	039	Y enemigo, ni y tumanme, y anitegüe; ya y quineco, y jinecog y siglo; ya y para ufanmangone, y angjet sija.
040	MAT	013	040	Sa taegüenao machule y taelaye na chaguan ya masonggue gui guafe, taegüijija locue y jinecog y siglo.
040	MAT	013	041	Ya utago y Lajin taotao y angjetña sija; ya urecoje todo ayo sija y fumatitinas y tinempo, yan y fumatitinas y tinaelaye;
040	MAT	013	042	Ya uyute gui jetnon guafe; ya ayo nae uguaja tumanges, yan chegcheg nifen.
040	MAT	013	043	Ayo nae y manunas, ufanmanina calang y atdao, gui raenon y Tatanñija. Y gaetalanga para ufanjungog, güiya ujungog.
040	MAT	013	044	Y raenon langet locue, parejoja yan un senguaguan na güinaja ni y mananana gui un fangualuan, ya un taotao, anae jasoda, janana, ya mapos yan pot y minagofña jabende todo y iyoña ya jafajan ayo na fangualuan.
040	MAT	013	045	Y raenon langet parejoja locue yan un taotao ni manbebende, na manaliligao bonito na petlas:
040	MAT	013	046	Ya anae mañoda un petlas na senguaguan, mapos ya jabende todo y güinajaña ya jafajan ayo.
040	MAT	013	047	Y raenon langet parejoja locue, yan un lagua ni y mayute guato gui tase, ya mangone todo clase:
040	MAT	013	048	Ya anae esta bula, majala guato gui oriyan unae; ya manmatachong, ya majoca y manmauleg ya masajguane gui sajguanñija, ya y manaelaye mayute juyong.
040	MAT	013	049	Taegüinija locue y jinecog y siglo: ufato y angiet sija ya ujanafanjanao y manaelaye gui entalo y manunas;
040	MAT	013	050	Ya ujayute gui jetnon guafe; ya ayo nae uguaja güije tumanges, yan chegcheg nifen.
040	MAT	013	051	Ayo nae si Jesus ilegña nu sija: Intingo todo estesija? Sija ilegñija nu guiya: Junggan.
040	MAT	013	052	Ya güiya ilegña nu sija: Pot este todo escriba ni mafatinas disipulo gui raenon langet, parejoja yan y tatan un familia, ni y jachuchule gui güinajaña bijo sija, yan nuebo sija.
040	MAT	013	053	Ya anae janafonjayan si Jesus todo este sija na acomparasion, mapos güije.
040	MAT	013	054	Ya anae mato gui tanoña, mamanagüe gui guimayuusñija, ya sija ninafanmanman, ya ilegñija: Guine mano nae jumuyong este na tiningoña, ya este sija mandangculo na ninasiña?
040	MAT	013	055	Ada ti güiya este y lajin y catpintero? Ada si nanaña ti mafanaan si Maria? yan y mañeluña, ti sija si Santiago, si José, si Simon, yan si Judas?
040	MAT	013	056	Ya ada ti manjijita yan y mañeluña palaoan? Guine mano nae uguaja este na taotao todo estesija? Ya guaja guiya güiya disgusto.
040	MAT	013	057	Lao si Jesus ilegña nu sija: Y profeta taya onraña, gui tanoña yan y guimaña; lao gaeonraña gui otro lugat.
040	MAT	013	058	Ya ti jafatinas güije megae na mannamanman, sa taya jinengguenñija.
040	MAT	014	001	AYO na tiempo si Herodes y tetrarca jajungog y faman Jesus;
040	MAT	014	002	Ya ilegña nu y tentagoña sija: Este si Juan Bautista: güiya cajulo gui entalo y manmatae, enao mina mandangculo na mannamanman jafatitinas guiya güiya.
040	MAT	014	003	Sa si Herodes esta jacone si Juan, ya jagode, ya japolo gui calaboso, pot si Herodias, asaguan Felipe y cheluña.
040	MAT	014	004	Sa si Juan ilegña nu güiya: Ti tunas na un guaja jao nu este na palaoan.
040	MAT	014	005	Ya anae malago na upinino güe, maañao ni y linajyan taotao; sa pineloñija na si Juan profeta güe.
040	MAT	014	006	Ya anae mato y jaanin y mafañagon Herodes, y jagan Herodias bumaela gui talo, ya ninamagof si Herodes,
040	MAT	014	007	Ya pot este japromete ya manjula na uninae todo y guinagaoña.
040	MAT	014	008	Ya güiya guinin umatungo finena an nanaña, ya ilegña: Naeyo güine gui un plato ni y ilon Juan Bautista.
040	MAT	014	009	Ayo nae y ray ninatriste; lao pot causa y juramentoña yan y mangachongña na mangaegue gui lamasa, manago na umanae.
040	MAT	014	010	Ya, manago na umautot y ilon Juan gui calaboso.
040	MAT	014	011	Ya machule guato y ilo gui un plato, ya manae y patgon palaoan, ya güiya chumule para si nanaña.
040	MAT	014	012	Ya y disipuluña sija, manmato ya machule y tataotaoña, ya majafot, ya manmapos, ya masangane si Jesus.
040	MAT	014	013	Ya anae jajungog este si Jesus, mapos güije gui un batco para y desierto na lugat na sumajnge: ya anae majungog ni y linajyan taotao sija, madalalague güe, manmamocatja desde siuda sija.
040	MAT	014	014	Ya jumanao si Jesus, ya jalie y dangculo na linajyan taotao: ya ninamaase ni ayo sija, ya janafanjomlo y manmalango sija.
040	MAT	014	015	Ya anae estaba pupnenge güije na jaane, manmato guiya güiya y disipuluña sija ya ilegñija; Este na lugat desierto ya y tiempo esta ufalofan; tago y linajyan taotao ya ufanjanao, ya ufanmalag y sengsong sija, ya ufanmamajan nañija.
040	MAT	014	016	Lao si Jesus ilegña nu sija: Taya nesesida na sija ufanjanao: jamyo innae nañija.
040	MAT	014	017	Sija ilegñija nu güiya: Taya güine guaja na sincoja na pan, ya dos na güijan.
040	MAT	014	018	Güiya ilegña: Chulieyofan güine mague.
040	MAT	014	019	Ya jatago y linajyan taotao na ufanmatachong gui jilo chaguan, jachule y sinco na pan yan dos na güijan ya jaatan julo y langet, ya jabendise: ya jaipe y pan ya janae y disipulo sija, ya y disipulo janae y linajyan taotao.
040	MAT	014	020	Ya mañocho todos, ya manjaspog; ya anae majoca y sebblan pedaso sija na maipe, bula dose na canastra.
040	MAT	014	021	Ya y mañocho sija, sinco mit na lalaje, ti matufong y famalaoan yan y famaguon.
040	MAT	014	022	Enseguidas si Jesus janafanjalom y disipuluña sija gui un batco, ya manjanao manmofona, manmalag y otro bandan sadog, y tiempo nae güiya janafanjanao y linajyan taotao.
040	MAT	014	023	Ya anae munjayan jadespide y linajyan taotao, cajulo gui un ogso na sumajnge, ya manaetae. Ya estaba gui puenge, ya sumasaga güigüiyaja namaesa.
040	MAT	014	024	Lao y batco pago estaba gui talo gui tase, pinapada ni napo, sa y manglo contra.
040	MAT	014	025	Ya y mina cuatro na guatdia gui puenge, si Jesus jumanao para iyasija mamomocat gui jilo tase.
040	MAT	014	026	Ya anae malie ni disipuluña sija na mamomocat gui jilo tase, ninafañatsaga, ya ilegñija: Fafañagüe este; ya managang ni y minaañaoñija.
040	MAT	014	027	Enseguidas si Jesus cumuentos, ilegña nu sija: Angoco jamyo; guajoyo; chamiyo fanmaaañao.
040	MAT	014	028	Ayo nae manope si Pedro ilegña: Señot, yaguin jago, tago yo ya jufalag iyajago gui jilo janom.
040	MAT	014	029	Güiya ilegña: Maela. Ya tumunog si Pedro gui batco, ya mamocat gui jilo janom para uguaguato gui as Jesus.
040	MAT	014	030	Lao anae jalie na dangculo na manglo, ninamaañao; ya anae jatutujon dimafondo, jaagang, ilegña: Señot, nalibreyo.
040	MAT	014	031	Ya enseguidas si Jesus jajuto mona y canaeña, ya guiniut güe, ya ilegña nu güiya: Taotao na didide jinengguemo! Sa jafa ti unjonggue?
040	MAT	014	032	Ya anae manjalom julo gui batco, y manglo quieto.
040	MAT	014	033	Ayo nae y mangaegue gui batco, maadora güe ilegñija: Magajet na jago Lajin Yuus.
040	MAT	014	034	Ya anae manmalofan gui tase, manmato gui tano Genesaret.
040	MAT	014	035	Ya y taotao ayo na lugat anae matungo güe, manmanago y oriyan todo ayo na tano, na umacone guato todo y manmalango.
040	MAT	014	036	Ya magagao güe na upolo na umapacha y madobbla y magaguña; ya todo y pumacha güe, guefjomlo sija.
040	MAT	015	001	AYO nae manmato gui as Jesus escriba yan Fariseo sija, guiya Jerusalem, ya ilegñija:
040	MAT	015	002	Jafa disipulomo na ti jaosgue y tradision y manbijo? sa ti jafagagase y canaeñija anae mañocho pan?
040	MAT	015	003	Ya güiya jaope sija ilegña: Jafa locue jamyo na ti inesgue y tinago Yuus pot tradisionmiyo?
040	MAT	015	004	Sa si Yuus manago, ilegña: Onra si tatamo, yan si nanamo; ya y mumatdise si tataña, pat si nanaña, magajet na umatae.
040	MAT	015	005	Lao jamyo ilegmiyo: Jayeja y umalog ni tataña, pat si nanaña: Y ninae para si Yuus, ayo na probechonmiyo guiya guajo;
040	MAT	015	006	Ya ti guaelaye na ujaonra si tataña. Enaomina innataelaye y Sinangan Yuus pot y tradisionmiyo.
040	MAT	015	007	Hipocritas! Cabales y sinangan nu jamyo as Isaias anae ilegña:
040	MAT	015	008	Este na taotao sija, nu y labiosñija jaonrayo; lao y corasonñija chago guiya guajo.
040	MAT	015	009	Lao taesetbe y inadodorayo, manmamananagüe y finanagüenñija ni y sinangan taotao.
040	MAT	015	010	Ya jaagang y linajyan taotao, ya ilegña nu sija: Ecungog ya intingo.
040	MAT	015	011	Ti y jumajalom gui pachot, muna natataelaye y taotao; na ayo y jumujuyong gui pachot, ayo muna natataelaye y taotao.
040	MAT	015	012	Ayo nae manmato y disipuluña sija, ya ilegnija nu güiya: Untungo na y Fariseo sija ninafandisgustao anae jajungog este na sinangan?
040	MAT	015	013	Lao güiya jaope sija ilegña: Todo tinanom ni y ti jatanom y Tatajo na gaegue gui langet, umajajleg.
040	MAT	015	014	Polo sija: y bachet ya uguia y bachet; yaguin y bachet uguia y bachet, sija na dos uchapodongja gui joyo.
040	MAT	015	015	Ya manope si Pedro, ilegña: Sanganejam nu este na acomparasion.
040	MAT	015	016	Ya si Jesus ilegña: Ada locue trabia jamyo ti intitingoja?
040	MAT	015	017	Ti intingo na todo y jumalom gui pachot, jumajanao para y tiyan, ya mayuyute gui lugat umatog.
040	MAT	015	018	Lao todo y jumuyong gui pachot, estesija guine y corason, ya estesija muna natataelaye y taotao.
040	MAT	015	019	Sa gui corason nae manjujuyong y taelaye na jinaso, manpegno taotao, adulterio, inabale, saque, ti manmagajet na testimonio, chatfino contra si Yuus.
040	MAT	015	020	Estesija muna fanataelaye y taotao; lao y chumocho yan y ti mafagase canaeña, ti ninatataelaye y taotao.
040	MAT	015	021	Ya jumanao si Jesus güije, malag y oriyan Tiro yan Sidon.
040	MAT	015	022	Ya estagüe un palaoan, taotao Cananea, na jumanao gui ayo sija na oriya, ya umaagang, ilegña: Señot, Lajin David, gaemaase nu guajo; y jagajo ninachatsaga fefman ni anite.
040	MAT	015	023	Lao güiya ti jaope sinangan: Ayo nae manmato y disipuluña sija, ya magagao güe ilegñija: Tago güe ya ujanao, sa esta jame jaagang.
040	MAT	015	024	Ya güiya jaope ilegña: Ti guajo matago na y manmalingo na quinilo gui guima Israel.
040	MAT	015	025	Ayo nae y palaoan mato, ya jaadoro güe, ilegña: Señot, ayudayo.
040	MAT	015	026	Ya manope güi ilegña: Ti mauleg na tachule y pan y famaguon ya tayute y galago sija.
040	MAT	015	027	Ya y palaoan manope: Magajet Señot; lao y galago sija, mañochochoja ni andesmorona ni mamopodong gui lamasan y amuñijo.
040	MAT	015	028	Ayo nae manope si Jesus, ilegña: Palaoan! dangculo jinengguemo: umafatinas guiya jago jafa y malagomo. Ya jomlo y jagaña desde ayo na ora.
040	MAT	015	029	Ya si Jesus mapos güije, ya mato jijot gui tasen Galilea: ya cajulo gui jilo un finabeca, ya matachong güije.
040	MAT	015	030	Ya manmato guiya güiya linajyan taotao, na guaja guiya sija cojo, bachet, udo, mangco, yan palo sija megae na manmalango, ya manmapolo gui adeng Jesus; ya janafanjomlo.
040	MAT	015	031	Pot este mina y linajyan taotao ninafanmanman, anae jalie na y udo manguentos, ya y mangco manjomlo, ya y cojo manmamocat, ya y bachet manmanlie; ya ninamaonra si Yuus Israel.
040	MAT	015	032	Ya si Jesus jaagang y disipuluña sija, ilegña: Janamaaseyo y linajyan taotao, sa esta tres na jaane na manjame, ya taya nañija: ya mungayo munafanjanao sin ufañocho, sa no seaja ufanlalango gui chalan.
040	MAT	015	033	Ayo nae y disipuluña sija ilegñija nu güiya: Amano nae uguaja megae na pan güine gui desierto para utanafanjaspog este y dangculo na linajyan taotao.
040	MAT	015	034	Si Jesus ilegña nu sija: Cuanto na pan guajata? Ya sija ilegñija: Siete, yan didide güijan diquique.
040	MAT	015	035	Ya jatago y linajyan taotao na ufanmatachong gui jilo oda.
040	MAT	015	036	Ya jachule y siete na pan yan y güijan sija, ya janae grasias, ya jaipe, ya janae y disipuluña sija, ya y disipuluña janae y linajyan taotao.
040	MAT	015	037	Ya mañocho todos, ya manjaspog; ya anae majoca y pedaso sija na maipe ni y sebbla; bula siete na canastra.
040	MAT	015	038	Ya y mañocho sija, cuatro mit, ti matufong y famalaoan yan y famaguon.
040	MAT	015	039	Ya anae jadespide y linajyan taotao, cajulo gui un batco, ya mato gui origan Magdala.
040	MAT	016	001	YA manmato y Fariseo yan y Saduseo sija, ya matienta güe, magagagao na ufanfinanue un señat gui langet.
040	MAT	016	002	Lao güiya jaope ilegña nu sija: Yanguin esta pupnenge y jaane, ilegmiyo: Mauleg na tiempo pago, sa y langet agaga.
040	MAT	016	003	Ya y egaan: Pago uguaja pinagyo, sa managaga y langet ya didide na mapagajes. Jamyo tumungo jumusga y matan y langet; lao y señat y tiempo sija ti innasiña.
040	MAT	016	004	Y taelaye yan adulterio na rasa jagueguefaliligao un señat, lao taya ufanmanae atgun señat, na y señat Jonas profeta. Ya jadingo sija, ya mapos.
040	MAT	016	005	Ya anae manmato gui otro bandan jagoi y disipuluña sija jajaso na manmalefa ya ti manmañule pan.
040	MAT	016	006	Ya si Jesus ilegña nu sija: Atan, ya inadaje jamyo ni y lebaduran y Fariseo yan y Saduseo sija.
040	MAT	016	007	Ya sija manmanjaso gui sanjalomñija, ilegñija: Buente pot y ti manmañulejam pan.
040	MAT	016	008	Ya jatungo si Jesus, ilegña nu sija: Jafa jinasonmimiyo gui sanjalommiyo, taotao na didide jinengguenmiyo, pot y ti manmañule jamyo pan?
040	MAT	016	009	Ada ti intitingo, ni ti injajaso y sinco na pan, gui sinco mit, ya cuanto na canastra injeca.
040	MAT	016	010	Ni y siete na pan gui cuatro mit, ya cuanto na canastra injeca?
040	MAT	016	011	Jafa este na ti intingo, na ti pot y pan na jusangane jamyo? Lao inadaje jamyo ni y lebaduran y Fariseo yan y Saduseo sija.
040	MAT	016	012	Ayo nae jatungo na ti mansinangane sija na ujaadaje sija ni y lebaduran pan; lao y finanagüen y Fariseo yan y Saduseo sija.
040	MAT	016	013	Ya anae mato si Jesus gui Sesarean Filipe, jafaesen y disipuluña sija ilegña: Jaye ilegñiñija y taotao sija nu y Lajin taotao?
040	MAT	016	014	Ya sija ilegñija: Guaja umalog na jago si Juan Bautista; ya guaja umalog, si Elias; ya guaja umalog, si Jeremias, pat uno gui profeta sija.
040	MAT	016	015	Güiya ilegña nu sija: Ya jamyo, jaye ilegmimiyo nu guajo?
040	MAT	016	016	Manope si Simon Pedro ilegña: Jago si Cristojao, y Lajin Yuus ni y lalâlâ.
040	MAT	016	017	Ayo nae inepe as Jesus ilegña: Dichosojao, Simon, lajin Jonas; sa ti jufanuejao sensen ni jâgâ, na y Tatajo ni y gaegue gui langet.
040	MAT	016	018	Ya guajo locue sumanganejao, na jago si Pedro; ya y jilo este na acho, jufatinas y iglesiamo; ya y pettan sasalaguan taeninasiña contra guiya.
040	MAT	016	019	Ya junaejao ni y yaben y raenon langet; ya todoja y ungode gui tano, umagodeja locue gui langet; ya todoja y unpula gui tano, umapula locue gui langet.
040	MAT	016	020	Ayo nae jatago y disipuluña sija, na chañija fanmañangangane ni jaye na güiya si Jesus y Cristo.
040	MAT	016	021	Desde ayo na tiempo jatutujon si Jesus dumeclaraye y disipuluña sija, na guaja nesesidaña na ujanao para Jerusalem, ya upadese megae sija gui manbijo, yan y prinsipen y mamale sija, yan y escriba sija, ya umapuno, ya umanacajulo gui mina tres na jaane.
040	MAT	016	022	Ya si Pedro, quinene güe ya tinitujon güe rineprende, ilegña: Señot, maase nu jago: este ti usiña jago.
040	MAT	016	023	Ayo nae jabiragüe, ya ilegña as Pedro: Suja gui menajo, Satanas: jago un tropero para guajo; sa ti untungo y güinaja Yuus, na y güinajan taotaoja sija.
040	MAT	016	024	Ayo nae si Jesus, ilegña ni y disipuloña sija: Yanguin jaye malago dumalalag yo, polo ya upune namaesagüe, ya uchule y quiluusña ya udalalag yo.
040	MAT	016	025	Sa jayeja y malago munalibre y linâlâña, ufinalingaeguan; ya jayeja y finalingaeguan ni y linâlâña pot guajo, güiya usoda.
040	MAT	016	026	Sa jafa probechoña y taotao, yanguin jagana todo y tano, ya y linâlâña malingo? Pat jafa na apas ufannae y taotao pot y linâlâña.
040	MAT	016	027	Sa y Lajin taotao, ufato gui minalog y Tataña yan y angjetna sija; ya ayo nae uapase cada uno taemano y chechoña.
040	MAT	016	028	Magajet jusangane jamyo: na guaja palo gui mangaegue güine, na ti ujachague finatae, asta qui jalie y Lajin taotao na mato gui raenoña.
040	MAT	017	001	DESPUES di y saes na jaane, si Jesus jacone si Pedro, yan si Santiago, yan si Juan cheluña, ya jacone julo gui un taquilo na finabeca, na sumajnge.
040	MAT	017	002	Ya jaaggo y jechuraña gui menanñija; ya y mataña manina calang y atdao; ya y magaguña apaca calang y manana.
040	MAT	017	003	Ya estagüe, na manmato güiya sija si Moises yan si Elias, na manguecuentos yan güiya.
040	MAT	017	004	Ya manope si Pedro, ilegña as Jesus: Señot, mauleg na mangaeguejit güine: yaguin malagojao, bae jufatinas güine tres na tabetnaculo; para jago y uno, para si Moises y uno, yan para si Elias y uno.
040	MAT	017	005	Anae cumuecuentos güe, estagüe, un malag na mapagajes jananujong gui jiloñija, ya, estagüe, un inagang gui mapagajes na ilegña; Estagüiya y Lajijo na maguflie, na guefyajo: ecungog güe.
040	MAT	017	006	Ya anae jajungog este y disipulo sija, manpodong gui jilo matañija ya mangosmaañao.
040	MAT	017	007	Ayo nae si Jesus mato ya manpinacha, ilegña: Fangajulo ya chamiyo fanmaaañao.
040	MAT	017	008	Ya anae jajatsa y atadogñija, taya jalie na si Jesusja.
040	MAT	017	009	Ya anae manunog papa guine y finabeca, si Jesus mantinago ya ilegña: Chamiyo fanmañangangane ni jaye ni liniimiyo, asta qui y Lajin taotao esta cajulo gui entalo manmatae.
040	MAT	017	010	Ayo nae y disipuluña sija mafaesen güe ya ilegñija: Jafa nae na ilegñija y escriba sija na si Elias ufato finena?
040	MAT	017	011	Ya inepe as Jesus, ilegña: Magajet na si Elias ufato finena, ya ujananalo todo y güinaja.
040	MAT	017	012	Lao guajo sumangane jamyo, na si Elias esta mato, ya ti matungogüe: lao mafatinas guiya güiya todo y malagoñija. Taegüenaoja locue y Lajin taotao upadese nu sija.
040	MAT	017	013	Ayo nae y disipulo sija jatungo na mansinangane sija as Juan Bautista.
040	MAT	017	014	Ya anae manmato sija gui linajyan taotao, mato guiya güiya un taotao na dinimumuye güe ya ilegña:
040	MAT	017	015	Señot, gaease ni lajijo; sa malango baba, ya gogosjapadese; sa megae nae podong gui guafe, yan megae nae podong gui janom.
040	MAT	017	016	Ya guinin juchulie guato y disipulumo, lao tisiña manajomio.
040	MAT	017	017	Ya manope si Jesus, ilegña: O generasion na ti manjonggue yan manchatpayon! asta ngaean nae utafanjijitaja? asta ngaean nae jususungonja jamyo? Chulie yo fan mague.
040	MAT	017	018	Ya jalalatde si Jesus y anite, ya mapos gui malango, ya y patgon jomlo desde ayo na ora.
040	MAT	017	019	Ayo nae manmato y disipulo sija gui as Jesus, ya ilegñija: Jafajam mina ti siña inyite juyong?
040	MAT	017	020	Si Jesus ilegña nu sija: Pot diquique na jinengguenmiyo: sa magajet jusangane jamyo, na yanguin mangaejinenggue jamyo, calang y pepitas mostasa, injaalog ni este na jalom tano: Janao güine; ya ujanao, ya taya ti siña para jamyo.
040	MAT	017	021	(Lao este na classe ti jumanao juyong, yaguin ti y minauleg y tinayuyut.)
040	MAT	017	022	Ya anae manmamocat guiya Galilea, ilegña si Jesus nu sija: Y Lajin taotao umaentrega gui canae y taotao sija;
040	MAT	017	023	Ya umapuno; lao y mina tres na jaane, ucajulo. Ya sija ninafangostriste.
040	MAT	017	024	Ya anae manmato guiya Capernaum, manmato gui as Pedro ayosija y manmangongobbla y medio siclo, y tributo, ya ilegñija: Ada ti manapapase y maestronmiyo y medio siclo y tributo?
040	MAT	017	025	Güiya ilegña: Junggan. Ya anae jumalom güe gui jalom guma, si Jesus, cuenentuse güe antes, ilegña: Jafa jinasosomo Simon? Y ray y tano sija, jaye jacocobbla tributo pat senso? y famaguonñija, pat y taotaojuyong?
040	MAT	017	026	Ya anae ilegña, Y taotaojuyong; si Jesus ilegña nu güiya: Ayo nae y famaguon manlibre.
040	MAT	017	027	Lao para mungajit fumatinas y tinempo para sija, Janao falag y tase, ya unyute y jagüet, ya y finenana na güijan na mato, cone; ya an unbaba y pachotña, unsoda y un siclo; chule este ya nae para guajo yan para jago.
040	MAT	018	001	AYO na tiempo, manmato y disipulo sija gui as Jesus, ya ilegñija: Jaye mas dangculo gui raenon langet?
040	MAT	018	002	Ya jaagang si Jesus un patgon, ya japolo gui entaloñija,
040	MAT	018	003	Ya ilegña: Magajet jusangane jamyo, yaguin ti inbira jamyo, ya ti infanjuyong calang, y diquique na famaguon, sen ti infanjalom gui raenon langet.
040	MAT	018	004	Ya jayeja y umumitde calang este na patgon, este uguefdangculo gui raenon langet.
040	MAT	018	005	Ya jayeja y rumesibe un patgon, parejo yan este, pot y naanjo, jaresibeja yo locue.
040	MAT	018	006	Lao jayeja y munamatompo uno güine gui estesija mandiquique ni y jumonggue yo, mas mauleg umagode gui agagaña y dangculo na molinon acho, ya umayute gui anae tadodong y tase.
040	MAT	018	007	Ayay y tano pot y tinempo sija! sa nesesita na ufato y tinempo sija, lao, ayay ayo na taotao, y uminafato y tinempo.
040	MAT	018	008	Enao mina yaguin y canaemo, pat y adengmo, unninaquepodongjao, utut ya unnajanao guiya jago: sa maulegña na unqueyaojao, pat mangcojao, ya unjalom gui linâlâmo, qui uguaja dos canaemo, yan dos adengmo, ya unmapolo gui taejinecog na guafe.
040	MAT	018	009	Yaguin y atadogmo unninaquepodongjao, chule ya unnajanao guiya jago; sa maulegña na unjalom gui linâlâmo yan un atadog, qui uguaja dos atadogmo, ya unmapolo gui guafen sasalaguan.
040	MAT	018	010	Atan ya chamiyo dumesprenesia uno güine gui estesija y mandiquique; sa guajo sumangane jamyo, na y angjetñija gui langet, siesiempreja jaliliija y matan y Tatajo ni y gaegue gui langet.
040	MAT	018	011	(Sa y Lajin taotao mato para usatba y manmalingo.)
040	MAT	018	012	Jafa jinasonmimiyo? Yaguin guaja un taotao na gaega siento na quinilo, ya finalingaeguan uno: Ada ti upolo y noventa y nueve gui jalomtano, ya ujanao ya ujaligao ayo y malingo?
040	MAT	018	013	Yanguin jasoda, magajet jusangane jamyo, na magofña ni ayo, qui y noventa y nueve ni y ti manmalingo.
040	MAT	018	014	Taegüineja, ti minalago Tatanmiyo ni y gaegue gui langet, na uguaja malingo uno güine gui estesija y mandiquique.
040	MAT	018	015	Yaguin y chelumo inisagüejao, janao, ya unsangane ni y linachiña, jamyoja na dos; yanguin inecungogjao, ungana y chelumo.
040	MAT	018	016	Lao, yaguin ti jaecungogjao, fangone gachongmo uno, pat dos, sa para y pachot dos pat tres na testigo, ucabales todo y sinangan.
040	MAT	018	017	Yanguin ti jaecungog sija, sangane y inetnon mangilisyano; lao yaguin ti malago jaecungog y inetnon mangilisyano, güiya para jago parejo yan un taotaojuyong pat publicano.
040	MAT	018	018	Magajet jusangane jamyo, na todo y inguede gui tano, ufanmagode locue gui langet: ya todo y inpila gui tano, ufanmapula locue gui langet.
040	MAT	018	019	Jusangane jamyo talo, na yaguin dos guiya jamyo inguaja un corason gui jilo tano, pot jafa na güinaja ni ingagao; umafatinas para sija, pot y Tatajo na gaegue gui langet.
040	MAT	018	020	Sa manoja nae guaja dos pat tres, na mandadaña pot y naanjo, gaegue yo güije gui entaloñija.
040	MAT	018	021	Ayo nae si Pedro mato guiya güiya ya ilegña: Señot, cuanto biaje juasie y chelujo yaguin jaisagüeyo? asta siete biaje?
040	MAT	018	022	Si Jesus ilegña nu güiya: Ti jualog sieteja na biaje, lao, asta setenta na siete.
040	MAT	018	023	Enao mina y raenon langet, parejoja yan un ray, na malago na ufatinas cuentas yan y tentagoña sija.
040	MAT	018	024	Ya anae jatutujon fumatinas y cuentas sija, maconiegüe guato, uno na mandidibe dies mit talento.
040	MAT	018	025	Lao anae güiya ti siña jaapase, y amuña manago na umabende güe, yan y asaguaña, yan y famaguonña, yan todo y güinajaña, ya umaapasegüe.
040	MAT	018	026	Ayo na tentago, dumimo papa ya tinayuyutgüe, ilegña: Señot, gaesiningon nu guajo, ya juapasejao todo.
040	MAT	018	027	Y amon ayo na tentago, ninagosmaase, ya pinelogüe, ya inasie ni y dibiña.
040	MAT	018	028	Ya jumanao ayo na tentago, ya umasoda yan uno gui mangachongña na dinidibegüe cien pesetas; ya jamantiene güe ya jañucut, ya ilegña: Apaseyo todo ni dibimo.
040	MAT	018	029	Ayo nae y gachongña dumimo papa, ya tinayuyutgüe ilegña: Gaesiningon nu guajo, ya juapasejao.
040	MAT	018	030	Lao güiya ti malago, ya mapos ya pinelo gui catset asta qui uinapase ni y dibiña.
040	MAT	018	031	Ya anae malie ni y mangachongña, jafa y susede, ninafangostriste, ya manmato, ya masangane y amuñija y susede.
040	MAT	018	032	Ayo nae y amuña inagang güe, ya ilegña: Taelayejao na tentago. Juasiijao todo ni y dibimo, sa untayuyutyo:
040	MAT	018	033	Ada locue ti ninamaase jao ni y gachongmo, calang y maasejo nu jago?
040	MAT	018	034	Ayo nae y amuña ninalalalo, ya inentrega güe gui mansasapet, asta qui uapase todo y dinidibegüe.
040	MAT	018	035	Taegüenaoja locue ufatinas nu jamyo y Tatajo ni gaegue gui langet, yaguin ti inasie gui corasonmiyo cada uno gui chelonmiyo nu y dibiña.
040	MAT	019	001	YA malofan anae si Jesus munjayan este sija na finanagüeña, jumanao guiya Galilea, ya mato gui oriyan Judea, gui otro bandan Jordan.
040	MAT	019	002	Ya madalalag güe ni y dangculo na linajyan taotao, ya janafanjomlo güije.
040	MAT	019	003	Ayo nae manmato guiya güiya y Fariseo sija, ya matienta güe ya ilegñija nu güiya: Siña y laje jayute y asaguaña pot jafa na rason?
040	MAT	019	004	Güiya jaope ya ilegña: Ada ti intaetae na y fumatinas desde y tutujon, laje yan palaoan jafatinas sija;
040	MAT	019	005	Ya ilegña: Pot este y laje upolo si tataña yan si nanaña, ya udaña yan y asaguaña, ya sija na dos unoja catneñija?
040	MAT	019	006	Taegüenao sija ti udos, na unoja na catne. Pot enao mina y ninadaña Yuus, ti mauleg y taotao ujanaadesapatta.
040	MAT	019	007	Ylegñija nu güiya: Pot jaf mina si Moises jatago na umatugue y papet umadesapatta, ya umayute?
040	MAT	019	008	Güiya ilegña: Pot y manmajetog corasonmiyo, si Moises na japetmite na inyite y asaguanmiyo, lao y tutujonña ti taegüenao.
040	MAT	019	009	Guajo jamyo sumangane, na jayeja y yumute y asaguaña ya ti pot y inabale, ya umasagua yan otro, umabale; ya y umasagua yan y umayute, umabaleja.
040	MAT	019	010	Ylegñija y disipuluña sija nu güiya: Yaguin taegüenao nu y laje yan y asaguana, ti mauleg na umasagua.
040	MAT	019	011	Ayo nae ilegña: Ti todo siña rumesibe este na sinangan: na ayoja sija y manmanae.
040	MAT	019	012	Sa guaja capon sija na y mafañago capon guine y jalom tuyan nanañija; ya guaja capon na ninafancapon ni y taotao sija; ya guaja capon na jacapon maesaja sija pot rason di y raenon langet. Y siña rumesibe este, güiya uresibe.
040	MAT	019	013	Ayo nae machule guato guiya güiya famaguon sija, para upolo y canaeña gui jiloñija, ya ufanaetae; lao y disipulo sija manlinalatde y manmangongone guato.
040	MAT	019	014	Lao si Jesus ilegña: Polo y famaguon, ya chamiyo chumochoma, na ufanmamaela guiya guajo; sa iyon este sija y raenon langet.
040	MAT	019	015	Ya anea munjayan japolo y canaeña gui jiloñija, mapos güije.
040	MAT	019	016	Ya estagüe uno na mato, ya ilegña: Maestro, jafa mauleg jufatinas, para juguaja taejinecog na linala?
040	MAT	019	017	Güiya ilegña: Jafa na funaesenyo nu y minauleg? Guaja unoja mauleg: lao yaguin malagojao jumalom gui linâlâ, adaje y tinago sija.
040	MAT	019	018	Ylegña nu güiya: Jafa? Si Jesus ilegña: Munga mamuno; munga umabale; munga mañaque; munga masangan y ti magajet na testimonio;
040	MAT	019	019	Onra si tatamo, yan si nanamo; Ya güaeya y tiguangmo calang jago maesaja.
040	MAT	019	020	Y patgon na taotao ilegña nu güiya: Todo este sija juadaje: Jafa trabia fattaco?
040	MAT	019	021	Ylegña si Jesus nu güiya: Yaguin malagojao na uncabales, janao, ya unbende todo y güinajamo, ya unnae y mamobble, ya uguaja güinajamo gui langet; ya maela dalalagyo.
040	MAT	019	022	Lao anae jajungog y patgon na taotao, este na sinangan, ninatriste ya mapos; sa guaja megae iyoña na güinaja.
040	MAT	019	023	Ayo nae si Jesus ilegña ni disipuluña: Magajet jusangane jamyo, na y manrico mapot jumalom gui raenon langet.
040	MAT	019	024	Ya jusangane jamyo talo, na mas guse un cameyo malofan gui matan jaguja, qui un rico ujalom gui raenon Yuus.
040	MAT	019	025	Anae jajungog este sija y disipuluña, ninafangosmanman, ya ilegñija: Jaye nae siña satbo?
040	MAT	019	026	Maninatan as Jesus, ya ilegña nu sija: Yan y taotao sija, ti siña este; lao yan si Yuus, todo siña.
040	MAT	019	027	Ayo nae manope si Pedro, ilegña nu güiya: Estagüejamja, na inpelo todo, ya indadalalagjao; jafa nae uguajanmame?
040	MAT	019	028	Si Jesus ilegña nu sija: Magajet jusangane jamyo, na jamyo ni dumadalalagyo, y tiempon finamauleg, anae matachong y Lajin taotao gui tronon y langetña, jamyo locue infanmatachong gui jilo y dose na trono para injisga y dose na tribu guiya Israel.
040	MAT	019	029	Ya jayeja y yumute gumaña, pat cheluña laje, pat cheluña palaoan, pat tataña, pat nanaña, pat lajiña, pat tanoña pot y naanjo, ufanresibe cien biaje, ya umaereda ni y taejinecog na linâlâ.
040	MAT	019	030	Lao megae na manfinenana ufanuttimo; ya y manuttimo ufanfinenana.
040	MAT	020	001	SA y raenon langet parejoja yan un taotao, tatan un familia na jumanao taftaf gui egaan para ufantratos manfáfachocho, para y fangualuanña ubas.
040	MAT	020	002	Ya anae esta manatungopara ufanmachocho pot un peseta gui un jaane, jatago na ufanmalag y fangualuanña.
040	MAT	020	003	Ya y mina tres na ora, jumajanao ya jalile palo na manotojgue gui plasa manaechoco,
040	MAT	020	004	Ya ilegña nu sija: Janao locu fanmalag y fangualuanjo, ya junae jamyo ni y cabales. Ya manmapos.
040	MAT	020	005	Ya jumanao talo gui mina saes, yan y mina nuebe na ora, ya jafatinasja taegüije.
040	MAT	020	006	Jumanao gui mina onse na ora, ya jasoda palo na manaechocho, ya ilegña: Jafa na mañasagaja jamyo güine todo pago na jaane, ya manaechocho jamyo?
040	MAT	020	007	Sija ilegñija nu güiya: Sa tayajam tumatratos. Güiya ilegña nu sija: Janao locue fanmalag y fangualuanjo.
040	MAT	020	008	Ya anae estaba pupuenge güije na jaane, y magas ni y gaiyo ayo y fangualuan ubas, ilegña nu y magas na tentagoña: Agang todo y manfafachocho, ya unapase ni y chechoñija, tutujon desde y uttimo asta y finenana.
040	MAT	020	009	Ya anae manmato ayo y jumanao gui mina onse na ora, cada uno jaresibe un peseta.
040	MAT	020	010	Anae manmato y jumanao finenana, jinasonñija na ujaresibe mas; lao manparejoja todo siji cada uno jaresibe un peseta.
040	MAT	020	011	Ya anae jaresibe, ninafanadingan contra y tatan y familia,
040	MAT	020	012	Ilegñija: Este sija y manuttimo, taya chechoñija na un oraja, ya unnafanparejoja yan jame, na jame cumatga y catga yan todo y minaepen y jaane.
040	MAT	020	013	Güiya jaope uno guiya sija, ilegña: Amigo, taya ti tunas jufatinas nu jago. Ada ti matungo jit pot un peseta?
040	MAT	020	014	Chule y iyomo ya unjanao: guajo malagoyo na junae este y uttimo, parejo yan jago.
040	MAT	020	015	Ada ti cabales na jufatinas jafa y malagojo ni y iyoco? Pat ada taelaye y atadogmo, sa guajo mauleg?
040	MAT	020	016	Taegüenao y manfinenana ufanuttimo, ya y manuttimo, ufanfinenana.
040	MAT	020	017	Ya anae si Jesus cajulo guiya Jerusalem, jacone y dose na disipoluña gui sumajnge ya ilegña nu sija gui chalan:
040	MAT	020	018	Estagüijit na mangajulo guiya Jerusalem, ya y Lajin taotao umaentrega gui magas na mamale sija, yan escriba sija; ya umasentensia para umapuno;
040	MAT	020	019	Ya umaentrega gui Gentiles sija, para umabutlea, yan umasaulag, yan umaatane gui quiluus; lao y mina tres na jaane umacajulo.
040	MAT	020	020	Ayo nae manmato guiya güiya y nanan y famaguon Sebedeo, yan y famaguonña, ya maadora güe, ya manmangagagao ni un güinaja.
040	MAT	020	021	Ya ilegña nu güiya: Jafa malagomo? Y palaoan ilegña nu güiya: Tago este y dos lajijo ya ufatachong, y uno gui agapa na canaemo, ya y otro gui acagüemo, gui raenomo.
040	MAT	020	022	Ayo nae inepe as Jesus ilegña: Ti untungo jafa mangagao. Siñajamyo gumimen gui copa anae gumiguimenyo? Sija ilegñija, siñajam.
040	MAT	020	023	Güiya ilegña nu sija: Magajet na infanguimen gui copajo; lao infanmatachong gui agapa na canaejo pat y acagüe, ti guajo jufannae, na para ayo sija y esta manmaprepara pot y Tatajo.
040	MAT	020	024	Ya anae majungog este ni y dies, ninafanbubo nu y dos chumelo.
040	MAT	020	025	Ayo nae si Jesus, inagang sija guiya güiya ya ilegña: Intingo na y magas y taotaojuyong sija, manmamanda gui jiloñija; ya mandangculo jafatinas ninasiñanñija gui jiloñija.
040	MAT	020	026	Lao ti utaegüine guiya jamyo; ya jayeja y malago dumangculo gui entalonmiyo, güiya ministronmiyo.
040	MAT	020	027	Ya y malago ufinenana gui entaloñmiyo, güiya tentagonmiyo.
040	MAT	020	028	Sa y Lajin taotao, ti mato para umasetbe, na para ufañetbe, ya para ufannae y jaaniña un rescata para unafanlibre megae.
040	MAT	020	029	Ya anae manjanao sija guiya Jerico, madalalague güe dangculo na linajyan taotao.
040	MAT	020	030	Ya estagüe dos bachet na matatachong gui oriyan chalan, ya anae jajungog na para ufalofan si Jesus, managang, ilegñija: Señot, Lajin David, gaease nu jame.
040	MAT	020	031	Ya y linajyan taotao, manlinalatde, para ufanmamatquilo: lao sija mas managang, ilegñija: Señot, Lajin David, gaease nu jame.
040	MAT	020	032	Ya sumaga si Jesus, ya maninagang, ilegña: Jafa malagomiyo na jufatinas para jamyo?
040	MAT	020	033	Ylegñija: Señot, y atadogmame umababa.
040	MAT	020	034	Ayo nae si Jesus ninamaase, ya japacha y atadogñija, ya manmanlie y atadogñija, ya madalalague güe.
040	MAT	021	001	YA anae esta manjijijot guiya Jerusalem, manmato guiya Betfaye, gui egso Olibo, si Jesus jatago dos gui disipuluña,
040	MAT	021	002	Ylegña nu sija: Janao fanmalag y sengsong sa gaegüenao gui menanmiyo, sa enseguidas inseda un bulico na magogode, sumisija yan un poyino: pula ya unchulieyo mague.
040	MAT	021	003	Yaguin guaja jamyo sumangane jafa, alog: Y Señot janesesita; ya infanmanae enseguidas.
040	MAT	021	004	Ya todo este jumuyong, para umacumple y sinangan y profeta ni y ilegña:
040	MAT	021	005	Sangane y jagan Sion: Estagüe y Raymo na mato guiya jago, mamso, ya matatachong gui jilo un bulico yan un poyino, patgon bulico.
040	MAT	021	006	Ya y disipulo sija manmapos, ya jafatinas jaftaemano y mantinago as Jesus.
040	MAT	021	007	Ya machule y bulico, yan y poyino, ya japolo y magagunija gui jiloñija, ya matachong gui jiloñija.
040	MAT	021	008	Ya un gosdangculo na linajyan taotao jajuto y magaguñija gui chalan; yan palo manmanutot ramas jayo, ya jajuto gui chalan;
040	MAT	021	009	Ya y linajyan taotao ni y manmofona, yan y manatate, manaagang, ilegñiñija: Hosana y Lajin David: Dichoso y mato pot y naan y Señot; Hosana guiya jilulo.
040	MAT	021	010	Anae jumalomgüe guiya Jerusalem, todo y siuda manatborotao, ya ilegñija: Jaye este?
040	MAT	021	011	Ya y linajyan taotao ilegñija: Este si Jesus, y profetan Nasaret yan Galilea.
040	MAT	021	012	Ya jumalom si Jesus gui guimayuus, ya jayute juyong todo y manmanbebende, yan y manmamamajan gui guimayuus, ya janaalinquin y lamasan y manmanulalaeca salape, yan y tachong y manmanbebende paluma;
040	MAT	021	013	Ya ilegña nu sija: Esta matugue, y guimajo, guma manaetae umafanaan; lao jamyo fumatinas y liyang y mañaque.
040	MAT	021	014	Ya manmato guiya güiya manbachet yan mancojo, gui guimayuus, ya janafanjomlo.
040	MAT	021	015	Lao y magas na mamale sija, yan y escriba sija, ninafalalalo anae jalie y mannamanman sija ni y jafatitinas, yan y famaguon sija ni y manaagang gui guimayuus, ya ilegñija: Hosana y Lajin David;
040	MAT	021	016	Ya ilegñija nu güiya: Ti unjungog jafa este ilegñiñija? Si Jesus ilegña nu sija: Junggan. Taya nae untaetae: Guinin pachot y famaguon yan y mañususo, unnacabales y tinina?
040	MAT	021	017	Ya jadingo sija, jumuyong gui siuda asta Betania; ya sumaga güije.
040	MAT	021	018	Y egaan, anae tumalo guato gui siuda, ñalang.
040	MAT	021	019	Ya jalie un trongcon igos jijot gui chalan, ya malag ayo, lao taya sinedaña na jagonja; ya ilegña: Ti unfanogcha asta ni ngaean. Ya ti apmam y igos anglo.
040	MAT	021	020	Anae malie este ni y disipulo sija, ninafanmanman, ya ilegñija: Nachinadeg y igos anglo!
040	MAT	021	021	Ya maninepe as Jesus, ilegña: Magajet jusangane jamyo, na yaguin guaja jinengguenmiyo, ya ti buebuente jamyo, infatinas ti esteja ni y mafatinas gui y igos; lao yaguin insangane este na ogso ya ilegmiyo: Janao ya unyutejao gui tase, umafatinas.
040	MAT	021	022	Sa todosija y ingagao an manmanaetae jamyo ya injenggue, infanmanresibe.
040	MAT	021	023	Ya anae jumalom gui guimayuus, y magas na mamale sija, yan manamco na taotao sija, manmato guiya güiya, anae estaba mamananagüe, ya ilegñija: Jafa na ninasiña na unfatinas estesija? ya jayejao numae nu este na ninasiñamo?
040	MAT	021	024	Ya maninepe as Jesus, ilegña nu sija: Guajo locue jufaesen jamyo un sinangan; yaguin insangane yo, guajo locue jusangane jamyo jafa na ninasiña muna jufatitinas este.
040	MAT	021	025	Y tinagpangen Juan, guine mano? Guine y langet, pat y taotao sija? Ayo nae sija jajajaso gui sumanjalomñija ilegñija: Yaguin ilegmame, guine y langet; ualog nu jame: jafa nae na ti injenggue?
040	MAT	021	026	Yaguin ilegmame: Y taotao sija; manmaañaojam ni y taotao sija; sa pineloñija todo na profeta si Juan.
040	MAT	021	027	Ya manope ilegñija as Jesus: Ti intingo. Si Jesus locue ilegña nu sija: Ni guajo ti jusangane jamyo, pot jafa na ninasiña na jufatinas este.
040	MAT	021	028	Lao jafa pinelonmimiyo? Un taotao guaja dos lajiña, ya mato guiya y finena ya ilegña: Lajijo, janao fachocho gui fangualuan ubas.
040	MAT	021	029	Ya manope, ilegña: Munga yo; lao despues mañotsot ya mapos.
040	MAT	021	030	Mato guiya y otro, ya jasanganeja talo taegüije: Ya inepe ilegña: Guajo, señot, bae jujanao, lao ti jumanao.
040	MAT	021	031	Jaye guiya sija na dos fumatinas y minalago y tata? Sija ilegñija: y finenena. Ylegña si Jesus nu sija: magajet jusangane jamyo, na y publicano sija, yan y manputa sija, ufanjalom gui raenon Yuus gui menanmiyo.
040	MAT	021	032	Sa mato si Juan guiya jamyo gui chalan tininas, ya ti injenggue güe; ya y publicano sija, yan y manputa sija majonggue güe: lao jamyo, anae inlie, ti manmañotsot jamyo para injenggue güe.
040	MAT	021	033	Ecungog otro acomparasion: Un taotao, tatan un familia, japlanta un fangualuan ubas, y jacolat nu y trongco ni y tituca, ya jaguadog gui entalo un lagat, ya jafatinas un tore, ya janamaatquila gui manfafachocho, ya maposgüe malag otro tano.
040	MAT	021	034	Ya anae esta jijot y tiempon y tinegcha, jatago y tentagoña sija para ayo y manfafachocho, para ujaresibe y tinegcha sija.
040	MAT	021	035	Lao y manfafachocho jacone y tentago sija, y japanag y uno, japuno y otro, ya jatagas nu y acho y otro.
040	MAT	021	036	Jatago talo y palo tentagoña sija, mas qui y finenana: ya manmafatinasja talo taegüije.
040	MAT	021	037	Y uttimo jatago y lajiña, ilegña: Ufangaerespeto ni y lajijo.
040	MAT	021	038	Lao anae malie ni y manfafachocho, na y lajiña, ilegñija gui sumanjalomñija: Estagüiya y eredero, maela ya tapuno, ya tachule y fangualuanña.
040	MAT	021	039	Ya macone ya mayute juyong gui fangualuan, ubas, y mapuno.
040	MAT	021	040	Anae mato y señot y fangualuan ubas, jafa umafatinas contra ayo y manfafachocho?
040	MAT	021	041	Sija ilegñija uguefyulang y manaelaye: ya y fangualuan ubas unamaatquila gui otro manfafachocho na umapasegüe ni tinegcha gui tiempo.
040	MAT	021	042	Se Jesus ilegña nu sija: Taya nae intaetae y Tinigue sija: Y acho ni y jarechasa y manmamatitinas y guima, esteja mapolo cuentan ulo gui esquina: este finatinas y Señot ya janafanmanman y atadogta?
040	MAT	021	043	Enao mina jusangane jamyo, na y raenon Yuus umanajanao guiya jamyo, ya ufanmanae ayo sija na taotao y fumatinas para umegae y tinegchaña.
040	MAT	021	044	Ya y pedong gui jilo este na acho, umayulang; ya, yaguin y jiloña nae podong, umapedasitos.
040	MAT	021	045	Ya anae majungog ni y magas na mamale sija yan y Fariseo sija, y acomparasionña sija, jinasonñija na pot sija na jasasangan.
040	MAT	021	046	Ya anae maaligao para umaconegüe, manmaañao ni taotao sija, sa maatangüe pot profeta.
040	MAT	022	001	SI Jesus manope ya jacuentuse sija talo y acomparasion sija ilegña,
040	MAT	022	002	Y raenon langet, parejo yan un ray, na jafatinas gupot umasagua para y lajiña.
040	MAT	022	003	Ya jatago y tentagoña sija, na ujaagange y manmaconbida gui guipot; lao ti manmalago manmato.
040	MAT	022	004	Jatago talo palo tentagoña, ilegña: Sangane y manmaconbida: Esta jufamauleg y na taloane, y gajo toro yan y manyomog na gajo, esta manmapuno, ya todo esta listo: fanmamaela gui guipot umasagua.
040	MAT	022	005	Lao sija ti jaatituye, ya manmapos, y uno para y fangualuaña, y otro para y cometsioña.
040	MAT	022	006	Y palo macone y tentagoña ya manamamajlao, ya manmapuno.
040	MAT	022	007	Lao y ray ninalalalo; ya jatago y sendaluña sija na ujapuno todo ayo y mamuno sija, ya ujasonggue y siudaña.
040	MAT	022	008	Ayo nae ilegña ni y tentagoña sija: Y guipot umasagua esta listo; lao ayo sija y manmaconbida ti mandigno.
040	MAT	022	009	Janao fanmalag y mafapoposgüe na chalan, ya inagange para y guipot umasagua todo y inseda.
040	MAT	022	010	Ya manmapos y tentago sija para y chalan, ya janafandaña todo y jasoda, parejo y taelaye yan y mauleg; ya y guipot umasagua bula ni manmaconbida.
040	MAT	022	011	Ya anae jumalom y ray para ulie y manmaconbida, jalie güije un taotao na ti minagago ni y magagon gupot.
040	MAT	022	012	Ya ilelegña nu guiya: Amigo, jafa na jumalomjao güine ya taya magagumo magagon gupot? Lao güiya ti cumuentos.
040	MAT	022	013	Ayo nae y ray ilegña ni y manmañeñetbe: Gode y adengña, yan y canaeña, ya inchile, ya inyite juyong gui jalom jomjom: ayo nae uguaja tumanges, yan chegcheg nifen.
040	MAT	022	014	Sa megae manmaagang; lao didide manmaayig.
040	MAT	022	015	Ayo nae manmapos y Fariseo sija, ya manacuentuse jafa taemano ninagadon güe ni y cuentosña.
040	MAT	022	016	Ya jatago guato guiya güiya y disipuloñija yan iyon Herodes, ilegñija: Maestro, intingo na jago magajetjao, ya mamananagüejao na magajet y chalan Yuus; ya taya unadadaje ni jaye; sa ti uno na guaelaye guiya jago y finaboresen taotao.
040	MAT	022	017	Sangane jam nae, jafa jinasosomo? Tunas na infanmanaejam tributo as Sesat, pat aje?
040	MAT	022	018	Lao si Jesus jatungo y tinaelayeñija, ya ilegña: Jafa muna intientayo, hipocritas?
040	MAT	022	019	Fanueyofan ni y salape y tributo. Ya sija machuliegüe un dinario.
040	MAT	022	020	Ayo nae ilegña nu sija: Jaye iyo este na imagen yan y tinigue ni y gaigue gui jiloña?
040	MAT	022	021	Sija ilegñija nu güiya: Iyon Sesat. Ayo nae ilegña nu sija: Nae si Sesat ni iyon Sesat, ya si Yuus ni iyon Yuus.
040	MAT	022	022	Ya anae sija jajungog este na sinangan, ninafanmanman, ya madingo güe ya manmapos.
040	MAT	022	023	Ayo na jaane, manmato guiya güiya y Saduseo sija, ni y ilegñija na taya quinajulo y manmatae, ya mafaesen güe,
040	MAT	022	024	Ylegñija: Maestro, si Moises ilegña, Yaguin jaye na taotao matae ya taya patgonña, y cheluña uasagua yan y asaguaña, ya unacajulo semiya gui cheluña.
040	MAT	022	025	Guaja guiya jame siete na lalaje mañelo; ya y finena umasagua ya matae, ya taya patgonña, japolo y asaguaña gui cheluña.
040	MAT	022	026	Parejoja talo y mina dos, yan y mina tres, asta y mina siete.
040	MAT	022	027	Anae munjayan manmatae todosija, matae y palaoan locue.
040	MAT	022	028	Y quinajulo y manmatae, jaye gui siete ugaeasagua y palaoan? sa todosija maninasagua.
040	MAT	022	029	Ayo nae maninepe as Jesus, ilegña: Manabag jamyo sa ti intingo y Tinigue sija, ni y ninasiñan Yuus.
040	MAT	022	030	Sa y quinajulo y manmatae, ni manasagua ni umanafanasagua, sa manparejoja yan y angjet sija gui langet.
040	MAT	022	031	Ya y quinajulo y manmatae, ada ti intaetae y esta masangan pot si Yuus nu jamyo na ilegña:
040	MAT	022	032	Guajo si Yuus Abraham, yan si Yuus Ysaac, yan si Yuus Jacob? Ti güiya si Yuus y manmatae, na Yuus y manlâlâlâ.
040	MAT	022	033	Anae majungog este nu y linajyan taotao, ninafanmanman ni y finanagüeña.
040	MAT	022	034	Lao anae y Fariseo sija majungog na janafanmamatquilo y Saduseo sija, mandaña gui un lugat.
040	MAT	022	035	Ya mafaesen güe, uno guiya sija, ni y magas y lay, tinienta güe, ilegña:
040	MAT	022	036	Maestro, jafa y mas dangculo na tinago gui lay?
040	MAT	022	037	Si Jesus ilegña nu güiya: Guaeya y Señot Yuusmo con todo y corasonmo, yan todo y antimo, yan todo y jinasomo.
040	MAT	022	038	Este y finenana yan y dangculo na tinago.
040	MAT	022	039	Ya y mina dos parejoja yan este: Guaeya y tiguangmo parejo yan jago.
040	MAT	022	040	Este y dos na tinago chinileja todo y lay yan y profeta.
040	MAT	022	041	Ya enae estaba y Fariseo sija mandadaña, si Jesus manfinaesen sija;
040	MAT	022	042	Ylegña: Jafa jinasonmiyo as Cristo? jaye gaelaje güe? Sija ilegñija: Lajin David.
040	MAT	022	043	Güiya ilegña nu sija: Jafa na si David gui Espiritu finanaan güe Señot, ilegña:
040	MAT	022	044	Y Señot jasangane y Señotjo, fatachong gui agapa na canaejo, asta qui jupolo y enemigumo gui papâ adengmo.
040	MAT	022	045	Yaguin si David finanaan güe Señot, jafa taemano lajiña?
040	MAT	022	046	Ya taya siña ni uno umope güe. Ya desde ayo na jaane taya umatrebe güe para umafaesesen güe ni jafa.
040	MAT	023	001	AYO nae si Jesus, jacuentuse y linajyan taotao, yan y disipuluña sija,
040	MAT	023	002	Ylegña: Y escriba yan y Fariseo sija manmatatachong gui tachong Moises;
040	MAT	023	003	Todo y mansinangane jamyo na inadaje, fatinas yan adaje; lao chamiyo fumatitinas taegüije y finatinasñiñija, sa sija jasasangan, lao ti jafatitinas.
040	MAT	023	004	Sa manmangogode catga sija na manmacat ya mapot machule, ya japolo gui jilo y apagan y taotao sija; lao sija ni y calalotñija ti manmalago janacalamten.
040	MAT	023	005	Lao todo y chechoñija, jafatinas para umalie ni y taotao sija sa janaancho y filacteriañija, ya jajujuto y madoblan y magagonñija.
040	MAT	023	006	Ya yañija y finenana na saga gui guipot, yan y finenana na tachong gui sinagoga;
040	MAT	023	007	Yan y manmasaluda gui plasa, yan ufanmafanaan ni y taotao sija, Rabi.
040	MAT	023	008	Lao jamyo chamiyo fanmalalago manmafanaan. Rabi; sa unoja Maestronmiyo, ya todo jamyo mañelo.
040	MAT	023	009	Chamiyo fanmamananaan ni uno tatanmiyo gui tano; sa unoja Tatanmiyo, na gaegue gui langet.
040	MAT	023	010	Ni infanmamanaan uno amunmiyo; sa unoja amunmiyo, si Cristo.
040	MAT	023	011	Lao y mas dangculo guiya jamyo, güiya utentagonmiyo.
040	MAT	023	012	Sa jayeja y munadangculon namae sagüe, umumitde; ya jayeja y munaumitden namaesagüe, güiya udangculo.
040	MAT	023	013	Lao ay ay para jamyo escriba yan Fariseo sija, hipocrita! sa injichom y raenon langet gui menan y taotao sija; ya ni jamyo ti manjalom, ni y para ufanjalom ti inpelo na ufanjalom.
040	MAT	023	014	(Ay ay para jamyo, escriba yan Fariseo sija, hipocrita! sa inticho y guima y biuda sija yan inagó y tinaetae; pot este inresibe dangculo na sentensia.)
040	MAT	023	015	Ay ay para jamyo, escriba yan Fariseo sija, hipocrita! sa inlilicue y tase yan y tano para infatinas un prosélito, ya anae esta infatinas, infatitinas güe lalajin sasalaguan dosbiaje mas qui jamyo.
040	MAT	023	016	Ay ay para jamyo, bachet na guia sija ni y ilegmiyo: Jayeja y manjula pot templo, taya este; lao jayeja y manjula pot y oron y templo, gaeisao güe.
040	MAT	023	017	Manbababa yan manbachet! Jafa mas dangculo, y oro pat y templo, ni y munasantos y oro?
040	MAT	023	018	Ya jayeja y manjula pot y attat, taya este; lao jayeja y manjula pot y ninae ni gaegue gui jiloña, gaeisao güe.
040	MAT	023	019	Manbachet jamyo! Jafa mas dangculo, y ninae pat y attat ni munasantos y ninae?
040	MAT	023	020	Enao mina y manjula pot y attat, manjula pot ayo yan todo y guaja gui jiloña.
040	MAT	023	021	Ya y manjula pot y templo, manjula pot ayo yan pot güiya y sumaga gui jinalomña.
040	MAT	023	022	Ya y manjula pot y langet, manjula pot y trono Yuus, yan pot güiya ni gaegue na matatachong gui jiloña.
040	MAT	023	023	Ay ay para jamyo, escriba yan Fariseo sija, hipocrita! sa manmanapase jamyo diesmo y yetba buena, yan anis yan comino, ya inpelo y mas dangculo gui lay; y juisio, y minaase, yan y jinenggue. Este nesesita umafatinas, ya munga mapolo na ti infatinas y otro sija.
040	MAT	023	024	Bachet jamyo na guia sija! sa inguicula y ñamo, ya inpapañot y cameyo.
040	MAT	023	025	Ay ay para jamyo, escriba yan Fariseo sija, hipocrita! sa infagagase y sumanjiyeng y posuelo yan y plato; lao y sumanjalom bula inamot yan minampos.
040	MAT	023	026	Fariseo bachet jao! fagase finena y sumanjalom gui posuelo yan y plato, ya despues y sumanjiyong ugasgas locue.
040	MAT	023	027	Ay ay para jamyo, escriba yan Fariseo sija, hipocrita! sa manparejo jamyo yan y manmablanquea na naftan na y sanjiyongña magajet na mauleg malie: lao y sumanjalomña bula tolang manmatae, yan todo y ináplacha.
040	MAT	023	028	Taegüenao locue jamyo y sumanjiyong magajet na manunas malie jamyo ni taotao sija; lao y sumanjalom bula hipocresia yan inechong.
040	MAT	023	029	Ay ay para jamyo escriba yan Fariseo sija, hipocrita! sa infatinas naftan y profeta sija, ya inadotna y naftan y manunas,
040	MAT	023	030	Ya ilegmiyo: Yaguin mangaeguejam gui jaanin y tatanmame sija, ti infangachong yan sija gui jâgâ y profeta sija.
040	MAT	023	031	Ayo mina jamyo mismo innae testimonio contra jamyo, na jamyo famaguon ayo sija y pumuno y profeta sija.
040	MAT	023	032	Jamyo locue innabula y medidan y tatanmiyo.
040	MAT	023	033	Colebla sija, rasan colebla sija! Jaf taemano jamyo insujaye gui sentensian sasalaguan?
040	MAT	023	034	Enaomina estagüeyo na junae jamyo profeta sija, yan manmalate yan escribasija; ya palo guiya sija inpino ya inatane gui quiluus; ya y palo guiya sija, inpanag gui sinagoganmiyo, ya inpetsigue sija guinin siuda asta siuda;
040	MAT	023	035	Para ufato gui jilomiyo todo y tunas na jâgâ ni y machuda gui jilo y tano, desde y jâgân Abel y tinas, asta y jâgâ Sacharias, lajin Barachias, ni inpino gui entalo templo yan y attat.
040	MAT	023	036	Magajet jusagane jamyo, na todo estesija ufanmato gui jilo este na generasion.
040	MAT	023	037	Jerusalem! Jerusalem! ni y pumuno y profeta sija, ni infagas ni acho todo y manmatago para jago, cuanto biaje malagoyo na jurecoje y famaguonmo, calang y ponedera yan jarecoje y poyitasña sija gui papa papaña, lao ti manmalago jamyo!
040	MAT	023	038	Estagüe na madingo guiya jamyo y guimanmiyo na ti mataotagüe.
040	MAT	023	039	Sa guajo jamyo sumangane, na desde pago, ti inliiyo, asta qui ilegmiyo: Dichoso güe y mato. pot y naan y Señot.
040	MAT	024	001	YA si Jesus jumuyong gui templo ya mapos; manmato y disipuluña sija, para umafanue ni y mafatinas y templo.
040	MAT	024	002	Si Jesus jaope sija, ilegña: Ti inlie todo estesija? Magajet jusangane jamyo, na ti umapolo güine un acho gui jilo otro acho, na ti umayulang.
040	MAT	024	003	Ya anae matatachong güe gui sabana Olibo, manmato guiya güiya y disipulo sija, ya ilegñija: Sangane jam ngaean ufanjuyong estesija na güinaja, yan jafa taemano na señat y finatomo, yan y jinecog y tiempo?
040	MAT	024	004	Ya maninepe as Jesus, ilegña: Adaje ya chamiyo fanmadadague ni jaye.
040	MAT	024	005	Sa megae ufanmato pot y naanjo, ya ujaalog: Guajo si Cristo; ya megae ujadague.
040	MAT	024	006	Ya infanmanjungog guera yan sinangan nu y guera; atan ya chamiyo ninafañachatsaga; sa nesesita na todo este ufanjuyong, lao trabia ti y jinecog.
040	MAT	024	007	Sa ufangajulo nasion contra nasion, yan raeno contra raeno; ya uguaja ñinalang yan linao gui lugat sija.
040	MAT	024	008	Ya todo este sija na güinaja y tutujon y pininite.
040	MAT	024	009	Ayo nae infanmaentrega para infanmanapute, ya infanmapuno; ya infanmachatlie gui todo nasion pot y naanjo.
040	MAT	024	010	Ya megae innafanmatompo; ya ufanaentrega unos y otros, ya ufanachatlie unos y otros.
040	MAT	024	011	Ya megae ti manmagajet na profeta ufangajulo, ya ujadague megae.
040	MAT	024	012	Ya pot y janamegae y tinaelaye, y güinaeyan y megae janamanenggeng.
040	MAT	024	013	Lao y sumungon asta y jinecog, este usatba.
040	MAT	024	014	Ya umapredica este y ebangelion y raeno gui todo y tano, para testimonio gui todo y nasion, ya ayo nae ufato y jinecog.
040	MAT	024	015	Enaomina an inlie y chinatlie y inginon na yinilang, ni y jasangan si Daniel profeta ni tumotojgue gui santos na lugat; (y tumataetae güiya utungo).
040	MAT	024	016	Ayo nae y mangaegue guiya Judea, manmalago para y taquilo na jalomtano;
040	MAT	024	017	Ya y gaegue gui jilo atof, ti ufanunog ya ujachule jafa gui guimaña;
040	MAT	024	018	Ya y gaegue gui fangualuan, ti ufanalo tate ya ujachule y magagoña.
040	MAT	024	019	Lao ay ay para y manmapotgue, yan y mannanasuso, güije na jaane!
040	MAT	024	020	Fanmanaetae, sa y jinanaonmiyo, munga gui tiempon manenggeng ni y sabado.
040	MAT	024	021	Sa ayo na tiempo uguaja dangculo na pininite, ya desde y tutujon y tano asta pago, taya nae guaja; ya taya mas na uguaja asta jinecog.
040	MAT	024	022	Yaguin ayo na jaane sija ti manafangadada, ni un catne usiña ninalibre; lao pot y manmaayig, ayo sija na jaane umanafangadada.
040	MAT	024	023	Yaguin jaye na taotao umalog nu jago: Estagüe si Cristo, pat ayo; chamo jumojonggue.
040	MAT	024	024	Sa ufangajulo y ti manmagajet na Cristo yan ti manmagajet na profeta sija; ya ufanmamanue dangculo na señat sija, yan mannamanman, ya, yaguin siña, ujadagueja asta y manmaayig.
040	MAT	024	025	Estagüe na jusangane jamyo antes.
040	MAT	024	026	Yaguin ilegñija nu jamyo: Estagüe na gaegue güi desierto, chamo jumajanao; pat, Estagüe, na gaegue gui sanjalom gui cuatto, chamo jumojonggue.
040	MAT	024	027	Sa calang y lamlam ni y jumuyong gui sancatan, ya manina gui sanlichan, taegüijija locue y minamaela y Lajin taotao.
040	MAT	024	028	Sa manoja nae mañaga y tataotao y matae, ayo locue nae ufandaña y aguila sija.
040	MAT	024	029	Ti apmam despues di y pininiten ayo sija na jaane, y atdao ujomjom, ya y pilan ti ufanina; ya y pution sija ufamodong guine y langet; ya y nina siñan y langet ufanmayengyong.
040	MAT	024	030	Ayo nae uanog señat y Lajin taotao gui langet; yan ayo nae ufanugung todo y tribu sija gui tano; ya ujalie y Lajin taotao na mamamaela gui jilo y mapagajes sija gui langet, yan y ninasiñaña yan y dangculon minalagña.
040	MAT	024	031	Ya utago y angetña sija yan y dangculo na catin y trompeta ya ujanadaña y inayigñija guine y cuatro manglo, desde y un punta gui langet asta y otro.
040	MAT	024	032	Tingo y acomparasion y trongcon igos. Yanguin y ramasña mañaña ya manjagon, intingo na jijot y fañomnagan.
040	MAT	024	033	Taegüenaoja locue jamyo, yaguin inlie todo este sija na güinaja, intingoja na esta jijot gui petta sija.
040	MAT	024	034	Magajet jusangane jamyo, na ti ufanmalofan este na generasion, asta qui todo este sija na güinaja manmacumple.
040	MAT	024	035	Y langet yan y tano ufanmalofan; lao y sinanganjo sija ti ufanmalofan.
040	MAT	024	036	Lao ayo na jaane yan ayo na ora, taya tumungo, ni y angjet sija gui langet ni y Lajiña, na y Tatajoja.
040	MAT	024	037	Lao calang y jaanin Noe, taegüijija locue y minamaela y Lajin taotao.
040	MAT	024	038	Sa ayo na jaane sija y antes di y dilubio, estaba mañochocho yan manguiguimen, ya manasagua, yan manafanaasagua, asta ayo na jaane anae jumalom si Noe gui atca,
040	MAT	024	039	Ya ti jatungo asta qui mato y dilubio, ya manchinile todos sija; taegüijija locue y minamaelan y Lajin taotao.
040	MAT	024	040	Ya ayo na jaane uguaja dos gui fangualuan; y uno umacone, ya y otro umapolo:
040	MAT	024	041	Dos palaoan manguguleg gui mitate; y uno umacone, y ya otro umapolo.
040	MAT	024	042	Fanbela sa ti intingo jafa na jaane nae ufato y Señotmiyo.
040	MAT	024	043	Tingo este na yaguin y gaeguima jatungo ngaean nae ufato y saque, ubelagüe, sa ti upolo na umayulangguan ni iyasija.
040	MAT	024	044	Enao mina jamyo locue fanlisto, sa y Lajin taotao ufato güije na ora gui anae ti injajaso.
040	MAT	024	045	Jaye y tifáfababa yan y malate na tentago, ni y señotña ninamagasgüe gui guimaña, para uninanae sija nañija gui tiempo?
040	MAT	024	046	Dichoso ayo na tentago, yaguin mato y amuña ya sineda jafatitinas taegüije.
040	MAT	024	047	Magajet jusangane jamyo, na uninamagasgüe todo gui iyoña.
040	MAT	024	048	Lao yaguin ayo y taelaye na tentago ilegña gui corasonña: Y amujo ufato atrasao;
040	MAT	024	049	Ya sigue di janafanlamen y mangachongña, y chumochocho yan gumiguimen yan y manbeglacho:
040	MAT	024	050	Y señot ayo na tentago ufato güije na jaane gui anae ti jananangga yan y ora ni ti jatungo,
040	MAT	024	051	Ya uyenajo güe ni latigo yan ufinanue ni y patteña yan hipocrita sija ayo nae uguaja tumanges, yan chegcheg nifen.
040	MAT	025	001	AYO nae y raenon langet parejo yan dies na bitgen, ni jachule y lamparañija ya manmapos para ujatagam y nobio.
040	MAT	025	002	Ya y sinco guiya sija manmejnalom, ya y sinco manaetiningo.
040	MAT	025	003	Y manaetiningo, jachule y lamparañija, ya ti manmañule laña.
040	MAT	025	004	Lao y manmejnalom manmañule laña gui baso, yan y lamparañija.
040	MAT	025	005	Ya anae atrasasao y nobio, manmatujog todo sija, ya manmaego.
040	MAT	025	006	Ya y tatalopuenge majungog un inagang, na ilegña: Estagüe y nobio na mamamaela! fanjuyong ya inresibe!
040	MAT	025	007	Ayo nae todo y bitgen sija mangajulo ya jafamauleg y lamparañija.
040	MAT	025	008	Ya y manaetiningo ilegñija ni manmejnalom: Naejam gui lañanmiyo sa y lamparanmame manmatae.
040	MAT	025	009	Ya y manmejnalom manmanope ilegñija: Munga sa ti mannajongjit; lao janao fanmalag y manmanbebende ya infanmamajan para jamyo namaesa.
040	MAT	025	010	Ya anae manmapos sija para ufanmamajan, mato y nobio; ya y estaba manlisto manjalom yan güiya gui guipot umasagua; ya majuchom y petta.
040	MAT	025	011	Despues manmato y palo na bitgen ya ilegñija: Señot, Señot, babayejam.
040	MAT	025	012	Lao güiya manope, ilegna; Magajet jusangane jamyo na ti jutungo jamyo.
040	MAT	025	013	Fanmagmata sa ti intingo y jaane ni y ora.
040	MAT	025	014	Sa uguaja parejo yan un taotao ni jumanao chago na tano, ya jaagang antes y tentagoña sija, ya jaentrega sija ni güinajaña.
040	MAT	025	015	Ya y uno janae sinco talento, ya y otro dos, ya y otro uno; ya cada uno taemano y guinefuloña; ya enseguidas mapos.
040	MAT	025	016	Ya y rumesibe y sinco na talento, janacometsio, ya jagana talo sinco na talento.
040	MAT	025	017	Parejo locue yan y rumesibe dos, mangana talo dos.
040	MAT	025	018	Lao y rumesibe y uno, jumuyong ya jaguadog y eda, ya janaatog y salape y senotña.
040	MAT	025	019	Despues di apmam na tiempo, mato y señot ayo sija na tentago, ya manacuentas yan sija.
040	MAT	025	020	Ya mato ayo y rumesibe sinco na talento, yan mañuñule talo sinco talento, ya ilegña: Señot, sinco na talento unnaeyo; estagüe talo sinco na junafangana.
040	MAT	025	021	Y senotña ilegña nu güiya: Mauleg chechomo, jago mauleg na tentago yan guesmanosguejao: guine unfatinas mauleg gui didide, bae jupoluyejao megae: jalom gui minagof y señotmo.
040	MAT	025	022	Mato locue ayo y rumesibe dos na talento, ya ilegña: Señot, dos na talento unnaeyo; estagüe talo dos talento na junafangana.
040	MAT	025	023	Y señotña ilegña nu güiya: Mauleg chechomo, jago mauleg na tentago yan guesmanosguejao: guine unfatinas mauleg gui didide, bae jupoluyejao megae; jalom gui minagof y señotmo.
040	MAT	025	024	Mato locue ayo y rumesibe un talento, ya ilegña: Señot, guajo jutungo na jago majetogjao na taotao; sa mangongoco jao gui anae ti mananom jao, ya manrecocoje jao gui anae ti mañalapon jao;
040	MAT	025	025	Ya maañaoyo, ya maposyo ya junaatog y talentomo gui jalom y tano: estagüe ni iyomo.
040	MAT	025	026	Lao y señotña inepe güe ilegña: Taelayejao na tentago yan gago. Untungoja na mangongoco yo gui anae ti mananom yo, ya manrecocoje yo gui anae ti mañalapon yo;
040	MAT	025	027	Enao mina jago nesesita unnae y banquero sija ni salapejo, ya yaguin matoyo, juresibe y iyoco yan ganansia.
040	MAT	025	028	Enao mina umanajanao ayo na talento guiya güiya, ya umannae ayo y guaja dies na talento.
040	MAT	025	029	Sa jayeja y guaja, umannae güe, ya uguaja megae; lao y taya iyoña, achogja guaja güinajaña umanajanao.
040	MAT	025	030	Ya y taebalenña na tentago, yute juyong gui jalom jomjom, ayo nae uguaja tumanges yan chegcheg nifen.
040	MAT	025	031	Yaguin y Lajin taotao mato gui minalagña, yan todo y angjetña sija, ayo nae ufatachong gui jilo y tachong y minalagña;
040	MAT	025	032	Ya umanafandaña gui menaña todo y nasion sija; ya umanafañajnge y uno gui otro, calang y pastot yan janasajnge y quinilo sija gui chiba;
040	MAT	025	033	Ya japolo y quinilo sija gui agapaña, ya y chiba gui acagüeña.
040	MAT	025	034	Ayo nae y ray ualog ni mangaegue gui agapaña: Maela jamyo mandichoso gui Tatajo, ya inereda y raeno ni esta listo para jamyo desde y mafatinas y tano;
040	MAT	025	035	Sa anae ñalangyo, innachocho yo; anae majoyo, innaguimen yo; anae taotaojuyong yo, innajalom yo;
040	MAT	025	036	Anae taya magagojo, innaminagago yo. Anae malangoyo, inbesita yo; anae gaegue yo gui calaboso, manmato jamyo guiya guajo.
040	MAT	025	037	Ayo nae y manunas manmanope güe ilegñija: Señot, ngaean nae inliijao ñalang, ya innachocho jao? pat majo, ya innaguimen jao?
040	MAT	025	038	Ngaean nae inliijao taotaojuyong, ya innajalom jao? pat anae taya magagomo, ya innaminagago jao?
040	MAT	025	039	Pat ñgaean nae inliijao malango, pat y calaboso, ya manmatojam guiya jago?
040	MAT	025	040	Y ray ujaope ilegña nu sija: Magajet jusangane jamyo, taemanoja na y infatinas ni uno güine gui mandiquique na mañelujo, infatinasja locue nu guajo.
040	MAT	025	041	Ayo nae ilegña locue ni y mangaegue gui acagüeña: Fanjanao guiya guajo, jamyo matdito, fanmalag y taejinecog na guafe, ni esta manalisto ni anite yan y anjetña sija;
040	MAT	025	042	Sa anae ñalangyo, ti innachocho yo; anae majoyo, ti innaguimen yo;
040	MAT	025	043	Anae taotaojuyong yo, ti innajalom yo; anae taya magagojo, ti innaminagago yo; malangoyo, yan gaegue yo gui calaboso, lao ti inbesita yo.
040	MAT	025	044	Ayo nae ufanmanope locue sija, ilegñija: Señot, ngaean nae inliijao ñalang, pat majo, pat taotaojuyong, pat taya magagomo, pat malango, pat gui calaboso, ya ti insetbejao?
040	MAT	025	045	Ayo nae ujaope sija, ilegña: Magajet jusangane jamyo, na taemanoja ti infatinas nu uno güine gui mas mandiquique, ti infatinas nu guajo.
040	MAT	025	046	Ya esta sija manmapos para y taejinecog na minasapet; lao y manunas para y taejinecog na linala.
040	MAT	026	001	YA susede anae munjayan si Jesus jasangan este sija na sinangan, ilegña ni disipuluña sija;
040	MAT	026	002	Intingo na dos na jaane talo umafatinas y guipot; ya y Lajin taotao umaentrega para umatane gui quiluus.
040	MAT	026	003	Ayo nae y prinsipen y mamale sija, yan y manbijo na taotao sija, mandaña gui palasyon y magas na pale, y naanña si Caefas:
040	MAT	026	004	Ya manaconseja entresija para ujacone si Jesus pot dinague, ya ujapuno.
040	MAT	026	005	Lao ilegñija: Munga gui jaanin y guipot, sa munga na umafatinas yinaoyao gui taotao sija.
040	MAT	026	006	Ya anae estaba si Jesus guiya Betania, gui guima Simon y ategtog,
040	MAT	026	007	Mato guiya güiya un palaoan, na guaja un boteya alabastron ungüento na dangculo baliña, ya jachuda gui jilo iluña, anae estaba gui lamasa na matatachong:
040	MAT	026	008	Lao anae malie ni disipuluña sija, ninafanlalalo, ya ilegñija: Jafa na jagagasta este?
040	MAT	026	009	Sa este na ungüento siña mabende pot dangculo na presio, ya ufanmanae y mamoble.
040	MAT	026	010	Anae jatungo si Jesus, ilegña nu sija: Jafa na innachatsaga y palaoan? sa jafatinas mauleg na chocho para guajo.
040	MAT	026	011	Sa jamyo guaja siempre mamoble manjajamyo, lao guajo, siempre taya.
040	MAT	026	012	Sa jachuda este na ungüento gui tataotaojo, jafatinas para majafotjo.
040	MAT	026	013	Magajet jusangane jamyo: Mano nae este na ebangelio na umapredica gui todo y tano, uguajaja locue este y finatinasña este na palaoan, masangan para memoriasña.
040	MAT	026	014	Ayo nae y uno gui dose, y naanña si Judas Iscariote, mapos malag y prinsipen y mamale sija,
040	MAT	026	015	Ya ilegña: Jafa malagomiyo innaeyo, ya juentrega jamyo nu güiya? Ya manmapesa para güiya treinta pidason salape.
040	MAT	026	016	Ya desde ayo, manmanaliligao lugat para umaentrega güe.
040	MAT	026	017	Ya y finenana na jaanin gupot pan sin lebadura, manmato y disipulo gui as Jesus, ya ilegñija: Mano nae malagojao ya infamaulequejao namo gui guipot?
040	MAT	026	018	Ya ilegña: Janao fanmalag y siuda, gui guima ayo na taotao, y insangane: Y Maestro ilegña, y tiempoco esta jijot, iyajamyo nae jufatinas y guipot Pascua yan y disipulojo sija.
040	MAT	026	019	Ya y disipulo sija jafatinas y mantinago as Jesus, ya manalisto y guipot pascua.
040	MAT	026	020	Ya anae pupuenge güije na jaane, matachong gui lamasa yan y dose na disipulo;
040	MAT	026	021	Ya anae mañochocho güiya ilegña: Magajet jusangane jamyo, na uno guiya jamyo uentregayo.
040	MAT	026	022	Sija ninafangostriste, ya sigue di ilegñija cada uno nu güiya: Buente guajo, Señot?
040	MAT	026	023	Ayo nae manope ilegña: Y munajalom y canaeña yan guajo gui plato, güiya uentregayo.
040	MAT	026	024	Magajet na y Lajin taotao ujanao, calang y esta matugue nu güiya; lao ay ay para ayo na taotao ni y jaentrega y Lajin taotao! maulegña mojon ayo na taotao na ti umafañago.
040	MAT	026	025	Ayo nae manope si Judas, ni umentrega güe, ilegña: Guajo buente Rabi? Ylegña nu güiya: Jago guinin sumangan.
040	MAT	026	026	Ya mientras mañochocho, jachule si Jesus y pan, ya jabendise, ya jaipe, ya janae y disipoluña sija, ya ilegña: Chule, ya cano; este y tataotaojo.
040	MAT	026	027	Jachule y copa, ya janae si Yuus grasias, ya janae sija ni y copa, ilegña: Fanguimen jamyo todo.
040	MAT	026	028	Sa este y jâgâjo gui Nuevo Testamento, ni y machuda para megae, para inasiin y isao.
040	MAT	026	029	Ya jusangane jamyo, na desde pago ti juguimen mas y tinegcha ubas, asta ayo na jaane anae para juguimen nuebo yan jamyo gui raenon Tata.
040	MAT	026	030	Ya anae munjayan jacanta un himno, manmapos para sabana Olibo,
040	MAT	026	031	Ayo nae si Jesus ilegña nu sija: Todos jamyo ufanmañoda guiya guajo ocasion inale pago na puenge; sa matugue esta: Junafañetnot y pastot, ya y quinilo sija manmachalapon gui manada.
040	MAT	026	032	Lao despues di unacajuloyo talo gui entalo manmatae, jujanao gui menanmiyo guiyo Galilea.
040	MAT	026	033	Si Pedro manope, ilegña nu güiya: Yaguin todos ufanmañoda guiya jago ocasion inale lao guajo ti jusoda para siempre ocasion inale.
040	MAT	026	034	Si Jesus, ilegña: Magajet jusanganejao: na pago na puenge, antes di ucanta y gayo, undagueyo tres biaje.
040	MAT	026	035	Ylegña nu guiya si Pedro: Achogaja junesesita matae yan jago, lao ti judaguejao. Yan todo y palo disipulo sija, taegüenaoja ilegñija locue.
040	MAT	026	036	Ayo nae mato si Jesus yan sija gui güetta na mafanaan Gethsemane, ya ilegña ni disipuluña sija: Fanmatachong güine, ya jumanaoyo ya j ufanaetae güije guato.
040	MAT	026	037	Ya jacone gachongña si Pedro yan y dos lajin Sebedeo, ya jatutujon mantriste yan manmajalang.
040	MAT	026	038	Ayo nae si Jesus ilegña nu sija: Y antijo gostriste asta qui matae: fañaga güine, ya infanbela yan guajo.
040	MAT	026	039	Ya mamocat mona didide, tumecon ya manaetae, ilegña: Tatajo, yaguin siña, nafalofan este na copa guiya guajo: lao ti según y minalagojo, na según y minalagomo.
040	MAT	026	040	Ya mato gui disipuluña sija, ya jasoda sija na manmamaego: ya ilegña as Pedro: Jafa, ada ti siña jamyo infanbela yan guajo una ora?
040	MAT	026	041	Fanbela ya infanmanaetae, para chamiyo fanjajalom gui tentasion: y espiritu magajet na malago lao y catne echecho.
040	MAT	026	042	Mapos talo gui segundo biaje ya manaetae, ilegña: Tatajo, yaguin ti siña este na copa malofan guiya guajo, yaguin ti juguimen, ufatinas y minalagomo.
040	MAT	026	043	Ya mato, ya jasoda talo sija na manmamaego; sa y atadogñija manmacat.
040	MAT	026	044	Ya jadingo sija, mapos talo ya manaetae gui mina tres biaje, jasangan ayoja na sinangan.
040	MAT	026	045	Ayo nae mato gui disipuluña sija, ya ilegña: Infanmamaegoja, pago, yan infandescacansaja; estagüe na mato y ora, ya y Lajin taotao esta maentrega gui canae y manisao sija.
040	MAT	026	046	Fangajulo na nije tafanjanao; estagüe esta mato y umentregayo.
040	MAT	026	047	Ya y tiempoja anae cumuecuentos güe, estagüe si Judas, uno gui dose, mato mañisija yan un dangculon linajyan taotao, manmañuñule espada yan galute, tinago y prinsipen y mamale sija yan y manamco na taotao sija.
040	MAT	026	048	Yan umentrega güe, mannae esta señat, ilegña: Y juchico, güiya; guesguot.
040	MAT	026	049	Ya enseguidas matogüe gui as Jesus, ya ilegña nu güiya: Minagof, Maestro! ya jachico.
040	MAT	026	050	Ya si Jesus, ilegña nu güiya: Amigo, jafajao na mato? Ayo nae manmato sija ya maguot si Jesus, ya macone.
040	MAT	026	051	Ya, estagüe, uno gui mangachong si Jesus, jajuto y canaeña, ya jalagnos y espadaña, y janalamen uno gui tentago y prinsipen y mamale sija, janajanao un talanga.
040	MAT	026	052	Ayo nae si Jesus ilegña nu güiya: Natalo guato y espadamo gui sagaña; sa todo y manmañuñule espada, nu y espadaja ufanpinino.
040	MAT	026	053	Ada jinasomo na ti siñayo jutayuyut si Tata pago, ya güiya unaeyo enseguidas mas di dose legion na angjet sija?
040	MAT	026	054	Lao jaftaemano macumple y Tinigue sija; sa matugue na taegüenao nesesita umafatinas este?
040	MAT	026	055	Ayo na ora ilegña si Jesus ni linajyan taotao: Manmato jamyo parejo yan contra y saque, na manmañuñule jamyo espada yan galute para inqueneyo? Cada jaane manjijitaja guajo matachong gui templo, mamnanagüe nu jamyo, ya ti inqueneyo.
040	MAT	026	056	Lao todo este umafatinas, para umacumple y Tinigue sija ni y profeta sija. Ayo nae todo y disipuluña sija madingo güe, ya manmalago.
040	MAT	026	057	Ya ayo sija y cumone si Jesus, macone güe guato gui as Caefas, magas na pale, anae manestaba y escriba sija yan y manamco na mandadaña.
040	MAT	026	058	Lao si Pedro, dinalalag güe chago asta qui mato gui colat y magas na pale; ya jumalom ya manmatachong yan y tentago sija, para ulie y uttimo.
040	MAT	026	059	Ya y prinsipen y mamale sija yan todo y inetnon ofisiat, manmanaliligao ni ti magajet na testimonio contra si Jesus, para umapuno.
040	MAT	026	060	Lao ni uno mañoda; achogja mato megae na ti manmagajet na testigo. Lao y uttimo manmato dos,
040	MAT	026	061	Na ilegñija, Este na taotao ilegña: Guajo siña juyulang papa este na gumayuus, ya junacajulo gui tres na jaane.
040	MAT	026	062	Ya cajulo y magas y mamale, ya ilegña nu güiya: Ti unfanope ni jafa? Jafa este na testimonio contra jago?
040	MAT	026	063	Lao si Jesus mamatquiloja. Ya y magas y mamale ilegña nu güiya: Jutayuyutjao pot y lalâlâ na Yuus, na unsanganejam cao jago si Cristo, Lajin Yuus.
040	MAT	026	064	Si Jesus ilegña nu güiya: Jago guinin sumangan. Ya jusangane jamyo na desde pago inlie y Lajin taotao na matatachong gui agapa y ugaeninasiña na canae, ya umamaela gui jalom y mapagajes sija gui langet.
040	MAT	026	065	Ayo nae y magas y mamale, jatiteg y magaguña, ya ilegña: Cumuentos chatfino contra si Yuus: jafa mas na utanesesita testigo sija? Estagüe esta pago na injingog y chinatfino contra si Yuus.
040	MAT	026	066	Jafa pinelonmimiyo? Sija manmanope ilegñija: Jamerese y finatae.
040	MAT	026	067	Ayo nae matolae y mataña yan patmada güe; ya y palo manafañetnot nu y dinemo;
040	MAT	026	068	Ya ilegñija: Profetisayejam, O Cristo! jayejao munafañetnot?
040	MAT	026	069	Ya ayo na tiempo si Pedro estaba matatachong gui sumanjiyong gui guelat; ya mato guija güiya un palaoan tentago, ya ilegña: Manjajamjo locue yan si Jesus y Galileo.
040	MAT	026	070	Lao güiya jadague gui menan todos, ilegña: Ti jutungo jafa ilelegmo.
040	MAT	026	071	Ya anae jumuyong gui petta; linie ni otro palaoan, ya ilegña ni ayo y manestaba güije: Este locue mañisija yan si Jesus Nasareno.
040	MAT	026	072	Ya jadague talo ya manjula ilegña: Ti jutungo ayo na taotao.
040	MAT	026	073	Ti apmam despues manmato sija y mangaegue güije, ya ilegñija as Pedro: Magajet na jago locue uno guiya sija; sa y sinanganmo dumiclalara jao.
040	MAT	026	074	Ayo nae jatutujon mumatdise, yan manjula, ilegña: Ti jutungo ayo na taotao. Ya enseguidas cumanta y gayo.
040	MAT	026	075	Ya jajaso si Pedro y sinangan Jesus ni ilegña: Antes di ucanta y gayo, undagueyo tres biaje. Ya mapos juyong ya gueftumanges.
040	MAT	027	001	YA mato y egaan, todo y prinsipen y mamale, yan y manamco na taotao sija, mandaña y manaconseja entre sija contra si Jesus, para umapuno güe.
040	MAT	027	002	Ya anae munjayan magode güe, macone ya maentrega gui as Ponsio Pilato y magalaje.
040	MAT	027	003	Ayo nae si Judas, y umentrega güe, jalie na esta umayogua, ya mañotsot ya jachule talo guato y treinta pidason salape gui prinsipen y mamale yan y manamco na taotao sija,
040	MAT	027	004	Ya ilegña: Guajo isaoyo, juentrega y taeisao na jâgâ. Lao sija ilegñija: Jafa ayo guiyajame? Jagoja adaje.
040	MAT	027	005	Ya jayute y pidason salape jalom gui jalom y templo, ya mapos ya jañaca güe.
040	MAT	027	006	Ya y prinsipen y mamale sija, jachule y salape ya ilegñija: Ti tunas na tapolo gui tesoro sa baliña y jâgâ.
040	MAT	027	007	Ya manaconseja entre sija, ya mafajan y fangualuan oyero, para y naftan y taotaojuyong.
040	MAT	027	008	Ayo mina mafanaan ayo na fangualuan: Fangualuan jâgâ, asta pago na jaane.
040	MAT	027	009	Ayo nae macumple y sinangan na pot y profeta Jeremias, ni ilegña: Ya sija jachule y treinta pidason salape, presio ayo y gaebale, y presio na mapolo gui jiloña y famaguon Israel;
040	MAT	027	010	Ya manmanae sija, para ujafajan y fangualuan y oyero taegüenao, na jatagoyo y Señot.
040	MAT	027	011	Ya si Jesus estaba tomotojgue gui menan y magalaje, ya y magalaje finaesen güe, ilegña: Jago y Ray Judio sija? Si Jesus ilegña: Jago umalog.
040	MAT	027	012	Ya anae mafaaela ni y prinsipen y mamale, yan y manamco sija, ti manope ni jafa.
040	MAT	027	013	Ayo nae si Pilato ilegña nu güiya: Ti unjujungog cuanto na güinaja nae manmadeclara contra jago?
040	MAT	027	014	Ya ti manope ni un sinangan; ya ninagosmanman y magalaje.
040	MAT	027	015	Ya y jaanin y guipot, costumbreña y magalaje na usotta pot y taotao sija un preso, jaye y malagoñija.
040	MAT	027	016	Ya guaja presoñija uno na afamao, na y naanña si Barabas.
040	MAT	027	017	Ya anae mandaña ilegña si Pilato nu sija: Jaye malagonmiyo jusottaye jamyo? Si Barabas pat si Jesus, ni mafanaan Cristo?
040	MAT	027	018	Sa jatungoja na pot embidiañija muna maentrega güe.
040	MAT	027	019	Ya anae estaba güe na matatachong gui tribuna, y asaguaña manago nu güiya, ilegña: Chamo umeentalo nu enao tunas na taotao; sa pago jupadedese megae sija gui güinife pot güiya.
040	MAT	027	020	Lao y prisipen y mamale sija, yan y manamco sija jasoyo y taotao sija, na ujagagao si Barabas, ya si Jesus, umapuno.
040	MAT	027	021	Ya y magalaje manope, ilegña nu sija: Jaye gui dos malagonmiyo jusottaye jamyo? Sija ilegñija: Si Barabas.
040	MAT	027	022	Si Pilato ilegña nu sija: Ya jafa jufatinas as Jesus ni mafanaan Cristo? Todos sija ilegñija: Umatane gui quiluus.
040	MAT	027	023	Ya ilegña: Jafa na taelaye finatinasña? Lao sija managang mas duro, ilegñija: Umatane gui quiluus.
040	MAT	027	024	Anae jalie si Pilato na taya jafa na probecho, lao mas y ninafanyaoyao, mañule janom ya jafagase y canaeña gui menan y taotao sija, ya ilegña: Taeisaoyo gui jâgâ este y tunas na taotao: lie jamyo.
040	MAT	027	025	Ya manmanope todo y taotao sija ilegñija: Y jâgâña usaga guiya jame, yan y famaguonmame.
040	MAT	027	026	Ayo nae masotta si Barabas, ya an munjayan mapanag si Jesus, maentrega para umaatane gui quiluus.
040	MAT	027	027	Ayo nae y sendalon y magalaje macone si Jesus gui pretorio, ya mandaña guiya güiya todo y manadan sendalo sija.
040	MAT	027	028	Ya mapula y magaguña, ya manaminagago agaga na magagon anaco.
040	MAT	027	029	Ya mapolo gui iluña un corona na mafatinas ni títuca sija, yan un piao gui agapa na canaeña; ya mandimo gui menaña, ya mamofefea, ilegñija: Jafa talatmanu jao Ray Judio sija!
040	MAT	027	030	Ya matolae güe, ya machule y piao ya mapanag y iluña.
040	MAT	027	031	Ya anae munjayan mamofefea, mapula y magagon anaco, ya manaminagago ni magaguña, ya macone para umaatane gui quiluus.
040	MAT	027	032	Ya anae jumajanao manasoda yan un taotao Sirene na y naanña si Simon: este maobliga para uchinilie ni quiluusña.
040	MAT	027	033	Ya anae manmato gui un lugat na mafanaan Golgota, cumequeilegña, y sagan calabera,
040	MAT	027	034	Mannae para uguimen binagle, manadaña yan lalaet; ya anae jachague, ti malago jaguimen.
040	MAT	027	035	Anae munjayan maatane gui quiluus, mandesapatta y magaguña, mayute suette sija gui jiloña; (para umacumple y mumayan masangan pot y profeta: Ujanaadesapatta y magagujo, ya y jilo y magagujo ufanmayute suette sija.)
040	MAT	027	036	Ya manmatachong, ya maadadaje güe güije.
040	MAT	027	037	Ya mapolo gui iluña y mafaelaña, matugue: ESTE SI JESUS RAY Y JUDIO SIJA.
040	MAT	027	038	Ayo nae maatane yan güiya gui quiluus yan y dos na saque; y uno gui agapaña ya y otro gui acagüeña.
040	MAT	027	039	Ya y taotao na manmalolofan, masangane güe innataelaye, ya jayeyengyong y iluñija,
040	MAT	027	040	Ya ilegñija: Jago y yumute papa y templo, ya y mina tres na jaane unnacajulo; libre maesajao; yaguin jago Lajin Yuus, tunog papa güenao gui quiluus.
040	MAT	027	041	Taegüinija locue mamofefea güe y prisipen mamale sija, yan y escriba sija, yan y Fariseo sija, yan y manamco na taotao sija, ilegñija:
040	MAT	027	042	Janalibre y palo, ya ti siñagüe janalibre na maesa. Güiya y Ray y Israel; polo ya utunog papa pago gui quiluus, ya ayo nae utajonggue güe.
040	MAT	027	043	Jaangoco si Yuus; polo ya ulinibre pago, yaguin malago nu güiya, sa ilegña: Güajo Lajin Yuus.
040	MAT	027	044	Y mañaque locue, ni y manmaatane yan güiya gui quiluus, manajuyonge güe locue.
040	MAT	027	045	Ya desde y mina saes na ora guaja jinemjom todo y jilo y tano, asta y mina nuebe na ora.
040	MAT	027	046	Ya y mina nuebe na ora, si Jesus umagang nu y dangculon inagang ilegña: Eli, Eli, lama sabactani! cumequeilegña: Yuusso, Yuusso, jafa na undingo yo?
040	MAT	027	047	Ya y palo ni manestaba güije, majungog güe, ya ilegñija: Si Elias este jaaagang.
040	MAT	027	048	Ya enseguidas malago uno guiya sija, ya jachule y espongja y janafañopchop binagle, ya japolo gui un piao, ya janae güe para uguimen.
040	MAT	027	049	Y palo ilegñija: Polo ya talie cao ufato si Elias ya uninalibre.
040	MAT	027	050	Ayo nae si Jesus, anae munjayan umagang talo otro biaje nu y dangculon inagang jaentrega y espiritu.
040	MAT	027	051	Ya estagüe y cottinan y templo na masise y dos pedaso, guinin sumanjilo asta y sumanpapa; ya y tano mayengyong, ya y acho sija mangoca.
040	MAT	027	052	Ya y naftan sija manmababa ya megae na tataotao mañantos sija ni manmamaego, mangajulo;
040	MAT	027	053	Ya jumanao gui naftan, despues di quinajiloña, ya mato gui santos na siuda, ya manalie ya megae.
040	MAT	027	054	Ya y senturion, yan y mangaegue yan güiya na maadadaje si Jesus, anae malie y linao yan todo ayo sija y manmafatinas, mangosmaañao ya ilegñija: Sumen magajet na Lajin Yuus este.
040	MAT	027	055	Ya mangaegue güije megae na famalaoan na manmanaatan gui chago, ni jadalalag si Jesus guine Galilea ya jasesetbe.
040	MAT	027	056	Gui entalo ayo sija si Maria Magdalena, yan si Maria nanan Santiago yan José, yan y nanan y famaguon Sebedeo.
040	MAT	027	057	Ya anae este pupuenge güije na jaane, mato un taotao Arimatea, na rico, na y naanña si José, na güiya locue disipulon Jesus.
040	MAT	027	058	Güiya mato gui as Pilato, ya jagagao y tataotao Jesus. Ayo nae si Pilato manago na umanae.
040	MAT	027	059	Ya jachule si José y tataotao, ya jabalutan ni un sabanas na gasgas,
040	MAT	027	060	Ya japolo gui nuebo na naftanña, ni y finatinasñaja gui acho ni sacapico; ya janagalileque guato un dangculon acho y pettan y naftan, ya mapos.
040	MAT	027	061	Ya manestaba güije si Maria Magdalena, yan y otro Maria, na manmatatachong gui menan y naftan.
040	MAT	027	062	Ya y inagpaña na jaane, despues di y jaanen finamauleg, mandaña y prinsipen y mamale sija, yan y Fariseo sija gui as Pilato,
040	MAT	027	063	Ya ilegñija: Señot, injaso na ayo y dacon ilegña, anae estaba lalâlâ: Despues di tres na jaane, jucajulo talo.
040	MAT	027	064	Enao mina fanago, ya umaasegura y naftan, asta y mina tres na jaane; sa noseaja ufanmato y disipulo sija an puenge ya ujasaque; ya ujaalog ni taotao sija: Cajulo esta gui entalo manmatae: ya y uttimo na linache udangculoña qui y finenana.
040	MAT	027	065	Ilegña si Pilato nu sija: Inguaja un guatdianmiyo; janao, ya inasegura todo manu y ninasiñanmiyo.
040	MAT	027	066	Ayo nae manmapos sija, ya maadaje y naftan para umaasegura, ya maseyo y acho.
040	MAT	028	001	YUTTIMO na ora y sabalo, gui egaan anae mumanánaná y finénana na jaane gui semana, mato si Maria Magdalena yan y otro Maria, para ujalie y naftan.
040	MAT	028	002	Ya, estagüe un dangculon linao; sa y angjet y Señot tumunog guine y langet, ya janagalileg y acho gui petta, ya matachong gui sumanjilo.
040	MAT	028	003	Ya y jechuraña parejo yan y lamlam, ya y magaguña apaca calang niebe.
040	MAT	028	004	Ya pot y minaañao nu güiya, y guatdia sija mayengyong ya sumaga calang manmatae.
040	MAT	028	005	Ya manope y angjet, ilegña ni famalaoan sija: Chamiyo fanmaaañao jamyo; sa jutungoja na inaliligao si Jesus, ni guinin maatane gui quiluus.
040	MAT	028	006	Taegüe güine; sa esta cajulo, taegüine guinin jasangan. Maela ya inlie y lugat anae guinin umaason y Señot;
040	MAT	028	007	Ya janao fanlagoguse, ya sangane y disipuluña sija, na esta cajulo gui entalo y manmatae, ya infanninanangga Galilea: ya ayo nae inlie güe; estagüe, na esta jusangane jamyo.
040	MAT	028	008	Ayo nae sija manapos gui naftan, manmaañao yan mangosmagof, yan manmalalago para umannae notisia y disipuluña sija.
040	MAT	028	009	Ya estagüe si Jesus na manasoda ya ilegña nu sija: Fanmagof todos! Ya sija manmato, ya manmagote y adengña ya maadora güe.
040	MAT	028	010	Ayo nae si Jesus ilegña nu sija: Chamiyo fanmaañao; janao ya sangane mañelujo na ufanjanao para Galilea; ya ayo nae ujaliiyo güije.
040	MAT	028	011	Anae manmapos sija, estagüe palo gui guatdia sija na manmato gui siuda, ya janatungo y prinsipen y mamale sija, todo y munjayan manmafatinas.
040	MAT	028	012	Ya anae mandaña yan y manamco na taotao ya manaconseja entre sija, mannae y sendalo sija megae na salape,
040	MAT	028	013	Ya ilegñija: Alog, y disipuluña sija manmato gui anae puenge, ya masaque güe, anae manmamaegojam.
040	MAT	028	014	Yaguin jaecungog este y magalaje, jame innamalago güe ya infanseguro.
040	MAT	028	015	Ayo nae sija jachule y salape ya jafatinas jafa y manmafanagüe sija: ya esta na sinangan mapublilica ni Judio sija asta pago na jaane.
040	MAT	028	016	Ya y onse na disipulo sija manmapos para Galilea, gui un ogso anae guinin mantinago as Jesus.
040	MAT	028	017	Ya anae malie, maadoragüe; lao y palo buebuente.
040	MAT	028	018	Ya mato guiya sija si Jesus ya jasangane sija, ilegña: Todo y ninasiña manaeyo, gui langet yan y tano.
040	MAT	028	019	Fanjanao, ya fannaquilisyano todo y nasion sija, tagpange sija pot y naan y Tata, yan y Lajiña, yan y Espiritu Santo:
040	MAT	028	020	Fanagüe sija, na ujaadaje todosija ni jutago jamyo; sa estagüe jugagaegueja guiya jamyo todo y jaane, asta y jinecog y tano. Amen.
#
# BOOK	041	MAR	Mark	San Marcos
041	MAR	001	001	TUTUJON y ibangelion Jesucristo, Lajin Yuus.
041	MAR	001	002	Jaftaemano esta matugue gui profeta Isaias: Estagüe, guajo tumago y tentagojo gui menan matamo, para ufamauleg y chalanmo gui menamo.
041	MAR	001	003	Ynagang ni umaagang gui desierto: Fanmauleg y chalan y Señot: natunas y cayejonña.
041	MAR	001	004	Si Juan managpange gui desierto, ya jasetmon y tinagpangen minañotsot para inasiin isao sija.
041	MAR	001	005	Ya manjanao guiya güiya guato todo y tano Judea, yan todo sija guiya Jerusalem; ya todo sija mantinagpange gui sadog Jordan, ya jaconfesatñaejon y isaoñija.
041	MAR	001	006	Ya si Juan minagagon pulon cameyo, yan sinturon cuero gui senturaña; ya y naña, apacha yan miet monte.
041	MAR	001	007	Ya mansesetmon, ilegña: Ufato gui tateco uno na masgaeninasiña qui guajo, y coreas y sapatosña, ti digno yo nu jutecon ya jupula.
041	MAR	001	008	Guajo magajet na jutagpange jamyo yan janom; lao güiya infantinagpange ni Espiritu Santo.
041	MAR	001	009	Ya susede ayo sija na jaane, na si Jesus mato guine Nasaret Galilea, ya tinagpange as Juan gui Jordan.
041	MAR	001	010	Ya enseguidas nae cajulo gui janom, jalie na mababa y langet, ya y Espiritu, calang paluma tumunog gui jiloña,
041	MAR	001	011	Ya mato un inagang guine y langet na ilegña: Jago y lajijo ni yajo, iya jago nae gosmagof yo.
041	MAR	001	012	Ya enseguidas ninafalag y desierto ni Espiritu.
041	MAR	001	013	Ya sumaga güije cuarenta na jaane, ya tinienta as Satanas; yan mañisija y manmachaleg na gâgâ sija; ya y angjet sija masetbe güe.
041	MAR	001	014	Anae munjayan si Juan mapreso, mato si Jesus guiya Galilea, jasesetmon y ibangelion Yuus.
041	MAR	001	015	Ya ilegña: Y tiempo esta macumple; ya y raenon Yuus esta jijot: fanmañotsot, ya injenggue y ibangelio.
041	MAR	001	016	Ya mamomocat gui oriyan tasen Galilea, jalie si Simon, yan si Andres chelun Simon, na jayuyute y lagua gui tase, sa sija manpescadot.
041	MAR	001	017	Ya si Jesus ilegña nu sija: Maela dalalagyo, ya junafanpescadot taotao jamyo.
041	MAR	001	018	Enseguidas japolo y laguañija ya madalalag güe.
041	MAR	001	019	Anae malofan talo didide mona, jalie si Santiago, lajin Sebedeo, yan si Juan cheluña, na manestaba locue gui batco na jalememenda y laguañija.
041	MAR	001	020	Ya enseguidas jaagang; ya jadingo si tatanñija as Sebedeo gui batco yan y manmachocho sija, ya madalalag güe.
041	MAR	001	021	Ya manjalom Capernaum; ya enseguidas, gui sábado na jaane, jumalom gui sinagoga ya mamanagüe.
041	MAR	001	022	Ya sija ninafanmanman ni finanagüeña; sa jafananagüe sija calang uno ni gaeninasiña, ya ti calang y escriba sija.
041	MAR	001	023	Ya enseguidas guaja güije gui sinagogañija un taotao na guaja áplacha na espiritu, ya güiya umagang,
041	MAR	001	024	Ylegña: Parajafa jam nu jago, Jesus taotao Nasaret? Matojao para unnafanaelayejam? Jutungoja jayejao, jago y Santos guine as Yuus.
041	MAR	001	025	Ya si Jesus jalalatde ilegña: Pacaca, ya maela juyong guiya güiya.
041	MAR	001	026	Ya anae y áplacha na espiritu tiniteg güe, ya ninaagang gosdangculo na inagang, jumuyong guiya güiya.
041	MAR	001	027	Ya todo sija ninafanmanman, pot este manafaesen entre sija, ilegñija: Jafa este? Jafa na nuebo finanagüe este! yan ninasiña jatago y manáplacha na espiritu, ya maosgueja güe?
041	MAR	001	028	Enseguidas y famaña manamamta todo gui tano oriyan Galilea.
041	MAR	001	029	Ya enseguidas anae jumuyong gui sinagoga, mato gui guima Simon yan si Andres, yan si Santiago yan si Juan.
041	MAR	001	030	Ya y suegran Simon estaba na umaason sa malango yan calentura: ya masangane güe enseguidas nu y palaoan.
041	MAR	001	031	Ayo nae mato güe, ya jamantiene canaeña, ya jajatsa julo; ya pinelo ni calentura, ya güiya sumetbe sija.
041	MAR	001	032	Ya anae estaba esta pupuenge, anae machom y atdao, maconiigüe todo ni manmañetnot yan y maninanite.
041	MAR	001	033	Ya todo y siuda mandaña gui petta.
041	MAR	001	034	Ya janafanjomlo megae ni manestaba manmalango todo clasen chetnot sija; ya jayute juyong megae na anite sija; ya ti japolo nu y anite sija cumuentos sa matungo güe.
041	MAR	001	035	Ya y egaan güije, cajulo gostaftaf, jojomjomja trabia, ya jumuyong, ya malag y un lugat desierto, ya manaetae güije.
041	MAR	001	036	Ya tinatiye güe as Simon, yan y mangachochongña.
041	MAR	001	037	Ya anae masoda güe, ilegñija nu güiya: Todo umaliligaojao.
041	MAR	001	038	Güiya ilegña nu sija: Nije tafanmalag y otro lugat gui sengsong ni jijot, ya jufansetmon locue güije; sa pot este na matoyo.
041	MAR	001	039	Ya jumalom gui sinagogañija todo Galilea, sesetmon ya jayuyute juyong y anite sija.
041	MAR	001	040	Ya un ategtog mato guiya güiya, tinayuyut güi ya dumimo, ya ilegña: Yaguin malagojao, siña unnagasgasyo.
041	MAR	001	041	Ya si Jesus ninamaase ya jaestira y canaeña, ya japacha, ya ilegña: Malagoyo, ungasgas.
041	MAR	001	042	Ya enseguidas y chetnot y ategtog mapos guiya güiya ya gasgas güe.
041	MAR	001	043	Ya jagosencatga, ya jatago na ujanao,
041	MAR	001	044	Ya ilegña nu güiya: Atan ya chamo sumangangane ni jaye jafa; lao sigueja gui jinanaomo ya unfanue y pale nu jago, ya unofrese ni guinasgasmo ni si Moises manago, para testimonioñija.
041	MAR	001	045	Lao güiya mapos, ya jatutujon munamatungo, yan janagosmamta y checho; pot este, si Jesus ti siña jumalom matungo nu güiya gui siuda; lao sumasagaja gui sumanjiyong gui lugat desierto sija, ya manmato guiya güiya guinin todo y patte sija.
041	MAR	002	001	YA otro biaje güiya jumalom guiya Capernaum, despues di malofan ti megae na jaane sija; ya majungog na gaegue güe gui jalom guma.
041	MAR	002	002	Ya mandaña megae, ya ti manulag, ni gui oriyan y petta; ya jasetmon y sinangan guiya sija.
041	MAR	002	003	Ayo nae manmato guiya güiya manmangongone un paralitico, na macocone ni cuatro.
041	MAR	002	004	Ya anae ti siña manmato guiya güiya pot y linajyan taotao, manajanao y atof anae estaba güe, ya anae munjayan mababa, manatunog y cama anae mapopolo y paralitico.
041	MAR	002	005	Ya anae jalie si Jesus y jinenggueñija, ilegña ni paralitico: Lajijo, y isaomo unmaasie.
041	MAR	002	006	Ya estaba güije manmatatachong palo escriba sija, ya manmanjajaso gui corasonñija, ilegñija:
041	MAR	002	007	Jafa na cumuecuentos este na taotao chatfino contra si Yuus? Jaye siña manasie isao, solo si Yuusja?
041	MAR	002	008	Ya jatungo si Jesus enseguidas gui espirituña na manmanjajaso gui sumanjalomñija, ya ilegña nu sija: Jafa muna injajaso este sija gui corasonmiyo?
041	MAR	002	009	Jafa mas guse taalog y paralitico: Y isaomo unmaasie; pat taalog: Cajulo, chule y camamo, ya unjanao?
041	MAR	002	010	Lao para intingo na y Lajin taotao guaja ninasiñaña gui jilo tano manasie isao (ilegña ni paralitico),
041	MAR	002	011	Jualog nu jago: Cajulo, ya unchule y camamo ya janao falag iyajamyo.
041	MAR	002	012	Ayo nae cajulo güe enseguidas, ya jachule y camaña, ya mapos gui menan todo; enao muna todo ninafanmanman, ya manamalag si Yuus, ilegñija: Taya nae inlie ayo.
041	MAR	002	013	Ya jumanao talo gui oriyan tase, ya todo y linajyan taotao manmato guiya güiya, ya jafanagüe sija.
041	MAR	002	014	Ya anae malofan jalie si Levi, lajin Alfeo, na matatachong gui bancon y tributo sija, ya ilegña nu güiya: Dalalagyo. Ya cajulo ya dinalalag güe.
041	MAR	002	015	Ya susede na estaba güe matachong para uchocho gui lamasa gui guima ayo, ya megae sija na publicano yan manisao sija manmatatachong mañisija locue yan si Jesus, yan y disipoluña sija; sa guaja megae dumadalalag güe.
041	MAR	002	016	Ya y escriba sija gui entalo y Fariseo sija, anae jalie na mañochocho yan y manisao yan y publicano sija, ilegñija ni disipoluña sija: Jafa este na güiya chomocho yan gumiguimen, yan y publicano sija yan y manisao?
041	MAR	002	017	Ya anae jajungog si Jesus, ilegña nu sija: Y manjomlo ti janesesita medico, na y manmalango. Ti matoyo para juagang y manunas, na y manisao sija.
041	MAR	002	018	Ya y disipulon Juan, yan y disipulon Fariseo sija manayunat: ya manmato, ya ilegñija nu güiya: Jafa muna y disipulon Juan yan y disipulon Fariseo sija manayuyunat; ya y disipulumo ti manayuyunat?
041	MAR	002	019	Si Jesus ilegña nu sija: Siña manayunat y mangaegue gui guipot umasagua, yaguin mañisija yan y nobio? Y tiempo nae mañisijaja yan y nobio, ti siña manayunat.
041	MAR	002	020	Lao ufato y jaane sija, na y nobio umanajanao guiya sija; ya ayo sija na jaane nae ufanayunat.
041	MAR	002	021	Taya ni uno lumimendanñañaejon y nuebo na magago gui bijo na bestido; sa ayo y nuebo na limenda ujanao gui bijo, ya mas taelaye y matiteg.
041	MAR	002	022	Ya taya ni uno umasajguane y nuebo na bino gui bijo na boteyan cuero: sa y nuebo na bino uyamag y boteyan cuero sija, ya umachuda y bino, ya y boteyan cuero manmalingo; lao y nuebo na bino, y nuebo na boteyan cuero nae umasajguane.
041	MAR	002	023	Ya manmapos este, malolofan güe gui jalom fangualuan trigo gui sabado na jaane; ya y disipoluña sijas igue di manmanjala ni espiga sija.
041	MAR	002	024	Ya y Fariseo sija, ilegñija: Atanja, jafa na jafatitinas gui sabado na jaane y ti mauleg para umafatinas?
041	MAR	002	025	Ya güiya ilegña nu sija: Taya nae intaetae jafa checho David anae janesesita, ya ñalang yan y mangachongña?
041	MAR	002	026	Jafa taemano jalomña gui guimayuus anae si Abiatar magas na pale, ya jacano y pan ni inefrese, ni ti para macano, na para y pale sija; ya janae locue y mangachongña sija?
041	MAR	002	027	Ylegña talo nu sija: Y sabado pot y taotao na mafatinas: ti y taotao pot y sabado.
041	MAR	002	028	Enaomina y Lajin taotao Señot locue gui sabado.
041	MAR	003	001	YA jumalom talo gui sinagoga; ya guaja güije un taotao na anglo un canaeña.
041	MAR	003	002	Ya sija maaatanja güe cao unajomlo gui sabado na jaane; para umafaaela.
041	MAR	003	003	Ayo nae ilegña ni ayo na taotao y anglo un canaeña: Tojgue julo gui entalo.
041	MAR	003	004	Ya ilegña nu sija: Siña tafatinas mauleg gui sabado na jaane pat taelaye? nalibre y linâlâ pat puno? Lao sija manmamatquiquiloja.
041	MAR	003	005	Ya anae jaatan gui oriya sija yan y linalalo, ninapinite pot y majetog corasoññija, ya ilegña nu y taotao: Estira mona y canaemo. Ya jaestira, ya y canaeña tumalo mauleg parejo yan y otro.
041	MAR	003	006	Ayo nae manmapos y Fariseo sija, ya manaconseja yan y taotao Herodes sija, contra güiya, para umapuno.
041	MAR	003	007	Lao si Jesus sumuja para y tase yan y disipuluña sija; ya madalalag un dangculon linajyan taotao guine Galilea, yan guine Judea,
041	MAR	003	008	Yan guine Jerusalem, yan guine Idumea, yan y otro bandan Jordan, yan guine oriyan Tiro yan Sidon, dangculo na linajyan taotao anae majungog y dangculon finatinasña sija, manmato guiya güiya.
041	MAR	003	009	Ya jasangane y disipoluña sija, na un diquique na batco uninananggaja güe, pot y linajyan taotao para munga güe manachatsaga,
041	MAR	003	010	Sa guaja megae janafanjomlo; ya pot ayo na manpodong gui jiloña, todo y mangaechetnot para umapacha,
041	MAR	003	011	Ya y manáplacha sija na espiritu locue, anae malie güe, manpodong papa gui menaña, ya managang, ilegñija: Jago y Lajin Yuus.
041	MAR	003	012	Lao guiya jagosencatga sija, na chañija munamatutungo güe.
041	MAR	003	013	Ya cajulo gui egso, ya jaagang guiya güiya ayo sija y malagoña, ya sija manmato guiya güiya.
041	MAR	003	014	Ya jaayig y dose, na ufañisijaja, yan para unafanjanao ya ujafanmansetmon;
041	MAR	003	015	Yan ufangaeninasiña para ujayute juyong y anite sija.
041	MAR	003	016	Sija si Simon, ni japolo sobrenaaña si Pedro;
041	MAR	003	017	Yan si Santiago, lajin Sebedeo, yan si Juan chelun Santiago; ni japolo sobrenaañija si Boanerges ni comoqueilegña lalajin julo.
041	MAR	003	018	Yan si Andres, yan si Felipe, yan si Bartolome, yan si Mateo, yan si Tomas yan si Santiago, lajin Alfeo, yan si Tadeo, yan si Simon y Cananeo;
041	MAR	003	019	Yan si Judas Iscariote ni y locue umentrega güe: ya manjalom talo gui guima.
041	MAR	003	020	Ya y linajyan taotao mandaña talo, ya pot este sija ti siña ni ufañochocho pan.
041	MAR	003	021	Ya anae majungog na familiaña sija, manmato para umaguot; sa ilegñija: Esta ti guiya güe.
041	MAR	003	022	Ya y escriba sija ni manmato guine Jerusalem, ilegñija, na guaja güe as Beetsebub, ya pot y prinsipen anite na manyuyute juyong anite sija.
041	MAR	003	023	Lao güiya umagang sija, ya ilegña nu sija pot acomparasion: Jafataemano siña si Satanas jayute juyong si Satanas?
041	MAR	003	024	Yaguin un raeno madibide contra güiyaja, ayo na raeno ti siña sumaga.
041	MAR	003	025	Yaguin un guma madibide contra güiyaja, ayo na guma ti siña sumaga.
041	MAR	003	026	Yaguin si Satanas cajulo contra güiyaja, ya madibide ti siña sumaga: lao gae jinecog.
041	MAR	003	027	Taya ni un taotao siña jumalom gui guima y matatnga na taotao, ya unataelaye y güinajaña sija, yaguin ti jagode finena y matatnga na taotao; ya ayo nae unataelaye y güinajaña.
041	MAR	003	028	Magajet jusangane jamyo, na todo y isao sija ufanmaasie gui lalajin taotao sija, yan y chinatfino contra cuatquieraja sija na chinatfinue.
041	MAR	003	029	Lao jayeja y chumatfino contra y Espiritu Santo, taemaasie ni ngaean; ya peligroña y taejinecog na isao:
041	MAR	003	030	Sa ilegñija, güiya guaja áplacha na espiritu.
041	MAR	003	031	Ya manmato si nanaña, yan y mañeluña, ya manestaba gui sumanjiyong, manmanago na umaagang güe.
041	MAR	003	032	Ya y linajyan taotao estaba manmatatachong gui oriyaña; ya ilegñija nu güiya: Estagüe si nanamo yan y mañelumo gui sumanjiyong na maaliligaojao.
041	MAR	003	033	Ya güiya jaope sija, ilegña: Jaye nanajo yan jaye mañelujo?
041	MAR	003	034	Ya manaatan gui oriya anae manestaba manmatatachong gui oriyaña, ya ilegña: Estagüe y nanajo, yan y mañelujo!
041	MAR	003	035	Sa jayeja y fumatinas y minalago Yuus, güiya chelujo laje, yan chelujo palaoan, yan nanajo.
041	MAR	004	001	YA jatutujon otro biaje mananagüe gui oriyan tase; ya mandaña guiya güiya dangculo na linajyan taotao, enao mina jumalom gui un batco, ya matachong gui tase; ya todo y linajyan taotao manestaba gui jilo tano gui oriyan tase.
041	MAR	004	002	Ya jafanagüe sija megae pot acomparasion, ya ilegña nu sija gui finanagüeña.
041	MAR	004	003	Ecungog: Estagüe y tatanom na jumuyong para ufananom.
041	MAR	004	004	Ya anae manananom, palo mamodong gui oriyan chalan; ya mato y pajaron y aire ya macano.
041	MAR	004	005	Ya y palo mamodong gui jilo acho, anae ti megae na oda; ya enseguidas mandoco, sa ti tadong gui eda.
041	MAR	004	006	Lao anae cajulo y atdao, sinenggue, sa taejaleñija manmalayo.
041	MAR	004	007	Ya y palo mamodong gui entalo tituca sija; ya mandoco y tituca sija, ya chiniguet, ya ti manogcha.
041	MAR	004	008	Ya y palo mamodong gui mauleg na tano, ya manmanogcha, ya mangajulo ya manmegae; ya uno manogcha treinta, y otro sesenta, y otro ciento.
041	MAR	004	009	Ayo nae ilegña nu sija: Y gae talanga para ufanjungog, güiya uecungog.
041	MAR	004	010	Ya anae estaba güe güiyaja, y manestaba gue oriyaña yan y dose, mafaesen güi ni y acomparasion sija.
041	MAR	004	011	Ya ilegña nu sija: Jamyo manmanae y misterion raenon Yuus; lao y mangaegue gui sumanjiyong, pot acomparasion nae umafatinas todo estesija;
041	MAR	004	012	Para y manlilie, jalie ya ti jasiente; ya y manecungog, manmanjungog, lao ti jatungo; sa no sea ufanmabra talo, ya ufanmmaasie ni isaoñija.
041	MAR	004	013	Ya ilegña nu sija: Ti intingo este na acomparasion? Jafa taemano nae, tungonmiyo todo ni acomparasion sija?
041	MAR	004	014	Y tatanom jatanme y finijo.
041	MAR	004	015	Ya este yuje sija y oriyan chalan, anae manmatanme y finijo; lao despues di jajungog, mato si Satanas, enseguidas, ya janajanao y finijo ni matanme gui corasonñija.
041	MAR	004	016	Parejoja locue yan este sija y manmatanme gui jilo acho; anae majungog y finijo, enseguidas maresibe todo ni y minagofñija;
041	MAR	004	017	Lao taya jaleñija, ya ti jadura apmam; sa anae cajulo y triniste, pat y pinetsigue pot y finijo, enseguidas maninefende.
041	MAR	004	018	Ya este yuje sija y manmatanme gui entalo tituca sija; y jumungog y finijo;
041	MAR	004	019	Lao y inadajen este y tano, yan y dinaguen y güinaja sija, yan y minalago ni guaja gui palo güinaja sija, manjalom ya machiguet y finijo ya jumuyong ti manogcha.
041	MAR	004	020	Ya este yuje sija y manmatanme gui mauleg na tano; y jumungog y finijo ya maresibe, ya manmanogcha, ya uno treinta y otro sesenta, y otro siento.
041	MAR	004	021	Ylegña nu sija locue: Esta machule y candet para umapolo gui papa medida, pat gui papa cama? Ya ti para umapolo gui jilo lamasa?
041	MAR	004	022	Sa taya na manaatog, ti umafatanñaejon; ni gae gui secreto ya ti umababa.
041	MAR	004	023	Yaguin guaja gaetalanga para ufanjungog, güiya uecungog.
041	MAR	004	024	Ylegña nu sija locue: Adaje jafa y jiningogmiyo. Y medida anae inmediye sija, ayoja nae infanmamidiye jamyo; ya infanmanae jamyo mas.
041	MAR	004	025	Sa y guaja, umanae: ya y taya, esta y güinajaña, unajanao.
041	MAR	004	026	Ya ilegña: Taegüine y raenon Yuus, yaguin un taotao manyute semiya gui jalom oda;
041	MAR	004	027	Ya maego, ya cajulo gui puenge yan jaane, ya semiya mapta ya doco, ti jatungo jafataemano.
041	MAR	004	028	Sa y tano güiyaja manogcha, finena jagon, enseguidas y espiga, despues y grano bula gui espiga.
041	MAR	004	029	Ya yaguin y tinegcha dumangculo, enseguidas mapolo y sese para mangoco, sa mato y cosecha.
041	MAR	004	030	Ya ilegña: Jafajit nae tanaparejo y raenon Yuus? pat jafa na acomparasion nae taacompara?
041	MAR	004	031	Parejo yan un granon mostasa, ni y anae matanme gui tano, achogja güiya mas diquique gui entalo todo y semiya sija ni y guaja gui jilo y tano.
041	MAR	004	032	Lao anae matanme, doco, ya güiya mas dangculo qui todo na golae, ya manramas ni mandangculo na ramasña; ya pot este y pajaron y aire siña mañaga gui papa y nijongña.
041	MAR	004	033	Yan megae sija na acomparasion parejo yan este sija, jasangane sija finijo, jaftaemano y siña jajungog.
041	MAR	004	034	Ya sin acomparasion ti jasangane sija; lao y disipoluña sija anae mañisijaja janaclaruye todo.
041	MAR	004	035	Ya ilegña nu sija güijija na jaane, anae esta pupuenge: Nije tafanmalofan gui otro banda.
041	MAR	004	036	Ya jadingo y linajyan taotao, ya macone güe mañija, anae gaegue güe sui jalom batco. Ya guaja locue palo diquique na batco mañisija.
041	MAR	004	037	Ya cajulo un dangculon pagyon manglo, ya jinatme ni napo sija y jalom batco, ya ninabula.
041	MAR	004	038	Ya güiya gaegue gui popa na mamaego gui jilo alunan; ya mayajo, ya ilegñija nu güiya: Maestro, taya unadadaje na infanmatae?
041	MAR	004	039	Ya cajulo güe, ya jalalatde y manglo, ya ilegña ni tase: Pacaca famatquilo. Ya bumasta y manglo, ya guaja dangculo na catma.
041	MAR	004	040	Ya ilegña nu sija: Jafa jamyo na gosmanmaañao? Taye jinengguenmiyo trabia?
041	MAR	004	041	Ya mangosmanmaañao, ya ilegñija entre sija: Jaye este, na asta y manglo yan y tase maosgue güe?
041	MAR	005	001	YA manmato gui otro bandan tase gui tano y taotao Gadara sija.
041	MAR	005	002	Ya anae jumuyong güe gui batco, enseguidas umasoda yan un taotao gui naftan sija ni guaja un áplacha na espiritu.
041	MAR	005	003	Ya guaja sagaña gui jalom naftan sija, ya taya siña gumode güe nu y cadenaja:
041	MAR	005	004	Sa megae na biaje nae magode nu y tale sija yan cadena sija, lao y cadena sija esta manmayamag pot guiya; ya y tale sija manmagtos, ya taya siña munamanso güe.
041	MAR	005	005	Ya siempre yan puenge yan jaane, jumajanao ya umaagang gui entalo naftan sija, yan gui jalomtano sija, ya janalalamen güe ni acho sija.
041	MAR	005	006	Ya anae jalie si Jesus gui chago, malago, ya jaadora güe.
041	MAR	005	007	Ya umagang gosdangculo na inagang, ilegña: Para jafayo ni jago, Jesus, Lajin y Gueftaquilo na Yuus? Jufanjula nu jago pot si Yuus na chamoyo munachachatsaga.
041	MAR	005	008	Sa ilegña nu güiya: Juyong güine na taotao, áplacha na espiritu.
041	MAR	005	009	Ya jafaesen: Jaye naanmo? Ya inepe, ilegña: Linajyan naanjo: sa manmegaejam.
041	MAR	005	010	Ya jatayuyut megae, para chaña yiniyite juyong güije na tano.
041	MAR	005	011	Ya gaegue güije, jijot gui jalomtano sija, un dangculo na manadan babue na mañochocho.
041	MAR	005	012	Ya matayuyut güe ni ayo todo sija na anite, ilegñija: Tagojam para y babue sija para infanjalom guiya sija.
041	MAR	005	013	Ya manpinetmite as Jesus. Ya manjuyong ayo sija y manáplacha na espiritu, ya manjalom gui babue sija; ya y manada manmalago papa gui un didog na lugat asta y jalom tase, ya guaja sija dos mit; ya manmatmos gui tase.
041	MAR	005	014	Ya y munafañochocho y babue sija manmalago ya manmañangane gui siuda yan y fangualuan sija. Ya manjanao sija para ujalie jafa ayo y guinin mafatinas.
041	MAR	005	015	Ya manmato gui as Jesus, ya malie y guinin ninachatsaga ni anite, matatachong, ya minagagago, ya jatungo ayo y guaja ni linajyan; ya manmaañao.
041	MAR	005	016	Ya mansinagane ni ayo sija y lumie; jafa taemano matoña ayo y guinin guaja anite, yan y babue sija.
041	MAR	005	017	Ya matutujon matayuyut güe na ujanao gui tanoñija.
041	MAR	005	018	Ya anae jumalom güe gui batco, tinayuyut güe ni ayo y guinin guaja anite, para ujasija.
041	MAR	005	019	Ya si Jesus ti pinetmite, lao ilegña un güiya: Janao falag iyajamyo gui amigumo sija; ya unsangane sija na dangculon güinaja y Señot finatinasña nu jago, yan guaja minaaseña nu jago.
041	MAR	005	020	Ya maposgüe ya jatutujon sumanganñaejon guiya Decapolis na dangculon güinaja y finatinas Jesus nu güiya: ya todo ninafanmanman.
041	MAR	005	021	Ya anae malofan otro biaje si Jesus gui un batco para y otro banda, mandaña guiya güiya un dangculo na linajyan taotao; ya gaegue güe gui oriyan tase.
041	MAR	005	022	Ya mato uno gui prinsipe sija gui sinagoga, y naanña si Jairo; ya anae linie güe, podong gui adengña;
041	MAR	005	023	Ya tinayuyut güe megae, ilegña: Y jagajo cumequematae. Nije ya unpolo y canaemo gui jiloña, para ujomlo, yan ulâlâ.
041	MAR	005	024	Ya jumanao yan Jesus, ya megae na taotao sija madalalag güe, ya machiguet güe.
041	MAR	005	025	Ya un palaoan na numanajuyong jâgâ esta dose años.
041	MAR	005	026	Ya japadese megae medico, ya jagasta todo y güinajaña, ya taya jaaprobecha; lao lumala adid,
041	MAR	005	027	Ya anae jajungog ayosija na cumuentos si Jesus, jumalom gui entalo y taotao sija gui sumantate, ya japacha y magaguña.
041	MAR	005	028	Sa ilegña: Yaguin jupacha y magaguñaja, uguajayo jinemlo.
041	MAR	005	029	Ya enseguidas y menegae y jâgâña umanglo, ya jasiente y tataotaoña na esta jomlo ni ayo na chetnot.
041	MAR	005	030	Ya si Jesus enseguidas jatungo guiya güiyaja, na ninasiña jumuyong guiya güiya, jabira güe guato gui linajyan taotao, ya ilegña: Jaye pumacha y magagujo?
041	MAR	005	031	Ya y disipuluña sija ilegñija nu güiya: Unlie y linayan taotao na machichiguetjao, ya ilegmo: Jaye pumachayo?
041	MAR	005	032	Ya güiya manatan gui oriya para ulie y fumatinas este.
041	MAR	005	033	Lao ayo nae y palaoan maañao ya manlaloalao, jatungo na iyagüiya nae mafatinas, mato ya podong gui menaña, ya jasangane todo ni magajet.
041	MAR	005	034	Ya güiya ilegña: Jagajo, y jinengguemo unninajomlo; janao yan minagof, ya unjomio ni chetnotmo.
041	MAR	005	035	Y tiempo nae cumuecuentos güe, manmato guine y guima y prinsipen sinagoga ya ilegñija: Y jagamo matae: para jafa di unnachachatsaga mas y Maestro?
041	MAR	005	036	Lao si Jesus, anae jajungog este na sinangan, ilegña ni prinsipen sinagoga: Chamo maaañao; jonggueja.
041	MAR	005	037	Ya ti japetmite ni uno na událalag güe, solo si Pedro, yan si Santiago, yan si Juan, chelun Santiago.
041	MAR	005	038	Ya mato gui guima y prinsipen y sinagoga, ya jalie y atboroto yan y manatanges yan y manugung.
041	MAR	005	039	Ya anae jumalom, ilegña nu sija: Jafa na manatborotao jamyo, yan manatanges jamyo? Y patgon na palaoan ti matae, na mamaego.
041	MAR	005	040	Ya mamofea güe. Lao güiya janafanjuyong todo, ya jacone y tata yan y nanan y patgon na palaoan, yan y mangachochongña, ya manjalom anae gaegue y patgon na palaoan.
041	MAR	005	041	Ya jamantiene y canae y patgon palaoan, ya ilegña: Talitha cumi; cumequeilegña: Patgon palaoan, jago jucuentutuse, cajulo.
041	MAR	005	042	Ya enseguidas ayo na patgon palaoan cajulo, ya mamocat; sa sacaña y dose años. Ya enseguidas ninafanmanman ni gosdangculo na namanman.
041	MAR	005	043	Lao güiya jagosencatga sija na taya ujanatungo: ya manago na umanachocho y patgon palaoan.
041	MAR	006	001	YA anae jumanao güije mato gui tanoña; ya y disipuluña sija madalalag güe.
041	MAR	006	002	Ya anae mato y sábado na jaane, jatutujon mamanagüe gui sinagoga; ya megae ni jumungog güe ninafanmanman, ya ilegñija: Mano nae guaja este taotao este sija na güinaja? Yan jafa este na tiningo y esta manae güe? ya jaftaemano este sija na ninámanman ni mafatinas ni canaeña?
041	MAR	006	003	Ada ti este y catpintero, lajin Maria, chelun Santiago, yan si Joses, yan si Juda, yan si Simon? Ada ti manjijita yan y mañeluña famalaoan güine? Ya maninefefende nu güiya.
041	MAR	006	004	Lao si Jesus ilegña nu sija: Taya profeta sin onraña lao y tanoñaja, yan entre y parientesña sija, ya y guimaña.
041	MAR	006	005	Ya ti siña jafatinas güije jafa na námanman, na japolo y canaeña gui jilo palo manmalango sija, ya janajomlo.
041	MAR	006	006	Ya güiya ninámanman ni ti manmanjongguenñija; ya malilicue gui y sengsong sija mananagüe.
041	MAR	006	007	Ya jaagang y dose sija, y jatutujon tumago dos en dos, ya janae ninasiñañija gui jilo manáplacha na espiritu sija;
041	MAR	006	008	Ya jatago sija na chañija fanmañuñule ni jafa para y chalan, na un bastoñija; ni costat, ni pan, ni salape gui betsanñija;
041	MAR	006	009	Lao ufanchenancleta; ya munga manminagago dos na magago.
041	MAR	006	010	Ya ilegña nu sija: Manoja na guma nae manjalom jamyo; fañaga güije, asta gui manjanao jamyo güije na lugat.
041	MAR	006	011	Ya todo ayo sija y ti rumesibe jamyo, ni ti maninecungog jamyo, fanjanao güije, sacude y petbos ni gaegue gui papa adengmiyo para testimonio contra sija. Magajet jusangane jamyo, na mas sungunon na castigon Sodoma, yan Gomora gui jaanin y sentensia, qui ayo na sidua.
041	MAR	006	012	Ya manmapos jasetmon na y taotao sija ufanmañotsot.
041	MAR	006	013	Ya jayute juyong megae na anite sija, ya japapalae laña megae na manmalango sija, ya janafanjomlo.
041	MAR	006	014	Ya jajungog y ray Herodes y faman Jesus (sa afamao y naanña), ya ilegña: Si Juan Bautista cajulo guine y manmatae sija; ya pot este mangaeninasiña na chocho, esta fumatinas nu güiya.
041	MAR	006	015	Palo ilegñija: Si Elias. Y palo ilegñija: Profeta güe, pat uno gui profeta sija.
041	MAR	006	016	Ya anae jajungog si Herodes, ilegña: Este si Juan ni guine judegüeya: güiya cajulo guine y manmatae sija.
041	MAR	006	017	Sa güiyaja si Herodes manago na umamantiene si Juan, ya umapreso gui catset pot si Herodias, asaguan y cheluña as Felipe, sa jacone para asaguaña.
041	MAR	006	018	Sa si Juan ilegña as Herodes: Ti cabales na uncone y asaguan y chelumo.
041	MAR	006	019	Ya pot este si Herodias uninaguaguat contra güiya, ya jadesesao na upuno, lao ti janasiña.
041	MAR	006	020	Sa si Herodes maañao as Juan, jatungo na tunas yan Santos na taotao ya jaguefadaje. Ya anae jajungog, gosbumuebuente gui corasonña; ya jaecungogjao ni minagofña.
041	MAR	006	021	Ya anae mato un jaane na si Herodes gumupot ni mafañaguña, ya mamatinas sena para y prinsipeña sija yan y capitan sija, yan y manmagas sija guiya Galilea;
041	MAR	006	022	Ya jumalom y jagan Herodias, ya bumaela, ya janamagof si Herodes, yan ayo sija y mangachochongña gui lamasa; ya y ray ilegña ni patgon na palaoan: Gagaoyo ni malagomo, ya junaejao.
041	MAR	006	023	Ya manjula: Todo y ungagaoyo, junae asta lamita gui raenoco.
041	MAR	006	024	Ya mapos güe, ya ilegña as nanaña: Jafa jugagao? Si nanaña ilegña: Y ilun Juan Bautista.
041	MAR	006	025	Ayo nae jumalom enseguidas gui ray ya jagagao, ilegña: Malagoyo pago na unnaeyo gui un plato ni ilun Juan Bautista.
041	MAR	006	026	Ya y ray ninagostriste; lao pot y juramentoña, yan ayo sija y mangachongña gui lamasa, ti malago japune.
041	MAR	006	027	Ya enseguidas y ray manago uno gui guatdia, jatago na ujanao ya uchinilie ni iluña. Ya mapos, ya jadegüeya gui jalom catset.
041	MAR	006	028	Ya machule guato y iluña gui un plato, ya manae y patgon palaoan, ya y patgon palaoan janae y nanaña.
041	MAR	006	029	Ya anae majungog ni disipuluña sija, manmato, ya machule y tataotaoña, ya mapolo gui un naftan.
041	MAR	006	030	Ya y apostoles mandaña gui as Jesus, ya masangane güe todo ni chechoñija, yan y finanagüenñija.
041	MAR	006	031	Ya güiya ilegña su sija: Maela jamyo apatte gui un lugat desierto, ya infandescansa didide; sa megae sija manjajanao, yan manmafato, ya manaelugat mañocho.
041	MAR	006	032	Ya manmapos gui un batco gui un lugat desierto apatte.
041	MAR	006	033	Ya y lumie sija na manjanao megae, ya matungo güe; ya manmalalago para ayo megae manmamomocat gui siuda sija, ya manmato antes qui sija, ya mandaña guiya güiya.
041	MAR	006	034	Ya anae jumuyong si Jesus jalie y linajyan taotao ya ninamaase nu sija, sa manparejoja yan y quinilo sija ni taya pastotñija; ya jatutujon fumanagüe megae na güinaja.
041	MAR	006	035	Ya anae estaba pupuenge, y disipuluña sija manmato guiya güiya, ilegñija: Y lugat desierto este, ya esta pupuenge.
041	MAR	006	036	Najanao sija para ufanmalag y campo yan y sengsong sija gui oriya, ya ujafanmamajan pan para sija.
041	MAR	006	037	Lao manope, ilegña nu sija: Nae sija mañija. Ya sija ilegñija nu güiya: Infanjanao ya infanmamajan pan pot dosientos na denario, para innae sija nañija?
041	MAR	006	038	Ya güiya ilegña nu sija: Cuanto na pan guaja jamyo? Janao, ya inlie. Ya anae jatungo sija, ilegñija: Sinco, yan dos na güijan.
041	MAR	006	039	Ya jatago, sija na ujanafanmatachong todos pot mangachong gui jilo y manbetde na chaguan.
041	MAR	006	040	Ya manmatachong pot mangachong, siento yan siento, yan sincuenta yan sincuenta.
041	MAR	006	041	Ya jachule y sinco na pan yan y dos na güijan, ya manatan julo gui langet, ya jabendise, ya jaipe y pan sija; ya janae y disipuluña sija para ujaplanta gui sanmenañija; ya y dos na güiyan manmapatte todos.
041	MAR	006	042	Ya mañocho todos, ya manjaspog.
041	MAR	006	043	Ya jajatsa y pedaso sija dose na canastra manbula; yan pedaso y güijan sija locue.
041	MAR	006	044	Ya ayo sija y mañocho ni pan, sinco mit na lalaje sija.
041	MAR	006	045	Ya enseguidas jaapura y disipuluña sija na ufangajulo gui batco, ya ufanjanao gui menaña gui otro banda guiya Betsaida, mientras janajanao y linajyan taotao.
041	MAR	006	046	Ya despues, anae munjayan janajanao sija, mapos malag y egso para ufanaetae.
041	MAR	006	047	Ya anae esta pupuenge, y batco estaba gui talo gui tase, ya güiyaja namaesa gui tano.
041	MAR	006	048	Ya jalie sija na manmachochocho mapot manmamómogsae, sa y manglo contrario para sija; ya jijot gui mina cuatro na guatdia gui puenge, mato güe guiya sija, mamómocat gui jilo tase; ya malago na ufalofan gui oriyañija.
041	MAR	006	049	Ya anae malie nu sija, na mamómocat gui jilo tase, jinasoñija na pantasma, ya managang;
041	MAR	006	050	Sa todos lumie güe, ya ninafañatsaga. Lao enseguidas jacuentuse sija, ya ilegña nu sija: Angoco jamyo, guajoyo; chamiyo fanmaaañao.
041	MAR	006	051	Ya cajulo guiya sija gui batco, ya y manglo mapos: ya sija ninafangosmanman;
041	MAR	006	052	Sa sija ti jatungo y milagron y pan sija; sa y corasonñija estaba mangosmajetog.
041	MAR	006	053	Ya anae manmalofan para y otro banda, manmato gui tano Genesaret, ya manmalag y puetto.
041	MAR	006	054	Ya anae manjuyong sija gui batco, enseguidas matungo güe.
041	MAR	006	055	Ya manmalago gui oriyan todo ayo na tano, ya matutujon mañule gui todo y patte, manmalango sija gui cama, mano nae majungog na estaba güije.
041	MAR	006	056	Ya manuja nae jumalom, songsong, pat suida, pat fangualuan, mapolo papa y malango sija gui chalan, y matayuyut güe na upacha y canton y magaguña, ya todo ayo sija y japacha, manjomlo.
041	MAR	007	001	YA mandaña guiya güiya y Fariseo sija, yan palo gui escriba sija ni manmato guine Jerusalem,
041	MAR	007	002	Ya malie palo gui disipuluña na mañochocho pan yan áplacha na canae, ni comequeilegña na pot ti jafagase.
041	MAR	007	003	Sa y Fariseo sija, yan toda y Judio sija, jaadadaje y tradision manamco sija, yaguin megae nae ti jafagase y canaeñija, ti ufañocho.
041	MAR	007	004	Ya anae manmato guine y metcado, yaguin ti jafagase sija, ti ufañocho; yan megae sija na güinaja rinesibeñija para ujaadaje, parejoja yan mafagase y copa sija, yan y jara sija, yan y bason coble sija.
041	MAR	007	005	Ya mafaesen ni Fariseo sija yan y escriba sija: Jafa y disipulumo sija na ti manmamómocat taemano y tradision manamco sija; mañochochoja pan yan aplacha y canaeñija?
041	MAR	007	006	Ya ilegña nu sija: Hipocrita jamyo; mauleg sinanganña si Isaias, ni y esta matugue: Este sija na taotao y labiosñija nae maonrayo, lao y corasonñija chago guiya guajo.
041	MAR	007	007	Lao taebale jaadorayo, manmamananagüe ni finanagüe ni tinago taotao sija.
041	MAR	007	008	Sa inpelo jamyo y tinago Yuus, ya mantietiene fitme y tradision taotao sija: (ni y mafagase y jara sija, yan y copa sija, yan infatinas megae sija na güinaja parejo yan este.)
041	MAR	007	009	Ya ilegña nu sija: Magajet jamyo yumute y tinago Yuus para inadaje y tradisionmiyo.
041	MAR	007	010	Sa si Moises ilegña: Onra si tatamo yan si nanamo; ya y mumatdise y tata pat y nana, seguro na umatae.
041	MAR	007	011	Lao jamyo ilegmiyo: Yaguin y taotao ilegña ni tataña pat nanaña: Y Cotban (cumequeilegña y ninae) na jago umaprobecha pot guajo, güiya sumaga libre.
041	MAR	007	012	Ya inpelo güe na ufatinas taya para si tataña pat si nanaña;
041	MAR	007	013	Inrechasa y sinangan Yuus ni ninaenmiyo na tradision; yan megae sija na güinaja finatinasmiyo parejo yan este.
041	MAR	007	014	Ya jaagang talo guiya güiya todo y linajyan taotao ya ilegña: Ecungog jamyo todos, ya intingo.
041	MAR	007	015	Taya gui sumanjiyong gui taotao ni y janajalom, siña numataelaye, lao y janajujuyong gui jinalomña, ayo sija munatataelaye y taotao
041	MAR	007	016	(Yaguin guaja gaetalanga para ufanjungog, uecungog)
041	MAR	007	017	Ya anae jumalom gui guima, jadingo y linajyan taotao, y disipuluña sija mafaesen güe ni acomparasion.
041	MAR	007	018	Ya ilegña nu sija: Taegüenaja jamyo locue manaetiningo? Ti intingo na todo y guine jiyong ni jumajalom y taotao ti siña ninataelaye?
041	MAR	007	019	Sa ti jumajalom gui corasonña na y tiyanña ya malolofan gui secreto; taegüenao janagasgas todo y nengcano.
041	MAR	007	020	Yan ilegña: Y jumujuyong gui taotao, ayo munatataelaye y taotao.
041	MAR	007	021	Sa y gui jinalomña gui corason y taotao sija nae, manjujuyong y manaelaye na jinaso sija, y manadulterio, y manábale yan y manpegno,
041	MAR	007	022	Y mañaque sija, y manlatga, y manaelaye, y dinague, y inábale, y taelaye na atadog, y chinatfino contra si Yuus, y sobetbio, y bababa:
041	MAR	007	023	Todo este sija na tinaelaye, manguine jalom ya janatataelaye y taotao.
041	MAR	007	024	Ya cajulo güije, mapos para y oriyan Tiro yan Sidon; ya jumalom gui guima, malagoña na taya utiningo; lao ti siña unatog.
041	MAR	007	025	Sa jajungog masasangan güe un palaoan na y diquique na jagaña, guaja un áplacha na espiritu, mato ya jatomba güe gui adengña:
041	MAR	007	026	Ya y palaoan Griega, gui tano Sirofenisa, y tinayuyut güe na uyute juyong gui jagaña y anite.
041	MAR	007	027	Lao ilegña nu guiya: Polo finena ya ufanjaspog y famaguon sija; sa ti mauleg machule y pan y famaguon, ya ufanmayotte y galago sija.
041	MAR	007	028	Ya manope y palaoan, ilegña: Junggan, Señot; lao y galago sija, gui papa lamasa, jacacanoja y andesmoronan y famaguon sija.
041	MAR	007	029	Ayo nae ilegña ni palaoan: Pot este na sinangan, janao y anite jumanao gui jagamo.
041	MAR	007	030	Ya anae jumanao para iyasija, jasoda na y jagaña umaason gui jilo cama, ya y anite esta jumanao.
041	MAR	007	031	Ya tumalo jumanao gui oriyan Tiro yan malofan guiya Sidon, ya mato gui tasen Galilea; ya malofan gui entalo y oriyan Decapolis.
041	MAR	007	032	Ya maconie güe un tanga ya udo, ya matayuyut güe na upolo y canaeña gui jiloña.
041	MAR	007	033	Ya janasajnge güe gui linajyan taotao, ya japolo y calolotña gui talangan y tanga, ya tumola ya japacha y jilaña;
041	MAR	007	034	Ya jaatan julo y langet sumospiros, ya ilegña: Efatha, cumequeilegña, mababa!
041	MAR	007	035	Ya mababa y talangaña; ya mapula y gumogode y jilaña, ya cumuentos mauleg.
041	MAR	007	036	Ya jaencatga sija, na chañija sumangangane ni jaye; lao mientras mas jaencatga, mas manamamto;
041	MAR	007	037	Ya ninafangosmanman, ilegñija: Mauleg finatinasña todo: janafanmanjungog y mananga, ya y manudo janafanguentos.
041	MAR	008	001	AYO sija na jaane, anae guaja talo un dangculon linajyan taotao ya taya jafa nañija, si Jesus jaagang y disipuluña sija, ya ilegña nu sija:
041	MAR	008	002	Maase yo ni linajyan taotao sa esta tres jaane na manjame; ya taya jafa nañija.
041	MAR	008	003	Yaguin junafanjanao sin mañocho para iyasija, ufanlalango gui chalan; sa palo guiya sija manmato guine y chago.
041	MAR	008	004	Ya y disipuluña sija, maope güe: Guine mano nae siña manafanjaspog este taotao sija pan, güine gui desierto?
041	MAR	008	005	Guiya jafaesen sija: Cuanto na pan guaja jamyo? Ylegñija, siete.
041	MAR	008	006	Ayo nae jatago y linajyan taotao na ufanason gui jilo oda; ya jachule y siete na pan, ya janae Yuus maase ya jaipe, ya janae y disipuluña sija para ujaplanta gui menanñija; ya sija japlanta gui menan y linajyan taotao.
041	MAR	008	007	Yan guaja locue palo mandiquique na güijan sija; ya anae jabendise, jatago na ujaplanta locue gui menanñija.
041	MAR	008	008	Pues mañocho, ya manjaspog; ya majatsa y pidaso sija ni sebbla, siete canastra.
041	MAR	008	009	Ya y mañocho sija, buente cuatro mit; ya jadespide.
041	MAR	008	010	Ya enseguidas jumalom gui batco yan y disipuluña sija, ya manmato gui oriyan Dalmanuta.
041	MAR	008	011	Ya manmato y Fariseo sija, ya matutujon manafaesen yan güiya, manmanaliligao guiya güiya un señat guine y langet, matietienta güe.
041	MAR	008	012	Ya sumospiros gostadong gui espirituña, ya ilegña: Jafa na mangagagao señat este na generasion? Magajet jusangane jamyo, na ti umanae señat este na generasion.
041	MAR	008	013	Ya jadingo sija, ya jumalom talo gui batco, ya mapos para y otro banda.
041	MAR	008	014	Ya manmalefa ti manmañule pan, ya taya na unoja na pan gui batco.
041	MAR	008	015	Ya jaencatga sija, ilegña: Atan, adaje jamyo ni lebaduran y Fariseo sija, yan y lebaduran Herodes.
041	MAR	008	016	Ya manafaesen gui entalo sija, ilegña: Pot y taya panta.
041	MAR	008	017	Ya anae jatungo si Jesus ilegña nu sija: Jafa manafaesen gui entalomiyo pot y taya panmiyo? Ti injaso ni ti intingo? Majejetogja trabia y corasonmiyo?
041	MAR	008	018	Guaja atadogmiyo, lao ti manmanlilie jamyo? Guaja talanganmiyo, ya ti manmanjujungogja jamyo? Ya ti injajasoja?
041	MAR	008	019	Anae juipe y sinco na pan sija entalo y sinco mit, cuanto na canastra injatsa bula ni pidaso sija ni sebbla? Ylegñija: Dose.
041	MAR	008	020	Ya anae y siete na pan sija entalo y cuatro mit, cuanto na canastra injatsa bula ni pidaso sija ni sebbla? Ylegñija: Siete.
041	MAR	008	021	Güiya ilegña nu sija: Ti intingo asta pago?
041	MAR	008	022	Ya mato guiya Betsaida; ya maconie güe guato un bachet, ya matayuyut güe na upacha güe.
041	MAR	008	023	Ayo nae jamantiene y canae y bachet, ya jacone asta y jiyong y siuda; ya anae jatolae y atadogña, japolo y canaeña gui jiloña, ya jafaesen: Unlie jafa?
041	MAR	008	024	Ya güiya manatan ya, ilegña: Julie taotao sija; lao julie sija calang trongconjayo na manmamómocat.
041	MAR	008	025	Entonses japolo ya canaeña talo gui atadogña ya jaguefatan; ya jomlo, ya manlie claro todo.
041	MAR	008	026	Ya jatago para iyasija, ilegña: Chamo jumajalom gui sengsong (ni usangane jaye gui siuda).
041	MAR	008	027	Ya mapos si Jesus yan y disipuluña sija gui sensong sija y Cesarean Felipe: ya y chalan jafaesen y disipuluña sija, ilegña nu sija: Jaye ilegñija y taotao sija nu guajo?
041	MAR	008	028	Ya sija masangane güe, ilegñija: Si Juan Bautista; y palo ilegñija: Si Elias; y palo ilegñija: Uno gui profeta sija.
041	MAR	008	029	Ayo nae jafaesen sija: Ya jamyo, jaye ilegmiyo nu guajo? Inepe as Pedro ilegña: Jago si Cristo jao.
041	MAR	008	030	Ya jaencatga sija na chañija sumangangane ni jaye pot güiya.
041	MAR	008	031	Ya jatutujon fumanagüe sija na y Lajin taotao janesesita upadese megae, ya umarechasa ni manamco sija, yan y prinsipen y mamale sija, yan y escriba sija, ya umapuno; ya ucajulo talo gui mina tres na jaane.
041	MAR	008	032	Ya claroja nae jasangan este na sinangan. Ayo nae si Pedro quinene güe, ya tinitujon güe rineprende.
041	MAR	008	033	Lao anae jabira güe, ya jaatan y disipuluña sija, jalalatde si Pedro ilegña: Suja guiya guajo, Satanas; sa ti unadadaje y güinaja sija ni para si Yuus, na y güinajan taotao sija.
041	MAR	008	034	Ya jaagang y linajyan taotao yan y disipuluña sija, ya ilegña nu sija; Jaye y malago tumatiye yo, upune maesa güe, ya uchule y quiluusña ya udalalagyo.
041	MAR	008	035	Sa y malago sumatba y linâlâña, ufinalingaeguan; lao y finalingaeguan ni linâlâña pot guajo, yan y ibangelio, este usatba y linâlâña.
041	MAR	008	036	Sa, jafa uaprobecha y taotao, yaguin jagana todo y tano, ya finalingaeguan ni linâlâña?
041	MAR	008	037	Pat jafa na apas ufannae y taotao pot y linâlâña?
041	MAR	008	038	Sa y mamajlao nu guajo yan y sinaganjo, gui sanmenan este y generasion ábale yan gaeisao, unimamajlaogüe locue ni Lajin taotao y tiempo nae mato gui minalag y Tataña, yan y mañantos na angjetña sija.
041	MAR	009	001	YA ilegña nu sija: Magajet jusangane jamyo, na guaja palo sija ni mangaegue güine na ti ujaguaeya finatae, asta que jalie y raenon Yuus na mato yan ninasiña.
041	MAR	009	002	Anae esta malofan y sais na jaane, si Jesus jacone si Pedro, yan si Santiago, yan si Juan, janafañajnge sijaja gui un taquilo na ogso; ya jaago güe gui menanñija.
041	MAR	009	003	Ya y magaguña manmañila, gosapaca calang niebe, taya ni un fafagas gui tano siña munaapaca taegüine.
041	MAR	009	004	Ya manalie na mato guiya güiya si Elias yan Moises, na manguecuentos yan si Jesus.
041	MAR	009	005	Ayo nae manope si Pedro, ilegña as Jesus: Maestro mauleg utafañagajit güine, ya tafanmamatinas tres tabetnáculo; para jago y uno, para si Moises y otro, yan para si Elias y otro.
041	MAR	009	006	Si ti jatungo jafa usangan, sa estaba mangosmaañao.
041	MAR	009	007	Ya mato un mapagajes y manjineme sija, ya un inagang gui mapagajes, ilegña: Este y güinaeyaco na Lajijo, jingog güe.
041	MAR	009	008	Ya derepente jaatan gui oriyañija, ti manmanlie ni jaye, na si Jesusja yan sija.
041	MAR	009	009	Ya anae manunog sija guine y egso, jaencatga sija na chañija sumangangane ni jaye ni liniiñija, asta que y Lajin taotao esta cajulo guine entalo y manmatae.
041	MAR	009	010	Ya sija jaadaje ayo na sinangan guiya sijaja, manafaesen gui entaloñija: Jafa ayo y cajulo guine entalo y manmatae cumequeilegña.
041	MAR	009	011	Ya mafaesen güe, ilegñija: Y escriba sija ilegñija, si Elias nesesita ufato finenana.
041	MAR	009	012	Güiya manope ilegña nu sija: Si Elias magajet nesesita ufato finenana, ya jafatinas talo todo y güinaja: Jafa esta matugue gui Lajin taotao na upadese megae ya manataya guaelayeña?
041	MAR	009	013	Lao jusangane jamyo na si Elias esta mato ya esta mafatinas guiya güiya todo y malagoñija, taegüine esta matugue nu güiya.
041	MAR	009	014	Ya anae mato gui disipuluña sija, jalie un dangculon linajyan taotao gui oriyañija, yan y escriba sija ni manafaesen yan sija.
041	MAR	009	015	Ya enseguidas todo y linajyan taotao, anae malie güe, ninafangosmanman, ya manmalago guato guiya güiya ya masaluda güe.
041	MAR	009	016	Ya jafaesen sija, ilegña! Jafana manafaesen jamyo yan sija?
041	MAR	009	017	Ya manope uno gui linajyan taotao, ilegña: Maestro juconie jao mague na lajijo, na guaja un espiritun udo;
041	MAR	009	018	Ya manoja nae quinene güe, japedadasos; ya bóboan, ya janachechegcheg y nifenña, ya ninayafae; ya jusangane y disipulumo sija, na ujayute juyong, lao ti manasiña.
041	MAR	009	019	Manope güe, ilegña nu sija: O generasion ni ti manjonggue! asta ngaean nae utafanjijitaja? asta ngaean nae jususungonja jamyo? maelayofan mague.
041	MAR	009	020	Ya maconie guato guiya güiya; ya anae jalie, enseguidas y espiritu manlálaolao güe; ya güiya podong gui jilo oda gumagalileg ya bóboan.
041	MAR	009	021	Ya jafaesen y tataña; cuanto tiempo esta desde qui mato este guiya güiya? Güiya ilegña: Desde qui diquique:
041	MAR	009	022	Ya megae na biaje nae yinite gui jalom guafe, yan y jalom janom para upinino; lao yaguin siña jao ayudajam, gaemaase nu jame.
041	MAR	009	023	Si Jesus, ilegña nu güiya: Yaguin siña jao, todo siña para y manjonggue.
041	MAR	009	024	Enseguidas y tatan y patgon, jaagang yan y lagoña, ya elegña: Jujonggue; ayuda y taejinenggueco.
041	MAR	009	025	Ya anae si Jesus jalie na manmalalago y linajyan taotao, jalalatde y áplacha na espiritu, ilegña: Espiritun udo yan tanga, guajo jao tumago, juyong guiya güiya, ya chamo jumajalom talo guiya güiya.
041	MAR	009	026	Ayo nae y espiritu umagang, ya manlalaolao güe megae, ya jumuyong; ya güiya sumaga calang matae, enaomina megae ilegñija, na esta matae.
041	MAR	009	027	Lao si Jesus jamantiene canaeña, ya jinatsa güe; ya cajulo.
041	MAR	009	028	Ya anae jumalom güe gui jalom guma, y disipuluña sija mafaesen güe en secreto, ilegñija: Jafajam na ti innasiña yumute juyong?
041	MAR	009	029	Ya ilegña nu sija: Este na rasan anite sija, taya siña munajanao, na y tinayuyut.
041	MAR	009	030	Ya manmapos güije, manmalofan inanaco Galilea; ya ti malago na guaja utiningo güe.
041	MAR	009	031	Sa jafanagüe y disipuluña sija ya ilegña nu sija: Y Lajin taotao umaentrega gui canae taotao sija, ya umapuno; lao yaguin este matae, ucajulo talo despues di tres na jaane.
041	MAR	009	032	Lao sija ti jatungo este na sinangan, ya manmaañao na ujafaesen güe.
041	MAR	009	033	Ya mato guiya Capernaum; ya anae mato gui guima, jafaesen sija: Jafa jamyo na manafaesen entalomiyoja gui chalan?
041	MAR	009	034	Lao sija manmamatquiquiloja; sa guine manafaesen gui chalan uno y otro, jaye guiya sija udangculo.
041	MAR	009	035	Ayo nae manmatachong, ya jaagang y dose ya ilegña nu sija: Y malago fuminenana, uuttimon gui tododos, yan utentagon tododos.
041	MAR	009	036	Ya jacone un patgon, ya japolo gui entaloñija; ya jajogüe gui canaeña, ya ilegña nu sija:
041	MAR	009	037	Y rumesibe pot y naanjo uno ni manaegüine na famaguon, jaresibe yo, ya y rumesibe yo, ti guajo jaresibe, na y tumago yo.
041	MAR	009	038	Si Juan, ilegña nu güiya: Maestro, inlie uno na manyute juyong anite sija pot y naanmo, ya inchema, sa ti jadadalalagjit.
041	MAR	009	039	Ya si Jesus ilegña: Chamiyo chumochoma; sa ni uno ni fumatinas milagro pot y naanjo, siña gusisija jasangan taelaye guiya guajo.
041	MAR	009	040	Sa ayo y ti contra jita, manjijitaja.
041	MAR	009	041	Sa jayeja y numae jamyo un copan janom, sa iyon Cristo jamyo, magajet jusangane jamyo, na sen ti ufalingo y apasña.
041	MAR	009	042	Ya jayeja y ninaquepodong uno guine sija gui mandiquique ni jumonggue yo; mauleg para güiya, umagode gui agagaña un acho atutong, ya umayute gui jalom tase.
041	MAR	009	043	Lao yaguin y canaemo ninaquepodong jao, utut; maulegña na unjalom gui linâlâ mangco, qui uguaja dos canaemo, ya unjanao para sasalaguan, y guafe ni ti siña mapuno.
041	MAR	009	044	(Anae y iloñija ti ufanmatae; ya y guafe taejinecog nae umapuno.)
041	MAR	009	045	Ya yaguin y adengmo ninaquepodong jao, utut: maulegña na unjalom gui linâlâ cojo, qui uguaja dos adengmo ya unyenite para sasalaguan;
041	MAR	009	046	(Anae y iloñija ti ufanmatae, ya y guafe taejinecog nae umapuno.)
041	MAR	009	047	Ya yaguin y atadogmo ninaquepodong jao, lagnos; maulegña na unjalom gui raenon Yuus, yan un atadogja, qui uguaja dos atadogmo ya unyenite para sasalaguan.
041	MAR	009	048	(Anae y iloñija ti ufanmatae, ya y guafe taejinecog na umapuno.)
041	MAR	009	049	Sa todos ufanmaasne yan guafe; (ya todo y inefrese ufanmaasne yan asiga).
041	MAR	009	050	Mauleg y asiga; lao yaguin y asiga malingo y maasenña, jaftaemano numamaasen? Guaja asiganmiyo guiya jamyoja; yan guaja pas gui entalomiyo.
041	MAR	010	001	YA cajulo güije, mato qui oriyan Judea, gui otro bandan Jordan; ya manalo y linajyan taotao mandaña guiya güiya; ya jatalo fumanagüe, taegüije, y costumbreña.
041	MAR	010	002	Ya manmato y Fariseo sija guiya güiya, ya mafaesen güe cao tunas y laje uyute y asaguaña? matietienta güe.
041	MAR	010	003	Lao güiya manope, ilegña nu sija: Jafa mantinago jamyo as Moises?
041	MAR	010	004	Ya sija ilegñija: Si Moises japetmite na umatugue papet inapattan umasagua ya uyute.
041	MAR	010	005	Ya si Jesus manope, ilegña nu sija: Pot y majetog corasonmiyo na mantiniguie jamyo ni este na tinago.
041	MAR	010	006	Lao desde tutujon y jiniyong, Laje yan palaoan fumatinas sija Yuus.
041	MAR	010	007	Pot este na rason y laje udingo si tataña yan si nanaña, ya udaña yan y asaguaña.
041	MAR	010	008	Ya y este y dos, umana unoja na catne; ya esta ti udos mas, na unoja na catne.
041	MAR	010	009	Jafaja si Yuus munadaña, y taotao ti unadesapatta.
041	MAR	010	010	Ya y jalom guma, y disipulo sija mafaesen güe talo ni ayoja.
041	MAR	010	011	Ya ilegña nu sija: Jayeja y yumute y asaguaña, ya umasagua yan otro, jafatinas y adulterio contra y palaoan.
041	MAR	010	012	Ya yaguin y palaoan yumute y asaguaña, ya umasagua yan otro, jafatinas adulterio.
041	MAR	010	013	Ya machulie guato guiya güiya diquique na famaguon para upacha: ya y disipulo sija jalalatde ayo sija.
041	MAR	010	014	Ya anae jalie si Jesus, sen ti ninamagof ya ilegña nu sija: Polo y diquique na famaguon ya ufanmamaela guiya guajo; chamiyo chumochoma; sa iyon este sija y raenon Yuus.
041	MAR	010	015	Magajet jusangane jamyo, na y ti rumesibe y raenon Yuus calang un patgon, ti ujalom gui jalom ayo.
041	MAR	010	016	Ya jajogüe sija ya japolo y canaeña gui jiloñija, ya jabendise sija.
041	MAR	010	017	Ya anae jumanao gui chalan, mato uno malalago ya dinimuye güe gui menaña ya finaesen güe: Mauleg na Maestro, jafa jufatinas para juereda y taejinecog na linâlâ?
041	MAR	010	018	Si Jesus ilegña nu güiya: Jafa na ilegmo nu guajo mauleg? Taya mauleg, na unoja, si Yuus.
041	MAR	010	019	Untungo y tinago sija: Chamofamumuno; chamo fumatinas adulterio; chamo fañañaque; chamo sumanganñaejon y ti magajet na testimonio; chamo chumu y ti iyomo; onra si tatamo yan si nanamo.
041	MAR	010	020	Güiya manope ilegña: Maestro, todo este juadadaje desde nae patgonyo.
041	MAR	010	021	Ayo nae matan güe as Jesus, güinaeya güe, ya ilegña nu güiya: Fatta jao uno: Janao ya ufajan todo y güinajamo, ya unnae y mamobble sija, ya uguaja güinajamo gui langet: ya maela, ya undalalag yo.
041	MAR	010	022	Lao güiya ninamatolaeca y mataña ni este na sinangan ya mapos ninatriste; sa guaja megae güinajaña.
041	MAR	010	023	Ayo nae si Jesus manatan gui oriya, ya ilegña ni disipuluña sija: Na minapot manjalom gui raenon Yuus ayo sija y mangaegüinaja!
041	MAR	010	024	Ya y disipulo sija ninafanmanman ni sinanganña: Lao si Jesus manope ilegña talo: Famaguon, na minapot manjalom, gui raenon Yuus y umangongoco sija gui güinaja!
041	MAR	010	025	Mas guse malofan un cameyo gui matan un jaguja, qui y gaegüinaja ujalom gui raenon Yuus.
041	MAR	010	026	Ya sija ninagos fanmanmanman, ya ilegñija nu güiya: Ayo nae, jaye siña satbo?
041	MAR	010	027	Ayo nae si Jesus jaatan sija, ya ilegña: Para y taotao sija, este ti siña, lao para si Yuus ti taegüine; sa para si Yuus todo ninasiña.
041	MAR	010	028	Ayonae si Pedro jatutujon ilegña nu güiya: Estagüejamja na indingo todo, ya indadalalagjao.
041	MAR	010	029	Inepe as Jesus ilegña. Magajet jusanganejao: Taya ni un taotao ni y dumingo gumaña, pat mañeluña lalaje, pat mañeluña famalaoan, pat nanaña, pat tataña, pat famaguonña, pat fangualuaña, pot guajo, yan y ibangelio;
041	MAR	010	030	Na ti uresibe pagoja sienbiaje: guma sija, yan mañeluña lalaje, yan mañeluña famalaoan, yan nanaña, yan famaguonña, yan fangualuan sija, yan umapetsigue; ya y mámamaela na siglo, taejinecog na linâlâ.
041	MAR	010	031	Lao megae na manfinenana, ufanuttimo, ya y manuttimo, ufanfinenana.
041	MAR	010	032	Ya anae mangaegue gui chalan, mangajulo guiya Jerusalem; ya si Jesus malag y menañija; ya ninafanmanman: ya y dumadalalag mangosmaañao. Ya jacone talo y dose, ya jatutujon sumangane sija jafa ususede güe.
041	MAR	010	033	Ylegña: Estagüejit na mangajulo guiya Jerusalem, ya y Lajin taotao umaentrega gui magas mamale, yan y escriba sija, ya umasentensia para umapuno, ya umaentrega gui Gentiles.
041	MAR	010	034	Ya umamofea, yan umatolae, yan umasaulag, yan umapuno; ya y despues di tres na jaane ucajulo talo.
041	MAR	010	035	Ya si Santiago yan si Juan, lalajin Sebedeo, manmato jijot guiya güiya ya ilegñija nu güiya: Maestro, manmalagojam na unfatinas guiyajame jafa y malagomame.
041	MAR	010	036	Ya ilegña nu sija: Jafa malagonmiyo na jufatinas guiya jamyo?
041	MAR	010	037	Ilegñija nu güiya: Nafanmatachongjam, y uno gui agapamo, ya y otro gui acagüemo, gui minalagmo.
041	MAR	010	038	Si Jesus ilegña nu sija: Ti intingo jafa ingagagao. Siña jamyo manguimen gui copa anae gumiguimenyo? yan infanmatagpange ni y matagpangeco?
041	MAR	010	039	Ya ilegñija nu güiya: Mansiñajam. Ayonae ilegña si Jesus nu sija: infanguimen gui copa anae gumiguimenyo, yan infanmatagpange ni y ma tagpangeco;
041	MAR	010	040	Lao y infanmatachong gui agapajo, yan y acagüeco; ti guajo jufannae; lao para ayo sija ufanmanae y manmapreparaye.
041	MAR	010	041	Ya anae majungog este ni y dies, ninafanlalalo as Santiago yan Juan.
041	MAR	010	042	Lao maninagang as Jesus ya ilegña nu sija: Intingo na ayo y manmanafanmagas gui Gentiles, jafatinas minagas gui jiloñija; ya y manmagas, jafatinas ninasiña gui jiloñija.
041	MAR	010	043	Lao ti utaegüenao guiya jamyo; sa jaye y malago dumangculo guiya jamyo; güiya ufañeñetbe.
041	MAR	010	044	Ya jaye guiya jamyo y malago mumagas; utentago para todo.
041	MAR	010	045	Sa magajet ni y Lajin taotao ti mato para umasetbe, lao para ufañetbe, ya para ufannae y jaaniña ni un rescate para unafanlibre megae.
041	MAR	010	046	Ya manmato Jerico. Ya anae manjanao gui Jerico, yan y disipuluña yan un dangculon linajyan taotao, si Bartimeo lajin Timeo, na bachet, matatachong gui oriyan chalan, ya umegagao.
041	MAR	010	047	Ya anae jajungog na si Jesus Nasareno, jatutujon umagang ilegña: Jesus, Lajin David, gaease nu guajo.
041	MAR	010	048	Ya megae mumomye para ufamatquilo: lao mas umagang gosagang: Jago ni y Lajin David, gaease nu guajo.
041	MAR	010	049	Ya si Jesus tumojgüe ya ilegña: Agang güe. Ya maagang y bachet ilegñija nu güiya: Magofjao; cajulo sa inaagangjao.
041	MAR	010	050	Ya janasuja y capaña, y cajulo, ya malag as Jesus.
041	MAR	010	051	Ya si Jesus manopegüe ya ilegña: Jafa malagomo jufatinas guiya jago? Y bachet ilegña nu güiya: Raboni, nafanliiyo.
041	MAR	010	052	Si Jesus ilegña: Janao, y jinengguemo munajomlojao. Ya enseguidas manlie, ya jadalalag si Jesus gui jinanaoña.
041	MAR	011	001	YA anae esta manjijijot Jerusalem, yan Betfage, yan Betania, gui egso Olibo, jatago dos gui disipuluña,
041	MAR	011	002	Ya ilegña nu sija: Janao fanmalag y sengsong gui menanmiyo: ya enseguidas qui manjalom jamyo, inseda un patgon bulico, na magogode, na taya nae matachonge; pila ya inquene mague.
041	MAR	011	003	Ya yanguin jaye na taotao umalog nu jamyo; Jafa na infatinas este? Sangane: Señot janesesita: ya enseguidas umanajanao mague.
041	MAR	011	004	Ya manmapos, ya masoda nu patgon bulico gui caye na magogode gui jiyong potta ya mapula güe.
041	MAR	011	005	Ya palo ni y mangaegue güije ilegñija nu sija: Jafa na inpila enao y patgon bulico?
041	MAR	011	006	Ya masangane jaftaemano y mansinangane as Jesus: ya japolo na ufanjanao.
041	MAR	011	007	Ya macone guato y patgon bulico gui as Jesus, ya japolo magagoñija güi jiloña ya maudae si Jesus.
041	MAR	011	008	Ya megae jajuto magagoñija gui chalan: yan palo y ramas jayo na manmanuutot gui fangualuan.
041	MAR	011	009	Ya ayo sija y manmofona gui menaña, yan y madalalag gui tatteña, manaagang ilegñija: Hosana; Bendito ayo y mato pot y naan y Señot:
041	MAR	011	010	Bendito y raeno na mamamaela, y raenon y tatata as David, Hosana guiyajululu.
041	MAR	011	011	Ya si Jesus jumalom Jerusalem, ya jumalom gui templo; ya anae munjayan jalie todo y güinaja, ya y pupuenge, mapos yan y dose, manmalag Betania.
041	MAR	011	012	Ya y inagpaña anae manmato guinen Betania, ñalang.
041	MAR	011	013	Ya anae jalie mona un trongcon igos na gagaejagonja, malag ayo jinasoña na ufañoda jafa; lao anae mato guato, taya sinedaña na jagonja; sa ti tiempopoña y igos trabia.
041	MAR	011	014	Ayonae manope ya ilegña nu güiya: Taya ni un taotao uquinano y tinegchamo para siempre. Ya majungog ni y disipuluña.
041	MAR	011	015	Ya manmato Jerusalem; ya jumalom y templo, ya sigue di jayute juyong todo ayo sija y manmanbebende, yan y manmamamajan gui templo, yan janafanalinquin y lamasan salape y manmanulalaeca, yan y tachong y man manbebende paluma:
041	MAR	011	016	Ya taya ni uno jaconsiente na ufañule baso gui templo.
041	MAR	011	017	Ya mamanagüe, ilegña nu sija: Ada ti matugue na y guimajo umafanaan guma manaetae ni y todo nasion sija? lao jamyo fumatinas y liyang mañañaque.
041	MAR	011	018	Ya majungog ni y magas mamale yan y escriba sija, ya maaliligao jaftaemano para umapuno; sa mamaañao nu güiya, sa janafanmamanman y linajyan taotao ni y finanagüeña.
041	MAR	011	019	Ya cada pupuenge, jumanao juyong gui siuda.
041	MAR	011	020	Ya y egaan anae manmalolofan, malie y trongcon igos na anglo desde y jale.
041	MAR	011	021	Ayonae jajaso si Pedro ya ilegña nu güiya: Rabi, estagüe y trongcon igos ni y unmatdise na anglo todo.
041	MAR	011	022	Ya manope si Jesus ilegña nu sija: Jenggue si Yuus.
041	MAR	011	023	Sa magajet jusangane jamyo: Jayeja y umalog ni este y egso, janao ya unyutejao gui tase; ya ti bumuebuente gui corasonña, lao jajonggue na umafatinas ayo y sinanganña; uguaja.
041	MAR	011	024	Enaomina jusangane jamyo: Na todo sija ingagao, anae manmanaetae jamyo, jenggue na esta inresibe, ya infanmannae.
041	MAR	011	025	Ya an manojgue ya mananaetaejamyo, asie yanguin guajajao jafa contra jaye; sa y Tatanmiyo locue ni y gaegue gui langet, uninasie ni y isaomiyo.
041	MAR	011	026	Lao yanguin ti manasiijamyo, y Tatanmiyo ni y gaegue gui langet ti uninasie ni y isaomiyo.
041	MAR	011	027	Ya manmato talo Jerusalem, ya anae mamomocat gui templo, manmato y magas mamale, yan y escriba, yan y manamco sija;
041	MAR	011	028	Ya ilegñija nu güiya: Pot jafa na ninasiña na unfatitinas estesija? yan jayejao numae ni este na ninasiña, para unfatinas estesija?
041	MAR	011	029	Ya si Jesus ilegña nu sija: Bae jufaesen locue jamyo un finaesen ya inepeyo, ayonae jusangane jamyo pot jafa na ninasiña na jufatitinas este sija.
041	MAR	011	030	Y tinagpangen Juan, guinen y langet, pat guinen y taotao sija? epeyo.
041	MAR	011	031	Ya jajajaso gui sumanjalomñija, ilegñija: Yanguin ilegmame, Guinen y langet; ualog: Jafanae na ti injenggue güe?
041	MAR	011	032	Yanguin ilegmame guinen y taotao sija—manmaañao ni y taotao, sa pineloñija todo na magajet na profeta si Juan.
041	MAR	011	033	Ya manmanope, ilegñija as Jesus: Ti intingo. Ayonae si Jesus ilegña nu sija; ni guajo locue ti jusangane jamyo pot jafa naninasiña, na jufatitinas estesija.
041	MAR	012	001	YA sigue di jacuentuse sija acomparasion sija. Un taotao mananom gui fangualuan ubas, ya jacolat nu trongcon tituca, ya manguadog un joyo para un lagat ya jafatinas un tore, ya jaatquila y manfafachocho, ya mapos güe malag otro tano.
041	MAR	012	002	Ya anae esta tiempo, jatago uno gui tentagoña para ayo y manmachochocho, para ujaresibe guinen manmachochocho y tinegcha y fangualuan ubas.
041	MAR	012	003	Ya macone y tentago, ya masaulag, ya manajanao taesinajguan.
041	MAR	012	004	Ya jatago talo y otro tentagoña; ya mapoca y iluña, ya manataelaye güe gosdangculo.
041	MAR	012	005	Ya jatalo tumago y otro, ya mapuno; yan otro megae ya palo manmasaulag yan palo manmapuno.
041	MAR	012	006	Ya guaja unoja lajiña na sumenyaña; ya güiya uttimo jatago, ilegña: Ufangaerespeto ni y lajijo.
041	MAR	012	007	Ya ayo sija y manmachochocho, ilegñija gui sumanjalomñija. Estagüe y eredero; nije tapuno, ya y fangualuan uiyota.
041	MAR	012	008	Ya macone güe, ya mapuno, ya mayute juyong gui fangualuan.
041	MAR	012	009	Jafa pago ufatinas y magas y fangualuan? Ufato, ya uyulang todo y manmachochocho, ya ufannae otro ni y fangualuan.
041	MAR	012	010	Taya nae intaetae este na tinigue: Y acho, ni y jarechasa y manmanmatitinas ni y guima, esteja mapolo cuentan ulo gui esquina.
041	MAR	012	011	Este finatinas y Señot, ya janafanmanman gui menan atadogta.
041	MAR	012	012	Ya maaliligao para umagote lao manmaañao ni y linajyan taotao; sa matungo na jasasangan y acomparasion contra sija: ya madingo, ya manmapos gui jinanaoñija.
041	MAR	012	013	Ya manmatago guato guiya güiya palo gui Fariseo sija yan taotao Herodes; para umaquegacha gui sinanganña.
041	MAR	012	014	Ya anae manmato, ilegñija nu güiya: Maestro, intingo na jago magajetjao; ya taya unadadaje ni un taotao; sa ti guaelaye nu jago y finaboresen taotao, lao mamananagüejao ni y magajet na chalan Yuus. Tunas na infanmanaejam tributo as Sesat, pat aje?
041	MAR	012	015	Innae, pat mungajam numae? Lao si Jesus jatungoja y quinadoñija, ya ilegña nu sija: Jafa muna na intietientayo? maela un denarion salape ya julie.
041	MAR	012	016	Ya anae machulie guato, ilegña nu sija: Iyon jaye este na imagen yan tinigue? Ylegñija nu güiya: Iyon Sesat.
041	MAR	012	017	Ayonae si Jesus ilegña nu sija: Nae si Sesat ni y iyon Sesat, ya si Yuus ni y iyon Yuus. Ya ninafangosmanman nu güiya.
041	MAR	012	018	Ya manmato guiya güiya y Saduseo sija ni y ilegñija, na taya quinajulo y mannatae; ya mafaesen güe, ilegñija:
041	MAR	012	019	Maestro, jatuguiejam si Moises: Yanguin y chelun un taotao matae, ya y palaoan ni y asaguaña sumaga ya taya patgonña, ayo y laje ni y chelun y matae, uasagua talo y palaoan, ya ufamasemiya gui cheluña.
041	MAR	012	020	Ya guaja seite lalaje na mañelu: y finenana umasagua, ya matae ti mapolo semiya:
041	MAR	012	021	Inasagua talo y palaoan ni y mina dos, ya matae talo taya pineloña semiya: ya y mina tres taegüijeja talo.
041	MAR	012	022	Ya y siete, ti mapolo semiyañijo; despues di todos, matae y palaoan locue.
041	MAR	012	023	Y quinajulo y manmatae, jaye guiya sija ugae asagua y palaoan? sa todo y siete manmasagua.
041	MAR	012	024	Si Jesus ilegña nu sija: Ada ti manlache jamyo, sa ti intingo y tinigue, ni y ninasiñan Yuus?
041	MAR	012	025	Sa y mangajulo guinen manmatae, ni ufanasagua, ni umanafanasagua; lao manparejoja yan y angjet sija gui langet.
041	MAR	012	026	Ya y manmatae ni y ufannacajulo; ti untaetae gui leblon Moises, jaftaemano si Yuus gui jalomtano guiya trongcon jayo ni y ilegña as Moises: Guajo si Yuus Abraham, yan si Yuus Ysaac, yan si Yuus Jacob?
041	MAR	012	027	Ti güiya si Yuus y manmatae, na si Yuus y manlâlâlâ; enaomina ninafangoslache jamyo.
041	MAR	012	028	Ya uno gui escriba mato, ya jajungog na manafaesen entresija, ya jatungo na mauleg inepeña nu sija, finaesen güe: Jafa y finenana qui todo na tinago?
041	MAR	012	029	Si Jesus manope: Este y finenana na tinago: Jingog O Israel: Y Señot Yuusta, unoja na Señot:
041	MAR	012	030	Ya guaeya jamyo y Señot, Yuusmiyo, contodo y corasonmiyo, yan contodo y antenmiyo, yan contodo y jinasonmiyo, yan contodo y minetgotmiyo.
041	MAR	012	031	Ya este y segundo: Guaeya y tiguangmo parejo yan jago. Taya otro tinago mas, mandangculo qui estesija.
041	MAR	012	032	Ya y escriba ilegña nu güiya. Magajet Maestro, mauleg na unsangan na güiya unoja; ya taya otro na güiyaja.
041	MAR	012	033	Ya ugumaeya güe contodo y corason, yan contodo y tiningo, yan contodo y minetgot, yan ugumaeya y tiguangña parejo yan güiya, mas qui todo y inefrese, yan y ninae sija.
041	MAR	012	034	Ya anae jalie si Jesus ni y minejnalom inepeña, ilegña nu güiya: Ti chagojao gui raenon Yuus. Ya taya ni un taotao fumaesen güe talo desde ayo.
041	MAR	012	035	Ya maninepe as Jesus gui anae mamananagüe gui templo, ilegña: Jafa na ilegñija y escriba sija, na si Cristo Lajin David?
041	MAR	012	036	Sa si David mismo ilegña gui Espiritu Santo: Y Señot ilegña ni y Señotto: Fatachong gui agapa na canaejo, asta qui jupolo y enemigumo sija gui papa y fañajangan adengmo.
041	MAR	012	037	David jafanaan güe Señot; ya jaftaemano na y lajiña? Ya manmagof y dangculon linajyan taotao sija anae majungog.
041	MAR	012	038	Ya ilegña gui finanagüeña: Adaje jamyo ni y escriba sija, sa yanñija manjanao yan y anaco magagoñija, yan yanñija manmasaluda gui metcado,
041	MAR	012	039	Yan y manmagas na tachong gui sinagoga, yan y ya jululo na tachong gui guipot;
041	MAR	012	040	Ni y jatucho y guima y biuda sija, ya janafananaco tinaetaeñija ni y dinague: este sija ujaresibe dangculo na sentensia.
041	MAR	012	041	Ya anae matachong si Jesus gui menan y cajon ni y para y ninae; megae na taotao manmato, ya manmanyute jalom salape gui cajon; ya y megae na manrico sija, megae yiniteñija jalom.
041	MAR	012	042	Ya mato un pobble na buida; ya manyute jalom dos cobble na bale buente un centavos.
041	MAR	012	043	Ya si Jesus jaagang y disipuluña, ya ilegña nu sija: Magajet jusangane jamyo: Este y pebble na biuda, mas megae yiniteña jalom qui ni todo ayo sija y guinen manmanyute jalom gui cajon.
041	MAR	012	044	Sa todo y manmanyute jalom, pot y minegaeñijaja; lao güiya pot y minalagoñaja na jayute jalom todo y güinajaña; asta y sustentoña todo.
041	MAR	013	001	YA anae jumuyong gui templo; ilegña nu güiya uno gui disipuluña: Maestro, liija na jechuran acho, yan guma sija.
041	MAR	013	002	Ya si Jesus manope ilegña nu sija: Unlie este sija na mandangculon guma? taya usobbla ni un acho gui jilo y otro, na ti umayute papa.
041	MAR	013	003	Ya anae matachong gui jilo y finabeca na y naanña Olibo, gui menan y templo, finaesen gui secreto as Pedro, yan Santiago, yan si Juan, yan si Andres,
041	MAR	013	004	Ilegñija: Sanganejam, ngaean estesija ufanmato? yan jafa na señat yanguin para todo estesija nae ufanmacumple?
041	MAR	013	005	Si Jesus jatutujon ilegña nu sija: Adaje jamyo, ya chamiyo fanmafabababa.
041	MAR	013	006	Sa megae ufanmato pot y naanjo, ya ualog: Guajo güiya Jesucristo, ya ufababa megae.
041	MAR	013	007	Yanguin injingog y guera, yan y masangan y guera: chamiyo ninafañachatsaga: sa nesesita estesija jumuyong: lao trabia ti y jinecog.
041	MAR	013	008	Sa y nasion sija ufangajulo contra y nasion, yan y raeno contra raeno: ya uguaja linao gui megae na lugat ya uguaja ñinalang: estesija tutujon y pinite.
041	MAR	013	009	Lao adaje jamyo: sa infanmaentrega gui tribunal sija; ya infanmasaulag gui sinagoga: yan infanojgue gui menan y manmagas sija yan y ray sija, pot causa de guajo para un testimonio contra sija.
041	MAR	013	010	Ya y ibangelio nesesita umapredica finenana gui entre todo y nasion.
041	MAR	013	011	Lao anae maconejamyo, ya maentregajamyo, chamiyo jumajaso jafa para insangan, ni injasuye jafa: sa jafaja y manaejamyo güije na ora, ayoja insangan: sa ti jamyo infangcuentos, na y Espiritu Santo.
041	MAR	013	012	Pago y laje uentrega y cheluña laje, para umapuno; ya y tata y lajiña: ya y famaguon ufangajulo contra y mañaenanñija: ya uuafanmapuno.
041	MAR	013	013	Ya jamyo infanmachatlie ni todo y taotao sija, pot y naanjo: lao jaye y sumungon asta y uttimo, umasatba.
041	MAR	013	014	Lao anae inlie y chinatlie y inginon na yinilang tumotojgue gui anae ti para utojgue, (y mananaetae utungo) ayo sija y mangaegue guiya Judea ufanmalago para y jalomtano:
041	MAR	013	015	Ya y gaegue gui jilo guma, chaña tumutunog ni ujalom ya ufañule jafa na güinaja gui jalom gumaña.
041	MAR	013	016	Ya y gaegue gui fangualuan, chaña tumatalo tate para uchule y magaguña.
041	MAR	013	017	Lao mannamaase ayo sija y manmapotgue yan y mannanasusu, güije sija na jaane!
041	MAR	013	018	Fanmanaetae, ya munga y jinanaomiyo gui tiempon y manenggeng.
041	MAR	013	019	Sa ayo sija na jaane, uguaja pininite, ni y taya nae guaja desde y matutujon y tano, anae jafatinas si Yuus, asta pago; ni uguaja asta jinecog.
041	MAR	013	020	Lao yaguin ti janacadada y Señot ayo sija na jaane, taya catne usatba: lao pot y rason y manmaayigja, ni y inayigña, janacadada ayo sija na jaane.
041	MAR	013	021	Ya yanguin guaja umalog nu jago: Estagüe si Cristo: pat ayogüe guato; chamiyo jumojonggue.
041	MAR	013	022	Sa ufangajulo sija ti manmagajet na Cristo sija, yan ti manmagajet na profeta sija, ya ufanmamanue sija señat yan mannamanman, para ufanmamababa, yanguin janasiña, asta y manmaayig.
041	MAR	013	023	Lao adaje jamyo: Sa estagüeja, na jusangane jamyo todos antes.
041	MAR	013	024	Lao ayo sija na jaane an munjayan y pininite sija; ujomjom y atdao, ya y pilan ti ufanina,
041	MAR	013	025	Ya y pution sija gui langet ufamodong, ya y ninasifia sija gui langet ufanmayengyong.
041	MAR	013	026	Ya ayo nae ujalie y Lajin taotao na mamamaela gui sanjalom mapagajes, yan y dangculon ninasiñaña yan y minalagña.
041	MAR	013	027	Ya ayonae utago y angjetña sija na ujarecoje y inayigña sija, guinen y cuatro na manglo, guinen y uttimon y tano asta y uttimon y langet.
041	MAR	013	028	Tingo y acomparasion y trongcon igos; Anae mamaulegja trabia y ramasña, ya manjajagonja, intingoja na esta jijijot y tiempon maepe.
041	MAR	013	029	Jamyo locue anae inlie estesija, na manmato, tingoja na güiya esta jijijot, parejoja yan esta gaegue gui petta.
041	MAR	013	030	Magajet jusangane jamyo: Este na generasion ti ufanmalofan, asta que todo estesija munjayan manmachogüe.
041	MAR	013	031	Y langet yan y tano, ufanmalofan, lao y sinanganjo ti ufalofan.
041	MAR	013	032	Lao ayo na jaane pat ayo na ora, taya ni un taotao tumungo; ni y angjet sija ni mangaegue gui langet, ni y Laje; na y Tata güiyaja.
041	MAR	013	033	Adaje jamyo: fanbela, ya infanmanaetae: sa ti intingo ngaean y tiempo.
041	MAR	013	034	Say y Lajin taotao, parejoja yan un taotao ni y jumajanao chago ya jadingo y gumaña; ya janae y tentagoña ninasiñañija yan cada uno y chechoña, ya jatago y pottero na ufanbela.
041	MAR	013	035	Fanbela, sa ti intingo ngaean nae ufato y magas y guima; cao y pupuenge, pat y tatalopuenge, pat y oogayo, pat y egaan;
041	MAR	013	036	Na, noseaja derepente ufato, ya infansineda manmamaego.
041	MAR	013	037	Ya jafa y jusangane jamyo, jusanganeja todos: Fanbela.
041	MAR	014	001	GUAJA dos na jaane antes di guipot y pascua yan y taelibadura na pan: ya y magas mamale sija, yan y escriba sija, maaliligao jaftaemano para umafababa, ya umacone, ya umapuno.
041	MAR	014	002	Lao ilegñija: Munga gui guipot na jaane, sa noseaja uguaja atboroto ni y taotao sija.
041	MAR	014	003	Ya anae estaba guiya Betania, gui guima Simon y ategtog, ya matachong gui lamasa para uchocho; mato un palaoan mañuñule un alabastro na boteyan inggüenten puro nardo, na gosguaguan; ya mafag y boteya, ya jachuda gui jilo y ilon Jesus.
041	MAR	014	004	Ya guaja sija ninafanbubo sanjalomñija, ya ilegñija: Jafa este na inggüente na manalalastimaja?
041	MAR	014	005	Maulegña umabende pot tresientos peseta, ya ufanmanae y mamobble: ya malalatde y palaoan.
041	MAR	014	006	Lao si Jesus ilegña: Pologüe namaesa. Jafaja na inatbororota güe? Mauleg finatinasña nu guajo.
041	MAR	014	007	Sa manjajamyoja yan y mamobble siempre; ya ngaeanja nae manmalago jamyo, infatinasja mauleg guiya sija: lao guajo ti tafanjijitaja siempre.
041	MAR	014	008	Güiya jafatinas taemanoja y ninasiñaña: güiya mato antes, para uinggüentiye y tataotaojo, para y naftan.
041	MAR	014	009	Magajet jusangane jamyo: Manoja este na ebangelio nae mapredica, gui todo y tano, este locue y finatinasña umasangan, para memoriasña.
041	MAR	014	010	Ya si Judas Iscariote, uno gui dose, mapos malag y magas mamale, para umentrega güe guiya sija.
041	MAR	014	011	Ya anae majungog, ninafansenmagof, ya mapromete manae güe salape. Ya jaaliligao jaftaemano para uinentrega.
041	MAR	014	012	Ya y finenana na jaane y taelibadura na pan, anae maofrese y pascua, y disipuluña ilegñija nu güiya; Manojam malagomo guato ya infamauleg nae para unchocho gui pascua?
041	MAR	014	013	Ya jatago y dos gui disipuluña, ya ilegña nu sija: Janao fanmalag y siuda, sa infanasoda güije yan un taotao na mangangatga un jarran janom: dalalag güe.
041	MAR	014	014	Ya amanoja nae jumalom, alog ni y taotao guma: Y Maestro, ilegña: Mangue y aposento ni y anae para infañocho gui pascua yan y disipulujo?
041	MAR	014	015	Ya güiya infanfinanue un dangculo na cuatto; esta mafamauleg yan listo; ayo nae famauleg para jita.
041	MAR	014	016	Ya y disipuluña sija manmapos, ya manmato gui siuda, ya jasoda jaftaemano y mansinangane sija: ya mafamauleg para y pascua.
041	MAR	014	017	Ya y pupuenge mato yan y dose.
041	MAR	014	018	Ya anae manmatatachong ya mañochocho, si Jesus ilegña: Magajet jusangane jamyo: Uno guiya jamyo umentregayo; güiyaja uchumocho yan guajo.
041	MAR	014	019	Ayo nae ninafangostriste, ya ilegñija nu güiya uno yan otro: Guajo? y otro ilegña: Guajo?
041	MAR	014	020	Ayo nae manope ilegña nu sija: Uno gui dose ni y jumajame manotche gui tason.
041	MAR	014	021	Y Lajin taotao magajet na mapos, ni y esta matugue pot güiya: lao namaase ayo na taotao ni y jaentrega y Lajin taotao. Maulegña ayo na taotao na ti umafañago.
041	MAR	014	022	Ya anae mañochocho, jachule si Jesus y pan, ya jabendise, ya jaipe, ya janae sija, ilegña: Chile ya incano, sa este y tataotaojo.
041	MAR	014	023	Ya jachule y posuelo, ya anae munjayan janae grasia, janae sija: ya todos manguimen.
041	MAR	014	024	Ya ilegña nu sija: Este y jâgâjo, gui nuebo na testamento, ni machuda pot y megae.
041	MAR	014	025	Magajet jusangane jamyo, na ti juguimen talo ni y tinegcha ubas, asta ayo na jaane, na juguimen nuebo gui raenon Yuus.
041	MAR	014	026	Ya anae munjayan macanta un himno, manmapos manmalag y finabeca Olibo.
041	MAR	014	027	Ya si Jesus ilegña nu sija: Todos jamyo infaninefende pot guajo; sa esta matugue: Bae jupanag y pastot, ya y quinilo sija ufanmachalapon.
041	MAR	014	028	Lao despues di lâlâyo talo, ya cumajuloyo, jujanao esta y menanmiyo guiya Galilea.
041	MAR	014	029	Ayo nae si Pedro ilegña: Achogja todos maninefende; lao guajo aje.
041	MAR	014	030	Ya sinangane as Jesus ilegña: Magajet jusanganejao na jago pagoja na puenge, antes qui uoo dos biaje y gayo, unpuneyo tres biaje.
041	MAR	014	031	Lao guiya janaguefchadeg y cuentosña, ilegña: Yanguin jumitamatae, ti jupunejao ni jaftaemano. Taegüineja locue sinanganñija todos.
041	MAR	014	032	Ya manmato un lugat na y naaña Gethsemane: ya ilegña ni y disipuluña sija: Fanmatatachong güine, mientras mananaetaeyo.
041	MAR	014	033	Ya jacone gachongña si Pedro, yan si Santiago, yan si Juan, ya jatutujon manmajalang, yan mangostriste,
041	MAR	014	034	Ya ilegña nu sija: Y antijo sentriste asta qui jumatae; fañaga güine, ya iafanmamulan.
041	MAR	014	035	Ya jumanao mona didide, dumimo papa gui jilo oda, ya manaetae, na yanguin siña, ufalofan y ora guiya güiya.
041	MAR	014	036	Ya ilegña: Abba, Tata: todo y güinaja mansiña para jago; nasuja este y posuelo guiya guajo: lao ti taemanoja minalagojo, na y minalagomo.
041	MAR	014	037	Ya mato talo guato ya jasoda sija manmaego, ya ilegña as Pedro: Simon mamaegojao? ti siñajao bumela un oraja?
041	MAR	014	038	Fanbela, yan infanmanaetae; para chamiyo fanjajalom gui tentasion: Y Espiritu magajet na malago; lao y catne echecho.
041	MAR	014	039	Ya jumanao talo ya manaetae ya ayoja mismo na sinangan.
041	MAR	014	040	Ya anae tumalo guato jasoda talo sija na manmamaego: sa y atadogñija mangosmacat, ya ti ujatungo jafa umaope güe.
041	MAR	014	041	Ya mato talo gui mina tres biaje, ya ilegña nu sija: Fanmaego pago, ya infandescansa: esta najong; y ora esta mato; lie y Lajin taotao na maentrega gui canae y manisao sija.
041	MAR	014	042	Fangajulo ya nije tafanjanao; sa esta y umentregayo jijot.
041	MAR	014	043	Ya enseguidas, mientras cumuecuentos, mato si Judas, uno gui dose, ya mañisija yan un linajyan taotao, manmañuñule espada, yan galute guinen y magas mamale, yan y escriba, yan y manamco sija.
041	MAR	014	044	Ya ayo y umentrega güe, mannae señat, ilegña: Jaye y juchico, güiya ayo: guiot ya inquene na seguro.
041	MAR	014	045	Ya enseguidas nae matogüe, jumajanaoja guato guiya güiya, ya ilegña: Maestro; ya jachico.
041	MAR	014	046	Ya ayonae mapolo canae sija gui jiloña ya macone.
041	MAR	014	047	Ya uno guiya sija ni y tumotojgue gui oriya, jalagnos y espadaña, ya jataga y tentago y magas mamale, ya jautut talangaña.
041	MAR	014	048	Ya manope si Jesus ilegña nu sija: Ada manmato jamyo calang contra y saque, na manmañuñule jamyo espada, yan galute para inguiotyo?
041	MAR	014	049	Guinen manjijitaja todo y jaane gui templo manmamananagüe, ya ti inquequeneyo? lao mafatinas este para umacumple y tinigue.
041	MAR	014	050	Ya madingo, ya manmalago todos.
041	MAR	014	051	Ya dinalalaggüe un patgon na taotao, na jatatampe güe un sábanas, sa taya magagago: ya y mamatgon sija na taotao, maguot güe.
041	MAR	014	052	Lao güiya japolo y sábanas, ya malago sin magago.
041	MAR	014	053	Ya macone si Jesus para y magas na pale: ya mandaña y manmagas mamale yan y manamco, yan y escriba sija.
041	MAR	014	054	Ya si Pedro dinalalag güe, lao chago, asta gui sanjalom, sanjalom y palasyon y magas na pale: ya matachong yan y tentago sija, ya janama maope güe gui guafe.
041	MAR	014	055	Ya y magas mamale, yan todo y inetnon ofisiat, manmanaliligao testimonio contra si Jesus para umapuno; lao taya masoda.
041	MAR	014	056	Sa megae manmannae ti manmagajet na testimonio contra güiya: lao y testimonioñija ti manparejo.
041	MAR	014	057	Ya mangajulo palo ni manmannae contra güiya y testimonio na ti manmagajet, ilegñija:
041	MAR	014	058	Injingog y ilegña: Juyulang este na templo, ni y mafatinas nu canae, ya y tres na jaane, janacajulo talo otro na ti finatinas canae.
041	MAR	014	059	Lao este na testimonioñija, locue ti manparejo.
041	MAR	014	060	Ya y magas na pale tumojgue julo gui talolo, ya jafaesen si Jesus ilegña: Ti unfanope ni jafa? Jafa este sija na testimonioñija contra jago?
041	MAR	014	061	Lao mamatquiquiloja, taya inepeña. Tumalo y magas na pale finaesen ilegña: Jago si Jesucristo Lajin y Bendito?
041	MAR	014	062	Ya si Jesus ilegña: Guajo; ya umamaela y tiempo anae inlie y Lajin taotao matatachong gui agapa y gaeninasiña na canae, ya umamaela gui jalom y mapagajes y langet.
041	MAR	014	063	Ayonae y magas na pale, jatiteg y magaguña, ya ilegña: Para jafajit palo testigo sija?
041	MAR	014	064	Injingogja y chinatfinoña contra si Yuus: Jafa jinasonmimiyo? Ya todos manmañentensia para umapuno.
041	MAR	014	065	Ya y palo matutujon matolae, yan matatampe mataña, yan mapatmada, ya ilegñija nu güiya: Profetisa: ya y ofisiat sija rumesibe güe ya japatmada ni y canaeñija.
041	MAR	014	066	Ya anae si Pedro gaegue gue sanpapa gui palasyo, mato un palaoan tentago y magas na pale:
041	MAR	014	067	Ya anae jalie si Pedro na janamamaepe güe, jaatan ya ilegña: Jago locue manjajamyo yan si Jesus Nasareno?
041	MAR	014	068	Lao jadague ilegña: Ti jutungo, ni jutungo jafa ilelegmo. Ya mapos juyong gui cajida; ya umoo y gayo.
041	MAR	014	069	Ya linie talo ni y palaoan, ya jatutujon sumangane ayo sija y manotojgue gui oriyaña: Este uno guiya sija.
041	MAR	014	070	Ya jadague talo. Ti apmam ayo y manotojgue gui oriya ilegñija as Pedro: Magajet na jago uno guiya sija? sa jago taotao Galileajao.
041	MAR	014	071	Lao jatutujon mamatdise yan manjula ya ilegña: Ti jutungo este na taotao y insasangan.
041	MAR	014	072	Ya enseguidas y mina dos biaje umoo y gayo. Jajaso si Pedro y sinangan, jaftaemano si Jesus nu güiya ilegña: Antes que uoo y gayo dos biaje, undagueyo tres biaje. Ya anae jajaso, tumanges.
041	MAR	015	001	YA enseguidas y egaan güije, y magas mamale yan y manamco, yan y escriba sija, yan todo y inetnon ofisiat manaconseja entaloñija, ya magode si Jesus, ya macone, ya maentrega si Pilato.
041	MAR	015	002	Ya finaesen as Pilato, ilegña nu güiya: Jago y Ray Judios? Ya manope ilegña: Jago sumangan.
041	MAR	015	003	Ya mafaaela ni y magas mamale, megae sija na güinaja.
041	MAR	015	004	Ya finaesen güe talo as Pilato, ilegña: Ti unfanope ni jafa? liija na minegae finaela contra jago.
041	MAR	015	005	Lao si Jesus ti manope ni jafa; ayo mina ninamanman si Pilato.
041	MAR	015	006	Ya ayo na gupot, y costumbre masosotta un preso, yanguin jagagao jaye y malagoñija.
041	MAR	015	007	Ya guaja güije uno, y naanña si Barabas, na mapreso yan y mangachongña gui un jatsamiento; sija manmamuno anae mangajulo gui jatsamiento.
041	MAR	015	008	Ya y linajyan taotao manmato jijot, ya jatutujon manmangaogao na ufatinas taegüije y guinen jafatinas guiya sija,
041	MAR	015	009	Lao si Pilato manope sija, ilegña: Manmalago jamyo na jusottaye jamyo y Ray Judios?
041	MAR	015	010	Sa jatungo, na ayo na maentrega ni y magas mamale, pot y embidia.
041	MAR	015	011	Lao y magas mamale jatago y taotao sija, na ujagagao na si Barabas umasotta.
041	MAR	015	012	Ya si Pilato manope ilegña talo nu sija: Jafanae malagomiyo jufatinas ayo y infananaan Ray Judios?
041	MAR	015	013	Ya managang talo ilegñija: Atane gui quiluus.
041	MAR	015	014	Ayonae si Pilato, ilegña nu sija: Jafa na taelaye finatinasña? Ya mas managang, ilegñija: Atane gui quiluus.
041	MAR	015	015	Ya si Pilato, malago na ufanmagof y taotao sija, jasottaye sija si Barabas, ya maentrega si Jesus, anae munjayan masaulag, para umaatane gui quiluus.
041	MAR	015	016	Ya maosgaejon ni y sendalo sija, guato gui patio mafanaan Pretorio; ya madaña todo y mangachong.
041	MAR	015	017	Ya manaminagago púrpura, ya matufog un coronan tituca.
041	MAR	015	018	Ya matutujon masaluda, ilegñija: Jafa tatatmanojao Ray Judios!
041	MAR	015	019	Ya mapanag y iluña ni y piao, ya matolae güe, yan mandidimo, ya maadodora güe.
041	MAR	015	020	Ya anae munjayan mamofeagüe, manajanao y púrpura, ya manaminagago ni y magaguñaja. Ya macone güe para umaatane gui quiluus.
041	MAR	015	021	Ya manacatga uno ni y malolofan para ufañija, si Simon Sirineo, tatan Alejandro yan Rufo, na mato guinen y fangualuan, para uquinatgaye ni y quiluus Jesus.
041	MAR	015	022	Ya macone guato gui un lugat na y naanña Golgota: cumequeilegña, Sagan calabera.
041	MAR	015	023	Ya manae guimenña, bino manadaña yan mira, lao ti jaresibe.
041	MAR	015	024	Ya maatane güe gui quiluus, manafacae ni magaguña; ya manrifa jaye uchinile cada uno.
041	MAR	015	025	Ya y mina tres na ora, anae maatane güe gui quiluus.
041	MAR	015	026	Ya y tinigue y fumaaelagüe, matugue gui sanjilo. Y RAY JUDIOS.
041	MAR	015	027	Ya maatane dos na saque yan güiya: y uno gui agapaña, ya y otro gui acagüeña.
041	MAR	015	028	(Ya macumple y tinigue ni y ilegña: Güiya, usaouao matufong yan y manisao.)
041	MAR	015	029	Ya macacase todo ni y manmalolofan, ya jayeyengyong y ilonñija, ya ilegñija: Ay! jago ni y unyulang y templo, ya unjatsa talo gui mina tres na jaane;
041	MAR	015	030	Satba maesajao, ya maela tunog papa güenao gui quiluus.
041	MAR	015	031	Taegüenaoja locue y magas mamale, manmanbotlelea gui entaloñija, ya ilegñija yan y escriba sija: Jasatba y palo, ya güiya na maesa ti siña güe jasatba.
041	MAR	015	032	Si Cristo y Ray Israel, polo ya utunog pago gui quiluus, para utafanlie, ya utafanjonggue güe. Yan ayo y mangachochongña manmaatane gui quiluus madespresia güe.
041	MAR	015	033	Ya anae mato y mina saes na ora, jomjom todo y tano asta y mina nuebe na ora.
041	MAR	015	034	Ya y mina nuebe na ora, janagosagang si Jesus ilegña: Eli, Eli, lama sabactani? cumequeilegña: Yuusso, Yuusso, jafa muna undingoyo?
041	MAR	015	035	Ya palo ni y manotojgue gui oriyaña, anae majungog güe, ilegñija: Estagüe na jaaagang si Elias.
041	MAR	015	036	Ya malago uno, ya jasupog y espongja gui binagle, ya japolo gui puntan y piao, ya janae para uguimen, ya ilegña: Poloja güe namaesa; ya utafanlie cao ufato si Elias, ya uninatunog.
041	MAR	015	037	Ya si Jesus umagang goságang, ya jaentrega y espiritu.
041	MAR	015	038	Ya y cottinan y templo, masisen dos pedaso, y sanjilo asta y sanpapa.
041	MAR	015	039	Ya anae y senturion ni y tumotojgue gui menaña, linie, na taegüenao jaentrega y espiritu, ilegña: Magajet na este na taotao Lajin Yuus.
041	MAR	015	040	Ya mangaegue locue sija famalaoan, na maaatan gui chago, ya entre sija estaba si Maria Magdalena, yan si Maria nanan Santiago y patgon, yan si José, yan si Salome;
041	MAR	015	041	Ni y anae estaba güe guiya Galilea, madalalag güe, ya masetbe güe; yan megae sija na famalaoan mangachochongña julo guiya Jerusalem.
041	MAR	015	042	Ya anae estaba pupuenge, sa ayo na jaane y Preparasion, cumequeilegña y jaane antes di y sábado,
041	MAR	015	043	Mato si José, taotao Arimatea, mauleg na taotao na pápagat, ni y jananangga locue y raenon Yuus; ya mapos yan atrebe malag as Pilato, ya jagagao y tataotao Jesus.
041	MAR	015	044	Ya ninamanman si Pilato, cao esta matae; ya jaagang y senturion, ya jafaesen cao esta matae algun tiempo.
041	MAR	015	045	Ya anae jatungo gui senturion; janae si José ni y tataotao.
041	MAR	015	046	Ya güiya mamajan fino na magagao; ya janatunog y tataotaoña ya jabalutan ni y fino na magago, ya japolo gui un naftan ni maguadog gui acho, ya janagaliligue guato un acho, gui pettan y naftan.
041	MAR	015	047	Ya si Maria Magdalena, yan si Maria nanan José, jalie amano nae mapolo.
041	MAR	016	001	YA anae esta malofan y sabado, si Maria Magdalena, yan si Maria nanan Santiago, yan si Salome, manmamajan paopao, para ufato ya umapalalae güe.
041	MAR	016	002	Ya taftataf gui egaan, gui finenana na jaane gui semana, manmato gui naftan gui quinajulo y atdao.
041	MAR	016	003	Ya ilegñija entre sija: Jaye uninagalileg y acho gui pettan y naftan?
041	MAR	016	004	Ya anae maaatan, malie na esta managalileg y acho, sa gosdangculo.
041	MAR	016	005	Ya manjalom gui naftan, malie un patgon na taotao, na matatachong gui agapa na banda, minagagon apaca na anaco; ya ninafangosmaañao.
041	MAR	016	006	Ya ilegña nu sija: Chamiyo fanmaaañao: inaliligao si Jesus Nasareno, ni y maatane gui quiluus: esta cajulo; taegüe güine; liija y lugat anae mapopolo güe.
041	MAR	016	007	Janao infanjanao, ya insangane y disipuluña, yan si Pedro: Güiya jumanao gui menanmiyo guiya Galilea; ayo nae inlie güe, ni y guinin mansinangane jamyo.
041	MAR	016	008	Ya manmapos juyong, ya manmalago gui naftan, sa jumuyong manlalaolao yan manmanman; ya ti ufanmanangane jafa ni y taotao; sa mangosmanmaañao.
041	MAR	016	009	(note: The most reliable and earliest manuscripts do not include Mark 16:9-20.) Lao anae cajulo si Jesus, taftataf gui egaan gui finenana na jaane gui semana, umalie finena, yan Maria Magdalena, ni y guinin janajuyong siete na anite.
041	MAR	016	010	Ya mapos güe, ya jasangane ayo y guinin mangachochongña, ni y mantriste, yan manatanges.
041	MAR	016	011	Ya sija, anae jajungog na esta lâlâ ya umalie yan Mana, ti majonggue.
041	MAR	016	012	Ya anae manmalofan estesija, manmalie talo yan dos, lao otro jechuraña; gui anae manjajanao gui fangualuan.
041	MAR	016	013	Ya manmapos, ya manmasangane y palo disipulo: lao ti majonggue.
041	MAR	016	014	Despues di ayo, manmalie yan y onse gui anae mañochocho, ya jalalatde ni y ti manjengguenñija, yan y majetog corasonñija, sa ti majonggue ayo sija y lumie güe despues di cumajulo.
041	MAR	016	015	Ya ilegña nu sija; Janao fanmalag todo y tano, ya predica y ibangelio todo y ninajuyong sija.
041	MAR	016	016	Jaye y manjonggue ya matagpange, usatba; lao ayo y ti manjonggue; umasentensia.
041	MAR	016	017	Ya este sija na señat ufantinattitiye ayo sija y manmanjonggue: Pot y naanjo ujayute juyong y anite sija; ufanguentos ni y nuebo na finijo;
041	MAR	016	018	Ufanmangajat culebla sija, ya, yanguin manguimen jafa na beneno; ti uninafanlamen: ya ujapolo y canaeñija gui manmalango sija, ya ujanafanjomlo.
041	MAR	016	019	Enao y Señot, despues di mansinangane sija, rinisibe ni y langet, ya matachong gui agapa Yuus.
041	MAR	016	020	Ya manmapos, ya mapredica y sinangan gui todo y lugat, mañisija manmachocho yan y Señot, ya manafitme y sinangan ni y umatitiye na señat. Amen.
#
# BOOK	042	LUK	Luke	San Lucas
042	LUK	001	001	POT y guaja megae y umapolo y canaeñija para ufannaregla y cuentos nu y ayo na güinaja na esta guefmaasegura gui entalo jame,
042	LUK	001	002	Jaftaemanoja ninaejam ni guine y tutujoña y testigojam ni y malie, nu y yan y ministrojam y sinangan;
042	LUK	001	003	Y jinasoco mauleg locue nu guajo, sa juguefegaga sinengcabales todo y güinaja guine y tutujonña, na jutuguie jao pot y inaregla, jago guesmagas na Teofilo;
042	LUK	001	004	Para untungo sija y magajet ayosija mano nae unresibe y finanagüe.
042	LUK	001	005	Guaja gui jaanin Herodes, ray guiya Judea, un pale, naanña si Sacharias, y clasen Abias; y asaguaña guinin sija jagan Aaron ya y naaña si Elisabet.
042	LUK	001	006	Este na dos mauleg gui sanmenan Yuus, jajananao gui todo y lay yan y tinago Señot, ti lalatdiyon.
042	LUK	001	007	Ya taya patgonñija; sa si Elisabet tifáfañago; yan y dos megae jaaniñija.
042	LUK	001	008	Ya jumuyong, anae mañeñetbe si Sacharias, gui ofisio y pale gui menan Yuus, gui chechon y clasiña,
042	LUK	001	009	Jaftaemanoja y costumbren y ofisio y pale, y chechoña na jumalom gui guimayuus ya jasonggue y paopao.
042	LUK	001	010	Ya todo y linajyan taotao mangaegue gui sanjiyong manmananaetae gui oran paopao.
042	LUK	001	011	Ya mato guiya güiya y angjet y Señot, na gaegue gui agapa y attat y paopao.
042	LUK	001	012	Ya inestotba si Sacharias anae jalie, ya mato minaañao gui jiloña.
042	LUK	001	013	Lao y angjet ilegña nu güiya: Sacharias, chamo maaañao; sa y tinaetaemo este majungog; ya y asaguamo as Elisabet ufañago y patgon laje, ya umafanaan naanña si Juan.
042	LUK	001	014	Ya uguaja jao minagof yan alegria; ya y megae umagof nu y mafañaguña.
042	LUK	001	015	Sa udangculo güe gui menan Señot; ya ti uguimen bino ni metgot na guinem ya ubulagüe Espiritu Santo, guinin y tiyan nanaña.
042	LUK	001	016	Ya megae gui famaguon Israel, ujabira nu y Señot, Yuusñija.
042	LUK	001	017	Ya ujanaogüe gui menan y mataña nu y espiritu yan y ninasiñan Elias, para unanalo y corasonñija y mañaena guiya y famaguon, yan y manchátmatago ni y tiningo y manunas; para ufamauleg nu y Señot y taotao, ni y esta fanmauleg para güiya.
042	LUK	001	018	Ya ilegña si Sacharias nu y angjet: Jaftaemano jutungo este? sa guajo bijoyo ya y asaguajo megae jaaniña.
042	LUK	001	019	Ya manope y angjet ya ilegña nu güiya: Guajo si Gabriel, na gaegue yo tumotojgue gui menan Yuus; ya guajo esta matago na jucuentusejao, ya junaejao ni este mauleg na sinangan.
042	LUK	001	020	Ya estagüe, na jago udojao ya ti siña uncuentos, asta y jaane nae este macumple estesija; sa y ti unjongue y sinanganjo, ni umacumple y tiempoña.
042	LUK	001	021	Ya y taotao sija manmannanangga as Sacharias, ya ninafanmanman ni y inapmamña gui guimayuus.
042	LUK	001	022	Ya anae jumuyong, ti siña umadingane sija; ya matungo na manlie un linie gui guimayuus; lao güiya sigue di fumatinas y señatja; ya sumaga udo.
042	LUK	001	023	Ya anae esta munjayan y jaanin y ministroña, jumanao para y guimaña.
042	LUK	001	024	Ya despues di ayo sija na jaane mapotgue y asaguaña as Elisabet, ya janana sinco na meses, ya ilegña:
042	LUK	001	025	Taemanoja y Señot jafatinas para guajo, este sija na jaane nae jaatanyo para unajanao y mamajlaojo gui entalo taotao sija.
042	LUK	001	026	Y mina saes na mes, y angjet Gabriel esta tumago guine as Yuus, para un siuda guiya Galilea, ni y naanña y Nasaret,
042	LUK	001	027	Guiya un bitgen, nobia y un laje naanña si José, familian David; ya y naan y bitgen si Maria.
042	LUK	001	028	Ya jumalom manu nae estaba güe, ya ilegña: Jafa tatatmana jao na guefmaborese jao; y Señot gaegue guiya
042	LUK	001	029	Lao pot este na sinangan, ninaestotba güe, ya jajajaso na jaftaemano este na sinaluda.
042	LUK	001	030	Entonses y angjet ilegña nu güiya: Maria, chamo maaañao; sa unsoda y finaborese gui menan Yuus.
042	LUK	001	031	Ya estagüe, na unmapotgue gui tiyanmo ya unfañago un patgon laje, ya umafanaan y naaaña si Jesus.
042	LUK	001	032	Ya udangculo güe, ya umafanaan Lajin Gueftaquilo: ya y Señot Yuus ufannae güe y tronon David tataña.
042	LUK	001	033	Ya ugobietna gui guima Jacob siesiempreja; ya y raenoña ugagaegue taejinecog.
042	LUK	001	034	Entonses si Maria ilegña ni y angjet: Jafa jumuyong este? sa ti jutungo laje.
042	LUK	001	035	Ya manope y angjet, ya ilegña nu güiya: Y Espiritu Santo umamaela guiya jago, ya y ninasiña y Gueftaquilo jafatinas y anineng gui jilomo; enaomina ayo na Santos na umafañago, umafanaan Lajin Yuus.
042	LUK	001	036	Ya, estagüe, si Elisabet, parentesmo, locue güiya mapotgue un laje gui inamcoña; ya este y mina saes na mes nu güiya na mafanaan tifáfañago.
042	LUK	001	037	Sa y sinangan Yuus, taya uno na taeninasiña.
042	LUK	001	038	Entonses si Maria ilegña: Estagüe y tentagon Señot; ufatinas guiya guajo taemanoja y sinanganmo. Ya y angjet mapos guiya güiya.
042	LUK	001	039	Ya ayo na jaane sija, cajulo si Maria ya jumanao gusise para un tano taquilo, guiya un siudan Juda;
042	LUK	001	040	Ya jumalom gui guima Sacharias ya jasaluda si Elisabet.
042	LUK	001	041	Ya jumuyong taegüije na anae jajungog si Elisabet y sinaludan Maria, y patgon tumayog gui jalom tiyanña; si Elisabet bula Espiritu Santo,
042	LUK	001	042	Ya umagang ni dangculo na inagang ya ilegña: Dichosojao gui entalo y famalaoan, ya dichoso y tinegchan tiyanmo.
042	LUK	001	043	Ya guine manu este guiya guajo, na mato guiya guajo y nanan y Señotto.
042	LUK	001	044	Sa estagüe, na anae mato y inagang y sinaludamo gui talangajo, y patgon, gui jalom tiyanjo, tumayog ni minagofña.
042	LUK	001	045	Ya dichosogüe y jumonggue; sa uguaja y quinimple gui güinaja, ni esta masangane güe ni guinin y Señot.
042	LUK	001	046	Entonses ilegña si Maria: Janadangculo y antijo y Señot,
042	LUK	001	047	Ya y espiritujo ninamagof gui as Yuus y Satbadotto.
042	LUK	001	048	Sa jaatan y dinespresiaoña y tentgoña; sa estagüe na desde pago jumafanaan dichosa ni todo y generasion.
042	LUK	001	049	Sa ayo na guaja ninasiña, jafatinas guiya guajo dangculo na güinaja; ya santos y naanña.
042	LUK	001	050	Ya y minaaseña gaegue gui generasion taotao sija, gui jiloñija ni manmaañao nu güiya.
042	LUK	001	051	Ya pot y canaeña jafanue minetgot; janafañuja y sobetbio sija gui jinason y corasonñija.
042	LUK	001	052	Ya jayute papa y magas gui tronoñija, ya jajatsa y manumitde.
042	LUK	001	053	Ya y manñalang janafanbula ni y minauleg; ya y manmigüinaja janafanjanao yan y tae sinajguan.
042	LUK	001	054	Ya jaayuda si Israel tentagoña, para ufanjaso y miñaase,
042	LUK	001	055	(Taemano y jasangane y mañaenata), as Abraham yan y semiyaña para todo y tiempo.
042	LUK	001	056	Si Maria sumaga yan güiya calang tres meses ya despues jumanao asto iyasija.
042	LUK	001	057	Ya si Elisabet jacumple y tiempo nae para ufañago; ya mañago un patgon laje.
042	LUK	001	058	Ya anae majungog ni tiguangña yan y parientesña, na si Yuus janadangculo y minaaseña guiya güiya; ya manmagof yan güiya.
042	LUK	001	059	Ya susede na y mina ocho na jaane manmato para umasircunsida y patgon: ya malagoñija umafanaan ni y naan tataña as Sacharias.
042	LUK	001	060	Ya manope y nanaña ya ilegña: Aje, sa umafanaan si Juan.
042	LUK	001	061	Ya ilegñija nu güiya: Taya gui manparientesmo mafanaan nu este na naan.
042	LUK	001	062	Ya maseñat y tataña, ya mafaesen jafa malagoña umafanaan.
042	LUK	001	063	Ya mangagao un diquique na tabla ya jatugue ilegña: Si Juan naanña. Ya todo sija ninafanmanman.
042	LUK	001	064	Ya enseguidas mababa y pachotña, ya mapula y jilaña, ya cumuentos, jabendise si Yuus.
042	LUK	001	065	Ya guaja minaañao gui jiloñija todo y mañasaga gui oriyañija: ya gui todo y tano taquilo guiya Judea, masasangan este sija na sinangan.
042	LUK	001	066	Ya todosija y jumujungog jaadaje gui corasonñija ya ilegñija: Jafa jumuyong este na patgon? Sa y canae Yuus gaegue guiya güiya.
042	LUK	001	067	Ya si Sacharias, tataña, bula Espiritu Santo ya japrofetisa, ilegña:
042	LUK	001	068	Bendito y Señot, y Yuus y Israel; sa jabisita ya jafatinas y redension, para taotaoña,
042	LUK	001	069	Ya janacajulo para jita un canggelon y satbasion, gui guima y tentagoña as David,
042	LUK	001	070	(Taegüijija na jasasangan gui pachot y mañantos na profetaña, ni esta gaegue guinin tutujonña y tano),
042	LUK	001	071	Satbasion gui y enemiguta yan gui canae todo y chumatliijit;
042	LUK	001	072	Para umafanue y minaaseña gui mañaenata, ya umajaso y santos na tratoña;
042	LUK	001	073	Y juramento ni manjula as Abraham ni tatata,
042	LUK	001	074	Na güiya unaejit linibreta gui canae y enemiguta ya utasetbe güe sin minaañao,
042	LUK	001	075	Y sinantos yan y tinunas gui menaña todo y jaanita.
042	LUK	001	076	Ya, jago, patgon, unmafanaan profetan y Gueftaquilo; sa unjanao gui menan y Señot para unfamauleg y chalanña;
042	LUK	001	077	Para ufanamatungo y satbasion gui taotaoña ni y maasiin y isaoñija,
042	LUK	001	078	Pot causa y corason y minaaseña y Yuusta, anae y candit ogaan guinin taquilo, jabisitajit,
042	LUK	001	079	Para junae inina y manmatatachong gui jemjom yan y anineng y finatae; para ufanue y patasta gui chalan y pas.
042	LUK	001	080	Ya y patgon lumala ya mumetgot gui espiritu ya sumaga gui desierto asta y jaane anae esta matungo guiya Israel.
042	LUK	002	001	YA susede na ayo sija na jaane, jumuyong un bando guinen as Augusto Sesat, para todo y tano na mataotagüe, na y naanñija ufanmatugue gui padron.
042	LUK	002	002	Este finenana na padron esta fumatinas, anae si Sirenio y magalaje guiya Siria.
042	LUK	002	003	Ya manjanao todo y taotao para ninatugue y naanñija gui padron, cada uno gui siudaña.
042	LUK	002	004	Ya jumanao si José guinin Galilea, guinin un siuda na naanña Nasaret, para ufalag Judea, gui siudan David, na mafanaan Betlehem, sa güiya y guima y familian David;
042	LUK	002	005	Para ufanmatugue gui padron yan si Maria, asaguaña umacamo yan güiya, anae estaba dangculo sa mapotgue,
042	LUK	002	006	Ya susede, anae gaegue sija güije, y jaaniña ni para ufañago esta macumple;
042	LUK	002	007	Ya mañago un laje finenana na patgon; ya mabalutan ni y pañales, ya manaason qui cajon sacate; sa taya sagañija gui guima.
042	LUK	002	008	Ya guaja pastot sija güije na tano, na mañaga gui fangualuan, ya jaadadaje y manadan quinilo gui puenge.
042	LUK	002	009	Ya estagüe y angjet y señot tumotojgue guiya sija; y minalag Yuus jaina gui oriyañija; ya guaja dangculo na minaañao.
042	LUK	002	010	Lao y angjet ilegña nu sija: Chamiyo fanmaañao; sa, estagüe, na juchule para jamyo mauleg na sinangan dangculo na minagof, para todo y taotao:
042	LUK	002	011	Sa esta mafañago para jamyo gui siudan David, pago na jaane, un Satbadot, na güiya si Cristo, y Señot.
042	LUK	002	012	Ya este y señatmiyo: Inseda y patgon mabalutan ni y pañales, ya umaason gui cajon sacate.
042	LUK	002	013	Ya enseguidas anog yan y angjet y linajyan y sendalo gui langet, na manmantutuna as Yuus, ya ilegñija:
042	LUK	002	014	Minalag gui y Gueftaquilo as Yuus, ya y tano pas gui entalo taotao ni y minagofña dangculo.
042	LUK	002	015	Ya jumuyong anae y angjet sija manmamapos guiya sija para y langet, y pastot sija manasangane. uno yan otro: Nije tafanmalag pues, asta Betlehem, ya talie este na güinaja ni esta jumuyong, na si Yuus jafanuejit.
042	LUK	002	016	Ya manmato chadeg, ya jasoda si Maria yan José, yan y diquique na patgon umaason gui cajon sacate.
042	LUK	002	017	Ya anae esta malie, janatungo y sinangan na mansinangane sija nu y diquique na patgon.
042	LUK	002	018	Ya todo y manmanjungog, ninafanmanman pot y pastot sija, ni y sinanganñija.
042	LUK	002	019	Lao si Maria jananana todo este sija na sinangan, jajasosoye gui corasonña.
042	LUK	002	020	Ya manato guato y pastot sija yan manmagof ya matuna si Yuus pot todo y güinaja ni munjayan jajungog yan jalie, jaftaemano y esta jasangane sija.
042	LUK	002	021	Ya anae esta macumple y ocho na jaane, para umasirconsida güe mafanaan naanña si Jesus, taegüije y finanaan nu y angjet antes qui umamapotgueñaejon gui tiyan nanaña.
042	LUK	002	022	Ya anae esta macumple y jaanin y guinasgas, jaftaemanoja y lay Moises, sija macone güe guiya Jerusalem para umanae gui Señot.
042	LUK	002	023	(Jaftaemanoja y matuque gui lay y Señot: todo laje na jababa y tiyan, umafanaan santos para y Señot);
042	LUK	002	024	Ya para umanae inefrese jaftaemanoja y masangan y lay y Señot, un pares na tortola pat dos patgon na paluma.
042	LUK	002	025	Ya, estagüe, guaja un taotao guiya Jerusalem, na naanña si Simeon, ya este na taotao, cabales ya guefmanjonggue na jananangga y quinensuela y Israel: ya y Espiritu Santo gaegue gui jiloña.
042	LUK	002	026	Ya esta mafanue güe nu y Espiritu Santo, na ti ulie finatae, antes na ulie Cristo, y Señot.
042	LUK	002	027	Ya mato güe pot y Espiritu gui templo, ya anae machule, nu si tataña, y patgon Jesus gui templo para umafatinas pot guiya, taemanoja y costumbren y lay,
042	LUK	002	028	Ayo nae güiya jajogue gui canaeña ya jabendise si Yuus ya ilegña:
042	LUK	002	029	Pago polo, Señot, y tentagomo ya jumanao yan pas, taemanoja y sinanganmo.
042	LUK	002	030	Sa jalie y matajo y satbasionmo,
042	LUK	002	031	Ni esta unfamauleg gui menan todo y taotao;
042	LUK	002	032	Y candit para ufanmatungo y nasion sija, yan y minalag para y taotaomo, Israel.
042	LUK	002	033	Ya si José yan y nanaña ninafanmanman nu ayo sija y jasasangan nu güiya;
042	LUK	002	034	Ya jabendise si Simeon ya ilegña ni nanaña as Maria: Estagüe na patgon esta mapolo para pinedong yan para ufanjinatsa y megae guiya Israel; yan para y señat ni y ninachatsaga,
042	LUK	002	035	Yan y jago locue, sa y antimo na umadotgan nu y espada, ya para jinasoñija y megae na corason nae umatungo.
042	LUK	002	036	Gaegue locue güije, si Ana y profeta palaoan, jagan Fanuel gui tribun Aser (na güiya guaja megae na jaaniña, yan sumaga yan y asaguaña siete años desde y binitgenña;
042	LUK	002	037	Ya bumiuda asta ochenta y cuatro años) ya ti jafapos gui templo, ya jaadodora si Yuus, puenge yan jaane nu y umayuyunat yan manaenaetae.
042	LUK	002	038	Ya este mato güijija na ora ya janae si Yuus maase, ya jacumuentuse pot güiya todo sija y manmannangga ni linibre guiya Jerusalem.
042	LUK	002	039	Lao anae esta jacumple todo sija, taemanoja y gaegue gui lay y Señot, manalo guato Galilea gui siudañija guiya Nasaret.
042	LUK	002	040	Ya y patgon dumangculo yan ninamatatnga ya bulagüe tiningo: ya y grasian Yuus gaegue gui jiloña.
042	LUK	002	041	Ya manjajanao sija tataña todo y sacan asta Jerusalem gui guipot y pascua.
042	LUK	002	042	Ya anae guaja esta dose na años, sija mangajulo guiya Jerusalem taemanoja y costumbren y guipot.
042	LUK	002	043	Ya anae jocog y jaane sija, manalo sija, ya sumaga y patgon, Jesus, guiya Jerusalem taetiningo nu y tataña sija.
042	LUK	002	044	Ya jinasoñija na gaegue gui mangachongñija, ya un jaane na manjajanaoja; ya maaliligao güe gui entalo y parientesñija yan y manatungoñija.
042	LUK	002	045	Lao anae ti masoda güe, manalo guato Jerusalem maaliligao güe.
042	LUK	002	046	Ya susede anae esta malofan tres na jaane, inseda güe gui templo matatachong gui entalo y manfaye maecungog yan mafafaesen.
042	LUK	002	047	Ya todo sija y jumujungog ninafanmanman ni tiningoña yan y inepeña.
042	LUK	002	048	Ya anae malie manmajngan ya ilegña nu güiya si nanaña: Patgon, jafa na unfatinasjam taeguenao? Estagüe si tatamo yan guajo na inaliligao jao yan y pinitinmame!
042	LUK	002	049	Ayo nae ilegña nu sija: Pot jafa yo na inaliligao? Ti intingo na y checho y tatajo nesesita yo na fatinas?
042	LUK	002	050	Lao sija ti jatungo ayo na sinangan y mansinangane.
042	LUK	002	051	Ya tumunog yan sija ya manjanao. guato Nasaret ya mansinejeta sija. Ya si nanaña jaadaje este todo sija gui corasoña.
042	LUK	002	052	Ya si Jesus lumálamodong gui tiningoña yan y linecaña yan y grasia gui as Yuus yan y taotao sija.
042	LUK	003	001	Y mina quinse na año gui tiempo anae si Tiberio Sesat jagobietna, ya si Ponsio Pilato, güiya magalaje guiya Judea; ya si Herodes, güiya magalaje tetrarca guiya Galilea; ya y cheluña as Felipe, güiya magalaje tetrarca guiya Iturea yan y ya tanon Traconite; ya si Lisanias, güiya magalaje tetrarca guiya Abilinia;
042	LUK	003	002	Ya y dangculo na mamale si Annas yan si Caefas, este na tiempo, mato y sinangan Yuus gui as Juan, lajin Sacharias, gui jalomtano.
042	LUK	003	003	Ya güiya mato gui todo y tano gui oriyan Jordan, jasesetmon y managpang en sinetsot para y maasiin isao.
042	LUK	003	004	Taegüije esta matugue gui leblo ni y sinangan y profeta Isaias, na ilegña: Inagangña ni y umaagang gui jalomtano: Famauleg y chalan y Señot, y cayejonña natutunas.
042	LUK	003	005	Todo y finacañada umanafanbula, yan todo y tano boca yan y manloca na ogso umanafanagpapa; yan y manechong umanafanunas, yan y chalan farangca unamafanyano.
042	LUK	003	006	Ya todo y catne ulie y satbasion Yuus.
042	LUK	003	007	Enaomina ilegña ni y linajyan taotao na manmato para ufanmatagpange pot güiya: Rasan culebla, jaye jamyo fumanagüe na insuaye y binibo ni y mamamaela?
042	LUK	003	008	Chile tinegchanmiyo ni y magajet na sinetsot, ya chamiyo insigue di sumasangan nu jamyoja: Guaja tatanmame si Abraham; sa jusanganejamyo na siña, si Yuus güine gui acho janafangajulo y famaguon Abraham.
042	LUK	003	009	Ya pagoja y gachae gaegueja gui jale y trongcon jayo sija: todo y trongcon jayo na ti mauleg tinegchañija, umautut ya umayute gui guafe.
042	LUK	003	010	Ya y linajyan taotao mafaesen güe ya ilegñija: Pues jafajam infatinas?
042	LUK	003	011	Ya manope, ilegña nu sija: Y guaja dos magaguña, unae y taya iyoña: ya y guaja naña ufatinas taegüijija.
042	LUK	003	012	Ya manmato locue y publicano sija para ufanmatatagpange, ya ilegñija: Maestro jafa infatinasjam?
042	LUK	003	013	Ya ilegña nu sija: Chamiyo gumagagao mas ni y esta jamyo manmatago.
042	LUK	003	014	Ya mafaesen güe locue nu y sendalo sija, ilegñija: Ya jame, jafajam infatinas? Ya mansinangane: Chamiyo mumatratrata ni jaye ni infanmanchiguit, ya magof jamyo nu y apasmiyo.
042	LUK	003	015	Ya y taotao sija jananangga ya manmanjajajaso todo sija as Juan gui corasonñija, cao güiya si Jesucristo.
042	LUK	003	016	Manope si Juan ya ilegña nu todosija: Guajo magajet managpapange jamyo an janom; lao mamamaela uno na mas gaeninasiña qui guajo, ya ti siña yo manmerese na jupula y coreas y sapatosña: güiya managpapange an Espiritu Santo yan guafe.
042	LUK	003	017	Ya abanicuña gaegueja gui canaeña para unagasgas y guinecoña, ya janafandaña y trigo gui camalenña; lao usonggue y ngasan gui guafe ni ti siña upuno.
042	LUK	003	018	Ya mamagat megae na sinangan ya japredica y taotao sija ni ibangelio.
042	LUK	003	019	Lao si Herodes, ayo magalaje tetrarca, linalatde as Juan, pot si Herodias, asaguan y cheluña as Felipe, yan pot todo y tinaelaye sija ni jafatinas si Herodes,
042	LUK	003	020	Ya jafatinas este mas taelaye qui todo, ya maponggle si Juan gui catset.
042	LUK	003	021	Ya susede, anae todo y taotao manmatagpange, si Jesus locue matagpange; ya anae manaetaegüe, mababa y langet;
042	LUK	003	022	Ya tumunog gui jiloña y Espiritu Santo na gaejechuraña calang paluma, ya mato un inagang guine y langet na ilegña: Jago y lajijo ni juguaeya; iyajago nae gaegue minagofjo.
042	LUK	003	023	Ya si Jesus namaesa anae jatutujon sumetnon, güiya treinta años, ya güiya lajin José (calang jinason taotao), nu y lajin Eli,
042	LUK	003	024	Nu y lajin Matat nu y lajin Levi, nu y lajin Metqui, nu y lajin Jané, nu y lajin José,
042	LUK	003	025	Nu y lajin Matatias nu y lajin Amos, nu y lajin Nalum, nu y lajin Eslí, nu y lajin Nagé,
042	LUK	003	026	Nu y lajin Maat, nu y lajin Matatias, nu y lajin Simei, nu y lajin José, nu y lajin Juda,
042	LUK	003	027	Nu y lajin Joana, nu y lajin Resa, nu y lajin Sorobabel, nu y lajin Salatiel, nu y lajin Neri,
042	LUK	003	028	Nu y lajin Metqui, nu y lajin Adí, nu y lajin Cosam, nu y lajin Elmodan, nu y lajin Er,
042	LUK	003	029	Nu y lajin Jesus, nu y lajin Elieser, nu y lajin Jorim, nu y lajin Mata, nu y lajin Levi,
042	LUK	003	030	Nu y lajin Simeon, nu y lajin Juda, nu y lajin José, nu y lajin Jonan, nu y lajin Eliaquim,
042	LUK	003	031	Nu y lajin Melea, nu y lajin Mena, nu y lajin Matata, nu y lajin Natan, nu y lajin David,
042	LUK	003	032	Nu y lajin Jesse, nu y lajin Obed, nu y lajin Boos, nu y lajin Salmon, nu y lajin Naason,
042	LUK	003	033	Nu y lajin Aminadab, nu y lajin Aram, nu y lajin Esrom, nu y lajin Fares, nu y lajin Juda,
042	LUK	003	034	Nu y lajin Jacob, nu y lajin Ysaac, nu y lajin Abraham, nu y lajin Taré, nu y lajin Nacor,
042	LUK	003	035	Nu y lajin Serug, nu y lajin Ragau, nu y lajin Peleg, nu y lajin Heber, nu y lajin Sela,
042	LUK	003	036	Nu y lajin Cainan, nu y lajin Arfaxat, nu y lajin Sem, nu y lajin Noe, nu y lajin Lameg,
042	LUK	003	037	Nu y lajin Matusalem, nu y lajin Enog, nu y lajin Jared, nu y lajin Mahalaleel, nu y lajin Cainan,
042	LUK	003	038	Nu y lajin Enos, nu y lajin Set, nu y lajin Adam, nu y lajin Yuus.
042	LUK	004	001	YA si Jesus, bula Espirita Santo, tumato guato gui Jordan, ya quinene ni Espiritu asta y desierto.
042	LUK	004	002	Ya sumaga güije cuarenta na jaane ya tinienta nu y anite. Ya ti chumocho ni jafa, güije sija na jaane; ya anae esta macumple, ñalang güe.
042	LUK	004	003	Ya ilegña nu güiya y anite: Yaguin jago Lajin Yuus, tago este y acho ya ufamapan.
042	LUK	004	004	Ya si Jesus manope qüe: Esta mamatugue, na ti y panja munalâlâ y taotao.
042	LUK	004	005	Ya jacone güe quinene julo, ya finanue güe todo y raeno gui jilo y tano gui un momento y tiempo,
042	LUK	004	006	Ya y anite ilegña nu güiya: Bae junae jao ni este na ninasiña todo, yan y minalagñija; sa guajo maentrega, ya jaye y malagojo, junae.
042	LUK	004	007	Enaomina jago, yaguin unadora gui menajo, todosija iyomo.
042	LUK	004	008	Ya manope si Jesus, ya ilegña: Esta matugue na y Señot Yuusmo unadora, ya güiyaja unsetbe.
042	LUK	004	009	Ya quinene talo guiya Jerusalem ya pinelo gui sumanjilo y templo, ya ilegña nu güiya: Yaguin jago Lajin Yuus, yutejao güine papa:
042	LUK	004	010	Sa esta matugue, na y angjetña sija jaencatga nu jago para unmaadaje,
042	LUK	004	011	Ya y canaeñija unquilile sa chamo matompo y adengmo gui acho.
042	LUK	004	012	Manope si Jesus ya ilegña: Esta masangan: Chamo tietienta y Señot Yuusmo.
042	LUK	004	013	Anae esta munjayan todo y tentasionña y anite mapos guiya güiya un rato.
042	LUK	004	014	Si Jesus tumato gui ninasiñan y Espiritu asta Galilea: ya jumanao y famaña guiya todo y tano gui oriyaña.
042	LUK	004	015	Ya güiya mamananagüe gui guimayuusñija, ya ninafanonra nu y todo.
042	LUK	004	016	Ya mato guiya Nasaret anae jagas mapogsae: ya jumalom taemanoja y costumbreña gui jaanin sabado, gui guimayuus ya cajulo para utaetae.
042	LUK	004	017	Ya manaegüe y leblon y profeta Isaias. Ya anae jababa y leblo, jasoda anae esta matugue:
042	LUK	004	018	Y Espiritun y Señot gaegue gui jilojo, sa japalae yo para jupredica y mauleg na sinangan gui mamobble: ya matago yo para jusangane mancautibo, linibre, ya para y manbachet ufanmanlie, ya para junafanlibre y manchiguit,
042	LUK	004	019	Para jusaganñaejon y guaeyayon na año y Señot.
042	LUK	004	020	Ya jajuchom y leblo ya anae janatalo y ministro, matachong; ya todo y mangaegue gui guimayuus, güiyaja manatan.
042	LUK	004	021	Ya jatutujon sumangane sija: Pago esta macumple este na tinigue gui talanganmiyo.
042	LUK	004	022	Ya todoja manmannae testimonio ya esta ninafanmanman nu minauleg sinangan ni manjujuyong, gui pachotña; ya ilegñija: Ti güiya ini y lajin José.
042	LUK	004	023	Ya ilegña nu sija: Magajet insanganeyo nu este na sinangan: Medico, amte namaesajaoja: todo sija injingog na unfatinas guiya Capernaum, fatinas locue güine gui tanomo.
042	LUK	004	024	Ya ilegña: Magajet na jusangane jamyo, na ni un profeta guaegayon gui tanoña.
042	LUK	004	025	Lao magajet jusangane jamyo: Megae na biuda sija guaja gui Israel gui jaanin Elias, anae y langet majuchom tres años yan saes mesas, anae guaja dangculo na ñinalang gui todo y tano;
042	LUK	004	026	Lao ni uno guiya sija nae, esta matago si Elias, na as Sarepta, guiya tanon Sidon, guiya un palaoan biuda.
042	LUK	004	027	Ya megae na ategtog locue guaja guiya Israel gui tiempon y profeta Eliseo; lao taya guiya sija esta magasgas, na si Naaman taotao Siro.
042	LUK	004	028	Ayo nae todo y taotao gui guimayuus manbula y linalalo, anae jajungog estesija;
042	LUK	004	029	Ya mangajulo, ya chumulegüe gui sanjiyong y siuda, ya macone asta gui sanjilo y egso, anae esta maplanta y siudañija, para ufanyute gui papa.
042	LUK	004	030	Lao güiya, malofan gui entaloñija, ya mapos.
042	LUK	004	031	Ya mato papa guiya Capernaum, siudan Galilea, ya ayo nae mamananagüe gui sabado na jaane:
042	LUK	004	032	Ya sija ninafanmanman nu y finanagüeña; sa y sinanganña gaeninasiña.
042	LUK	004	033	Ya gaegue gui guimayuus un taotao na guaja anite ináplacha; ya umagang dangculo na inagang.
042	LUK	004	034	Jei! pelojam! para jafajam nu jago, Jesus Nasareno? Matojao para unyulangjam? jutungojao jayejao; jago ayo na Santos gui as Yuus!
042	LUK	004	035	Ya si Jesus jalalatde ya ilegña: Pacaca ya maela juyong guiya güiya. Ya anae y anite mayute güe gui entaloñija, jumuyong guiya güiya; ya taya ninalamen.
042	LUK	004	036	Ya minamanman mato gui jilo todo sija, ya manadingan uno yan otro, ilegñija: Jafa na cuentos este? Sa nu y gobietnaña yan y ninasiñaña jatago y áplacha na anite sija ya unfanjuyong?
042	LUK	004	037	Ya y famaña masanganñaejon todo y lugat sija gui oriyaña ayona.
042	LUK	004	038	Ya jacajulo jumanao juyong gui guimayuus ya jumalom gui guiman Simon; ya y suegran Simon esta umaason, malingo nu y dangculo na calenturaña; ya matayuyutgüe pot güiya.
042	LUK	004	039	Ya jatojgue gui jijutña, ya jalalatde y calentura ya y calentura pinelo; ya güiya cajulo ensiguidas ya jasetbe.
042	LUK	004	040	Ya y tiempo y minachom y atdao nae, todo y mangaemalango ni y megae na chetnot, manmaconie guiya güiya; ya japolo y canaeña gui jilo cada uno guiya sija, ya janafanjomlo sija.
042	LUK	004	041	Ya anite sija manjuyong locue guiya megae, na manaagang ya ilegñija: Jago, y Lajin Yuus! Lao güiya jalalatde ya ti japolo ya ufanguentos, sa matungo güe na güiya si Cristo.
042	LUK	004	042	Ya anae esta taftaf y jaane, jumanao para un jalomtano: ya y linajyan taotao sija maaliligao güe ya manmafato guiya güiya ya manmalago sija ufanmantiene güe para munga mapos guiya sija.
042	LUK	004	043	Ya güiya ilegña nu sija: Nesesitayo locue gui palo siuda umapredica y raenon Yuus: sa para este na matagoyo.
042	LUK	004	044	Ya japredidica gui guimayuus sija guiya Galilea.
042	LUK	005	001	YA susede anae y linajyan taotao manoriya yan machichiguet güe ya jaecungog y sinangan Yuus, na güiya gaegue tumotojgue gui oriyan jagoe Genesaret.
042	LUK	005	002	Ya jalie dos batco na estaba jijot gui oriyan y jagoe; ya y manpescadot manunog güije, ya jafagase y laguañija.
042	LUK	005	003	Ya jumalom güine gui un batco ya y iyon Simon; ya jagagao na unafalag y tano didide. Ya matachong ya mamanagüe desde y batco ni linajyan taotao.
042	LUK	005	004	Ya anae munjayan cumuentos, ilegña as Simon: Juyong gui tadong na tase ya innatunog y laguanmiyo para un quinene.
042	LUK	005	005	Ya manope si Simon ya ilegña: Maestro estajam manmachocho todo puenge ya taya quinenemame; lao pot y sinanganmo bae innatunog y lagua.
042	LUK	005	006	Ya anae manmatinas este, japongle un dangculo na quinenen güijan; ya esta tiniteg y laguanñija.
042	LUK	005	007	Ayo nae jaseñat y mangachongñija ni mangaegue gui otro batco, para ufanmato ya ufaninayuda. Ya manmato, ya janabulaja y dos batco, ya jatutujon manmañoñogñog.
042	LUK	005	008	Ya anae jalie este si Simon Pedro, dumimo papa gui as Jesus ya ilegña: Suja guiya guajo, Señot; sa taotao isaoyo.
042	LUK	005	009	Sa ninamaañao yan todos y mangaegue guiya güiya, pot causa de y quinenen güijan ni y inquene;
042	LUK	005	010	Ya taegüije ja locue as Santiago yan si Juan, famaguon Sebedeo, ya sija mangachong Simon. Ya ilegña si Jesus as Simon: Chamo maaaño: sa desde pago ufangone jao y taotao.
042	LUK	005	011	Ya anae esta mañule gui tano y batcoñija; todo jayute ya madalaggüe.
042	LUK	005	012	Ya susede anae gaegue güe gui uno gui siuda sija, estagüe un taotao na bula ategtog: güiya anae jalie si Jesus, podong gui mataña gui menaña ya jagagao, ilegña: Señot, yaguin malagojao, siñajao unnagasgasyo?
042	LUK	005	013	Ya jaestira y canaeña ya japacha, ilegña: Malagoyo, gasgasjao; ya enseguidas y ategtog jumanao guiya güiya.
042	LUK	005	014	Ya tinago güe, na chaña sangangane ni jaye: lao janao, unfanue y pale nu jago ya unofrese ni y guinasgasmo, taemanoja y tinagon Moises para testimonio nu sija.
042	LUK	005	015	Lao y masanganña jumanao megae; ya mandaña y dangculon linajyan taotao para umajungog yan para ufanmagong y chetnotñija.
042	LUK	005	016	Lao güiya jaapatta güe asta y jalomtano ya manaetae.
042	LUK	005	017	Ya susede gui un jaane na estabagüe mamanagüe; ya mangaegue y Fariseo sija yan y magas y lay, manmatatachong, sa sija manmato guinen y sengsong Galilea, yan Judea, yan y ya Jerusalem; ya y ninasiñan y Señot gaegue güije para unamagong.
042	LUK	005	018	Ya estagüe sija taotao na macocone un taotao gui jilo un cama na paralitico; ya maaliligao mano nae mañule jalom para umapolo gui menaña.
042	LUK	005	019	Ya anae ti masoda mano nae umapolo pot causa y linajyan taotao, mangajulo gui jilo guma ya guinin y atof nae manatunog yan camaña gui entalo, asta y gui menan Jesus.
042	LUK	005	020	Ya anae jalie y jinengguenñija yuje sija, ilegña: Taotao, y isaomo umaasie.
042	LUK	005	021	Ya y escriba yan y Fariseo sija jatutujon manmanjaso, ya ilegñija: Jaye güe este na usangan chatfino contra si Yuus? Jaye siña manasie isao, na si Yuusja?
042	LUK	005	022	Lao si Jesus jatungo y jinasonñija; manope ya ilegña nu sija: Jafa injajaso gui corasonmiyo?
042	LUK	005	023	Jafa sen taeminapot masangan: Y isaomo unmaasie; pat masangan: Cajulo ya unfanmocat?
042	LUK	005	024	Lao para intingoja na y Lajin taotao guaja ninasiñaña gui tano para umasie isao (ilegña nu y paralitico), jusanganejao: Cajulo, chule y camamo ya unjanao para iyajamyo.
042	LUK	005	025	Ya enseguidas güiya cajulo gui menanñija, ya jachule ayo anae umaasongüe ya jumanao para y guimaña, ya jatuna si Yuus,
042	LUK	005	026	Ya ninafanmanman todosija, ya matuna si Yuus; ya manbula y minaañao, ilegñija: Inlie námanman sija pago.
042	LUK	005	027	Ya despues di estesija, jumanao, ya jalie un publicano na y naanña si Levi, matatachong gui bancon y tributo ya ilegña: Dalalagyo.
042	LUK	005	028	Ya japolo todo y güinajaña ya cajulo ya jadalalaggüe.
042	LUK	005	029	Ya jafatinas si Levi un dangculon gupot gui guimaña: ya guaja un dangculon linajyan publicano sija, yan otro sija manmatachong gui lamasa yan sija.
042	LUK	005	030	Ya y Fariseo sija yan y escribañija, mangogonggong contra y disipuluña sija, ilegñija: Sajafa na manjajamyo mañocho yan manguimen yan y publicanosija yan y manisao?
042	LUK	005	031	Ya manope si Jesus ya ilegña nu sija: Y manaechetnot ti janesesita medico; lao y manmalango.
042	LUK	005	032	Ti matoyo para juagang y manunas, lao y manisao para ufanmañotsot.
042	LUK	005	033	Ya ilegñija nu güiya: Y disipulon Juan manayuyunat megae na biaje, ya jafatitinas tinayuyut; parejoja yan y disipulon Fariseo sija; ya iyoco mañochocho yan manguiguimen?
042	LUK	005	034	Ya si Jesus ilegña nu sija: Siña innaayunat y mangaegue gui guipot uma sagua anae mañisijaja yan y nobio?
042	LUK	005	035	Lao ufato jaane na y nobio umana suja; ayo nae ufanayunat güije na jaane sija.
042	LUK	005	036	Ya mansinangane sija locue un acomparasion: Taya taotao janajanao pidason magago gui nuebo na bestido ya japolo gui bijo na bestido; no sea ujatiteg y nuebo ya locue y magago guinin nuebo ti parejo yan y bijo.
042	LUK	005	037	Ya taya mananaye nuebo na bino gui bijo na boteyan cuero: ya no sea, y bino ni nuebo uyinamag y boteyan cuero, ya y bino umachuda, ya y boteyan cuero ufalingo.
042	LUK	005	038	Lao y nuebo bino na nasesita y nuebo na boteyan cuero nae umapolo.
042	LUK	005	039	Ya ni un taotao ni gumimen y bijo na bino umalago ni nuebo; sa ualog: Y bijo maulegña.
042	LUK	006	001	YA susede y un sabado, jumajanao si Jesus gui fangualuan maies; ya y disipuluña sija, manmanjajala ni y masotcan maies, ya jacano, jagugugan ni y canaeñija.
042	LUK	006	002	Ya y Fariseo sija ilegñija: Jafa na infatitinas y ti tunas na umafatinas gui sabado na jaane:
042	LUK	006	003	Ya maninepe as Jesus iligña: Taya nae intaetae este y finatinas David anae ñalang yan y mangachongña?
042	LUK	006	004	Anae jumalom gui guimayuus, ya jachule ya jacano y pan ni y mafamamauleg, yan janae locue y mangachongña: ni y ti tunas na ucano na para y mamaleja?
042	LUK	006	005	Ya ilegña nu sija: Y Lajin Taotao locue Señot y sabado.
042	LUK	006	006	Ya susede y otro sabado, na jumalom gui guimayuus ya mamanagüe: ya estaba güije un taotao na anglo y agapa na canaeña.
042	LUK	006	007	Ya y escriba yan y Fariseo sija maaatan güe, cao unajomlo gui sabado na jaane; para uquefanmañoda jafa ya umafaaela.
042	LUK	006	008	Lao jatungoja y jinasonñija; ya ilegña ni ayo na taotao y anglo canaeña: Cajulo ya untojgue gui tálolo! ya tumojgue julo.
042	LUK	006	009	Ya ilegña si Jesus nu sija: Jufafaesen jamyo uno. Tunas gui sabado na umafatinas y mauleg pat y taelaye? numalibre linâlâ pat mamuno?
042	LUK	006	010	Ya jaatan todos y oriyañija ya ilegña nu güiya: Estira mona y canaemo. Ya guiya jafatinas taegüije, ya y canaeña numalo ya magong taegüije y otro.
042	LUK	006	011	Ya sija mansénbubo, ya manguecuentos uno yan otro, jafa mojon ujafatinas gui as Jesus.
042	LUK	006	012	Ya susede gui ayo sija na jaane, jumanao para ufanaetae gui un ogso ya todo y puenge jasigue di manaetaeja para as Yuus.
042	LUK	006	013	Ya anae manana, jaagang y disipuluña sija; ya jaayig dose guiya sija, ni manmafanaan locue apostoles.
042	LUK	006	014	Si Simon ni jafanaan locue Pedro, yan si Andres cheluña, yan si Santiago, yan si Juan, si Felipe, yan si Bartolome,
042	LUK	006	015	Yan si Mateo, yan si Tomas, yan si Santiago, lajin Alfeo, yan si Simon ni mafanaan Selote,
042	LUK	006	016	Yan si Judas chelun Santiago, yan si Judas Iscariote ni y traidot;
042	LUK	006	017	Ya manunog yan sija ya tumojgue gui un lugat ni yano; yan y dangculon linajyan disipuluña sija, yan y dangculon linajyan taotao, guinin todo yya Judea, yan yya Jerusalem, yan y tano Tiro yan yya Sidon, ni manmato para umaecungog, yan para uninafanmagong y chetnotñija;
042	LUK	006	018	Yan manafanmagong ayo sija y munafanachatsaga ni y espiritun áplacha.
042	LUK	006	019	Ya manmalago pumapacha güe y linajyan taotao: sa manjujuyong guiya güiya ninasiña ya janafanmamagong todo sija.
042	LUK	006	020	Ya güiya manatan julo gui disipuluña, ya ilegña: Mandichoso jamyo ni mamobble; sa iyonmiyo y raenon Yuus.
042	LUK	006	021	Mandichoso jamyo ni y manñalang pago: sa ufanjaspog. Mandichoso y manatanges: sa ufañaleg.
042	LUK	006	022	Mandichoso jamyo yaguin y taotao sija infanchinatlie, yan ujaapatta sija guiya jamyo ya ujalalatde jamyo ya ujayute juyong y naanmiyo pot taelaye pot causa y Lajin taotao.
042	LUK	006	023	Fansenmagof güije na jaane; yan infanayog ni minagofmiyo: sa, estagüe, y premionmiyo dangculo gui langet; sa taegüenaoja jafatitinas y tatañija ni y profeta sija.
042	LUK	006	024	Lao ay jamyo ni manrico! sa esta guaja consuelonmiyo.
042	LUK	006	025	Ay jamyo ni esta manjaspog pago! sa infanñalang. Ay jamyo ni mañachaleg pago! sa jamyo infanugong yan infananges.
042	LUK	006	026	Ay jamyo yaguin todo y taotao sija manguecuentos mauleg nu jamyo! sa taegüenaoja ujafatinas y tatañija ni y manfatso na profeta.
042	LUK	006	027	Lao jusangangane jamyo ni jumujungog: Güaeya y enemigonmiyo; fatinas mauleg ni y chumatlie jamyo,
042	LUK	006	028	Bendise y mumatdise jamyo, ya infanmanaetae pot y namamajlao jamyo.
042	LUK	006	029	Ya pumatmada y un banda fasumo, naeja locue ni y otro, ya y chumule y capamo, chamo chumochoma na uchule y chininamo locue.
042	LUK	006	030	Ya cada uno ni y gumagaojao, nae; ya y chumule y güinajamo, chamo tumalulugua gumagao.
042	LUK	006	031	Ya jafa y malagomiyo ni y taotao jafatinas nu jamyo; taegüijija fatinas locue nu sija:
042	LUK	006	032	Sa yaguin inguaeya y gumaeya jamyo, jafa na grasia guajanmiyo? sa y manisao locue jaguaeya y gumaeya sija.
042	LUK	006	033	Yaguin infatinas mauleg ni y fumamamauleg jamyo, jafa na grasia guajanmiyo? sa y manisao locue jafatitinasja taegüenao.
042	LUK	006	034	Yanguin innaayao na ayo sija ni y guaja ninanggamo para infanresibe, jafa na grasia guajanmiyo: sa y manisao janaayao y manisao para ufanmanresibe taegüije talo.
042	LUK	006	035	Lao guaeya jamyo y enimigunmiyo ya infatinas mauleg nu sija: ya innaaayao, ya chamiyo fantataeninangga, ya udangculo y premionmiyo yan infanfamaguon y Gueftaguilo: sa güiya cariñoso nu y ingrato sija, yan y taelaye.
042	LUK	006	036	Jamyo locue fanyóase, taegüije y tatanmiyo ni y gaegue gui langet yóase.
042	LUK	006	037	Chamiyo jumusga, sa ti infanjinisga: chamiyo sumetetensia, sa ti infansinentensia: nafanlibre, ya y ninafanlibre:
042	LUK	006	038	Fanmanae, ya infanmanae; mauleg na medida y majoño papa, ya umachaochao ya umachúchuda, ufanmannae y taotao sija gui jalom pechonmiyo; sa ayoja na medida y anae manmide jamyo: infanmamediye talo jamyo.
042	LUK	006	039	Ya jasangane sija un acomparasion ilegña: Siña y bachet jaosgaejon y otro bachet? ti ujaachapodong y dos gui joyo?
042	LUK	006	040	Y disipulo ti taquiloña qui y maestro: lao cada uno ni y cabales, güiya utaegüijija y maestroña.
042	LUK	006	041	Ya jafa muna unlilie y migo gui atadog y chelumo; ya ti unlilie y jayo gui atadogmo?
042	LUK	006	042	Ya jafa muna siña unalog ni y chelumo: Chelujo, maela ya junajanao y migo gui atadogmo, yanguin jago ti unlilie y jayo gui atadogmo? Hipocrita jao, yute juyong finena y jayo gui atadogmo, ya ayo nae unlie claro para unnajanao y migo gui atadog y chelumo.
042	LUK	006	043	Sa taya mauleg na trongco, ni y fanogcha taelaye, ni y taelaye na trongco ni y fanogcha mauleg.
042	LUK	006	044	Sa cada trongco matungoja pot y tinegchaña. Sa ti ufanmanrecoje y taotao sija igos gui manituca ni ufanmanrecoje ubas gui jalom gadon.
042	LUK	006	045	Y mauleg na taotao, ni y mauleg na guinaja gui corasonña, mañuñule mauleg; ya y taelaye na taotao, ni y taelaye na güinaja gui corasonña, mañuñule taelaye: sa y minegae y corason jasasangan y pachotña.
042	LUK	006	046	Ya jafa na infananaanyo Señot, Señot, ya ti infatitinas y jusangangane jamyo?
042	LUK	006	047	Jaye y mato guiya guajo ya jaecungog y sinanganjo ya jafatinas; jufanue jaye parejuña:
042	LUK	006	048	Parejo yan un taotao ni y manjatsa guma, ya jaguadog tadong ya japolo y simiento gui jilo y fitme na acho; ya yanguin cajulo y manadan janom, ya milag y sadog chineneg ayo na guma; lao ti umayengyong, sa maplanta gui jilo y acho.
042	LUK	006	049	Lao ayo y umeecungog ya ti jafatinas; parejo yan y taotao ni y manjatsa guma gui jilo oda ya ti janaye simiento; ya anae milag y sadog ya chineneg, enseguidas upodong; ya dangculo y yinilang ayo na guma.
042	LUK	007	001	YA despues di munjayan todo y finanagüeña si Jesucristo gui talangan taotao sija, güiya jumalom guiya Capernaum.
042	LUK	007	002	Ya y tentago un senturion ni y guefyaña, estaba malango, ya esta para umatae.
042	LUK	007	003	Lao anae y senturion jajungog na masasangan si Jesus, jatago y manamco na Judios, para umagagao na ufato ya unajomlo y tentagoña.
042	LUK	007	004	Ya anae manmato as Jesus, guefmagagao ilegñija: Dignogüe na unfatinas este pot güiya:
042	LUK	007	005	Sa jagüaeya y nasionmame ya japlantaye jam sinagoganmame.
042	LUK	007	006	Ya manjanao yan si Jesus. Ya anae esta manjijot gui guima y senturion jatago y amiguña sija para ualog as Jesus: Señot chamo ninachachatsaga; sa ti dignoyo na junajalom jao gui papa atofjo;
042	LUK	007	007	Pot este ti jujaso na dignoyo na jufato guiya jago; lao sanganja ya ujomlo y tentagojo.
042	LUK	007	008	Sa guajo locue na taotao gaegeuyo gui papa y ninasiña, ya guaja gui papajo sendalo sija; yan ileco nu este: Janao, ya mapos; ya y otro: Maela, ya mato; ya y tentagojo: Fatinas este, ya jafatinas.
042	LUK	007	009	Ya anae jajungog si Jesus este, ninamanman nu güiya, ya jabiragüe ilegña ni y linajyan taotao ni y dumalalag güe: Jusangane jamyo na ti jusoda taegüije na dinangculon jinenggue ni iya Israel.
042	LUK	007	010	Ya anae manalo sija guato gui guima y manmanago, jasoda na jomlo y tentago ni estaba malango.
042	LUK	007	011	Ya susede un rato despues di este na, si Jesus jumanao asta un siuda ni mafanaan Nain; ya mañisija yan y disipuluña yan y dangculon manadan taotao.
042	LUK	007	012	Ya anae esta jijot gui pettan y siuda, estagüe na macocone un matae, güiyaja lajin nanaña, ya biuda locue, ya linajyan taotao siuda mangachongchongña.
042	LUK	007	013	Ya anae linie ni y Señot ninamaase nu güiya, ya ilegña nu güiya: Chamo cumacasao.
042	LUK	007	014	Ya lumatguato ya japacha y andas; ya y chumuchule mañaga. Ya ilegña: Patgon, guajo jao sumangane, cajulo.
042	LUK	007	015	Ya y estaba matae matachong ya jatutujon cumuentos, ya inentrega as Jesus gui as nanaña.
042	LUK	007	016	Ya ninafanmaaañao todosija, ya maalaba si Yuus ilegñija: Dangculo na profeta esta cajulo entre yya jita: ya, si Yuus jagas jabisita taotaoña.
042	LUK	007	017	Ya jumanao este na famaña gui todo yya Judea yan todo oriya y tano.
042	LUK	007	018	Ya y disipulon Juan masangane güe todo estesija.
042	LUK	007	019	Ya jaagang si Juan dos gui disipuluña ya jatago para as Jesus, ilegña: Cao jago yuje y para ufato pat infanmannangga jam otro?
042	LUK	007	020	Ya anae manmato y taotao sija guiya güiya, ilegñija: Si Juan Bautista tumagojam para yya jago, ilegña: Cao jago yuje y para ufato pat infanmannangga jam otro?
042	LUK	007	021	Ya ayo mismo na ora, janafanjomlo megae ni y manmalango yan y mangaechetnotsija yan espiritun manaelaye; yan megae na manbachet ninafanmanlie.
042	LUK	007	022	Ya maninepe as Jesus ya ilegña nu sija: Janao yan sangane si Juan ni y liniimiyo yan y jiningogmiyo; sa y manbachet manmanlie, ya y mangojo manmamocat, ya y manategtog mangasgas, ya y mananga manmanjungog, y manmatae manafangajulo, ya umapredica y ibangelio gui mamobble.
042	LUK	007	023	Ya dichoso ayo y ti sumosoda y lugat para umatompo guiya guajo.
042	LUK	007	024	Ya anae manmapos y mantinago as Juan, jatutujon cumuentuse y taotao sija pot si Juan: Jafa injanagüe jamyo para inlie gui desierto? un piao ni y yinengyong ni y manglo?
042	LUK	007	025	Lao jafa injanagüe jamyo para inlie? un taotao na puru suabe magaguña? Estagüe, ayo sija y manminagagago ni y malagno magago yan manlalâlâ gui guinatbo, gui palasyon y ray nae mañasaga.
042	LUK	007	026	Lao jafa injanagüe para inlie? un profeta? magajet, jusangane jamyo na mas que un profeta.
042	LUK	007	027	Este yuje y esta matugue: Estagüe na jatago y tentagojo gui menan matamo, ni para ufamauleg y chalanmo gui menamo.
042	LUK	007	028	Jusangane jamyo, na entre ayo sija y manmafañago gui famalaoan, taya dangculoña qui si Juan; lao y diquiqueja gui raenon Yuus dangculoña qui güiya.
042	LUK	007	029	Ya todo y taotao anae majungog güe, yan y publicano sija, jajustifica si Yuus ya manmatagpange ni y tinagpangen Juan.
042	LUK	007	030	Lao y Fariseo yan y manmagas y lay, jarechasa y consejon Yuus contra sijaja; sa ti manmatagpange pot güiya.
042	LUK	007	031	Ya ilegña: Jafa nae juacompara y taotao este na generasion? ya jafa parejonñija?
042	LUK	007	032	Manparejo yan y famaguon ni manmatatachong gui plasa ya manaagang uno yan otro ya ilegñija: Indadane jamyo flauta, y ti manbaela jamyo, manuugonge jamyo, ya ti manatanges jamyo.
042	LUK	007	033	Sa mato si Juan Bautista ni uchocho pan ni uguimen bino, ya ilelegmiyo: Guaja anitiña.
042	LUK	007	034	Mato y Lajin taotao, ya chumocho yan gumimen, ya ilelegmiyo: Estagüe, un taotao na gachumocho yan gagumimen bino, yan amigon y publicano sija, yan y manisao.
042	LUK	007	035	Lao y tiningo manacabales ni y todo famaguonña.
042	LUK	007	036	Ya malago uno gui Fariseo sija na ufañija mañocho. Ya jumalom gui guima y Fariseo ya matachong gui lamasa.
042	LUK	007	037	Ya estagüe, un palaoan gui siuda, na miisao, ya anae jatungo na gaegue si Jesus matatachong gui lamasa gui guima y Fariseo, mañule un boteyan alabastro na ingüente.
042	LUK	007	038	Ya tumojgue gui taten Jesus, ya cumasao; ya jatutujon munafotgon ni lagoña y adeng Jesus, ya jasaosao ni y gapuniluña; ya jachichico y adengña ya japapalae ni y inggüente.
042	LUK	007	039	Ya anae jalie este y Fariseo ni y umagange güe, cumuentos gui sumanjalomña, ilelegña: Este na taotao yaguin profeta güe, jatungo jafa este na palaoan y pumapacha güe sa güiya miisao.
042	LUK	007	040	Ya manope si Jesus ya ilegña nu güiya: Simon, guaja para jasangane jao. Ya güiya ilegña: Sangan Maestro.
042	LUK	007	041	Un taotao guaja dos dumídibe: ya y uno mandidibe quinientos monedan denario, ya y otro sincuenta.
042	LUK	007	042	Ya anae taya apasñija, inasie todo y dos. Enao mina, jaye guiya sija mas güinaeya?
042	LUK	007	043	Manope si Simon, ya ilegña: Y pineloco na ayo y mas maasie; ya güiya ilegña: Tunas jinisgamo.
042	LUK	007	044	Ya jabira güe guato gui palaoan, ya ilegña as Simon: Unlilie este na palaoan? Jumalomyo gui guimamo, ti unnaeyo janom para y adengjo; lao este janafotgon y adengjo ni lagoña, ya jasaosao ni y gapuniluña.
042	LUK	007	045	Jago ti unnaeyo un chico: lao este na palaoan desde que jumalomyo ti pumapara jachico y adengjo.
042	LUK	007	046	Ti unpalae y ilujo ni laña, lao este japalae y adengjom inggüente.
042	LUK	007	047	Enao mina jusangane jao, na y isaoña, ni y megae, umaasie; sa güiya megae maguaeyaña; lao y didide maasiiña, didide maguaeyaña.
042	LUK	007	048	Ya ilegña nu güiya: Y isaomo maasie.
042	LUK	007	049	Ya y mangachochongña manmatachong gui lamasa, jatutujon sumangan gui sumanjalomñija: Jaye este na ufanasie locue isao?
042	LUK	007	050	Ya ilegña ni palaoan: Y jinengguemo unsinatba; janao yan pas.
042	LUK	008	001	YA susede un rato despues na jajanaogüe y siuda sija yan y sengsong sija manpredidica, yan numanafanungo nu y ibangelion y raenon Yuus; ya mañisija yan y dose,
042	LUK	008	002	Ya palo sija famalaoan ni guinin nanafanmagong ni manaelayen espiritu yan y chetnot sija; si Maria ni mafanaan magdalena ni jumuyong guiya güiya siete na manganite,
042	LUK	008	003	Ya si Juana, asaguan Chusa, mayetdomon Herodes; yan si Susana yan megae ni pumalo ni jasesetbe ni güinajañija:
042	LUK	008	004	Ya anae mandaña y dangculon linajyan taotao, yan y manestaba cada siuda manmato guiya güiya, jacuentuse pot un acomparasion.
042	LUK	008	005	Un tátanom jumanao para ufananom y semiyaña; ya anae manmananom, palo podong gui oriyan chalan; ya todo magacha, ya manmato sija y pajaro gui langet ya macano.
042	LUK	008	006	Yan palo mamodong gui jilo acho; ya anae lachog, ninamalayo sa ti fofotgon.
042	LUK	008	007	Yan palo mamodong gui jalom tituca; ya mandoco mañija y tituca, ya chiniguit.
042	LUK	008	008	Yan palo mamodong gui mauleg y tano; ya mandoco, ya manogcha siento pot uno. Ya anae esta jasangan estesija umagang: Y gaetalanga para ufanjungog, uecungog.
042	LUK	008	009	Ya y disipuluña sija mafaesen güe: Jafa este na acomparasion?
042	LUK	008	010	Ya guiya ilegña: Esta manmannae jamyo para intingo y misterion y raenon Yuus lao y pumalo pot acomparasion; para ujaaatanja ya ti ujalie, yan ujaecungogja ya ti ujatungo.
042	LUK	008	011	Pues este ayo na acomparasion: Y semiya y sinangan Yuus.
042	LUK	008	012	Y gui oriyan chalan ayo sija y jagas jumungog; ya despues mato y manganite ya janasuja y sinangan gui corasonñija sa ti mojon ufanmanjonggue ya ufanmasatba.
042	LUK	008	013	Ya y jilo acho, ayo sija y anae jajungog, jaresibe y sinangan nu y minagof; lao estesija manaejale; sa jajonggue un ratoja, lao anae mato tentasion mamodong.
042	LUK	008	014	Ya y pedong gui jalom tituca, este sija y jumungog; ya mientras jumanao gui chalanñija, manchiniguit ni inadajeñiñija, yan y güinaja, yan y minagof tano gui este linâlâ, ya ti jumuyong tinegchañija cabales.
042	LUK	008	015	Lao ayo y mangaegue gui mauleg na tano, este sija na guinin jumungog y sinangan gui corason ni mauleg yan tunas, jamantietiene, ya manogcha yan manpasensia.
042	LUK	008	016	Ni uno ni mañoñonggue candet, utampe nu y batde pat upolo gui papa catre, lao upolo gui jilo lamasa para y jumajalom ulie y manana.
042	LUK	008	017	Sa taya manaatog ya ti umafatanñaejon; ni gae gui secreto ya ti umatungo, ujuyong gui manana.
042	LUK	008	018	Guesadaje jaftaemano y jiningogmiyo: sa masquesea jaye y guaja, umanae; lao masquesea jaye y taya, unajanao ayo y pineloña na uguaja.
042	LUK	008	019	Ayonae manmato guiya güiya si nanaña yan y mañeluña, lao tisiña manlatguato guiya güiya pot y linajyan taotao.
042	LUK	008	020	Ya masangane, ilegñija nu güiya: Si nanamo yan y mañelumo manmatotojgue gui sanjiyong na manmalago na unmalie.
042	LUK	008	021	Ya manope ya ilegña nu sija: Y nanajo yan y mañelujo, ayosija y jumungog y sinangan Yuus ya jafatinas.
042	LUK	008	022	Ya susede y uno gui ayosija jaane nae, na jumalom gui un batco, güiya yan y disipoluña sija; ya ilegña nu sija: Nije tafanjanao y otro banda jagoe; ya manjanao.
042	LUK	008	023	Ya anae mumamayama sija, güiya maego; ya manguaefe un dangculon, pagyo y manglo gui jagoe; ya bula y batco janom ya mangaegue sija gui peligro.
042	LUK	008	024	Ya manmato guiya güiya, ya mapangon, ilegñija: Maestro, maestro, tafanmalingo. Ya magmata, ya jalalatde y manglo yan y chaochao y janom; ya pumara, ya jumuyong malinao.
042	LUK	008	025	Ya ilegña nu sija: Mano nae gaegue jinengguenmiyo? Ya sija manmaañao ya ninafanmanman, ilegñija uno yan otro: Jaye este, na asta y manglo yan y janom jatago ya maoosgueja?
042	LUK	008	026	Ya manmato asta, y tano y taotao Gadara sija, ni gaegue gui sanmenan y Galilea.
042	LUK	008	027	Ya anae jumanao para y tano, umasoda yan un taotao gui jiyong y siuda na gaemanganite; ya apmam na tiempo ti minagagago ni usaga gui guima, na y naftanja.
042	LUK	008	028	Ya anae jalie si Jesus, umagang, ya jatombagüe gui menaña ya ilegña ni dangculo na inagang: Para jafayo nu jago Jesus, Lajin Yuus Gueftaquilo? Jusuplica jao na chamoyo sumasapet.
042	LUK	008	029	Sa jatago y espiritun áplacha na ufanjanao gui taotao; sa apmam na tiempo na maguot güe: mamantiene güe preso ya magode nu y cadena yan tale sija; ya jayamag y guinede ya quinene ni y manganite asta y desierto sija.
042	LUK	008	030	Ya finaesen as Jesus: Jaye naanmo? Ya güiya ilegña: Linajyan; sa megae na manganite manjalom guiya güiya.
042	LUK	008	031	Ya masuplica güe na chaña tumatago na ufanjanao para y tadong na joyo.
042	LUK	008	032	Ya estaba güije un inetnon babue na lajyan na mañochocho gui jalom tano: ya masuplica güe na ufanpinelo ya ufanjalom güije sija. Ya manpinelo.
042	LUK	008	033	Ya anae manjuyong y manganite gui taotao, manjalom gui babue ya y inetnon manmanunugo sajyao guato gui un didog gui jagoe ya manmatmos.
042	LUK	008	034	Ya ayo sija munafañochocho y babue anae jalie y mafatinas, manmapos ya jasangane y taotao siuda yan gui fangualuan.
042	LUK	008	035	Ya manjanao para ujalie y mafatinas; ya manmato gui as Jesus; ya masoda y taotao ni anae guinin jumuyong y manganite, na minagagago ya guaja jinasoña cabales, ya matatachong gui adeng Jesus; ya ninafanmaañao.
042	LUK	008	036	Ya mansinangane ni lumie, jafa taemano manamagongña ayo y guinin jinatme manganite.
042	LUK	008	037	Ayonae todo y taotao gui tano y Gadarenos yan todo y oriyan, magagao na ujanao guiya sija; sa mansenmaañao; ya güiya cajulo gui batco ya tumalo tate.
042	LUK	008	038	Lao ayo na taotao anae guinun manjuyong y manganite, siniplica güe para usaga guiya güiya; lao janajanao ya ilegña:
042	LUK	008	039	Talo guato guiya jamyo ya unfañangane jaftaemano na dangculon güinaja finatinasña si Yuus nu jago. Ya guiña jumanao, ya jasanganñaejon todo gui siuda jaftaemano finatinasña si Jesus nu güiya.
042	LUK	008	040	Ya anae tumalo guato si Jesus maresibe ni y linajyan taotao sija ya mangosmagof; sa todoja numananggaja.
042	LUK	008	041	Ya estagüe, un taotao na y naanña si Jairo, ya güiya locue magas y sinagoga; mato ya jatombagüe papa gui adeng Jesus, ya jagagao na ujalom gui guimaña.
042	LUK	008	042	Sa guaja unoja jagaña na esta guaja dose años, ya estaba jijot na umatae. Ya anae jumanao maapupura güe ni linajyan taotao sija.
042	LUK	008	043	Ya un palaoan na numanajuyong jâgâ esta dose años, esta jalachae gumasta todo y güinajaña ni jaapaseñaejon medico, lao taya siña munamagong,
042	LUK	008	044	Mato gui tateña ya japacha y madoblan magaguña, ya enseguidas esta bumasta y jâgâña.
042	LUK	008	045	Ayonae si Jesus ilegña: Jayeyo pumacha? Lao anae todos japune ilegña si Pedro yan y mangachongña: Maestro, y linajyan taotao umanoriya jao yan machichiguit jao,
042	LUK	008	046	Lao si Jesus ilegña: Guajayo pumacha; sa guajo jutungo na guaja ninasiña jumuyong guiya guajo.
042	LUK	008	047	Ayonae y palaoan anae jalie na ti siña janaatog, mato ya manlalaolao, ya jatombagüe gui menaña, ya jasangan gui menan y taotao sija todos, pot jafa na japacha, yan jaftaemano na ninajomlo enseguidas.
042	LUK	008	048	Ya ilegña nu güiya: Hija, y jinengguemo unninajomlo; janao ya upas.
042	LUK	008	049	Ya mientras cumuecuentos, mato uno ni taotao y magas y sinagoga ya ilegña: Y jagamo matae, chamo umestototba y Maestro.
042	LUK	008	050	Ya anae jajungog si Jesus manopegüe: Chamo maaañao; jonggueja sa güiya ujomlo.
042	LUK	008	051	Ya anae mato gui guima, taya japolo na ujalom yan güiya na si Pedro, si Juan, yan si Santiago, yan y tatan y patgon, yan y nanaña.
042	LUK	008	052	Ya todos mangacasao, yan malamementagüe; lao ilegña: Chamiyo fangacasao; sa ti matae, lao mamaego.
042	LUK	008	053	Ya macháchatgue güe, sa matungoja na esta matae.
042	LUK	008	054	Lao güiya jamantiene y canaeña ya jaagang ilegña: Patgon palaoan, cajulo.
042	LUK	008	055	Ya mato y espirituña talo, ya enseguidas cajulo; ya manago na umanachocho.
042	LUK	008	056	Ya ninafanmanman y mañaenaña: lao jaencatga na chañija sumangangane ni un taotao jafa y mafatinas.
042	LUK	009	001	YA jaagang ya mandaña y dose disipuluña ya janae ninasiña gui jilo y manganite todo, yan para ufanmanamte nu y chetnot sija.
042	LUK	009	002	Ya jatago na ujapredica y raenon Yuus, yan unafanjomlo y manmalango.
042	LUK	009	003	Ya ilegña nu sija: Chamiyo fanmañuñule ni jafa para y chalan, ni baston, ni botsa, ni pan, ni salape; ni infangaemagago dos.
042	LUK	009	004	Ya cuatquiera na guma nae manjalom jamyo, fañaga güije asta que manjanao jamyo.
042	LUK	009	005	Ya todo ayo sija y ti rumesibe jamyo, anae manjanao jamyo güije na siuda, sacude y petbos gui adengmiyo para testimonio contra sija.
042	LUK	009	006	Ya manjanao sija, ya manmalofan sija gui sengsong, mapredidica y ibangelio, yan mannanajomlo gui todo y lugat.
042	LUK	009	007	Lao si Herodes tetrarca jajungog masangan este sija na finatinas, ya estaba guefinestotba ni y sinañgan palo na si Juan esta cumajulo guinin manmatae.
042	LUK	009	008	Ya y pumalo ilegñija: Si Elias jumuyong talo; ya otros umalog; na uno gui manamco na profeta lâlâ talo.
042	LUK	009	009	Ya ilegña si Herodes: Si Juan guajo dumegüeya; ya jaye este nae jujungog sija na güinaja? Ya japrocura lumie güe.
042	LUK	009	010	Ya anae manalo guato y apostoles sija, masangane güe todo ni y finatinasñija. Ya jacone sija ya mañuja asta un banda, gui un siuda ni mafanaan Betsaida.
042	LUK	009	011	Ya anae esta matungo ni y linajyan taotao sija, madálalag güe; ya güiya jaresibe, ya jasangane ni y raenon Yuus; ya janafanjomlo y numesesita manmaamte.
042	LUK	009	012	Ya y jaane jatutujon pumuenge; ya mafatoigüe nu y dose ya ilegñija nu güiya: Nafanjanao, y linajyan taotao, para ufanjanao asta y sengsong yan y fangualuan gui oriya, ya ufañaga ya ufanmanaligao nañija; sa mangaeguejit güine gui desierto na lugat.
042	LUK	009	013	Ya ilegña nu sija: Jamyo innafañocho. Ya ilegñija: Taya guajata na sincoja na pan yan dos güijan, patsino nije tafanjanao tafanmamajan nengcano para todo este sija na taotao.
042	LUK	009	014	Ya guaja buente sinco mit na taotao. Ya ilegña ni disipuluña: Nafanmatachong pot compania, cada compania sincuenta.
042	LUK	009	015	Ya taegüije mafatinas, ya mannafamatachong todos.
042	LUK	009	016	Ya jachule y sinco na pan yan y dos güijan, ya jaatan julo y langet ya jabendise ya jaipe; ya janae y disipoluña para upolo gui menan y linajyan taotao.
042	LUK	009	017	Ya mañocho ya manjaspog todos; ya esta majatsa y sebla y pedaso sija, dose canastra.
042	LUK	009	018	Ya susede, anae mananaetae güiyaja namaesa, estabaja mangaegue guiya güiya y disipuluña, ya jafaesensija, ilegña: Jaye ilegñiñija y taotao nu guajo?
042	LUK	009	019	Ya sija manmanope ya ilegñija: Si Juan Bautista; lao guaja umalog: Si Elias; yan palo umalog na uno gui manamco na profeta lâlâ talo.
042	LUK	009	020	Ya ilegña nu sija: Lao jamyo, jaye ilegmimiyo nu guajo? Ya manope si Simon Pedro ya ilegña: Si Cristo, gui as Yuus.
042	LUK	009	021	Ya manguenesencatga sija ya jatago na chañija sumangangane ni jaye nu este;
042	LUK	009	022	Ilegña: Y Lajin taotao nesesita ufamadese megae, ya umarechasa ni y manamco sija, yan y manmagas y mamale yan y escriba sija, ya umapuno ya umanacajulo gui mina tres na jaane.
042	LUK	009	023	Ya ilegña nu sija todos: Yaguin guaja y malago tumatiyego, upunenaesa güe, ya uchule y quiluusña cada jaane ya udalalagyo.
042	LUK	009	024	Sa masqueseaja jaye y malago na usatba y linâlâña, ufinalingaeguan; ya masquesea jaye y malingo y linâlâña pot y naanjo, güiya usatba.
042	LUK	009	025	Sa jafa probechoña y taotao yaguin jagana todo y tano, ya güiya unafalingo maesa güe pat uyulang maesa gue?
042	LUK	009	026	Sa masqueseaja jaye pot y mamajlao guajo yan pot y sinanganjo, mamajlao locue nu este y Lajin taotao, yaguin mato gui minalagña yan y minalag tata yan y mañantos na angjet sija.
042	LUK	009	027	Lao magajet jusangane jamyo: Na guaja palo gui mangaegue güine, na ti uchague y finatae asta que ujalie y raenon Yuus.
042	LUK	009	028	Ya susede mina ocho na jaane, despues di estesija na sinangan, jacone mañija yan Pedro, yan si Juan, yan si Santiago, ya cajulo gui egso ni taquilo para ufanaetae.
042	LUK	009	029	Ya mientras mananaetae güe, y jechuran mataña tolaeca; ya y magaguña jumuyong apaca ya malag.
042	LUK	009	030	Ya, estagüe, dos taotao na cumuecuentos yan güiya; ya si Moises, yan Elias,
042	LUK	009	031	Ya manjuyong yan y minalagñija, ya manguecuentos pot y jinanaoña, na para ucumple guiya Jerusalem.
042	LUK	009	032	Lao si Pedro yan y mangachogña, mansenmatujog; ya anae manmagmata, malie y minalagña yan ayo na dos taotao ni mangachongña.
042	LUK	009	033	Ya susede, mientras sumusuja sija guiya güiya, si Pedro ilegña as Jesus: Maestro, maulegñaja tafañaga güine; ya nije tafanmamatinas tres na tabetnaculo; uno para jago, uno para si Moises, yan uno para si Elias; ti jatungo jafa jasasangan.
042	LUK	009	034	Ya mientras jasasangan este, mato un mapagajes ya mantinampe; ya ninafanguefmaañao anae manjalom gui mapagajes.
042	LUK	009	035	Ya mato un inagang gui mapagajes na ilegña: Este y lajijo, inayigco; ecungog güe.
042	LUK	009	036	Ya anae malofan ayo na inagang, esta masoda si Jesucristo güigüiyaja namaesa; ya sija manmamatquiloja, ya güije sija na jaane, taya jasangane ni jaye pot y liniiñija.
042	LUK	009	037	Ya susede inagpaña güije na jaane, anae manunog guinin y egso, ya y dangculon linajyan taotao masoda güe.
042	LUK	009	038	Ya, estagüe, un taotao gui entalo y linajyan, na umagang ilegña: Maestro jutayuyut jao na unlie y lajijo; sa y unoja patgonjo:
042	LUK	009	039	Sa, estagüe, un espiritu na quinene, ya enseguidas umagang; ya ninalaolao güe ya numanajuyong buo, ya aapmam na pinadese na sumuja guiya güiya, na ninalalamenja,
042	LUK	009	040	Ya guinin jutayuyut y disipulumo na ujayute juyong; ya ti manasiña.
042	LUK	009	041	Ya manope si Jesus ya ilegña: O generasion na ti manjonggue, yan manchatpayon! asta ngaean nae utafanjijita, ya jujasusungon jamyo? conieyo fan mague ni y lajimo.
042	LUK	009	042	Lao anae mámamamaela, y anite yinite papa ya guefninalaolao. Lao si Jesus jalalatde y espiritun áplacha ya janajomlo y patgon ya janatalo guato as tataña.
042	LUK	009	043	Ya todos ninafanman nu y minagas Yuus, lao mientras manmamanman todos pot todo estesija ni y jafatinas, ilegña ni disipuluña;
042	LUK	009	044	Polo ya utatcalon gui talanganmiyo este sija na sinangan: sa umaentrega y Lajin taotao gui canae taotao sija.
042	LUK	009	045	Lao sija ti jatungo este na sinangan, ya manafaninatogüe para chañija tumutungo: ya manmaañao mafaesen güe ni ayo na sinangan.
042	LUK	009	046	Ya jumuyong manafaesen entre sija, jaye guiya sija udangculoña.
042	LUK	009	047	Lao si Jesus anae jaliija y jinason y corasonñija, jacone un patgon ya japolo gui bandaña,
042	LUK	009	048	Ya ilegña nu sija: Jaye y rumesibe este na patgon pot naanjo jaresibeyo; ya y rumesibeyo, jaresibe y tumagoyo; sa jaye y mas diquique guiya jamyo, ayo dangculo.
042	LUK	009	049	Ya manope si Juan ya ilegña: Maestro inlie uno na manyuyute juyong y manganite pot y naanmo; ya inchema sa ti jadadalalagjit.
042	LUK	009	050	Ya ilegña si Jesus ni sija; chamiyo chumochoma, sa ayo ni ti contra jamyo, guiya para jamyo.
042	LUK	009	051	Ya susede, anae mato y jaane nae jijot para umaresibe gui sanjilo; janameton y mataña para ujanao para Jerusalem,
042	LUK	009	052	Ya manago tentago sija na ufanmofona gui menaña; ya majanao manjalom gui un songsong Samaritano, para umanalistuye güe güije.
042	LUK	009	053	Ya ti maresibe güe, sa y mataña meton para ujananao para Jerusalem.
042	LUK	009	054	Ya anae malie este ni disipuluña, si Santiago, yan si Juan, ilegñija: Señot, malago jao ya utafanmanago ya utunog guafe guinin y langet, ya ufanlinachae?
042	LUK	009	055	Ayonae jabira güe ya manlinalatde.
042	LUK	009	056	Ya manjanao para y otro songsong.
042	LUK	009	057	Ya anae manjajanao sija, un taotao ilegña nu güiya gui chalan: Señot, bae judalalagjao manoja y unjanao guato.
042	LUK	009	058	Ya ilegña si Jesus nu güiya: Y sora sija mangaeliyang, ya y pajaro sija gui langet mangaechenchon; lao y Lajin taotao taya sangaña ni anae para upolo y iluña.
042	LUK	009	059	Ya ilegña ni otro: Dalalagyo. Ya güiya ilegña; Señot, sottayo naya ya finenana jujanao ya jujafot si tatamo.
042	LUK	009	060	Lao ilegña nu güiya: Polo y manmatae ya ufanajafot y manmataeñija; lao jago janao ya unpredica y raenon Yuus.
042	LUK	009	061	Ya ilegña locue otro; judalalagja jao Señot; lao sottayo naya ya judespideyo ni y mangaegue guiya jame.
042	LUK	009	062	Ya ilegña si Jesus: Ni uno ni pumopolo y canae gui alado ya uatan tateña ni y digno para y raenon Yuus.
042	LUK	010	001	ANAE munjayan este sija na güinaja, jaayig y Señot otro setenta, ya jatago dos en dos gui menaña para todo y siuda yan ayo na lugat anae para ufato güe.
042	LUK	010	002	Ya ilegña nu sija: Y cosecha megae, lao y manmachochocho didide; enaomina gagao y Señot y cosecha, ya ufanago ni manmachochocho para y cosechaña.
042	LUK	010	003	Fanjanao gui chalanmiyo; estagüe na jutago jamyo taegüije quinilo gui entalo y lobo sija.
042	LUK	010	004	Chamiyo fanmañuñule botsa ni maleta, ni sapatos: ni jaye insaluda gui jinanaonmiyo.
042	LUK	010	005	Masqueseaja mano na guma nae manjalom jamyo, finenana in alog: Pas para este na guma.
042	LUK	010	006	Yaguin guaja güije patgon y pas, y pasmiyo usaga guiya güiya; yaguin taya, utalo guato guiya jamyo.
042	LUK	010	007	Fañaga güije na guma, fañocho yan infanguimen todo y manmanaenmiyo; sa y machochoeho ufanmerese nu y apasña. Chamiyo fanjajanao guma pot guma.
042	LUK	010	008	Ya masquesea mano na siuda nae manjalom jamyo, ya manmaresibe jamyo, cano jafa y manmasajyane jamyo.
042	LUK	010	009	Ya nafanjomlo y manmalango ni guaja güije, ya inalog nu sija: y raenon Yuus esta mato guiya jamyo.
042	LUK	010	010	Lao masqueseaja mano na suida nae manjalom jamyo, ya ti manmaresibe jamyo, fanjanao gui cayeñija, ya inalog:
042	LUK	010	011	Asta y petbos ni jachetune y adengmame güine gui siudanmiyo, insacude contra jamyo; lao tingo este na y raenon Yuus mato jijot guiya jamyo.
042	LUK	010	012	Ya jusangane jamyo: mas sungunon Sodoma güije na jaane qui ayo na siuda.
042	LUK	010	013	Ay! ay! jao Corasin: ay! ay! jao Betsaida! sa yaguin guiya Tiro yan Sidon nae manmafatinas este sija na mannamanman y manmafatinas guiya jamyo, jagas sen amco manmañotsot, infanmatachong gui silisio yan y apo.
042	LUK	010	014	Enaomina mas sungunon Tiro yan Sidon qui para jamyo gui jaanin y sentensia.
042	LUK	010	015	Ya jago Capernaum, unacajulo jao asta y langet? umachule papa asta sasalaguan.
042	LUK	010	016	Y jumungog jamyo, jajungogyo; ya y dumesecha jamyo, jadesechayo; ya y dumesechayo, jadesecha y tumagoyo.
042	LUK	010	017	Ya manalo guato y setenta yan y minagofñija, ya ilegñija: Señot, asta y manganite insujejeta pot y naanmo.
042	LUK	010	018	Ya ilegña nu sija: Julie si Satanas taegüije y lamlam ni y pedong guinin y langet.
042	LUK	010	019	Estagüe, na junae jamyo ninasiña para ingacha y culebla, yan y alacran, yan y jilo todo y ninasiñan y enemigo, ya taya siña munafanlamen jamyo.
042	LUK	010	020	Lao chamiyo ninafanmamagof pot este, pot y espiritu sija ni insujejeta; lao fanmagof jamyo pot y naanmiyo ni esta matugue gui langet.
042	LUK	010	021	Ya ayoja na ora magof si Jesus gui Espiritu Santo ya ilegña: Junae jao grasia, O Tata, Señot y langet yan y tano, sa unana este sija na güinaja gui manmejnalom yan manmanungo, ya unfanue gui mandiquique; junggan Tata, sa taegüine nae senmagof gui menamo.
042	LUK	010	022	Todo y güinaja sija jagasja jaentregayo y Tatajo; ya taya tumungo jaye y Lajiña, na y Tataja; ya jaye y Tata, na y Lajiñaja, yan ayo y minalago y lajiña ufinanue.
042	LUK	010	023	Ya jabiragüe guato gui disipulo sija, ya ilegña: Mandichoso y atadog ni manmanlie nu estesija ni y liniinmiyo:
042	LUK	010	024	Sa jusangane jamyo, na megae na profeta yan ray sija, dumesesea na ulie nu estesija ni y liniinmiyo, ya ti malie; yan ujajungog nu estesija ni y jiningogmiyo ya ti jajungog.
042	LUK	010	025	Ya, estagüe, un magas y lay na tumojgue julo ya tinietientagüe, ya ilegña: Maestro, jafa jufatinas para juereda y taejinecog na linâlâ?
042	LUK	010	026	Ya ilegña nu güiya: Jafa matugue gui tinago? jafa untataetae?
042	LUK	010	027	Ya güiya manope, ilegña: Guaeya y Señot Yuosmo contodo gui corasonmo, yan contodo y antimo, yan contodo y minetgotmo, yan contodo y tiningomo; yan y tiguangmo taegüije iya jago namaesa.
042	LUK	010	028	Ya ilegña nu güiya: Mauleg inepemo: fatinas este, ya unlâlâ.
042	LUK	010	029	Lao güiya, malago na unatunas maesa güe, ilegña as Jesus: Ya jaye tiguangjo?
042	LUK	010	030	Ya inepe as Jesus ya ilegña: Un taotao tumunog guinin Jerusalem asta Jerico, ya podong gui entalo y manaque; y machule y magaguña ya manachetnudan güe, ya manjanao ya mapolo cana matae.
042	LUK	010	031	Ya susede na un pale tumunog güijeja na chalan; ya anae jalie malofanja gui otro banda.
042	LUK	010	032	Taegüijeja locue un Lebita, anae mato jijot güije na lugat, ya jaatanja, ya malofanja gui otro banda.
042	LUK	010	033	Ya un Samaritano, anae jumajanao güije na chalan, mato lugat nae gaegue güe, ya anae jalie, ninamaase,
042	LUK	010	034	Ya mato guato guiya güiya jabee y chetnot sija ya janaye laña yan bino; ya janamaudae gui gaña gâgâ, ya jacone asta y guima publico ya jaadaje.
042	LUK	010	035	Ya y inagpaña güije anae para ujanao jachule dos denarion salape ya janae y magas y guima, ya ilegña nu güiya: Guesadaje güe; ya todo y palo na gastomo despues, yaguin tumaloyo mague, juapase jao.
042	LUK	010	036	Ya jaye y tiguang entre y tres, pot ayo y pedong gui entalo y manaque?
042	LUK	010	037	Ya güiya ilegña: Ayo y maase nu güiya. Ayonae ilegña Janao ya unfatinas locue taegüije.
042	LUK	010	038	Ya anae jumajanao, jumalom gui un songsong; ya un palaoan na y naanña si Marta rinesibegüe gui guimaña.
042	LUK	010	039	Ya guaja uno cheluña palaoan na y naanña si Maria, na locue matatachongja gui adeng Jesus, ya jaecungogja y sinanganña.
042	LUK	010	040	Lao si Marta esta inestotba pot megae sinetbeña, ya mato guiya güiya, ya ilegña: Señot, ada ti unlie y chelujo na upaloyo ya jufañeñetbeja na maesa? Tago ya uayudayo.
042	LUK	010	041	Ya inepe as Jesus ilegña nu güiya: Marta, Marta, esta jago inestotba ya guesmanadaje jao, pot megae na güinaja:
042	LUK	010	042	Lao unoja manesesita; ya si Maria jaayig ayo mauleg na patte ni ti umachule guiya güiya.
042	LUK	011	001	YA susede anae mananaetae güe gui un lugat, ya magpo, uno gui disipuluña ilegña nu güiya: Señot, fanagüejam manmanaetae, taegüije locue as Juan ni jafanagüe y disipuluña!
042	LUK	011	002	Ya ilegña na sija: Yaguin manmanaetae jamyo alog: Tata, Umatuna y naanmo. Umamaela y raenomo,
042	LUK	011	003	Naejam pago cada jaane ni y nengcanomame.
042	LUK	011	004	Ya unasiijam ni isaomame; sa jame locue inasisie todo ayo y dumidibe jam. Ya chamojam pumopolo gui tentasion.
042	LUK	011	005	Ya ilegña nu sija: Jaye guiya jamyo y gaeamigo uno, ya ufinatoigüe gui tatalopuenge, ya ualog nu güiya: Amigo naayaoyo tres pan;
042	LUK	011	006	Sa un amigojo mato guiya guajo guinin bumiaje, ya taya ni jafa para juplantaye gui menaña;
042	LUK	011	007	Ya ayo y gaegue gui sumanjalom ufanope, ya ualog: Chamo umatbororotayo; sa esta majuchom y petta, ya estagüejam gui cama yan y famaguonjo; ti siñayo cajulo ya junae jao.
042	LUK	011	008	Ya jusangane jamyo: Achogja ti ucajulo ya uninae pot y amiguña: lao pot y magagaoña, ucajulo ya unae jaftaemano y janesesita.
042	LUK	011	009	Ya jusangane jamyo: Gagao, ya infanmanae; aligao ya inseda; yajo, ya infanmababaye.
042	LUK	011	010	Sa jayeja y mangagao uresibe; ya y manaligao usoda; ya y manayajo, umababaye.
042	LUK	011	011	Pat jaye guiya jamyo na tata, yan uguinagao ni y lajiña un pan, ya unnae un acho? pat un güijan ya enbes di güijan unnae culebla?
042	LUK	011	012	Pat yan guinagao un chada, ada unnae un alacran?
042	LUK	011	013	Pues ombre jamyo, ni y manaelaye, intingo numae mauleg na ninae y famaguonmiyo, cuanto mas y Tatanmiyo gui langet unae ni y Espiritu Santo todo ayo y gumagao güe?
042	LUK	011	014	Ya jayute juyong un anite na udo. Ya susede anae jumuyong este y anite, y ido cumuentos, ya y linajyan taotao sija ninafanmanman.
042	LUK	011	015	Ya palo guiya sija ilegñija: Pot si Beetsebub, ni magas y manganite, na jayuyuteja juyong y manganite sija.
042	LUK	011	016	Lao y pumalo matietientagüe, magagagao un señat gui langet.
042	LUK	011	017	Lao güiya jatungo y jinason ayo sija ya ilegña nu sija: Todo y raeno umadibide contra güiyaja, uyulang; ya y guima umadibide contra guma, upodong.
042	LUK	011	018	Yaguin si Satanas locue madibide contra güiya namaesa, jaftaemano y raenoña sumaga? Sa ilegmiyo na juyuyute juyong y manganite pot si Beetsebub.
042	LUK	011	019	Lao yaguin junajujuyong y manganite pot si Beetsebub, pot jaye y famaguonmiyo ufanyinite sija juyong? Enaomina sija ufanjues para jamyo.
042	LUK	011	020	Lao yaguin pot y calulot Yuus nae, juyuyute juyong y manganite, magajet na y raenon Yuus mato guiya jamyo.
042	LUK	011	021	Yaguin un taotao ni matatnga, ya jafamauleg y atmasña, ya japulan y guimaña: todo güinajaña, manseguro.
042	LUK	011	022	Lao anae mato otro na matatngaña qui güiya ya inañao, inamot ni atmasña anae jaangoco güe ya jafacae y güinajaña.
042	LUK	011	023	Ayo y ti jumujame, contra guajo yuje; ya ayo y ti rumecocoge guiya guajo machalapon.
042	LUK	011	024	Ya y espiritun áplacha, anae jumuyong gui taotao, jumajanao gui anglo na lugat, manaliligao dinescansa; ya anae ti mañoda, ilegña: Bae talo guato gui guimajo anae jumanaoyo.
042	LUK	011	025	Ya anae mato, jasoda mabale yan maadotna.
042	LUK	011	026	Ya jumanao ya mangone yan güiya otro siete espiritu mas manaelayeña qui güiya, ya jumalom ya sumaga güije: ya taelayeña y uttimoña ayo na taotao qui y finena.
042	LUK	011	027	Ya susede anae jasangan estesija, un palaoan gui linajyan taotao, umagang ilegña nu güiya: Dichoso ayo na tuyan y chumuchulejao, yan ayo na pecho y anae sumususo jao.
042	LUK	011	028	Lao güiya ilegña: junggan, lao dichosuña ayo y jumungog y sinangan Yuus, ya jaadaje.
042	LUK	011	029	Ya anae manetnon y linajyan taotao guiya güiya, jatutujon sumangan: Este na generasion manaelaye: manmanaliligao señat; lao ti ufanmannae nu señat mas na ayoja y señat Jonas.
042	LUK	011	030	Sa taegüije si Jonas y señat para y taotao Ninibe taegüijeja locue y Lajin taotao para güine na generasion.
042	LUK	011	031	Y raenan sanjaya cumajulo gui jaanin juisio yan y taotao este na generasion ya manquinendena; sa mato guinin y uttimon y tano para uecungog y minalate Salomon; ya estagüeja uno dangculoña qui si Salomon gaegue guine na lugat.
042	LUK	011	032	Y taotao sija guiya Ninibe, ufangajulo gui jaanin juisio yan este na generasion ya manquinendena; sa manmañotsot pot y prenedican Jonas; ya estagüe uno mas dangculoña qui si Jonas gaegue güine na lugat.
042	LUK	011	033	Taya ni un taotao munaaatog gui bedega y candet ni esta masonggue, ni upolo gui papa ganta, sino y candelero para todo y manjajalom ujalie y manana.
042	LUK	011	034	Y candet y taotao, y atadog; yaguin y atadogmo sensiyo todo y tataotaomo maninina; lao yaguin taelaye, y tataotaomo locue bula jomjom.
042	LUK	011	035	Atan pues sa y manana ni y gaegue guiya jago, munga jomjom.
042	LUK	011	036	Enao mina yaguin todo y tataotaomo bula manana, ni mano na lugat nae guaja jomjom, cabales na ubula manana, taegüije y yanguin malag ininaña y candet ya inina jao.
042	LUK	011	037	Ya mientras cumuecuentos, un Fariseo siniplicagüe na usija chumocho, ya jumalom ya matachong gui lamasa.
042	LUK	011	038	Lao y Fariseo ninamanman anae jalie este, pot y ti jafagase güe finena antes di uchocho.
042	LUK	011	039	Ya y Señot ilegña nu güiya: Pago jamyo ni Fariseo, y sumanjiyongja gui copa yan plato innagagasgas, lao y sumanjalommiyo bula inamot an tinaelaye.
042	LUK	011	040	Manaejinaso jamyo, ada ayo y fumatinas gui sumanjiyong, ti güiya locue y fumatinas gui sumanjalom?
042	LUK	011	041	Lao todo y guajanmiyo naenñaejon limosña; ya estagüe na todo ufangasgas para jamyo.
042	LUK	011	042	Lao ay, ay jamyo Fariseo! ni infanmannae diesmos nu y yetba buena yan laruda yan todo golae; ya innafapos y tininas yan y güinaeyan Yuus. Estesija nesesita infatinas, sin pelo y pumalo.
042	LUK	011	043	Ay, ay jamyo Fariseo! sa ingüaeya etmas manaquilo na tachong gui sinagoga, yan y sinaluda sija gui metcado.
042	LUK	011	044	Ay ay jamyo! sa calang jamyo naftan ni ti malilie; ya y taotao sija manmalolofanja gui sumanjilo ya ti matungo.
042	LUK	011	045	Ya manope un magas y lay, ilegña nu güiya: Maestro, yaguin unsangan estesija unlatdejam locue.
042	LUK	011	046	Lao güiya ilegña: Ay ay jamyo locue y manmagas y lay! sa innafanmangangatga y taotao sija ni ayo na catga y macat para uchule, ya ni un calolotmiyo innainete para inayuda.
042	LUK	011	047	Ay, ay jamyo! sa infatinas y naftan, y profeta sija, ya y tatanmiyo pumuno.
042	LUK	011	048	Taegüine mantestigo jamyo, ya inconsienteja y checho y tatanmiyo; sa sija magajet pumuno, ya jamyo fumatinas y naftanñija.
042	LUK	011	049	Enaomina ilegña y minalate Yuus: Bae managoyo profeta yan apostoles para sija; ya megae guiya sija inpino yan inpetsigue:
042	LUK	011	050	Sa guinin este na generasion manesesita machule y jâgâ todo y profeta, ni manmachuda desde y tutujon y tano;
042	LUK	011	051	Desde jâgâ Abel, asta y jâgâ Sacharias, ni y matae gui entalo y attat yan y templo; magajet, jusangane jamyo na umanesesita machule guinin este na generasion.
042	LUK	011	052	Ay ay jamyo y manmagas y lay! sa innajanao y yaben tiningo; ya ti infanjalom jamyo yan y mangequejalom inchechema.
042	LUK	011	053	Ya anae jumuyong güije, y escribas yan y Fariseos sija, matutujon ma afuefuetsas ya macacase para usigue cumuentos megae;
042	LUK	011	054	Maespipia, para umaquechule jafa guinin y pachotña.
042	LUK	012	001	YA ayo na tiempo, anae mandaña megae na mit na linajyan taotao, asta managacha uno yan otro; ya jatutujon sumangane y disipuluña sija finenana: Adaje jamyo ni y libaduran y Fariseo sija ni y hipocresia.
042	LUK	012	002	Sa taya na matatampe na ti umababa; pat mananana, na ti umatungo.
042	LUK	012	003	Enaomina jafa guinin sinanganmiyo gui jemjom, umajungog gui manana; ya jafa y incuentuse gui talanga gui jalom aposento, umaagangnaejon gui jilo guma.
042	LUK	012	004	Ya jusangane jamyo ni y amigujo sija: Chamiyo fanmaaañao ni ayo sija y pumuno y tataotao, sa an munjayan ayo, taya jafa siña ujafatinas.
042	LUK	012	005	Lao jusangane jamyo jaye inmaañagüe: Fanmaañao jamyo ni ayo y yanguin munjayan japuno, guaja ninasiñaña na uyute asta sasalaguan: Junggan, jusangañe jamyo: Fanmaañao jamyo nu güiya.
042	LUK	012	006	Ada ti mabende sinco na pajaro, pot dos na octabo? ya ni uno guiya sija mamalefañaejon gui menan Yuus?
042	LUK	012	007	Lao asta y gaponulonmiyo esta manmatufong. Chamiyo fanmaaañao: sa manbaliña jamyo qui y megae pajaro.
042	LUK	012	008	Ya jusangane jamyo: Jayeja y comonfesatñaejonyo gui menan y taotao sija; uquinenfesatñaejon locue ni y Lajin taotao gui menan y angjet Yuus.
042	LUK	012	009	Lao ayo y pumuneyo gui menan taotao sija, siempre pune güe gui menan y angjet Yuus.
042	LUK	012	010	Ya jayeja y cumuentos contra y Lajin taotao, umaasie; lao y chumatfino contra Espiritu Santo, ti umaasie.
042	LUK	012	011	Ya anae manmacone jamyo gui menan y sinagoga sija, yan y manmagas, yan y gaesisiña, chamiyo madadaje jaftaemano yan jafa para inepe, ni jafa para insangan;
042	LUK	012	012	Sa y Espiritu Santo infanfinanagüe güije na ora jafa para insangan.
042	LUK	012	013	Ya uno gui linajyan taotao ilegña nu güiya: Maestro, tayo y chelujo ya ufacaeyo ni y erensia.
042	LUK	012	014	Lao ilegña nu güiya: Taotao, jaye pumoloyo gui jilomo para jues, pat para mamacae?
042	LUK	012	015	Ya ilegña nu sija: Atan, ya inguesadaje jamyo ni y linagga: sa y linâlâ y taotao, ti guinin y manadan güinaja sija ni y jasagagaye.
042	LUK	012	016	Ya mansinangane un parabola, ilegña: y fangualuan un taotao na rico, jumujuyong megae na quineco.
042	LUK	012	017	Ya manjaso gui sumanjalomña, ilegña: Jafa jufatinas, sa taya mano nae jupolo y quinecojo.
042	LUK	012	018	Ya ilegña: Este bae jufatinas: bae jujala papa y lanchoco, ya jujatsa y mas dangculo; ya ayo nae jupolo todo y maiisso yan y güinajajo.
042	LUK	012	019	Ya jualog ni y antijo: Ante, megae güinajamo, para megae na sacan; descansa, ya unchocho, yan unguimen, yan unmagof.
042	LUK	012	020	Lao si Yuus ilegña nu güiya: Taejinaso jao! pago na puenge nesesita umachule y antimo: ya para jaye ayo sija na güinaja ni unnaetnon?
042	LUK	012	021	Taegüenaoja y manaetnon y güinaja para güiyaja, ya ti urico para si Yuus.
042	LUK	012	022	Ya ilegña ni y disipoluña sija: Enaomina jusangane jamyo, Chamiyo madadaje pot y linâlânmiyo, jafa para incano; ni y tataotaonmiyo, jafa para innaminagago.
042	LUK	012	023	Sa y linâlâ mas qui y nengcano, ya y tataotao mas qui y magago.
042	LUK	012	024	Jaso y aga sija, na ti manmanananom, ni ufanmangoco; ni uguaja sagannengcanoñija ni lancho; ya si Yuus janachocho sija; ya cuanto mas manmauleg jamyo qui y pajaro!
042	LUK	012	025	Yan jaye guiya jamyo pot inadaje siña uaumenta un codo y linecaña?
042	LUK	012	026	Yanguin ti siña inchegüe y mas diquique, para jafa inadadaje y pumalo?
042	LUK	012	027	Jaso y lirio sija, jaftaemano mandocoñiñija! ti manmachochocho, ni ufanmanjila; ya jusangane jamyo na si Salomon contodo y minalagña, ti minagago parejo yan uno guiya sija.
042	LUK	012	028	Yanguin si Yuus janafanminagago y chaguan qui fangualuan ni y gaegue pago, ya agupa esta mayute guato gui jetno; ti mas magajet na inninafanminagago jamyo, O jamyo didide na jinenggue?
042	LUK	012	029	Ya chamiyo umaliligao jafa para incano, ni jafa para inguimen, ni infanbuébuente gui jinasonmiyo.
042	LUK	012	030	Sa todo este sija na güinaja manmaaliligao ni y nasion sija gui tano: lao y tatanmiyo jatungoja na innesesita estesija na güinaja.
042	LUK	012	031	Lao aligao finena y raenoña; ya todo este sija na güinaja umanafandaña para jamyo.
042	LUK	012	032	Chamiyo fanmaaañao, jamyo diquique na manada; sa este minagof y tatanmiyo, na infanninae ni y raeno.
042	LUK	012	033	Bende y güinajamo, ya unfannae. limosna; fanmamamauleg botsa ni ti ubijo, un güinaja gui langet na ti ufatta, anae ti usineda ni y saque, ni ti upotliya.
042	LUK	012	034	Sa manoja nae gaegue y güinajamo, ayoja nae gaegue locue y corasonmo.
042	LUK	012	035	Polo ya esta madudog y senturanmiyo, ya esta masonggue y candet miyo;
042	LUK	012	036	Ya infanparejo yan ayo na taotao sija y jananangga y señotñija, yanguin tumalo guato guinin y guipot umasagua; sa para yanguin mato ya manyajo, umababaye enseguidas.
042	LUK	012	037	Mandichoso ayo sija na tentago, yanguin mato y señot, mansineda manbebela; magajet jusangane jamyo, na ududog güe, ya unafanmatachong para ufañocho, ya ufalag y sumanmena ya usetbe sija.
042	LUK	012	038	Ya yanguin ufato gui segundo na bela ya gui tetsero, ya mansineda sija taegüijeja, mandichoso ayo sija na tentago.
042	LUK	012	039	Este tingo na yanguin y tata gui guima mojon jatungo jafa na ora nae ufato y saque, upulan ya ti upolo na umayulang y guimaña.
042	LUK	012	040	Enaomina nafanlisto jamyo locue, sa ufato y Lajin taotao, güije na ora gui anae ti injajaso.
042	LUK	012	041	Ayonae ilegña si Pedro: Señot, unsangan este na acomparasion para jame, pat para todos?
042	LUK	012	042	Ya y Señot ilegña: Jaye nae ayo y mauleg yan mejnalom na mayetdomo, ni y ninamagas ni y señotña gui güinajana, para uninanae naña gui tiempoña?
042	LUK	012	043	Dichoso ayo na tentago y yanguin mato y señotña, sineda na jachochogüe taegüije.
042	LUK	012	044	Magajet jusangane jamyo; na uninamagas gui jilo y güinajaña, todo.
042	LUK	012	045	Lao yanguin ayo na tentago y ilegña gui jalom corasonña: Y señotjo caeja mato; ya jatutujon pumanag y famalaoan na tentago, yan y lalaje; ya chumocho, yan gumimen, ya bumolacho;
042	LUK	012	046	Y señot ayo na tentago, ufato güije na jaane gui anae ti jananangga, yan gui ora anae ti jatungo, ya uninasuja, ya uninafandaña y patteña yan y ti manmanjonggue.
042	LUK	012	047	Ya ayo na tentago y jatungo y minalago y señotña; ya ti jalisto güe, ni jafatinas jaftaemano y minalagoña, umasaulag megae.
042	LUK	012	048	Lao ayo y ti jatungo, ya jafatinas digno na umasauleg, lao didide masaulagña. Sa jayeja y megae manaiña, siempre megae uchule, ya jaye y megae catgoña, mas megae magagaoña.
042	LUK	012	049	Matoyo para juyute y guafe gui jilo tano: ya jafa malagojo yanguin esta todo mañiñila?
042	LUK	012	050	Lao guaja tagpangeco para jumatagpange; ya jafa chachatsagajayo asta qui umacumple!
042	LUK	012	051	Injajaso jamyo na matoyo para junae pas y tano? Jusangane jamyo, na aje; lao mas para inaguaguat.
042	LUK	012	052	Sa desde pago sigue mona, uguaja gui un guma sinco na ti manparejo, y tres contra y dos, ya y dos contra y tres.
042	LUK	012	053	Y tata uaguaguat contra y lajiña, ya y laje contra y tata; ya y nana contra y jagaña, ya y jaga contra y nana; y suegra contra y yetna, ya y yetna contra y suegraña.
042	LUK	012	054	Ya ilegña locue ni y taotao sija: Yanguin inlilie y mapagajes na cajulo gui sumanlichan, siempre ilelegmiyo: Mamamaela y ichan; ya magajet.
042	LUK	012	055	Ya yanguin manguaefe y manglo sanjaya, ilelegmiyo: Uguaja maepe; ya ufato.
042	LUK	012	056	Manhipocrita jamyo; intingo umegsamina y langet, yan y tano; ya jafa na ti intingo umegsamina y tiempo pago?
042	LUK	012	057	Ya jafa na ni jamyo ti injisga jafa y tinas?
042	LUK	012	058	Ya mientras jumanao jao yan y enemigumo para y magas, procura munaquelibre jao gui jinanaomo; na noseaja uninarastra guato gui jues, ya y jues uninentrega gui ofisiat, ya y ofisiat unpinelo gui calaboso.
042	LUK	012	059	Jusangane jao: Ti unjanao juyong güije, asta qui unapase y uttimo na marabidi.
042	LUK	013	001	YA mangaegue güije na tiempo taotao sija, ni masangane güe pot y Galileo sija, ni si Pilatos janadaña y jâgâñija yan y inefresenñija.
042	LUK	013	002	Ya si Jesus manope ya ilegña nu sija: Jinasonmiyo na este sija na Galileo, mas manisao qui todo Galileo sija na japadese ayo sija?
042	LUK	013	003	Jusangane jamyo na aje; sa yanguin ti manmañotsot jamyo, manparejoja jamyo manáchamalingo.
042	LUK	013	004	Pat ayo sija y diesiocho ni y podong y tore gui jiloñija guiya Siloe ya manpinino, jinasonmiyo na mas manisao ayo sija qui todo y taotao ni y mañasaga Jerusalem?
042	LUK	013	005	Jusangane jamyo na aje; sa yanguin ti manmañotsot jamyo, manparejoja jamyo manáchamalingo.
042	LUK	013	006	Ya jasangan este na acomparasion: Un taotao guaja y trongcon igos na matanme gui fangualuanña; ya anae mato para uegaga cao guaja tinegchaña, ti mañoda.
042	LUK	013	007	Ya ilegña ni y lancheruña: Esta guaja tres años ni matoyo güine na trongcon igos, manegagayo tinegcha, ya taya nae mañodayo; utut papa; para jafa na jaocucupa y tano?
042	LUK	013	008	Ya manope ilelegña nu güiya: Señot, polo pago na año ya juguadog y oriyaña, ya junaye estietcot:
042	LUK	013	009	Ya yanguin ufanogcha, mauleg; yanguin aje, siempre, unutut.
042	LUK	013	010	Ya estaba na mamananagüe gui un sinagoga, gui sabado na jaane.
042	LUK	013	011	Ya estagüe un palaoan, na guaja un espiritun malango guiya güiya esta diesiocho años, ya esta ninaojlo, ya tisiña tumacho.
042	LUK	013	012	Ya anae linie as Jesus, inagang ya ilegña nu güiya: Palaoan, libre jao gui malangumo.
042	LUK	013	013	Ya japolo y canaeña gui jiloña; ya enseguidas ninatunas, ya jaalaba si Yuus.
042	LUK	013	014	Lao y magas sinagoga lalalo sa si Jesus, numanajomlo gui sabado na jaane, ya manope ilegña nu y linajyan taotao sija: Guaja saes na jaane para ufanmachocho y taotao sija: ya este nae mauleg mato para numajomlo; lao ti y sabado na jaane.
042	LUK	013	015	Ayonae inepe ni y Señot, ya ilegña: Hipocrita jamyo, ada ti siña cada uno guiya jamyo upula y gaña guaca, pat asno gui pesebre, ya ucone ya unaguimen gui sabado na jaane?
042	LUK	013	016	Ya ti siña este na palaoan, ni y jagan Abraham, ni guinede as Satanas diesiocho años, manalibre gui magodeña, gui sabado na jaane?
042	LUK	013	017	Ya anae jasangan estesija, todo y enemiguña ninafan mamajlao; ya todo y taotao sija ninafanmagof, pot todo y sennamagof na güinaja ni y machogüe pot güiya.
042	LUK	013	018	Pot enao ilegña: Jafa parejuña y raenon Yuus? yan jafa nae juacompara?
042	LUK	013	019	Parejo yan y granon y semiyan mustasa, ni y jachule y taotao, ya jatanme gui jalom jardinña; ya docó, ya jumuyong trongcon jayo; ya esta y pajaro sija gui langet mañaga gui ramasña.
042	LUK	013	020	Ya ilegña talo: Jafa nae juacompara y raenon Yuus.
042	LUK	013	021	Parejo yan y libadura, ni jachule un palaoan, ya janaatog gui tres medidan arina, asta qui todo manespongja.
042	LUK	013	022	Ya jumajanao gin chalaña, malag y siuda sija, yan y sengsong mamananagüe, ya jumajananao para Jerusalem.
042	LUK	013	023	Ya ilegña uno nu güiya: Señot, didide manmasatba? si Jesus ilegña nu sija,
042	LUK	013	024	Guefprocura mangejalom gui maiot na potta; sa jusangane jamyo na megae prumocucura mangejalom, lao ti mansiña.
042	LUK	013	025	Yanguin y magas y guima jayasja cajulo ya jajuchom y petta, ya intitujon jamyo manmanojgue gui sumanjiyong ya inyajo y petta, ya ilegmi miyo: Señot, babayejam: ya ufanope ya ualog nu jamyo: Ti jutungo manguinemano jamyo:
042	LUK	013	026	Ya intitujon umalog: Guinin mañochojam yan manguimenjam gui menamo, yan mamanagüe jam gui cayenmame.
042	LUK	013	027	Lao güiya ualog: Jusangane jamyo, na ti jutungo manguinemano jamyo: fañuja guiya guajo, todos jamyo ni y chumogüe y tinaelaye.
042	LUK	013	028	Ya ayonae uguaja cumasao, yan chegcheg nifen, yanguin inlie si Abraham, yan si Ysaac, yan si Jacob, yan todo y profeta sija, gui raenon Yuus; ya jamyo infanmachoneg juyong.
042	LUK	013	029	Ya ufanmato manguinen y sancatan yan y sanlichan, yan y sanlago yan y sanjaya; ya ufanmatachong gui raenon Yuus.
042	LUK	013	030	Ya estagüe na guaja manuttimo ya ufanfinenana, y guaja manfinenana ya ufanuttimo.
042	LUK	013	031	Ya ayo na ora, manmato Fariseo sija ya ilegñija nu güiya: Janao ya unsuja güine; sa malago si Herodes na unpinino.
042	LUK	013	032	Ya ilegña nu sija: Janao, sangane ayo na sora, na estagüe, na juyute juyong y anite sija, yan manaamteyo pago na jaane yan agupa, ya y mina tres na jaane ufonjayanyo.
042	LUK	013	033	Lao nesesita jufamocat pago yan agupa yan y inagpaña, sa ti siña na ufalingo y profeta gui Jerusalem.
042	LUK	013	034	O Jerusalem! Jerusalem! ni y unpuno y profeta sija, yan unfagas ni acho ayo sija y manmatago para güiya! cuanto biaje malagoyo na junafandaña y famaguonmo, taegüije y ponidera janafandaña y poyitasña gui papa papaña, ya timalago jamyo!
042	LUK	013	035	Estagüe na manmapoluye jamyo ni y guimanmiyo taetaotao; ya jusangane jamyo: Ti inliiyo, asta qui mato ayo na tiempo anae inalog: Dichoso ayo y mamamaela ni y naan y Señot.
042	LUK	014	001	YA susede na anae jumalom gui guima un magas Fariseo, para uchocho pan, gui sabado na jaane, ya sija maespipiaja.
042	LUK	014	002	Ya, estagüe, un taotao gaegue gui menaña na malango binaya.
042	LUK	014	003	Ya manope si Jesus, ya jacuentuse manmagas y lay, yan y Fariseo sija, ilegña: Tunas numajomlo gui sabado na jaane pat aje?
042	LUK	014	004	Ya sija manmamatquiquiloja. Ayonae jacone güe, ya janajomlo, ya jasotta na ujanao.
042	LUK	014	005	Ya jaope sija ilegña: Jaye guiya jamyo, yanguin guaja gaña asno pat guaca, podong gui jalom tupo, ada ti enseguidas ujatsa gui sabado na jaane?
042	LUK	014	006	Ya ti siña talo manmanope ni estesija.
042	LUK	014	007	Ya jasangan un acomparasion ni y manmaconbida, anae jaatituye ni y jaayig y mas managquilo na tachong gui lamasa; ya ilegña nu sija:
042	LUK	014	008	Yanguin quinenbida jao ni un taotao para y guipot, chamo fatatachong gui mas tagquilo na tachong; sa ufato otro na mas onrao qui jago, ni y quinenbidaña locue;
042	LUK	014	009	Ya ufato y cumonbida jao ya ualog nu jago: Nae este lugat y este taotao; ya ayonae untutujon mumamajlao yanguin sumaga jao gui mas uttimo na lugat.
042	LUK	014	010	Lao yanguin quinenbida jao, janao ya fatachong gui mas tagpapa na lugat; sa yanguin mato y cumonbida jao, ualog nu jago: Amigo, janao falag iya jululo; ya ayonae unguaja inenra gui menan ayo sija y mangachongmo ni y manmatachong gui lamasa.
042	LUK	014	011	Sa jayeja y manataquilo maesa güe, unaumitde güe ya y umunaumitde güe, umanataquilo.
042	LUK	014	012	Ya ilegña nu ayo y guinin cumonbida güe: Yanguin mamatinas jao nataloane pat sena, chamo umagagange y manamigumo sija, ni y mañelumo, ni y manparientesmo, ni y manrico na tiguangmo; sa noseaja unmaconbida locue talo, ya unmaapase.
042	LUK	014	013	Lao yanguin gumupot jao, agange y mamoble, yan y manmanco yan y mancojo, yan y manbachet;
042	LUK	014	014	Ya undichoso; sa ti siña maapase jao; lao unmaapase gui quinajulo y manunas.
042	LUK	014	015	Ya anae jajungog este, uno gui mangachongña ni y manmatachong gui lamasa, ilegña nu güiya: Dichoso ayo y uchocho pan gui raenon Yuus.
042	LUK	014	016	Lao ilegña nu güiya: un taotao jafatinas un dangculon sena, ya mangonbida megae:
042	LUK	014	017	Ya jatago y tentagoña gui oran sena, na ualog ni ayo sija y manmaconbida: Nije; sa esta todo listo.
042	LUK	014	018	Ya jatutujon cada uno umescusa güe. Y fenenana ilegña: Mamajanyo un pidason tano, ya nesesitayo jujanao ya julie; jugagao jao na unescusayo.
042	LUK	014	019	Ya y otro ilegña: Mamajanyo sinco pares na nobiyo para mancareta, ya bae jujanao ya juchague: jugagao jao na unescusayo.
042	LUK	014	020	Ya y otro ilegña: Umasaguayo, ya enaomina ti siñayo mato.
042	LUK	014	021	Ya tumalo guato y tentago, ya janatungo y senotña nu este sija. Ayo nae y magas y guima ninagoslalalo, ya ilegña ni y tentagoña: Janao, lasajyao falag y caye sija yan y chalan gui siudad, ya uncone mague y mamoble, yan y mancojo, yan y manbachet, yan y manmanco.
042	LUK	014	022	Ya ilegña y tentago: Señot, esta mafatinas y tinagomo, ya trabia guaguajaja lugat.
042	LUK	014	023	Ya y señot ilegña ni y tentagoña: Janao falag y dangculo na chalan yan y lugat ni y guaja ngangao, ya unafuetsas sija, ya ufanjalom para ubula y guimajo.
042	LUK	014	024	Sa jusangane jamyo, na ni uno güije sija gui guinin manmaconbida, uchague y senajo.
042	LUK	014	025	Ya mañisija mangaegue yan un dangculon manadan taotao; ya jabira güe, ya ilegña nu sija:
042	LUK	014	026	Achogja un taotao mato guiya guajo, ya ti jachatlie si tataña, yan si nanaña, yan y asaguaña, yan y famaguonña, yan mañeluña lalaje, yan y mañeluña famalaoan, yan y linâlâña locue, ti siñagüe disipulujo.
042	LUK	014	027	Ya jayeja y ti cumatga y quiluusña, ya dumalalag yo; ti siñagüe disipulojo.
042	LUK	014	028	Sa jaye guiya jamyo, ujaso manjatsa un tore, ya ti ufatachong finena ya utufong y para gastoña cao siña uninafunjayan?
042	LUK	014	029	Sa noseaja yanguin esta japolo y simiento, ya ti siña janafunjayan; todo y lumie jatutujon manmanbotlea nu güiya,
042	LUK	014	030	Ylegñija: Este na taotao jatutujon manjatsa, ya ti siña janafunjayan.
042	LUK	014	031	Pat jaye y ray, anae jajanao para uguera contra y otro ray, ti ufatachong finena, ya ufañangane cao siña güe yan y dies mit, utagam y mamamaela yan veinte mit contra güiya?
042	LUK	014	032	Patseno, mientras chachagoja y otro trabia, janajanao un compañia, ya ufangagao pas.
042	LUK	014	033	Taegüenaoja locue; masquesea jaye guiya jamyo y ti rumechasa todo y güinajaña; ti siñagüe disipulujo.
042	LUK	014	034	Y asiga mauleg; lao yanguin malingo y asiga maasenña, jaftaemano manasne?
042	LUK	014	035	Ti mauleg para y tano, ni para fanyútian basula; masenyuteja ni y taotao. Jaye y gaetalanga para ufanjungog, güiya uecungog.
042	LUK	015	001	YA manjijijot guato guiya güiya, todo y publicano, yan y manisao, para umaecungog güe.
042	LUK	015	002	Ya mangogonggong y Fariseo sija, yan y escriba ilelegñija: Este na taotao, jaresisibeja y manisao, ya mañisijaja mañocho.
042	LUK	015	003	Ya jasangane sija ni este na acomparasion, ilegña:
042	LUK	015	004	Jaye na taotao guiya jamyo, y yanguin guaja gaña siento na quinilo, ya ufinalingaeguan ni y uno, ada ti ujanao ya udingo y nobentainuebe gui desierto asta qui jasoda ayo y malingo?
042	LUK	015	005	Ya anae jasoda, jaapagaye ya jamagogofgüe.
042	LUK	015	006	Ya anae mato gui guimaña, jaagange todo y manamiguña, yan y tignangña, ya ilelegña nu sija: Nije tafanmagof, sa jagasja jusoda y gajo quinilo ni y guinin malingo.
042	LUK	015	007	Jusangane jamyo, na taegüenaoja locue uguaja gui langet, minagof yanguin un taotao na isao mañotsot, mas qui y nobentainuebe manunas na taotao ni y ti janesesita manmañotsot.
042	LUK	015	008	Pat, jaye na palaoan, y yanguin uguaja iyoña dies na pidason salape, ya ufinalingaeguan ni y uno; ada ti usonggue y candet ya ubale y jalom guma, ya uguesaligao asta qui usoda?
042	LUK	015	009	Ya yanguin esta jasoda, jaagange y manamigaña, yan y tiguangña ya mandaña, ya ilelegña: Nije tafanmagof, sa jagasja jusoda y pidason salape ni y guinin malingo.
042	LUK	015	010	Taegüenaoja locue jusangane jamyo, na uguaja minagof gui menan y angjet Yuus, pot y un taotao na isao ni y mañotsot.
042	LUK	015	011	Ya ilegña: Un taotao guaja dos lajiña:
042	LUK	015	012	Ya y mas patgon, ilegña as tataña: Tata, naeyo ni y patteco gui güinaja ni y para guajo. Ya jafacae para sija ni y güinajaña.
042	LUK	015	013	Ya ti megae na jaane malofan, anae y mas patgon janafandaña todo, ya mapos asta y chago na tano; ya jagasta todo y güinajaña güije gui guipot yan bisio di gula.
042	LUK	015	014	Ya anae jagasta todo esta: mato un dangculon ñinalang güije na tano, ya jatutujon taena.
042	LUK	015	015	Ya jumanao, ya jatituye gui un taotao güije na tano: ya tinago para y fangualuanña, para unachocho babue sija.
042	LUK	015	016	Ya jatatanga na unabula tiyanña ni y lasas frijoles ni y jacacano y babue sija; ya taya ni un taotao numanaegüe.
042	LUK	015	017	Ya anae numalo y jinasoña, ilegña: Cuanto na jotnaleron tata, mangaena pan, ya manmañoñobblaja, ya guajo güine jumatae ñalang!
042	LUK	015	018	Bae jucajulo ya jujanao para as tata, ya jualog nu güiya: Tata, umisaoyo contra y langet, yan contra jago,
042	LUK	015	019	Ti dignoyo mas na jumafanaan lajimo: naparejoyo yan y jotnalerumo sija.
042	LUK	015	020	Ya cajulo, ya mapos para as tataña. Lao chagoja trabia, si tataña linie güe, ya ninamaase, ya finalagüe, ya tinegtog, ya chinicogüe.
042	LUK	015	021	Ya y patgon ilegña as tataña: Tata, umisaoyo contra y langet, yan contra jago; ti dignoyo mas na jumafanaan lajimo.
042	LUK	015	022	Lao y tata ilegña ni y tentagoña sija: Chule y mas mauleg na magago ya umanaminagago; ya umapolo y aniyu gui calolotña, yan y sapatos gui adengña:
042	LUK	015	023	Ya umacone mague un tatnero ni y mas yomog, ya umapuno ya tafañocho ya tafanmagof;
042	LUK	015	024	Sa este y lajijo guinin matae, ya lâlâ talo; guinin malingo, ya masoda. Ya jatutujon sija manmagof.
042	LUK	015	025	Ya y lajiña ni y mas amco estaba gui fangualuan; ya anae guaguato ya esta jijot gui guima, jajungog y dandan yan y manbabaila:
042	LUK	015	026	Ya jaagang uno gui tentago sija, ya jafaesen jafa ayo sija.
042	LUK	015	027	Ya ilegña nu güiya: Y chelumo mato; ya si tatamo japuno y tatnero ni y mas yomog, sa jaresibe gae seguro yan sano.
042	LUK	015	028	Ya ninagoslalalo, ya ti malago jumalom: ayonae jumuyong si tataña, ya siniplica na ujalom.
042	LUK	015	029	Ya manope ilegña as tataña: Estagüe, megae na año nae jusesetbe jao, ya taya nae ti jaosgue jafa na tinagomo: lao taya nae unnaeyo un patgon chiba para infanmagof yan y manamigujo sija:
042	LUK	015	030	Lao anae mato este na lajimo ni y jalachae todo y güinajamo gui manputa sija; unpunueja ni y mas yomog na tatnero.
042	LUK	015	031	Ya ilegña nu güiya: Lajijo, siempre jumijitaja; ya todo y güinajajo iyomo.
042	LUK	015	032	Lao mauleg para utafanmagof ya utafanalegria: sa este y chelumo guinin matae, ya lâlâ talo; yan guinin malingo, ya esta masoda.
042	LUK	016	001	YA ilegña locue ni y disipuluña sija: Guaja un taotao na rico, ya guaja mayetdomuña; ya este mafaaela guiya güiya na jagasta y güinajaña.
042	LUK	016	002	Ya janamaagange, ya ilegña nu güiya: Jafa este y jujujungog guiya jago? Fannae cuenta pot y mayetdomumo, sa ti siña jao mumayetdomo mas.
042	LUK	016	003	Ayonae y mayetdomo, ilegña gui sumanjalomña: Jafa jufatinas? sa y señotjo unajanaoyo gui mayetdomujo: Taya minetgotto para ufanguadog; mamajlaojo umogagao.
042	LUK	016	004	Jutungo esta jafa jufatinas, para yanguin manajanaoyo gui mayetdomujo, jumaresibeyo gui guimañija.
042	LUK	016	005	Ya jaagang cada uno gui manmadidibe ni y señotña, ya ilegña ni y finenana: Cuanto undidibe y señotjo?
042	LUK	016	006	Ya ilegña: Siento na medidan laña. Ayonae ilegña nu güiya: Chule y cuentamo ya unfatachong guse ya untugue sincuenta.
042	LUK	016	007	Ya ilegña talo ni y otro: Ya jago, cuanto dibimo? Ilegña: Siento na medidan trigo. Ylegña talo: Chule y cuentamo ya untugue ochenta.
042	LUK	016	008	Ya jaalaba y señot y taelaye na mayetdomo; sa pot y jagostungo chumogüe: sa y famaguon este na tano, manmejnalomña y generasionñija, qui y famaguon y manana.
042	LUK	016	009	Ya jusangane jamyo: Fanmamamauleg amigonmiyo pot y güinajan y timanunas; sa yanguin manfatta jamyo, infanrinesibe gui taejinecog na saganñija.
042	LUK	016	010	Ya y tunas gui didide, tunasja locue gui megae; ya y ti tunas gui didide, ti tunasja locue gui megae.
042	LUK	016	011	Yanguin ti guinin manunas jamyo gui ti magajet na güinaja, jaye infaninangoco gui magajet na güinaja?
042	LUK	016	012	Ya yanguin ti guinin manunas fiet jamyo gui iyon y otro taotao, jaye infanninae ni y iyonmiyo?
042	LUK	016	013	Ni un tentago siña jasetbe dos na señot: sa uchatlie y uno, ya uguaeya y otro; pat atituye gui uno, ya udespresia y otro. Ti siña jamyo insetbe si Yuus, yan y güinaja.
042	LUK	016	014	Ya y Fariseo sija locue, ni y mangasalape, majungog este sija; ya mabotlea güe.
042	LUK	016	015	Ya ilegña si Jesus nu sija: Jamyo yuje sija y innafanunas maesa jamyo gui menan y taotao sija; lao si Yuus jatungoja y corasonmiyo: sa ayo y guesmaguaeya gui entalo y taotao sija y chinatlie para y menan Yuus.
042	LUK	016	016	Y lay, yan y profeta sija, mangaegue asta as Juan: ya desde ayo na tiempo y raenon Yuus mapredicañaejon, ya todoja jumalom nu y finijon.
042	LUK	016	017	Lao guseña malofan y langet yan y tano, qui na un pidasito gui lay ufatta.
042	LUK	016	018	Todo ayo y dumingo y asaguaña, ya umasagua yan otro, jafatinas y abale; ya y umasagua ayo na palaoan ni y diningo ni y asaguañalaje, jafatinas y abale.
042	LUK	016	019	Guaja un taotao na rico, na minagagagoja putpura, yan y guesmauleg na magago apaca, ya cada jaane gumupupot.
042	LUK	016	020	Ya guaja locue un pobble na umógagao limosna, y naanña si Lasaro, na bula chetnot, ni y estaba mapolo gui pettan y rico.
042	LUK	016	021	Ya malagogüe na umanachocho ni ayo y andesmoronan ni y mamopodong gui lamasan y rico; ya asta y galago manmato ya manmanjójoflag y chetnotña.
042	LUK	016	022	Ya despues, matae y pebble ni y umógagao limosna, ya macone ni y angjet sija asta y pechon Abraham; matae locue y rico na taotao, ya majafot;
042	LUK	016	023	Ya y ya sasalaguan, jajatsa y atadogña, anae estaba gui sinapet, ya jalie si Abraham na chago, yan si Lasaro gui pechoña.
042	LUK	016	024	Ya umagang ilegña: Tata Abraham, gaease nu guajo, ya tago si Lasaro, para usupog y puntan calolotña gui janom ya unafresco y jilajo; sa estagüe na masasapetyo güine na mañila.
042	LUK	016	025	Lao si Abraham ilegña: Laje, jaso na anae lalâlâ jao unresibe todo y manmauleg na güinajamo; taegüenaoja locue si Lasaro jaresibe y manaelaye na güinaja: lao pago, güiya mamagof güine, ya jago masasapet.
042	LUK	016	026	Ya gui todo estesija; esta mapolo fitme gui entalota un dangculon joyo na chojfe, para todo y manmalago manmalofan güine asta iya jamyo ti ufansiña; ni ufanmalofan y manmalago güenao manmalag iya jamyo.
042	LUK	016	027	Ayonae ilegña: Pues jutayuyut jao tata, tago güe para y guima tata;
042	LUK	016	028	Sa guajayo sinco mañelujo lalaje; para usangane sija testimonio; ni noseaja ufanmamaela locue güine gui sinapet na lugat.
042	LUK	016	029	Lao si Abraham ilegña: Gaegueja si Moises yan y profeta sija, polo ya ujaecungogja.
042	LUK	016	030	Ya ilegña: Aje, tata Abraham; sa yanguin uno ni y guinin manmatae jumanao para iya sija, ufanmañotsot.
042	LUK	016	031	Ya ilegña nu güiya: Yanguin ti maecungog si Moises, yan y profeta sija; ti ufanmaosgon achogja uguaja cajulo guinin y manmatae.
042	LUK	017	001	YA ilegña ni y disipuluña sija: Ti siña ti ufato y escandalo; lao ay, ay ayo y munafato!
042	LUK	017	002	Maulegña na umagode gui agagaña un alutong, ya umayute gui tase, antes qui uninaquepodong uno güine gui mandiquique sija.
042	LUK	017	003	Adaje jamyo: Yanguin umisao y chelumo contra jago, reprende: y yanguin mañotsot, asie.
042	LUK	017	004	Yanguin siete biaje gui un jaane umisao contra jago, ya siete biaje mafato guiya jago, ya ilelegña: Mañotsotyo, un asie.
042	LUK	017	005	Ya y apostoles, ilegñija nu y Señot: Aumenta, y jinengguenmame.
042	LUK	017	006	Ya y Señot ilegña: Yanguin mangaejinenggue jamyo taegüije y granon mostasa, ya mojon ilegmiyo nu este na sicómoro trongcon jayo: Chapag jao güenao, ya unplanta jao gui tase; ya mojon infaninesgueja.
042	LUK	017	007	Lao jaye guiya jamyo y guaja tentagoña, na manalalado, pat mamamasto quinilo, y yanguin mato guinin y fangualuan, ualog nu güiya; maela enseguidas y fatachong, ya unchocho?
042	LUK	017	008	Ya ti ualog nu güiya finena: Nalisto y senajo para juchocho, ya undudog jao, ya unsetbeyo asta qui munjayanyo chumocho, yan gumimen: ya despues nae unchocho, ya unguimen?
042	LUK	017	009	Numae grasias ayo na tentago, sa jafatinas y matagoña? Jinasoco na aje.
042	LUK	017	010	Taegüineja locue jamyo, yanguin esta inchegüe todo ayo sija y jutago jamyo, ualog: Maninutil jam na tentago; sa ayoja y para y chechomame inchegüe.
042	LUK	017	011	Ya susede anae jumanao para Jerusalem, ya malofan gui inanaco Samaria, yan Galilea.
042	LUK	017	012	Ya anae jumalom gui un songsong, manasoda güije yan dies na taotao na manategtog; ya manojgue desde y chago.
042	LUK	017	013	Ya jajatsa y inagangñija, ya ilegñija: Jesus, Maestro, gaease nu jame.
042	LUK	017	014	Ya anae jalie, ilegña nu sija: Janao ya infanue y mamale nu jamyo. Ya susede anae manjajanao, manjuyong mangasgas.
042	LUK	017	015	Ya y uno guiya sija, anae jalie na jomlo güe, jabira güe tate, ya janaagagang mannae si Yuus minalag.
042	LUK	017	016	Ya jatomba güe papa gui fion adeng si Jesus, ya janae grasias: este na taotao, Samaritano.
042	LUK	017	017	Ya manope si Jesus, ilegña: Ada ti dies y mangasgas? ya manmangue y nuebe?
042	LUK	017	018	Taya masoda tumalo mague para unae si Yuus grasias, na esteja y taotao juyong.
042	LUK	017	019	Ya ilegña bu güiya: Cajulo ya unjanao; y jinengguemo munajomlo jao.
042	LUK	017	020	Ya anae mafaesen ni y Fariseo sija, ngaean nae ufato y raenon Yuus, jaope ilegña: Y raenon Yuus, ti matungo finatoña.
042	LUK	017	021	Ni ujaalog: Estagüe! pat ayogüe! sa y raenon Yuus, gaegueja gui sumanjalommiyo.
042	LUK	017	022	Ya ilegña ni y disipuluña sija: Ufato y jaane sija, na infanmalago na inlie uno gui jaanin y Lajin taotao, ya ti inlie.
042	LUK	017	023	Ya ujaalog nu jamyo: Estagüe, pat ayogüe; chamiyo tumatitiye, ni indalalaque sija.
042	LUK	017	024	Sa taegüijeja y lamlam, yan mañila gui un lugat gui papa y langet, ya inina y otro banda gui papa y langet; taegüineja locue y Lajin taotao, gui jaaniña.
042	LUK	017	025	Lao nesesita na ufamadese finena megae, ya umarechasa ni este na generasion.
042	LUK	017	026	Sa jaftaemanoja y jaanin Noe, taegüijeja locue y jaanin y Lajin taotao.
042	LUK	017	027	Mañocho, yan manguimen, yan manasagua, yan manafanasagua, asta ayo na jaane anae jumalom si Noe gui atca, ya mato y dilubio ya manyinilang sija todo.
042	LUK	017	028	Taegüineja locue jasusede gui jaanin Lot: mañocho, manguimen, manmamajan, manmanbende, manmananom, yan manmanjatsa guma;
042	LUK	017	029	Lao ayoja na jaane anae jumanao si Lot guiya Sodoma, janauchan guafe, yan asufre guinin y langet, ya manyinilang todo sija.
042	LUK	017	030	Taegüijeja uguaja güije na jaane yanguin ufamanue y Lajin taotao.
042	LUK	017	031	Ayo na jaane, ayo y gaegue gui jilo guma ya y güinajaña gaegue gui jalom guma, chaña tumutunog ya uchule; parejoja locue yan y gaegue gui fangualuan, chaña tumatalo tate.
042	LUK	017	032	Jaso y asaguan Lot.
042	LUK	017	033	Masquesea jaye y umaliligao na usatba y linâlâña, ufinalingaeguan; ya masquesea jaye y finalingaeguan y liânâlña umasatba.
042	LUK	017	034	Jusangane jamyo, na ayo na puenge uguaja dos na taotao gui un catre; y uno umacone ya y otro umapolo.
042	LUK	017	035	Dos na palaoan dumadaña manguleg; y uno umacone, ya y otro umapolo.
042	LUK	017	036	Dos na taotao ugaegue gui fangualuan; y uno umacone, ya y otro umapolo.
042	LUK	017	037	Ya manmanope ilegñija nu güiya: Manggue Señot? Ya jaope ilegña: Manoja nae gaegue y tataotao, ayoja nae mandaña y pojaro aguila sija.
042	LUK	018	001	YA jasangane un acomparasion, na y taotao sija janesesita ufanmanayuyut, ya chañija fanataeanima.
042	LUK	018	002	Ilelegña: Guaja gui un siuda un jues, na ti maañao as Yuus, ni urespeta ni jaye na taotao:
042	LUK	018	003	Ya guaja locue güije na siuda un biuda ni y mato guiya güiya ya ilelegña: Areglajam yan y enemigujo.
042	LUK	018	004	Ya ti malago finena; lao despues ilegña gui sumanjalomña: Achogja ti maañaoyo as Yuus, ni jufanrespeta taotao;
042	LUK	018	005	Lao pot y jarorobayo este na palaoan, bae juaregla sija, sa noseaja pot y sisigueja mague, uestotbayo.
042	LUK	018	006	Ya y Señot ilegña: Ecungog jafa y ti tunas na jues ilelegña.
042	LUK	018	007	Ada ti unalibre si Yuus y inayigña, ni y maaagang güe jaane, yan puenge, ya apmam na jasungon pot sija?
042	LUK	018	008	Jusangane jamyo, na enseguidas unafanlibre. Lao anae ufato y Lajin taotao, ufañoda jinenggue gui jilo tano?
042	LUK	018	009	Ya jasangan este na acomparasion ni ayo sija y umangocon maesa sija na manunas, ya jadespresia y pumalo:
042	LUK	018	010	Dos na taotao jumanao julo gui templo para ujafanaetae: Y un Fariseo, ya y otro publicano.
042	LUK	018	011	Y Fariseo tumojgue, ya taegüine tinaetaeña gui sumanjalomña: Junae jao grasias Yuus, sa ti parejoyo yan y pumalo na taotao, ni y manáplacha, yan manábale, ni y este publicano.
042	LUK	018	012	Umayuyunatyo dos biaje gui semana; mannanaeyo diesmos ni y todo güinajajo.
042	LUK	018	013	Lao y publicano gaegue na tumotojgue gui chago; ya ti jaguesjatsa y atadogña julo gui langet; lao jaseseco y pechoña, ya ilelegña: Yuus, gaease nu guajo, sa taotao isaoyo.
042	LUK	018	014	Jusangane jamyo, na, este na taotao jumanao papa y guimaña, ya maasie y isaoña, mas mauleg qui y otro; sa cada uno y minadangculo güe, uninaumitde; ya y munamitde güe, umanadangculo.
042	LUK	018	015	Ya maconie guato guiya güiya ni y diquique na famaguonñija, para upacha; ya anae manlinie ni y disipulo sija, manmalalatde.
042	LUK	018	016	Lao si Jesus jaagang sija, ya ilegña: Polo y diquique na famaguon ya ufanmamaela guiya guajo, ya chamiyo chumochoma; sa iyon este sija y raenon Yuus.
042	LUK	018	017	Magajet jusangane jamyo, na y ti rumesibe y raenon Yuus taegüije y diquique na patgon, ti ujalom güije.
042	LUK	018	018	Ya un taotao na magas, finaesen güe ilelegña: Mauleg na Maestro, jafa jufatinas para juereda y taejinecog na linâlâ?
042	LUK	018	019	Ya si Jesus ilegña nu güiya: Jafa na ilegmo nu guajo mauleg? taya mauleg na unoja, si Yuus.
042	LUK	018	020	Utungo y tinago sija: Chamo umábale, Chamo famumuno, Chamo fañañaque, Chamo sumasangan y ti magajet na sinangan, Onra si tatamo, yan nanamo.
042	LUK	018	021	Ya ilegña: Todo este sija juadaje desde y pinatgonjo.
042	LUK	018	022	Anae jajungog este sija si Jesus, ilegña nu güiya: Guaja uno fattamo trabia: bende todo y güinajamo, ya unfacae y mamobble, ya uguaja güinajamo gui langet, ya maela dalalagyo.
042	LUK	018	023	Lao anae jajungog estesija, ninágostriste; sa gosrico güe.
042	LUK	018	024	Ya anae linie as Jesus, ilegña: Namanminapot ayo sija y mangaegüinaja manjalom gui raenon Yuus!
042	LUK	018	025	Sa guseña malofan un cameyo gui matan y jaguja, qui ujalom un rico gui raenon Yuus.
042	LUK	018	026	Ya ayo y jumungog, ilegñija: Jaye nae siña satbo?
042	LUK	018	027	Ya ilegña: Y güinaja ni y ti mansiña para y taotao sija; mansiña para as Yuus.
042	LUK	018	028	Ayonae ilegña si Pedro: Estagüeja na indingo y iyonmame, ya indalalag jao.
042	LUK	018	029	Ya ilegña nu sija: Magajet jusangane jamyo, na taya ni un taotao ni y dumingo guma, pat asagua, pat mañelu, pat mañaena, pat famaguon, pot y raenon Yuus,
042	LUK	018	030	Ya ti uresibe mas megae pago na tiempo, lao y mamamaela na tiempo, taejinecog na linâlâ.
042	LUK	018	031	Ya jacone y dose, ya ilegña nu sija: Estagüe, na manjajanaojit julo Jerusalem, ya todosija y tinigue y profeta sija pot y Lajin taotao, ufanmacumple.
042	LUK	018	032	Sa nesesita na umaentrega gui taotao juyong, ya umabotlea, yan umafaesegnane, yan umatolae:
042	LUK	018	033	Ya umasaulag, ya umapuno; ya y mina tres na jaane, ucajulo talo.
042	LUK	018	034	Lao sija ti jatungo ni uno gui este sija: ya este na sinangan manaatog guiya sija, ya ni ti jatungo jafa sija y masangan.
042	LUK	018	035	Ya susede anae esta jijijot Jerico, estaba un taotao bachet gui oriyan chalan na matatachong, ya umógagao:
042	LUK	018	036	Ya anae jajungog y linajyan taotao na manmalolofan, mamaesen jafa ayo.
042	LUK	018	037	Ya masangane güe, na si Jesus Nasareno malolofan.
042	LUK	018	038	Ya umagang ilelegña: Jesus, jago ni y Lajin David, gaease nu guajo.
042	LUK	018	039	Ya machoma ni y manmofona para ufamatquilo: lao mas umagang megae: Jago ni y Lajin David, gaease nu guajo.
042	LUK	018	040	Ya tumojgue si Jesus, ya manago na umaconie guato guiya güiya: ya anae esta jijijot, finaesen:
042	LUK	018	041	Jafa malagomo jufatinas guiya jago? Ya güiya ilegña: Señot, para jufanlie.
042	LUK	018	042	Ya ilegña si Jesus nu güiya: Fanlie: y jinengguemo unsinatba.
042	LUK	018	043	Ya enseguidas jaresibe y liniiña, ya jadalalag güe, yan janamalag si Yuus; yan todo y taotao sija, anae malie, maalaba si Yuus.
042	LUK	019	001	YA jumalom si Jesus, ya malofan inanaco Jerico.
042	LUK	019	002	Ya, estagüe, güije un taotao na y naanña si Saqueo, magas y publicano, na rico güe.
042	LUK	019	003	Ya jaquequeliija jaye si Jesus; lao ti siña, pot y linajyan taotao, yan pot y etigo güe.
042	LUK	019	004	Ya malago mona, ya umeculo gui trongcon sicomoro para ulie: sa nesesita na ufapos güije.
042	LUK	019	005	Ya anae mato si Jesus güije na lugat, manatan julo, ya ilegña nu güiya: Saqueo, tunog lasajyao, sa pago na, jaane nesesita na jusaga gui guimamo.
042	LUK	019	006	Ya sumajyao papa, ya jaresibe güe yan y minagofña.
042	LUK	019	007	Ya anae malie este, todos mangonggong, ilegñija: Mapos, para usaga gui isao na taotao.
042	LUK	019	008	Ya si Saqueo tumojgue ya ilegña ni y Señot: Estagüe, Señot, y lamita gui güinajajo junae y mamobble sija; ya yanguin guaja chinelejo pot finababa bae junae cuatro talo.
042	LUK	019	009	Ya ilegña si Jesus nu güiya: Pago na jaane mato y satbasion güine na guma; sa güiya locue Lajin Abraham.
042	LUK	019	010	Sa y Lajin taotao mato para ualigao, yan usatba y manmalingo.
042	LUK	019	011	Ya mientras majujungog este sija, jaaumenta ya jasangan un acomparasion, sa pot y esta jijijot Jerusalem, yan pot y jinasonñija na enseguidas ufato y raenon Yuus.
042	LUK	019	012	Pot este na ilegña: Un taotao na magas, jumanao para y chago na tano para uresibe y raeno, yan para utaloja guato.
042	LUK	019	013	Ya jaagang y dies na tentagoña, ya jaentrega dies na minan moneda, ya ilegña nu sija: Nafangagana asta qui ufato.
042	LUK	019	014	Lao y taotaoña gui güije na tano machatlie güe, ya manmanago un compañia guato guiya güiya, ilegñija: Mungajam na ufangobietna este na taotao gui jilo mame.
042	LUK	019	015	Ya susede anae esta jaresibe y raeno, tumalo guato, ya manago na ufanmaagange y tentago sija ni y janae ni y salape, para utungo cuanto cada uno güinanaña.
042	LUK	019	016	Ya anae mato y finenana, ilegña: Señot, y minamo mangana dies na mina mas.
042	LUK	019	017	Ya ilegña nu güiya: Mauleg na finatinasmo, mauleg jao na tentago. Pot y tunas jao gui didide, guaja ninasiñamo gui jilo y dies na siuda.
042	LUK	019	018	Ya anae mato y mina dos, ilegña: Señot, y minamo mangana sinco na mina.
042	LUK	019	019	Ya locue ilegña nu güiya: Jago gui jilo sinco na siuda.
042	LUK	019	020	Ya mato y otro ilegña: Señot, estagüe y minamo na juadaje ya jupolo gui jalom y setbiyetas:
042	LUK	019	021	Sa maañaoyo nu jago, sa recto jao na taotao: unchuchule y ti unpolo, ya uncococo y ti untanom.
042	LUK	019	022	Ya ilegña nu güiya: Taelaye jao na tentago, y guinin y pachotmo nae jujusga jao. Untungoja na recto yo na taotao, juchuchuleja y ti jupolo, ya jucococoja y ti jutanme:
042	LUK	019	023	Jafa na ti unpolo y salapejo gui banco; sa para yanguin matoyo jugagao yan y ganansia?
042	LUK	019	024	Ya ilegña nu ayo sija y manotojgue gui oriya: Nasuja guiya güiya y minan moneda ya umanae ayo y guaja dies na mina.
042	LUK	019	025	Ya ilegñija nu güiya: Señot, guajaja güe dies na mina.
042	LUK	019	026	Sa jusangane jamyo, na masqueseaja jaye y guaja iyoña, umanae; lao y taya iyoña, achogja y guajaña umanasuja guiya guiya.
042	LUK	019	027	Lao aya sija y enemigujo, ni y ti manmalago na jufangobietna gui jiloñija, cone mague, ya ufanmadegüeya gui menajo.
042	LUK	019	028	Ya anae munjayan jasangan este, malag y sumanmena, ya cajulo Jerusalem.
042	LUK	019	029	Ya susede anae esta jijot Betfage, yan Betania, gui egso ni y mafanaan ogso Olibo, jatago dos gui disipuluña,
042	LUK	019	030	Ilegña: Janao fanmalag esta mona y sengsong; ya an manjalom jamyo güije, inseda un patgon bulico na magogode, na taya ni un taotao tumachojnge: pula ya inquene mague.
042	LUK	019	031	Ya yanguin jaye na taotao fumaesen jamyo: Jafa miña inpila? Sangane taegüine: Sa janesesita y Señot.
042	LUK	019	032	Ya manjanao ayo sija y manmatago, ya jasoda jaftaemano y mansinangane sija.
042	LUK	019	033	Ya anae mapupula y patgon bulico, ilegña y gaega nu sija: Jafa muna inpípila y patgon bulico.
042	LUK	019	034	Ya ilegñija: Janesesita y Señot.
042	LUK	019	035	Ya macone guato gui as Jesus: ya japolo y magagoñija gui jilo y patgon bulico, ya manmaudae si Jesus,
042	LUK	019	036	Ya anae jumajanao, jababa y magagoñija gui chalan.
042	LUK	019	037	Ya anae esta jijijot, esta tumutunog gui egso Olibo, todo y manadan disipulo matutujon manmagof ya maalaba si Yuus, yan dangculo inagang, pot y liniiñija todo ni y finatinas namanman.
042	LUK	019	038	Ylegñija: Dichoso y Ray ni y mato pot y naan y Señot: pas gui langet, yan minalag guiya jululo.
042	LUK	019	039	Ya palo gui Fariseo sija, manestaba gui entalo y linajyan taotao ilegñija nu güiya: Maestro, reprende y disipulumo sija.
042	LUK	019	040	Ya manope ilegña: Jusangane jamyo, na yanguin manmamatquilo este sija, y acho enseguidas ufanagang.
042	LUK	019	041	Ya anae esta jijot, ya jalile y siuda, ninacasao pot güiya.
042	LUK	019	042	Ylegña: Yanguin untungo, pago gui jaanimo, jagoja, y güinaja ni y iyon y pas! lao pago esta maatogüe y atadogmo.
042	LUK	019	043	Sa ufanmato jaane guiya jago, na y enemigumo sija utanmancolat oda gui oriyamo, ya unmaoriyaye, ya unmaadaje cada banda,
042	LUK	019	044	Ya umayute papa gui jilo oda yan y famaguonmo ni y mangaegue gui sumanjalommo; ya ti unmapoluye un acho gui jilo y otro; sa ti untungo y tiempon y mabisitamo.
042	LUK	019	045	Ya jumalom gui templo, ya jatutujon yumute juyong todo ayo sija y manmanbebende güije;
042	LUK	019	046	Ya ilegña nu sija: Esta matugue: Y gumajo, uguma manaetae; lao jamyo infaliyang saque.
042	LUK	019	047	Ya mamanagüe gui templo cada jaane. Lao y magas mamale sija, yan y escriba, yan y manmagas y taotao sija, maaliligao para umaqueyulang.
042	LUK	019	048	Ya ti jajulat sumoda jafa ujachogüe: sa todo y taotao gumeguesecungog güe.
042	LUK	020	001	YA susede uno gui güije sija na jaane, anae jafananagüe y taotao sija gui templo, ya japredidica y ibangelio; manmato guiya güiya y magas mamale, yan y escriba, yan y manamco sija;
042	LUK	020	002	Ya macuentuse, ilegñija nu güiya: Sangane jam, jafa na ninasiña na unfatitinas este sija na güinaja? Pat jaye numae jao ni este na ninasiña?
042	LUK	020	003	Ya manope si Jesus, ilegña nu sija: Jufaesen locue jamyo un finaesen, ya sanganeyo;
042	LUK	020	004	Y tagpangen Juan, guinin y langet, pat guinin y taotao sija?
042	LUK	020	005	Ya sija, jajaso gui sumanjalomñija, ilegñija: Yanguin ilegmame: Guinin y langet; ualog, jafa nae na ti injenggue güe?
042	LUK	020	006	Lao yanguin ilegmame: Guinin y taotao sija; infanmamagas nu y acho ni y taotao, sa pineloñija na profeta si Juan.
042	LUK	020	007	Ya manmanope na ti jatungo guine mano.
042	LUK	020	008	Ayonae ilegña si Jesus nu sija: Ni guajo locue ti jusangane jamyo, jafa na ninasiña na jufatitinas este sija na güinaja.
042	LUK	020	009	Ya jatutujon sumangane sija ni este na acomparasion; Un taotao, manplanta un fangualuan ubas, ya japoluye ni manfáfachocho, ya jumanao para y chago na tano, apmam na tiempo.
042	LUK	020	010	Ya y tiempon mangoco, jatago un tentago para y manmachóchocho, para umanae ni y tinegcha y gualo; lao masaulag ni y manmachóchocho, ya manajanao taesinajguan.
042	LUK	020	011	Ya jatago talo y otro tentago: ya masaulag locue talo, ya manamamajlao, ya manajanao taesinajguan.
042	LUK	020	012	Ya jatalo tumago y mina tres na tentago: ya manaerida, ya mayute juyong.
042	LUK	020	013	Ayonae ilegña y señot y fangualuan: Jafa jufatinas? Bae jutago y guefyajo na lajijo, sa buente ufangaerespeto nu güiya.
042	LUK	020	014	Lao anae malie ni y manmachóchocho, manasangane ilegñija: Estagüe y heredero; nije tapuno, ya usaga y inereda guiya jita.
042	LUK	020	015	Ya mayute juyong gui jiyong y fangualuan, ya mapuno. Jafa pago ufatinas y señot y fangualuan nu sija?
042	LUK	020	016	Ufato, ya uyulang este sija y manmachóchocho, ya ufannae otro ni y fangualuan. Ya anae majungog ayo, ilegñija: Munga este.
042	LUK	020	017	Lao jaatan sija ya ilegña: Jafa nae este y esta matugue: Y acho ni y jarechasa y manmamatitinas y guima, esteja mapolo cuentan ulo gui esquina?
042	LUK	020	018	Jayeja y pedong gui jilo ayo na acho, umayamag pedasitos; lao jayeja y jinegse, ufinapetbos.
042	LUK	020	019	Ya y magas mamale, yan y escriba sija, maaliligao para umaqueguot güije na ora; lao manmaañao nu y taotao sija, sa matungoja na jasangan este na acomparasion, contra sija.
042	LUK	020	020	Ya mapupulanja yan manmanago na umaespipia, para ujafaquemanunas sija na taotao, ya uquefanmañule ni y sinanganña, ya umaqueentrega güe gui inaregla yan ninasiñan y gobietno.
042	LUK	020	021	Ya mafaesen güe, ilegñija: Maestro, intingo na unsasangan yan mamananagüe jao tunas, ya ti numanasajnge jao taotao, lao mamananagüe jao ni y magajet na chalan Yuus.
042	LUK	020	022	Tunas na infanmanaejam si Sesat tributo, pat aje?
042	LUK	020	023	Lao jatungoja y mañañija, ya ilegña nu sija:
042	LUK	020	024	Fanueyo nu y salape. Jaye gaeimagen este yan este na tinigue? Ya manmanope ilegñija: Iyon Sesat.
042	LUK	020	025	Ya ilegña nu sija: Nae si Sesat ni y iyon Sesat, ya innae si Yuus nu y iyon Yuus.
042	LUK	020	026	Ya ti siña maguot pot y sinanganña gui menan y taotao sija; ya ninafanmanman ni y inepeña ya manmamatquilo.
042	LUK	020	027	Ya manmato guiya güiya Saduseo sija, ni y sumangan na taya quinajulon manmatae; ya mafaesen güe,
042	LUK	020	028	Ylegñija: Maestro, si Moises jatuguiejam, na yanguin dos chumelo na laje, ya y uno guaja asaguaña, ya matae taya patgonña; ayo y cheluña uniasagua y palaoan, ya unacajulo semiya gui cheluña.
042	LUK	020	029	Ya guaja siete na lalaje na mañelu: ya y finenana umasagua, ya matae taya patgonña.
042	LUK	020	030	Ya inasagua y palaoan ni y miná dos;
042	LUK	020	031	Ya inasagua talo ni y miná tres; yan taegüenaoja locue todo y siete manmatae ya taya famaguonñija.
042	LUK	020	032	Ya y palaoan uttimo matae locue.
042	LUK	020	033	Ya y quinajulon manmatae, jaye gaeasagua y palaoan? sa inasagua todo ni y siete.
042	LUK	020	034	Ya si Jesus ilegña nu sija: Y famaguon este na tiempo manásagua yan manafanásagua:
042	LUK	020	035	Lao ayo sija y ufanmanmerese güije na tiempo, yan y quinajulon manmatae, ni ufanasagua, ni umanafanasagua:
042	LUK	020	036	Ni ti siña manmatae talo: sa manparejoja yan y angjet sija; yan manfamaguon Yuus, sa manfamaguon y quinajulon. manmatae.
042	LUK	020	037	Ya pot y manmatae ni umanafangajulo, asta si Moises mamanue gui finajalomtano, anae jafanaan y Señot, Yuus Abraham yan Yuus Ysaac yan Yuus Jacob.
042	LUK	020	038	Sa ti güiya Yuus manmatae, na manlâlâ: sa todosija manlala guiya güiya.
042	LUK	020	039	Ya manmanope palo gui escriba sija ilegñija: Maestro, mauleg sinanganmo.
042	LUK	020	040	Ya desde ayo, ti matatnga mafaesen güe talo jafa.
042	LUK	020	041	Ya ilegña nu sija: Jafa na ilegñija na si Cristo lajin David?
042	LUK	020	042	Ya güiyaja si David umalog gui leblon y Salmos: Y Señot ilegña ni y Señotjo, Fatáchong gui agapa na canaejo,
042	LUK	020	043	Asta qui jupolo y enemigumo sija para fañajangan y adengmo.
042	LUK	020	044	Enao muna si David finanaan güe Señot, ya jaftaemano mina ulajiña?
042	LUK	020	045	Ya majujungogja ni y taotao sija, anae ilegña ni y disipuluña:
042	LUK	020	046	Adaje jamyo ni y escriba sija, sa yanñija manmamocat yan y anaco na magago, yan yanñija manmasaluda gui plasa, yan y finénana na tachong gui sinagoga sija; yan y finénana na saga gui guipot;
042	LUK	020	047	Yan jalachae y guima y biuda sija, yan manmamanunue ni y anaco tinaetaeñija pot taya; estesija ujaresibe mandangculo na sinentensia.
042	LUK	021	001	YA anae manatan julo, jalie y manrico na taotao sija, na jayuyute jalom y ninaenñija gui cajon salape.
042	LUK	021	002	Ya jalie locue un pobble na biuda, na manyute jalom güije dos coble.
042	LUK	021	003	Ya ilegña: Jusangane jamyo ni y magajet. Este y pebble na biuda, manyute jalom mas qui todo sija:
042	LUK	021	004	Sa todo estesija, y sebblanñijaja manmayute jalom minaeñija: lao este yan y pinebbleña, jayute todo jalom y güinajaña.
042	LUK	021	005	Yan pot y manguecuentos palo pot y templo, ni y maadotna manbonito na acho sija yan ninae sija, ilegña:
042	LUK	021	006	Este sija na güinaja y inlie, estagüe, ufanmato jaane sija, na taya usobbla güine un acho gui jilo y otro, na ti umayute papa.
042	LUK	021	007	Ya mafaesen güe, ilegñija: Maestro, ngaean nae ujuyong estesija? yan jafa na señat uguaja, yanguin jijot para ufanmato este sija na güinaja?
042	LUK	021	008	Ayonae ilegña: Guesadaje jamyo ya chamiyo fanmafabábaba: sa megae ufanmato pot y naanjo, ya ujaalog: Güiya yo ya y tiempo esta jijijot; chamiyo dumalálalaque sija.
042	LUK	021	009	Lao yanguin injingog y guera sija, yan y atboroto, chamiyo faninespápanta: sa nesesita ufanmato este sija finena; lao y uttimo ti enseguidas.
042	LUK	021	010	Ayo nae ilegña nu sija: Y nasion sija ufangajulo contra y nasion, ya y raeno contra raeno:
042	LUK	021	011	Ya uguaja dangculon linao, ya y cada lugat ñinalang yan peste; yan uguaja minaañao sija, yan mandangculo na señat guinin y langet.
042	LUK	021	012	Lao antes di todo este sija, ujapolo y canaeñija gui jilomiyo, ya infanmapetsigue, yan infanmaentrega gui sinagoga sija, yan y catset, yan infanmacone guato gui ray sija, yan y manmagas pot y naanjo.
042	LUK	021	013	Ya ujuyong este guiya jamyo para testimonio.
042	LUK	021	014	Polo gui corason miyo, na chamiyo jumajaso finena jafa para inepe:
042	LUK	021	015	Sa guajo junae jamyo pachot yan tiningo, ni todo y enimigunmiyo ti siña macontra ni umachaba.
042	LUK	021	016	Ya infanenentrega ni y mañaenanmiyo, yan y mañelunmiyo, yan y parientesmiyo, yan y amigonmiyo; yan guaja guiya jamyo umanamapuno.
042	LUK	021	017	Ya infanmachatlie ni todo y taotao pot y naanjo.
042	LUK	021	018	Lao ni uno gui gaponulonmiyo ufalingo.
042	LUK	021	019	Ya y manpasensianmiyo nae, inganaye y antenmiyo.
042	LUK	021	020	Ya anae inlie Jerusalem, na esta ineriyaye ni y sendalo sija, intingoja na esta jijijot y mayulangña.
042	LUK	021	021	Ya ayonae y mangaegue guiya Judea, ufanmalago para y egso sija; ya ayo sija y mangaegue gui entaloña ufanjuyong; ya y mangaegue gui fangualuan, chañija fanjajalom güije.
042	LUK	021	022	Sa este sija y jaanin inemog, sa para umacumple todo y güinaja ni y esta manmatugue.
042	LUK	021	023	Lao mannamaase ayo sija y manmapotgue, yan y mannanasusu güije sija na jaane! sa uguaja dangculon chinatsaga gui jilo tano, yan binibo gui jilo este taotao sija.
042	LUK	021	024	Ya ufamodong gui jilo y filon y espada, ya ufanmacone preso gui todo y nasion: ya Jerusalem umagacha papa ni y Gentiles, asta qui umacumple y tiempon y Gentiles.
042	LUK	021	025	Ya uguaja señat sija gui atdao yan y pilan, yan y pution sija; yan chinatsagan nasion sija gui jilo tano pot y guinadon pangpang y tase yan y napo.
042	LUK	021	026	Manlalalango y taotao sija, pot y manmaañaoñija, yan pot y ninanangga ni ayo sija y manmamamaela para y tano: sa manmayengyong y ninasiñan y langet sija.
042	LUK	021	027	Ya ayonae ujalie y Lajin taotao na mamamaela gui y mapagajes yan y ninasiña yan y dangculon minalag.
042	LUK	021	028	Ya anae esta jatutujon sumesede este sija, ayonae infanalag jilo, ya injatsa julo y ilunmiyo; sa esta jijijot y para inmanafanlibre.
042	LUK	021	029	Ya jasangane sija un acomparasion, ilegña: Atanja y trongcon igos, yan todo y trongcon jayo sija.
042	LUK	021	030	Yanguin esta manmañúñuso, inlie ya intingoja maesa jamyo na esta jijijot y verano.
042	LUK	021	031	Taegüenaoja locue jamyo yanguin inlie esta sija na masusede, tingo na esta jijijot y raenon Yuus.
042	LUK	021	032	Magajet jusangane jamyo: Ti ufapos este na generasion, asta qui todo sija manmacumple.
042	LUK	021	033	Y langet yan y tano ufanmalofan, lao y finojo ti ufalofan.
042	LUK	021	034	Ya inguesadaje jamyo na ufanbula y corasonmiyo ni y pinadog mañocho yan inelacho, yan y inadajen este na linâlâ, ya ufato guiya jamyo ayo na jaane derepente,
042	LUK	021	035	Taegüijeja y laso: sa taegüijeja ufinatoña gui jilo todo sija y mañasaga gui jilo tano.
042	LUK	021	036	Enaomina fanbela todo tiempo, ya infanmanaetae, ya para infansiña manescapa ni todo estesija y ni ufanmato, yan para infanojgue gui menan y Lajin taotao.
042	LUK	021	037	Ya mamananagüe cada jaane gui templo; yan cada puenge jumajanao, ya sumasaga gui un ogso na mafanaan ogso Olibo.
042	LUK	021	038	Ya todo y taotao sija manmafato gui templo, taftaf gui egaan, para umaecungog güe.
042	LUK	022	001	AYO nae estaba jijijot y jaanin y guipot y pan ni taelibadura, ni mafanaan pascua.
042	LUK	022	002	Ya y magas mamale yan y escriba sija maaliligao jaftaemano para umapuno güe; lao manmaañao ni y taotaosija.
042	LUK	022	003	Ya jumalom si Satanas gui as Judas y apeyiduña Iscariote, uno gui numerou y dose.
042	LUK	022	004	Ya maposgüe, ya manguentos yan y magas mamale, yan y manmagas, jafataemano para uinentrega guiya sija.
042	LUK	022	005	Ya ninafanmagof, ya matratos na umanae salape.
042	LUK	022	006	Ya manpromete ya jaaliligao lugat para uqueentrega guiya sija, yanguin manaegüe y linajyan taotao.
042	LUK	022	007	Ya mato y jaanin y taelibadura na pan, anae nesesita umaofrese y pascua.
042	LUK	022	008	Ya jatago si Pedro yan Juan, ilegña: Janao ya innalisto y pascua para jita, para utafañocho.
042	LUK	022	009	Ya sija ilegñija nu güiya: Mano malagomo nae innalisto?
042	LUK	022	010	Ya ilegña nu sija: Estagüe, anae manjalom jamyo gui siuda, infanasoda güije yan un taotao, na mañuñule un jarran janom; dalalaque güe jalom mano na guma nae jumalom.
042	LUK	022	011	Ya inalog ni y gaéguima: Y Maestro ilegña nu jago: Manggue y aposento anae para juchocho gui pascua yan y disipulujo sija?
042	LUK	022	012	Ya infanfinanue ni y dangculo na aposento gui sanjilo todo cabales: ayonae innalisto.
042	LUK	022	013	Ya manjanao ya masoda jaftaemano y mansinangane sija; ya manalisto para y pascua.
042	LUK	022	014	Ya anae mato y ora, matachong papa mañija yan y dose na apostoles.
042	LUK	022	015	Ya ilegña nu sija: Jagasja juguefdesea na utafañocho guine na pascua antes di jufamadese:
042	LUK	022	016	Sa jusangane jamyo: Ti juchocho mas, asta qui macumple gui raenon Yuus.
042	LUK	022	017	Ya juresibe y copa ya janae grasia, ya ilegña: Chule este, ya infanafacae entre jamyo:
042	LUK	022	018	Sa jusangane jamyo na ti juguimen otro biaje ni y tinegcha ubas, asta qui ufato y raenon Yuus.
042	LUK	022	019	Ya jachule y pan, ya anae janae grasia, jaipe, ya janae sija, ilegña: Este y tataotaojo, ni y manmanae jamyo: fatitinas este para injajasoyo.
042	LUK	022	020	Taegüijeja locue y copa, anae munjayan mañena ilegña: Este na copa y nuebo na trato gui jâgâjo, ni y machuda pot jamyo.
042	LUK	022	021	Lao estagüeja y canae y umentregayo na jumajame gui lamasa.
042	LUK	022	022	Ya magajet na y Lajin taotao ujanao, ni y esta manfagpo, lao ay ay ayo na taotao uinentrega!
042	LUK	022	023	Ya jatutujon manafaesen entre sija, jae guiya sija ufinatinas este.
042	LUK	022	024	Ya guaja locue inaguaguat guiya sija, jaye umasdangculo.
042	LUK	022	025	Ya ilegña nu sija: Y ray y Gentiles, jafatitinas minagas gui jiloñija; ya ayo y fumatitinas ninasiña gui jiloñija, manmafanaan manmauleg na taotao.
042	LUK	022	026	Lao ti infanaegüenao: sa jaye y mas dangculo guiya jamyo, ufamataegüije y mas diquique; ya y magas, ufamataegüije y mañeñetbe.
042	LUK	022	027	Sa cao dangculoña, ayo y matatachong chumocho, pat ayo y mañeñetbe? ti ayo y matachong chumocho; lao guajo gaegue gui entalonmiyo taegüije ayo y mañeñetbe.
042	LUK	022	028	Jamyo ayo sija y sumisigueja mangachongjo gui tentasionjo.
042	LUK	022	029	Ya juaregla un raeno para jamyo, taegüije y as Tata ni y jaaregla y raeno para guajo.
042	LUK	022	030	Para infañocho yan infanguimen, gui lamasajo gui raenoco; ya infanmatachong gui trono sija ya injisga y dose na tribo guiya Israel.
042	LUK	022	031	Simon, Simon, estagüe, si Satanas, na malago nu jago para unquinila gui coladot taegüije y trigo;
042	LUK	022	032	Lao guajo tayuyute jao, para chaña fafatta y jinengguemo: ya yanguin umabira jao, nafanfitme y mañelumo.
042	LUK	022	033	Ya ilegña nu güiya: Señot, estayo listo para judalalag jao para y catset yan para y finatae.
042	LUK	022	034	Ya ilegña: Jusangane jao Pedro, na ti uoo y gayo pago na jaane, antes di undagueyo tres biaje na guinin untungoyo.
042	LUK	022	035	Ya ilegña nu sija: Anae jutago jamyo sin botsa, yan sin maleta, yan sin sapatos, guaja fattanmiyo? Ya ilegñija: Taya.
042	LUK	022	036	Ayonae ilegña nu sija: Lao pago, y gaebotsa, uchuleja, yan taegüenaoja locue y maleta: ya jaye y taya espadaña, ubende y magaguña ya ufamajan uno.
042	LUK	022	037	Sa jusangane jamyo, na este y esta matugue, nesesita na umacumple guiya guajo: Ya matufong gui entalo y manaelaye sija: sa y güinaja sija pot guajo, umanafanfagpo.
042	LUK	022	038	Ya ilegñija: Señot, estagüeja dos na espada. Ya ilegña nu sija: Esta najong.
042	LUK	022	039	Ya jumuyong, ya mapos, taegüijeja y costumbreña, para y egso Olibo; ya matatiye locue ni y disipuluña.
042	LUK	022	040	Ya anae mato gui lugat, ilegña nu sija: Fanmanaetae, ya chamiyo fanjajalom gui tentasion.
042	LUK	022	041	Ya sumuja guiya sija, gui un inagüit acho; ya dumimo, ya manaetae,
042	LUK	022	042	Ylegña: Tata, yanguin malago jao, nasuja guiya guajo este y copa: lao munga mafatinas y malagojo, lao y malagomo.
042	LUK	022	043	Ya finatoigüe güije un angjet guinin y langet, ya ninametgot.
042	LUK	022	044	Ya anae estaba umagoninias, mas fejman manaetae: ya y masajalomña taegüije y mandangculo na gotan jâgâ, mamopodong papa gui eda.
042	LUK	022	045	Ya anae cajulo guinin manaetae, ya mato gui disipuluña, jasoda na manmamaego sa mantriste,
042	LUK	022	046	Ya ilegña nu sija: Jafa na manmamaego jamyo? fangajulo ya infanmanaetae, sa noseaja infanjalom gui tentasion.
042	LUK	022	047	Ya mientras cumuecuentos, estagüe un manadan taotao, yan ayo y mafanaan si Judas, uno gui dose, na mafona gui menanñija, ya jumijijot gui as Jesus para uchico.
042	LUK	022	048	Lao si Jesus ilegña nu güiya: Judas, pot un chicoja na unentrega y Lajin taotao?
042	LUK	022	049	Ya anae malie, ni ayo sija y mangaegue gui oriyaña, jafa ujuyong, ilegñija: Señot, intaga ni y espada?
042	LUK	022	050	Ya uno guiya sija jataga y tentago y magas mamale, ya jautut y agapa na talangaña.
042	LUK	022	051	Ya manope si Jesus ilegña: Polo este esta. Ya japacha y talangaña, ya janamagong.
042	LUK	022	052	Ayonae ilegña si Jesus ni y magas mamale, yan y capitan sija gui templo, yan y manamco sija ni y manmato guiya güiya: Manmato jamyo yan espada yan galute, taegüije y contra y saque?
042	LUK	022	053	Anae estaba manjijitaja cada jaane gui templo, taya nae inestira y canaenmiyo contra guajo: lao este oranmiyo, yan y ninasiñan jinemjom.
042	LUK	022	054	Ya maguot güe ya macone guato gui guima y magas mamale. Ya tinatitiyeja as Pedro lachago.
042	LUK	022	055	Ya anae munjayan matotne y guafe gui talo gui patio, ya mandaña manmatachong, matachong si Pedro gui entaloñija.
042	LUK	022	056	Ya linie ni un criada anae matachong gui ininan guafe, ya guinesatangüe, ya ilegña: Este locue na taotao manisija.
042	LUK	022	057	Ya jadague, ilegña: Palaoan, ti jutungo güe.
042	LUK	022	058	Ya anae na apmam linie ni otro ya ilegña: Mangachochongmo yuje sija? ya ilegña si Pedro: Taotao, ti guajo.
042	LUK	022	059	Ya anae malofan una ora, otro jagosasegura ilegña: Magajet na sumisija este yan ayo, sa taotao Galilea locue este.
042	LUK	022	060	Ya si Pedro ilegña: Taotao, ti jutungo jafa ilelegmo. Ya mientras cumecuentos, enseguidas umoo y gayo.
042	LUK	022	061	Ya jabira güe y Señot ya jaaatan si Pedro. Ayonae jajaso si Pedro y sinangan y Señot, ni y ilegña nu güiya: Antes que uoo y gayo pago na jaane, undagueyo tres biaje.
042	LUK	022	062	Ya jumuyong si Pedro ya guefcumasao.
042	LUK	022	063	Ya y taotao sija ni gumuguot si Jesus, mabotlelea ya manalalamen.
042	LUK	022	064	Ya anae mabendas y atadogña, mafaesen ilelegñija: Sangan; jaye jao munalamen?
042	LUK	022	065	Ya megae sija na chinatfino masasangan contra guiya, manamamajlao güe.
042	LUK	022	066	Ya anae manana mandaña sija y inetnon manamco na taotao sija y magas y mamale yan y escribas: ya macone guato gui tribunatñija, ilegñija:
042	LUK	022	067	Yaguin jago si Jesucristo, sangane jam. Lao ilegña nu sija: Yaguin jusangane jamyo, ti injenggue yo;
042	LUK	022	068	Ya yaguin guajo jamyo fumaesen, ti inepeyo.
042	LUK	022	069	Lao desde pago para mona y Lajin taotao gaegue na matatachong gui agapa gui ninasiñan Yuus.
042	LUK	022	070	Ya ilegña todos: Ayonae Lajin Yuus jao? Ya ilegña nu sija: Jamyo umalog na guajo yo.
042	LUK	022	071	Ayonae ilegñija: Jafa mas na testimonio tanesesita? sa tajungogja esta gui pachotña.
042	LUK	023	001	YA todo y linajyanñija mangajulo, ya macone asta as Pilatos.
042	LUK	023	002	Ya matutujon mafaaela ilegñija: Inseda este na taotao na janaquequelache y nasionta, yan mañoñoma na umanae tributo si Sesat, ya ilelegña na güiya si Cristo un ray.
042	LUK	023	003	Ayonae si Pilatos finaesen ilegña: Jago y Ray y Judio sija? ya inepe ya ilegña: Jago umalog.
042	LUK	023	004	Ya si Pilatos ilegña ni y magas y mamale, yan y linajyan taotao sija: Taya isao jusoda güine na taotao.
042	LUK	023	005	Lao sija japotfia, ilegñija: Jaatbororota y taotao sija, mamananagüe guiya Judea todo, jatutujon desde Galilea asta esteja na lugat.
042	LUK	023	006	Ya anae jajungog este si Pilatos, mamaesen cao taotao Galilea.
042	LUK	023	007	Ya anae jatungo na gaegue gui sisiñan Herodes, janamanajanao asta as Herodes, sa estaba güe locue guiya Jerusalem güije sija na jaane.
042	LUK	023	008	Ya si Herodes anae jalie si Jesus, ninasenmagof: sa jagasja jadesea na ulie, sa jajujungog guinin güiya, megae na güinaja: ya jananangga na ufanlie guinin güiya y milagro.
042	LUK	023	009	Ya jafaesen megae na sinangan: lao taya inepe güe.
042	LUK	023	010	Yan mangaegue y magas y mamale yan y escribas na manmatatachong ya mafaaela güe fijom.
042	LUK	023	011	Lao si Herodes yan y sendaluña, madespresia yan mabotlea, yan manaminagago ni lamlam na magago, ya manatalo guato as Pilatos.
042	LUK	023	012	Ya umamigo si Pilatos yan Herodes güijeja na jaane: sa guinin umachatlie y dos.
042	LUK	023	013	Ya si Pilatos janaetnon y magas y mamale, yan y magalaje yan y taotao sija,
042	LUK	023	014	Ya ilegña nu sija: Inquene mague guiya guajo este na taotao na janaquequelache y taotao sija; ya, estagüe, na jufaesen gui menanmiyo, ya taya jusoda ni jafa na isao güine na taotao pot y finaaelamimiyo sija.
042	LUK	023	015	Aje, ni si Herodes: sa junafalag iya güiya, ya, estagüe, ni jafa na ufanmerese na finatae pot y guinin finatinasña.
042	LUK	023	016	Enao mina bae jucastiga ya jusotta.
042	LUK	023	017	Ya manesesita na umasotta uno gui guipot.
042	LUK	023	018	Ya managang cada uno, ilegñija: Nasuja juyong enao na taotao ya umasotta si Barabas:
042	LUK	023	019	Sa mapreso pot un jatsamiento yan mamuno ni y jafatinas gui siuda.
042	LUK	023	020	Ya si Pilatos ilegña talo nu sija, Malagomiyo na umasotta si Jesus.
042	LUK	023	021	Lao managang ilegñija: Atane gui quiluus, atane gui quiluus.
042	LUK	023	022	Ya ilegña nu sija gui mina tres biaje: Sa jafa? jafa na taelaye finatinasña este na taotao? Taya ni jafa na causa para umapuno jusoda guiya güiya. Pot este na rason bae jucastigaja ya jusotta.
042	LUK	023	023	Lao sija enseguidas janadangculo inagangñija, ya magagao na umaatane gui quiluus. Ya y inagangñija mangana.
042	LUK	023	024	Ayonae si Pilatos janae sentensia na ufatinas taemano y guinagaoñiñija.
042	LUK	023	025	Ya masotta ayo y guinin mapreso pot jatsamiento yan mamuno, ayo y guinin magagagao: ya manmaentrega as Jesus gui minalagoñija.
042	LUK	023	026	Ya anae macocone güe maguot si Simon, taotao Sirene, ni guinin y fangualuan, ya manae ni quiluus na uapagaye gui taten Jesus.
042	LUK	023	027	Ya matatitiye ni y dangculon linajyan taotao yan famalaoan sija ni mangacasao yan manatangis pot güiya.
042	LUK	023	028	Lao si Jesus jabira güe tate guiya sija ilegña; Famalaoan Jerusalem, chamiyo fangacasao pot guajo, lao fangacasao pot jamyoja yan pot y famaguonmiyo.
042	LUK	023	029	Sa, estagüe, na ufato sija jaane nae umaalog: Mandichoso sa y manmachora, yan y tiyan sija ni ti manmamañago, yan y pecho sija ni ti manmamómogsae.
042	LUK	023	030	Ayonae matutujon maalog ni egso sija: Famodong gui jilonmame; ya y sabana sija: Tampe jam.
042	LUK	023	031	Sa yaguin y betde na jayo jafatinas estesija, y anglo, jafa uchogüe?
042	LUK	023	032	Ya macone locue dos palo na taelaye finatinasñija para ufanmapuno yan güiya.
042	LUK	023	033	Ya anae manmato güije na lugat ni mafanaan Calabera, maatane gui quiluus güije yan ayo y dos ni y taelaye finatinasñija, uno gui agapa ya y otro gui acagüe.
042	LUK	023	034	Ya si Jesus ilegña: Tata, asie estesija; sa ti jatungo jafa jachochogüe. Ya manafacae entre sija y magaguña, ya marifa.
042	LUK	023	035	Ya y taotao sija manotojgue ya maaatanja. Ya mabotlelea ni y magas sija locue, ya ilelegñija: Ufañatba otrosija: palo ya usatban maesagüe, yaguin este si Cristo, ni guine as Yuus.
042	LUK	023	036	Ya mamofefea ni y sendalo sija, manmato guiya güiya, ya mafanunue ni y binagle.
042	LUK	023	037	Ya ilegñija: Yaguin jago Ray y Judio sija, satban maesa jao.
042	LUK	023	038	Ya guaja locue un tinigue gui jiloña: ESTE GUIYA Y RAY Y JUDIO SIJA.
042	LUK	023	039	Ya uno gui ayo y taelaye finatinasñija ilegna: Yaguin jago si Cristojao? Satban maesajao yan jame.
042	LUK	023	040	Lao inepe ni otro, ya linalatde ilegña: Ti maañao jao as Yuus, sa gaegue jao gui mismo sinentensia?
042	LUK	023	041	Lao jita magajet na tunas; sa utafanresibe pot y finatinasta: lao este na taotao, taya taelaye finatinasña.
042	LUK	023	042	Ya ilegña: Jesus, jajaso yo yaguin matojao gui raenomo.
042	LUK	023	043	Ayonae ilegña nu güiya: Magajet jusangane jao: Pago mismo na jaane utajita na dos guiya Paraiso.
042	LUK	023	044	Ya anae buente y oran a las sais, jumuyong jomjom todo y jilo y tano asta y oran a las nuebe,
042	LUK	023	045	Ya y atdao jomjom, ya y cottinan templo maipe gui talo.
042	LUK	023	046	Ya anae umagang si Jesus, ni dangculo na inagang, ilegña: Tata, y canaemo nae jupolo y espiritujo; ya anae munjayan jasangan este, jaentrega y espiritu.
042	LUK	023	047	Ya anae jalie y senturion estesija y manmalofan, janamalag si Yuus, ilegña: Sen magajet este na taotao na tunas.
042	LUK	023	048	Ya todo y linajyan taotao ni mandaña anae manmalofan este sija, anae malie y jagas sinesede, natumalo guato ya jaseco pechonñija.
042	LUK	023	049	Lao todo y atungoña yan y famalaoan ni tumatitiye güe desde Galilea, manestaba manlachago maatanja este sija.
042	LUK	023	050	Ya estagüe, un taotao na y naanña si José, un taotao na pápagat, mauleg na taotao yan tunas:
042	LUK	023	051	(Ti jaconsiente y pinagatñija ni y finatinasñija:) Taotao Arimatea, gui Siuda y Judiosija, ya güiya locue jananangga y raenon Yuus.
042	LUK	023	052	Este mato gui as Pilatos, ya jagagao y tataotao Jesus.
042	LUK	023	053	Ya janatunog gui quiluus, ya jabalutan gui un sabanas, ya japolo gui un naftan ni maguadog gui acho, ya taya ni uno mapolo güije antes.
042	LUK	023	054	Ya ayo na jaane y inaregla y pascua, ya pago manana gui sabado.
042	LUK	023	055	Ya manmato locue y famalaoan ni y tumatitiye desde Galilea, ya malie y naftan yan jaftaemano mapoloña y tataotaoña.
042	LUK	023	056	Ya tumalo guato sija, ya manmamamauleg paopao yan inggüente sija: ya mandescansa gui sabado na jaane jaftaemanoja y tinago.
042	LUK	024	001	LAO y finenana na jaane gui semana, gui taftataf gui egaan, manmato gui naftan, mapmañuñule guato paopao ni y finamaulegñija.
042	LUK	024	002	Ya masoda y acho na esta managalileg gui pettan y naftan.
042	LUK	024	003	Ya anae manjalom ti masoda y tataotao y Señot Jesus.
042	LUK	024	004	Ya anae manmajngang nu este, dos taotao tumotojgue gui oriyanñija, na minagagago ni y lamlam na magago.
042	LUK	024	005	Ya anae ninafanmaañao ya manecon papa gui eda, ilegñija nu sija: Jafa muna inaliligao y lâlâ gui entalo y manmatae?
042	LUK	024	006	Taegüe güine, lao esta cajulo: jaso y mansinangane jamyo, anae estataba Galilea,
042	LUK	024	007	Ylegña: Na nesesita na y Lajin taotao umaentrega gui canae y taotao sija ni manisao, y umaatane gui quiluus, ya ucajulo talo gui mina tres na jaane.
042	LUK	024	008	Ayonae jajaso sija y sinanganña,
042	LUK	024	009	Ya manalo guato gui naftan ya jasangane y onse nu este sija, yan todo y pumalo.
042	LUK	024	010	Ya sija si Maria Magdalena yan si Juana, yan si Maria nanan Santiago; yan y pumalo palaoan ni mangachongñija, sumangane y apostoles nu estesija.
042	LUK	024	011	Lao sija japolo na taetiningo, y sinanganñija ya ti majonggue.
042	LUK	024	012	Ayonae cajulo si Pedro, ya malago asta y naftan: ya anae ñumejon ya jaatan jalom, jalilie y sabanasja gui un lugat, ya mapos güe iyasija ya ninamanman nu este y manmalofan.
042	LUK	024	013	Ya, estagüe, dos guiya sija na jumajanao, güijeja na jaane, para un songsong ni naanña Emmaus, sesenta estadios desde Jerusalem.
042	LUK	024	014	Ya cumuecuentos y dos mona pot todo estesija y masusede.
042	LUK	024	015	Ya susede anae cumuecuentos y dos, ya manafaesen entre sija, mato si Jesus ya mañisija manjanao.
042	LUK	024	016	Lao y atadogñija calang manmatampe, para chañija tumutungo güe.
042	LUK	024	017	Ya ilegña nu sija: Jafa na cuentosmimiyo uno yan otro, anae manajanao jamyo, ya mañaga ya ninafantriste?
042	LUK	024	018	Inepe ni ayo y uno ni y naanña si Cleofas ya ilegña nu güiya: Ada sumagaja jao guiya Jerusalem, ya ti untungo jafa manmalofan güine sija na jaane?
042	LUK	024	019	Ayonae ilegña nu sija: Jafa sija? Ya ilegñija nu güiya: Ayo sija iyon si Jesus Nasareno, ni profeta güe ni gaeninasiña gui checho yan y sinangan gui menan Yuus yan todo y taotao sija;
042	LUK	024	020	Ya maentrega, gui magas mamale yan y magalajenmame para umasentensia ni y finatae, ya maatane gui quiluus.
042	LUK	024	021	Lao jame innanangga sa güiya y para unafanlibre y Israel. Junggan, yan mas qui todo este, pago esta mina tres na jaane desde que masusede estesija.
042	LUK	024	022	Yan locue palo famalaoan ni mangachongmame janamanman jam sa manmato gui naftan gui taftataf gui egaan;
042	LUK	024	023	Ya anae ti masoda y tataotaoña, manmato guiya jame ilegñija na manmanlie sija y liniin angjet sija, ni y jasnangane na lâlâgüe.
042	LUK	024	024	Ya mamjanao guato gui naftan palo gui mangachongmame ya masoda taemanoja y sinangan y famalaoan; lao ti malie güe.
042	LUK	024	025	Ya ilegña nu sija: O taotao manaetiningo jamyo, yan y ñateng y corasonmiyo para injenggue todo y sinangan y profeta sija!
042	LUK	024	026	Ada ti nesesita na si Cristo ufamadese nu este sija ya taegüine nae ujalom gui minalagña?
042	LUK	024	027	Ya jatutujon desde as Moises, yan y profeta sija, y jasangangane claro todo ni tinigue ni y pot güiya.
042	LUK	024	028	Ya manmato gui sengsong ni jajananagüe güije; ya jasigue para mas chago jinanaoña.
042	LUK	024	029	Lao sija janasaga fuetsao, ilegñija: Maela tafañaga sa este puenge ya jocog y jaane; ya jumalom para usaga mañisija.
042	LUK	024	030	Ya susede, anae matachong gui lamasa yan sija, jachule y pan ya jabendise, ya jaipe ya manninae.
042	LUK	024	031	Ayonae manmababa atadogñija ya matungo güe; lao güiya jamalingoja gui inatanñija.
042	LUK	024	032	Ya ilegñija entre y dos: Ada ti sinenggue y corasonta gui sumanjalomta mientras jacuentutusejit gui chalan, yan anae jababayejit ni y tinigue?
042	LUK	024	033	Ya cumajulo y dos güije na ora, ya tumalo guato Jerusalem: ya masoda y onse mandadaña, yan y manestaba mangachongñiñija,
042	LUK	024	034	Ya ilelegñija: Magajet, esta cajulo y Señot, na umalie yan si Simon.
042	LUK	024	035	Ayonae sija jasangane nu este sija y masusede gui chalan; yan jafa taemano, tungoñija anae jaipe y pan.
042	LUK	024	036	Ya mientras manguecuentos nu este sija, güiya tumojgueja gui entaloñija, y ilegña nu sija: Pas guiya jamyo.
042	LUK	024	037	Ayonae manmaañao ya manmajngang ya jinasonñija na manmanlie sija un espiritu.
042	LUK	024	038	Lao güiya ilegña nu sija: Jafa na ninafanestotba jamyo? Ya jafa na cumajulo y jinasonmiyo gui corasonmiyo?
042	LUK	024	039	Atanja y canaejo yan y adengjo, sa guajo mismoyo: pacha yan inlie sa y espiritu taecatne ni tolang, taegüije inliija na guajayo,
042	LUK	024	040	Ya anae jasangan este, manfinanue ni y canaeña yan y adengña.
042	LUK	024	041	Ya anae ti jajonggue sija pot minagofñija, ya ninafanmanman, güiya ilegña nu sija: Guaja güine jafa para utacano?
042	LUK	024	042	Ya sija janae un pedason güijan na mapeja.
042	LUK	024	043	Ya jachule ya jacano gui menanñija.
042	LUK	024	044	Ya ilegña nu sija: Este sija na sinangan ni y jusangangane jamyo anae manjijita: taemanoja na nesesita na umacumple todo y esta matugue gui lay Moises yan y profeta sija, yan y Salmos pot guajo.
042	LUK	024	045	Ayonae manbinaba y jinasoñija para ujatungo y tinigue;
042	LUK	024	046	Ya ilegña nu sija: Taegüine esta matugue, na si Cristo ufamadese ya ucajulo talo guinin y manmatae gui mina tres na jaane;
042	LUK	024	047	Ya umapredica gui naanña y sinetsot yan inasiin isao, gui todo y nasion sija, umatutujon desde Jerusalem.
042	LUK	024	048	Ya jamyo testigo nu estesija na güinaja.
042	LUK	024	049	Ya, estagüe, na bae jutago y promesan y Tatajo gui jilo miyo: lao jamyo fañaga gui siuda guiya Jerusalem, asta que manminagago jamyo ni y ninasiña guinin iya jululo.
042	LUK	024	050	Ya manquinene juyong asta Betania; ya jajatsa y canaeña ya manbinendise sija.
042	LUK	024	051	Ya susede anae manbinendise, jaapatte güe guiya sija ya machule julo gui Langet.
042	LUK	024	052	Ya sija jaadora ya manalo guato Jerusalem yan y dangculon minagofñija;
042	LUK	024	053	Ya mangaegue siempre gui templo, manmanbendidise as Yuus. Amen.
#
# BOOK	043	JOH	John	San Juan
043	JOH	001	001	Y tutujonña gaegue y Finijo, ya y Finijo güiya yan si Yuus; ya y Finijo güiya si Yuus.
043	JOH	001	002	Güiya gaegue gui tutujonña yan si Yuus.
043	JOH	001	003	Todo y güinaja sija manmafatinas pot güiya; yaguin ti pot güiya, taya ni esta mafatinas, nu y gaegue gui finatinas sija.
043	JOH	001	004	Y linâlâ gaegue guiya güiya, ya y linâlâ, güiya y candet y taotao sija.
043	JOH	001	005	Ya y candet gui jalom jomjom maniina, ya y jemjom ti matungo.
043	JOH	001	006	Y un taotao ni manafato guine as Yuus, y naanña si Juan.
043	JOH	001	007	Güiya mamaela para testimonio, para ufannae testimonio nu y candet, para ufanmanjonggue todo y taotao pot güiya.
043	JOH	001	008	Güiya ti y candet, lao mamaela para ufannae testimonio nu y candet.
043	JOH	001	009	Ayo y magajet na candet ni maniina y todo taotao, na mamamaela güine gui tano.
043	JOH	001	010	Güiya gaegue gui tano, ya y tano mafatinas pot güiya, ya y tano ti matungo güe.
043	JOH	001	011	Güiya mato gui iyoña ya iyoña ti marisibe güe.
043	JOH	001	012	Lao todo y rumesibe güe, güiya janae ninasiñanñija para ufamaguon Yuus; junggan, para todo ni y jumonggue y naanña.
043	JOH	001	013	Sija manmalilis ti guinin y jâgâ, ya ti guinin y minagof y catne, ya ti guinin minagof y taotao, lao guinin as Yuus.
043	JOH	001	014	Ya ayo na Finijo mamacatne ya sumaga guiya jita (ya talie y minalagña, ayo na minalag taegüije y linilisja gui tata), bula y grasia yan y minagajet.
043	JOH	001	015	Si Juan manae testimonio nu güiya ya umagang ya ilegña: Güiya ayo y jusasangan: y mamaela gui tateco, güiya dangculoña qui guajo, sa güiya finenena qui guajo.
043	JOH	001	016	Gui binilaña manmañulijit todo, yan y grasia pot y grasia.
043	JOH	001	017	Sa y tinago sija pot si Moises esta manae, lao y grasia yan y minagajet, pot si Jesucristo namanmato.
043	JOH	001	018	Si Yuus, taya taotao lumie, taya na tiempo, ayo na Lajiña, y linilisja, na gaegue san jalom y pechon tata, güiya jafanue jit nu güiya.
043	JOH	001	019	Ya este y testimonien Juan, anae y Judio sija manafanmato nu y mamale yan Lebita sija, guine Jerusalem, ni manmafasen: Jago, jaye jao?
043	JOH	001	020	Güiya jaconfesatñaejon ya ti japune, lao jaconfesatñaejon, ilegña: Guajo ti Jesucristo yo.
043	JOH	001	021	Ya mafaesen: Jafa nae? Jago si Elias? Ya ilegña: Ti guajo yo. Jago ayo na profeta? Ya manope: Aje.
043	JOH	001	022	Enaomina ilegñija nu güiya: Jaye jao? para siñajam infanmanope ni y tumago jam. Jafa ilelegmo nu jago namaesa?
043	JOH	001	023	Ylegña: Guajo inagang yo nu y umaagang gui desierto; natunas y chalan señot, taegüije ilegña si Esaias profeta.
043	JOH	001	024	Ya ayo sija ni namanmato ni y guinin Fariseo sija.
043	JOH	001	025	Ya mafafaesen güe ya ilegñija nu güiya: Sajafa na managpangejao, yaguin ti jago si Jesucristo, ni si Elias, ni y ayo na profeta?
043	JOH	001	026	Si Juan manope ilelegña: Guajo managpagpange an janom; mas y entalo miyo, guaja uno na ti intingo.
043	JOH	001	027	Este uje y mamaela gui tateco, y mas dangculo qui guajo, ya guajo ti dignoyo na jupula ni y coreas y sapatosña.
043	JOH	001	028	Este sija finatinas guiya Betania y otra banda gui Jordan, anae managpagpange si Juan.
043	JOH	001	029	Y siguiente na jaane jalie si Juan si Jesus na mamaela para iya güiya ya ilegña: Estagüe y corderon Yuus na janajanao y isao gui tano.
043	JOH	001	030	Este yuje ileo, na y tateco mamamaela un laje y dangculoña qui guajo, sa güiya finenena qui guajo.
043	JOH	001	031	Ya guajo ti jutungo; lao para umafanue y Israel nu güiya, enao mina mato yo yan managpagpange yo an janom.
043	JOH	001	032	Si Juan manae testiomonio ilegña: Julie y Espiritu ni tumutunog guinin y langet, taegüije y paluma ya sumaga gui jiloña.
043	JOH	001	033	Ya guajo ti jutungo güe, lao y munamamaela yo para ufanagpange an janom, ayo sumangane yo: Sobre ayo na unlie na tumunog y Espiritu ya sumaga guiya güiya, este uje y managpagpange ni Espiritu Santo.
043	JOH	001	034	Ya guajo julie ya manae yo testimonio nu y güiya y Lajin Yuus.
043	JOH	001	035	Y siguiente na jaane tumalo manmatojgue si Juan yan dos gui disipuluña.
043	JOH	001	036	Ya Jaatan si Jesus ni mamomocat güije, ya ilegña: Estagüe y Corderon Yuus.
043	JOH	001	037	Ya majungog ni dos na disipuluña comequentosña yan madalalag si Jesus.
043	JOH	001	038	Ya jabira güe si Jesus ya jalie na madadalalag güe nu sija ya ilegña nu sija: Jafa inaliligao? Ya sija ilegñija: Rabi (este finijo comequeilegña, gui chamorro, Maestro) manu sagamo?
043	JOH	001	039	Ylegña: mamaela ya unlie. Manmamaela ya jalie manu nae sumaga ya mañagaja yan güiya, güije na jaane, sa jijut y ora y mina dies.
043	JOH	001	040	Si Andres y chelun Simon Pedro, güiya uno gui dos y jumungog umadingan an Juan, yan madalalag güe.
043	JOH	001	041	Güiya jasoda finena y cheluña as Simon, ya ilegña nu güiya: Tasoda y Mesias (ni y cumequeilegña: güiya si Cristo).
043	JOH	001	042	Ya macone guato as Jesus; anae inatan as Jesus ilegña: Jago Simon, patgon Jonas: jago mafanaan Sefas (cumequeilegña: acho).
043	JOH	001	043	Y siguiente na jaane, malago si Jesus malag Galilea, ya jasoda si Felipe,
043	JOH	001	044	taotao Betsaida, gui siudan Andres yan Pedro.
043	JOH	001	045	Si Felipe jasoda si Nataniel ya ilegña nu güiya: Esta tasoda ayo y jatugue si Moises gui tinago yan y profeta, Jesus, taotao Nasaret y patgon José.
043	JOH	001	046	Ya ilegña si Nataniel: Guinin Nasaret siña jumuyong minauleg? Ylegña si Felipe: maela ya unlie.
043	JOH	001	047	Si Jesus jalie mamaela para iya güiya, si Nataniel, ya ilegña nu güiya: Estagüe senmagajet iyon Israel, na taya finababa guiya güiya.
043	JOH	001	048	Ylegña nu güiya si Nataniel: Guine manu na untungo yo? Manope si Jesus ya ilegña nu güiya: Antes di si Felipe uninagang, na gaegue jao gui papa y ygos, guajo julie jao.
043	JOH	001	049	Manope si Nataniel ya ilegña: Rabi, jago uje y lajin Yuus, jago uje y ray guiya Israel.
043	JOH	001	050	Manope si Jesus ya ilegña nu güiya: Sa jusangane jao, na julie jao gui papa y ygos, ya unjonggue? Jago unlie mandangculoña na güinaja qui este.
043	JOH	001	051	Ylegña nu güiya: Magajet ya magajet jusangane jao, y mamaela na tiempo nae unlie y langet mababa ya y angjet sija guine as Yuus mangajujulo yan manututunog gui jilo y Lajin taotao.
043	JOH	002	001	Y mina tres na jaane, mafatinas y guipot umasagua, gui Cana, siudan Galilea, ya y nanaña si Jesus gaegue güije.
043	JOH	002	002	Ya si Jesus yan y disipuluña maagange locue para y guipot umasagua.
043	JOH	002	003	Anae taya y bino, y nanaña si Jesus ilegña nu güiya: Taya binoñija.
043	JOH	002	004	Ya ilegña nu güiya si Jesus: Pot jafayo na juentalo nu jago, palaoan? trabia ti mafato y orajo.
043	JOH	002	005	Si nanaña ilegña ni manmañeñetbe: Fatinas todo y tinagoña.
043	JOH	002	006	Y estaba güije saes lauyan acho, parejoja yan y guinasgasñija y Judios, na manulat, cada uno, dos pat tres cantaro.
043	JOH	002	007	Ylegña si Jesus nu sija: Nafanbula este sija lauyan janom. Ya manafanbula asta y pachot.
043	JOH	002	008	Ya ilegña nu sija: Chile pago ya innae y maestrosala; ya machule.
043	JOH	002	009	Ya anae y maestrosala jachague y janom na mafatimas bino, ya ti jatungo guine mano: (lao y manmañeñetbe tumungo, na jachule y janom), y maestrosala jaagange y nobio;
043	JOH	002	010	Ya ilegña nu güiya: Todo y taotao janafofona y mauleg na bino; ya yaguin esta manjaspog, ayo nae y mas manaelaye: lao jago unnanana y mauleg na bino asta pago.
043	JOH	002	011	Este na tutujon y señatña sija, jafatinas si Jesus, guiya Cana suidan Galilea, ya janamatungo y minalagña; ya y disipuluña sija majonggue güe.
043	JOH	002	012	Despues di este tumunog guiya Capernaum, güiya yan y mañeluña yan y disipuluña sija, ya mañaga güije ti megae na jaane.
043	JOH	002	013	Y estaba güije jijot y pascuan y Judios, ya si Jesus cajulo guiya Jerusalem.
043	JOH	002	014	Ya jasoda gui guimayuus manmanbebende y nubiyo yan y quinilo, yan y paluma, yan y manmanulalaeca manmatatachong:
043	JOH	002	015	Ya mañaolag ni tale, ya janafanmalago todo gui guimayuus, yan y quinilo, yan y nubiyo; yan y machapon y salape y manmanulalaeca, yan manaalinquin y lamasa,
043	JOH	002	016	Ya ilegña ni manmanbebende ni paluma: Nafanjanao güine este sija na güinaja, ya chamiyo fumatitinas y guima tata, guima namajan.
043	JOH	002	017	Entonses manmanjaso y disipuluña ni estaba matugue: Ynigo y guimamo cumano yo.
043	JOH	002	018	Y Judio sija manmanope ya ilegñija; Jafa na señat unfanuejam taegüije ayo, sa jago unfatinas este sija na güinaja?
043	JOH	002	019	Si Jesus manope ya ilegña: Yulang este na gumayuus, ya y tres na jaane; junacajulo talo.
043	JOH	002	020	Ayonae y Judio sija ilegñija: Gui cuarentaisaes años manacajulo este na gumayuus, ya jago, gui tres na jaane, unacajulo?
043	JOH	002	021	Lao güiya umadingan ni guima tataotaoña.
043	JOH	002	022	Enao mina anae cajulo guine manmatae, y disipuluña jajaso na munjayan jasangane este, ya manmanjonggue ni tinigue sija yan y sinangan ni jasangan si Jesus.
043	JOH	002	023	Ya, güiya gaegue guiya Jerusalem gui pascua, y jaane ni guipot, ya megae manmanjonggue ni naanña, anae malie sija y señatña sija ni jafatinas.
043	JOH	002	024	Lao si Jesus namaesa, ti jaangoco güe guiya sija, sa güiya jatungo todo taotao,
043	JOH	002	025	Ya taya nesesida na jaye unae testimonio ni taotao, sa güiya tumungo y guaja gui jalom taotao.
043	JOH	003	001	YA guaja un taotao Fariseo na naanña si Nicodemo, prinsipe y Judiosija.
043	JOH	003	002	Este mato gui as Jesus gui puenge ya ilegna nu güiya: Rabi, jame intingo na jago maestro guine as Yuus, sa taya siña fumatinas este sija na señat, ni unfatitinas, yaguin ti sumisija yan Yuus.
043	JOH	003	003	Ynepe as Jesus ya ilegña nu güiya: Magajet ya magajet y jusangane jao, na y ti mafañago talo, ti siña jalie y raenon Yuus.
043	JOH	003	004	Ylegña nu güiya si Nicodemo: Jafa muna siña y taotao mafañago yaguin este biju; siña güe jumalom dos biaje, talo gui jalom y tiyan nanaña ya umafañago?
043	JOH	003	005	Ynepe as Jesus: Magajet ya magajet jusangane jao, na y ti mafañago ni janom yan ni iyon Espiritu, ti siña jumalom gui raenon Yuus.
043	JOH	003	006	Todo y mafañago ni guine catne, catneja güe; ya y mafañago guine Espiritu, espirituja güe.
043	JOH	003	007	Chamo ninamamanman ni jusangane jao: Y nesesita jamyo na mafañago talo.
043	JOH	003	008	Y manglo manguaefe mano malagoña, ya unjungog y bengbengña, lao ti untungo guine manu mague, ni tampoco para manu guato. Taegüenao todo ayo y manmafañago guine Espiritu.
043	JOH	003	009	Si Nicodemo manope ya ilegña: Jafa muna siña este?
043	JOH	003	010	Ynepe as Jesus ya ilegña nu güiya: Jago un maestro guiya Israel ya ti untungo este?
043	JOH	003	011	Magajet ya magajet jusangane jao, Y tatungo, tasangan; ya y talie tadeclara, ya ti inresibe y testimoniota.
043	JOH	003	012	Yaguin jusangane jao güinajan tano, ya ti unjonggue, jafa taemano unjonggue yaguin jusangane jao güinajan langet?
043	JOH	003	013	Ya taya cajulo gui langet, güiyaja y tumunog guine y langet, güiya matungo, y Lajin taotao ni y gaegue gui langet,
043	JOH	003	014	Ya jaf taemanoja si Moises janacajulo y serpiente gui desierto, taegüijeja na nesesita na y Lajin taotao umanacajulo.
043	JOH	003	015	Para todo ayo y jumonggue güe, ti siña malingo, ya guaja linâlâña na taejinecog.
043	JOH	003	016	Sa taegüenao na jaguaeya si Yuus y tano, janae ni linilisja Lajiña y para todo ayo y jumonggue güe, ti siña malingo, ya guaja linâlâña na taejinecog.
043	JOH	003	017	Sa ti jatago si Yuus y Lajiña guato gui tano, para usapit y tano, lao para y tano unalibre pot güiya.
043	JOH	003	018	Y jumonggue güe, ti umasapit; ayo y ti jumonggue güe ayo umasapit, sa ti manjonggue ni naan unoja na Lajin Yuus.
043	JOH	003	019	Ya este na sinapit, na y inina malag y tano, ya y taotao sija gaonñija y jemjom qui y inina, sa y finatinasñija taelaye.
043	JOH	003	020	Sa todo ayo y fumatinas y taelaye, chatlie y inina, ya ti malag y inina, sa y chechoña no sea umareprende.
043	JOH	003	021	Ayo y fumatinas y magajet, malag y inina, para y unamatungo finatinasña, sa y finatinasña guine as Yuus.
043	JOH	003	022	Despues di estesija, mato si Jesus yan y disipuluña sija, gui un tano Judea ya gaegue güije yan sija managpange.
043	JOH	003	023	Managpapange locue si Juan, guiya Enon, jijot guiya Salim, sa gaegue güije megae na janom: ya sija manmamaela, ya manmatagpange.
043	JOH	003	024	Sa si Juan trabia ti mapopolo gui catset.
043	JOH	003	025	Ya guaja un inaguaguat entre sija yan y disipulon Juan yan y Judio sija pot y guinasgas.
043	JOH	003	026	Ya manmato gui as Juan, ya ilegñija nu güiya: Rabi, ayo y gaegue güije guinin iya jago, gui otro banda Jordan ni unnae testimonio, estagüe! na jatagpange, yan y todo y taotao manmato guiya güiya.
043	JOH	003	027	Manope si Juan ilegña: Ti siña y taotao manresibe jafa, yaguin ti manae guine y langet.
043	JOH	003	028	Jamyoja innae testimonio na guinin jusangan: Ti guajo si Jesucristo, lao guajo matago gui menaña.
043	JOH	003	029	Ya guaja asaguaña, güiya y nobio locue; lao amigon nobio, ni y tomotojgue ya jajujungogja, ya magof dangculo pot y sinangan y nobio. Taegüine pues este minagofjo esta macumple.
043	JOH	003	030	Güiya siempre, lumálamodong; ya guajo manaladiquique.
043	JOH	003	031	Y guinin jila mague, güiya mas taquilo qui todo; ya y iyon y tano, tanoja güe, ya iyon y tanoja jasasangan; ya y mamaela guine langet, güiya iyajululo.
043	JOH	003	032	Tanae testimonio, nu y lumie ya jajungog, ya taya rumesibe y testimonioña.
043	JOH	003	033	Ya y rumesibe y testimonioña, este sumeyo na si Yuus, güiya magajet.
043	JOH	003	034	Sa y tinago as Yuus, y fino Yuus jasangan; sa si Yuus ti mannanae güe ni y Espiritu pot medida.
043	JOH	003	035	Sa y tata yaña y Lajiña ya todo y güinaja japolo gui canaeña.
043	JOH	003	036	Y jumonggue y Lajiña guaja taejinecog na linâlâ; ya ayo y ti manjonggue y Lajiña, ti ulie linâlâ, lao y binibon Yuus gaegue gui jiloña.
043	JOH	004	001	ANAE y Señot jatungo, na Fariseo sija manmanjungog, na si Jesus jafatinas disipuluña ya jatagpange megaeña qui si Juan.
043	JOH	004	002	(Achogja ti si Jesus namaesa matagpange, lao y disipuluñaja),
043	JOH	004	003	Jadingo guiya Judea, ya mapos talo malag Galilea.
043	JOH	004	004	Ya janesesita na umalofan inanaco Samaria.
043	JOH	004	005	Mato pues gui un siudan Samaria, na mafanaan Sicar, jijot gui fangualuan na si Jacob janae si José, lagiña.
043	JOH	004	006	Ya gaegue güine y tipo Jacob. Enaomina si Jesus, sa yayas güe guinin y chalan, matachong gui oriyan y tipo. Güenao na ora cana a las saes.
043	JOH	004	007	Mato un palaoan Samaria para ufanlupog janom; ya si Jesus ilegña nu güiya: Naeyo ya juguinem.
043	JOH	004	008	Sa y disipuluña manmapos para y siuda, para ufanmamajan nengcano.
043	JOH	004	009	Ylegña nu güiya y palaoan Samaria: Jaftaemano na jago y Judio jao, ya untagojit najunaguinemjao, ya guajo palaoan Samaria? (Sa y Judio sija ti manatungo yan y taotao Samaria).
043	JOH	004	010	Manope si Jesus, ya ilegña nu güiya: Yaguin untungo y ninaeña si Yuus yan jaye güe y sumangane jao, naeyo ya juguinem: jago ungagao güe ya güiya unninae janom lalâlâ.
043	JOH	004	011	Ya y palaoan ilegña nu güiya: Señot, taya siña unlupog, sa y tipo tadong: amano pues nae guaja jao ni y janom lalâlâ.
043	JOH	004	012	Ada dangculoña jao qui y tatanmame as Jacob, ni y numaejam nu este na tupo, ya güiya gumiguinem yan famaguonña, yan y gaña gâgâ sija?
043	JOH	004	013	Manope si Jesus, ya ilegña nu güiya: Jaye y guminem nu este na janom, güiya umajo talo.
043	JOH	004	014	Lao ayo y guminem uje na janom y junae güe, para todo y tiempo ti umajo; ya ayo na janom y guajo junae güe, güiya y janom tupo, ni jumuyong para linâlâ na taejinecog.
043	JOH	004	015	Ylegña nu güiya y palaoan: Señot, naeyo nu este na janom para ti siñayo majo, ni jutalo mague para jufanlupog.
043	JOH	004	016	Si Jesus ilegña nu güiya: Janao agange y asaguamo, ya unmamaela güine mague.
043	JOH	004	017	Manope y palaoan ya ilegña nu güiya: Taya asaguajo. Ylegña nu güiya si Jesus: Mauleg sinanganmo na ilegmo. Taya asaguajo.
043	JOH	004	018	Sa sinco jagas asaguamo; ya pago y gaegue guiya jago, ti güiya y asaguamo: este unsangan pot minagajet.
043	JOH	004	019	Ya ilegña nu güiya y palaoan: Señot, pineloco nu jago, profeta jao.
043	JOH	004	020	Y tatanmame manmanadodora güine gui jalomtano, ya jamyo ilegmiyo, na iya Jerusalem, ayo na lugat, siempre nae umafatinas y adorasion.
043	JOH	004	021	Ylegña nu güiya si Jesus: Palaoan, jonggue yo sa ufato y ora, na ti este na jalomtano, ni iya Jerusalem, inadora jamyo si Yuus Tata.
043	JOH	004	022	Jamyo inadora ti intingo. Jame inadora y tiningomame, sa y satbasion y Judio sija güiya.
043	JOH	004	023	Lao y jaane umamaela, ya güiya güe pago, nae y magajet na manmanadododora, uje adodora si Yuus Tata gui espiritu yan y minagajet; sa si Yuus Tata, locue jaaliligao ayo sija y umadodora güe.
043	JOH	004	024	Si Yuus, güiya Espiritu, ya y umadora güe, siempre jaadora güe y espiritu yan y minagajet.
043	JOH	004	025	Ylegña nu güiya y palaoan: Guajo jutungo na y Mesias umamaela (ayo y naanña si Cristo); yaguin mato güe, güiya ufanagüejit todo.
043	JOH	004	026	Ylegña nu güiya si Jesus: Guajoyo, ni umadingangane jao.
043	JOH	004	027	Ya pot este manmato y disipuluña ya ninafanmanman pot y umadingan yan y palaoan: ya ni uno siña umalog: Jafa finaesesenmo? pat, pot jafa uncuentutuse güe?
043	JOH	004	028	Taegüenao y palaoan japolo y batdeña, ya mapos malag y siuda, jasangane y taotao sija ya ilegña:
043	JOH	004	029	Fanmamaela ya inlie un taotao ni sumangane yo todo y finatinaso! Güiya buente si Cristo?
043	JOH	004	030	Manmapos gui siuda, ya manmalag as Jesus.
043	JOH	004	031	Ayo na tiempo magagagao güe ni disipulo sija, ilegñija: Rabi, chocho!
043	JOH	004	032	Ya güiya ilegña na sija: Guaja najo nengcano na jamyo ti intingo.
043	JOH	004	033	Enaomina y disipulo sija ilegñija entre sija: Buente guaja chumulilie naña?
043	JOH	004	034	Si Jesus ilegña nu sija: Y nengcanojo y jufatinas y minalago ayo y tumago yo, ya magpo chechoña.
043	JOH	004	035	Ya ti ilegmiyo: Guaja trabia cuatro na meses nae ufato y quineco? Estagüe na jusangane jamyo: Fanalagquilo y matanmiyo ya inatan y fangualuan sija, sa esta manapaca para quineco.
043	JOH	004	036	Ya y mangoco uresibe y apasña, ya uchule y tinegcha para taejinecog na linâlâ; para ayo y mangoco, ya ayo y manananom mandaña gui minagof.
043	JOH	004	037	Ya pot este macumple y sinangan: uno manananom ya y otro mangongoco.
043	JOH	004	038	Guajo jamyo tumago para infanmangoco ya ti jamyo chumogüe; otro manmachocho ya jamyo manjalom gui chechoñija.
043	JOH	004	039	Ya megae na taotao Samaria, taotao güije na siuda, manmanjonggue nu güiya pot y sinangan y palaoan, sa manae testimonio na ilegña: Jasangane yo todo ni y finatinasjo.
043	JOH	004	040	Enao mina anae y taotao Samaria manmato guiya güiya, magagao na usaga ya ufandaña; ya güiya sumaga güije dos na jaane.
043	JOH	004	041	Ya y manmanjonggue nu güiya gofmegae pot y sinanganña.
043	JOH	004	042	Ya ilegñija nu y palaoan: Pago ti pot y finomo na injenggue; sa jame mismo injingog güe, ya intingo na este, güiya y magajet na Salvadot y tano.
043	JOH	004	043	Ya depues di dos na jaane, jumanao güije ya malag Galilea.
043	JOH	004	044	Potjafa na si Jesus mismo manae testimonio, na y profeta gui tanoña taya onraña.
043	JOH	004	045	Ya pot este anae malag Galilea, y taotao Galilea maresibe güe sa malie todo y finatinasña guiya Jerusalem, na jafatinas gui tiempo y guipot; sa sija locue manmalag y guipot.
043	JOH	004	046	Mato, otro biaje, si Jesus, guiya Cana siuda guiya Galilea, nae y jafatinas bino y janom: ya guaja güije un magalaje na y lajiña malango guiya Capernaum.
043	JOH	004	047	Ya anae jajungog na si Jesus, jumanao gui Juda ya tumunog para Galilea, mapos güe malag as Jesus, ya jagagao na utunog guiya Capernaum, ya uamte y lajiña, sa esta cumequematae.
043	JOH	004	048	Enao mina si Jesus ilegña nu güiya: Yaguin ti inlie señat sija, yan y ninamanman sija, ti injenggue.
043	JOH	004	049	Ya ilegña y magalage nu güiya: Señot, tunog lasajyao, antes qui umatae y lajijo!
043	JOH	004	050	Ylegña si Jesus nu güiya: Janao, sa y lajimo lâlâ! Jajonggue y taotao y sinangan Jesus ni y sinangane güe, ya mapos.
043	JOH	004	051	Ya anae güiya tumutunog, y familiaña matagam güe ya masangane na ilegñija, Na y lajimo lâlâ!
043	JOH	004	052	Mamaesen jafa na ora y lajiña na mumauleg, ya ilegñija: Nigap gui las siete na ora pinelo ni calenturaña.
043	JOH	004	053	Jatungo y tataña enao na ora nae sinangane güe as Jesus, Y lajimo lâlâ; ya güiya namaesa jajonggue yan todo y familiaña!
043	JOH	004	054	Este y mina dos na señat, na jafatinas si Jesus, anae jinanaoña guiya Judea, para Galilea.
043	JOH	005	001	DESPUES di manmalofan este sija, guaja gupot y Judio sija ya si Jesus cajulo guiya Jerusalem.
043	JOH	005	002	Ya iya Jerusalem, jijot gui petta quinilo sija, guaja un tangque janom na mafananaan gui fino Hebreo, Betesda, na guaja sinco potta.
043	JOH	005	003	Ya manestaba güije megagae na manmalango: bachet, mangojo, yan mansogsog.
043	JOH	005	005	Ya gaegue güije un taotao na esta malofan treinta y ocho años na malango.
043	JOH	005	006	Linie as Jesus na umaason, ya anae jatungo na amam na tiempo, ilegña nu güiya: Malago jao na umagong?
043	JOH	005	007	Ynepe güe ni y malango: Señot, taya jaye yo unninajalom gui tangque y tiempo nae y janom sigue ni calalamten, ya anae jumajanaoyo, otro tumunog antes qui guajo.
043	JOH	005	008	Sinanangane as Jesus: Cajulojao, jatsa y camamo ya unjanao!
043	JOH	005	009	Ya enseguidas magong y chetnot ayo na taotao, ya jajatsa y camaña ya mapos. Lao ayo na jaane sabado.
043	JOH	005	010	Ylegñija y Judio sija nu y manamagong: Sabado, este na jaane, ti tunas unchule y camamo!
043	JOH	005	011	Manope güe: Ayo y munamagong yo, güiya namaesa sumangane yo: jatsa y camamo ya unjanao.
043	JOH	005	012	Entonses mafaesen güe: Jaye enao na taotao y sumangane jao, na unjatsa y camamo yan unjanao?
043	JOH	005	013	Ayo y guinin minamagong güe, ti jatungo jaye; sa si Jesus esta mapos, sa gaegue güije na lugat, un linajyan taotao.
043	JOH	005	014	Sineda güe despues as Jesus, gui templo, ya ilegña: Estagüe esta magong jao; chamo umiisao talo no sea na taelayeña qui este ufato guiya jago.
043	JOH	005	015	Ayo na taotao mapos, ya jasangane Judio sija na si Jesus ninamagong y chetnotña.
043	JOH	005	016	Ya pot este na rason, y Judio sija madulalag si Jesus, sa y jafatinas este na güinaja gui sabado na jaane.
043	JOH	005	017	Entonses si Jesus maninepe: Si tatajo jafatitinas asta pago, yan guajo locue jufatitinas.
043	JOH	005	018	Ya pot este na rason y Judio sija japrocura mas dangculo para ujapuno, say ti janainaleja y sabado na jaane, lao pot y jasangan locue na si Yuus güiya y tataña; jafatitinas güiyaja parejo yan si Yuus.
043	JOH	005	019	Entonses si Jesus manope ilegña nu sija: Magajet ya magajet jusangane jamyo: Ti siña y Lajiña jafatinas jafa pot güiya namaesa, lao jafa y jalie finatinas y tata; sa todo y finatinasña, taemanoja y Lajiña locue fumatinas.
043	JOH	005	020	Sa y Tata yaña y Lajiña ya jafanue nu güiya todo ni jafatitinas; ya jafanue nu güiya y checho ni mandangculo, ya jamyo unfanmanman.
043	JOH	005	021	Sa taegüenao si Tata janafangajulo y manmatae ya jananae linâlâñija, taegüije locue y Lajiña janae y linâlâ, jaye malagoña.
043	JOH	005	022	Sa y Tata taya jaye jajujusga, lao todo y juisio, janae y Lajiña.
043	JOH	005	023	Para todo ufanmanonra ni Lajiña jaf taemanoja jaonra y Tata. Ya y ti umonra y Lajiña, ti jaonra si Tata ni tumago güe.
043	JOH	005	024	Magajet ya magajet jusangane jamyo: Y jumungog y sinanganjo, ya jumonggue ayo y tumago yo, guaja linâlâfia taejinecog; ya ti ufato gui sinapet; lao esta malofan guine y finatae para y linâlâ.
043	JOH	005	025	Magajet ya magajet jusangane jamyo: Y ora mamamaela, ya pago esta; na y manmatae sija ujajungog y inagang Lajin Yuus; ya ayo sija y jumungog, ufanlâlâ.
043	JOH	005	026	Sa taegüine y Tata guaja linâlâfia guiya güiyaja; taegüineja janae locue y Lajiña, para uguaja linâlâña guiya güiyaja:
043	JOH	005	027	Ya janae locue ninasiñaña para ufatinas juisio, sa güiya y Lajin taotao.
043	JOH	005	028	Chamiyo ninafanmamanman ni este: sa y ora mamamaela, na todo ayo sija y mangaegue gui naftan, umajungog y inagangña,
043	JOH	005	029	Ya jumanao juyong; y fumatinas mauleg, ufanjuyong gui quinajulo para linâlâ; ya ayo sija y fumatinas taelaye, y quinajulo para sinapit.
043	JOH	005	030	Ti siña yo namaesa mamatinas jafa: taemanoja y jiningogco, ayoja jujusga, sa y juisioco tunas, sa ti jualiligao y minalagojo; lao y minalago y tata ni tumago yo.
043	JOH	005	031	Yaguin mannae yo testimonio nu guajo namaesa, y testimoniojo ti magajet.
043	JOH	005	032	Guaja otro na mannanae testimonio. nu guajo; ya guajo jutungo na y testimonioña, ni y ninaiña pot guajo, magajet.
043	JOH	005	033	Jamyo manmatago para as Juan, ya güiya mannae testimonio ni magajet;
043	JOH	005	034	Lao y testimonio ni juresibe, ti guinin y taotao: lao jusangane estesija, para jamyo infanlibre.
043	JOH	005	035	Güiya y lámpara ni masonggue ya maniina; ya jamyo infanmalago manmagof didide na tiempo gui candetña.
043	JOH	005	036	Ya y testimonio ni gaegue guiya guajo mas dangculo qui y gaegue gui as Juan; sa y finatinas ni y Tata numaeyo para umacumple, ayo na finatinas na guajo jufatinas; este jatestifica nu guajo, nu y Tata tumago yo.
043	JOH	005	037	Si Tata locue ni y tumago yo, güiya namaesa mannae y testimonio nu guajo. Jamyo tat nae injingog bosña, ni locue ti inlie jechuraña.
043	JOH	005	038	Ya taya sinanganña sumaga guiya jamyo; sa ti injenggue na güiya manago.
043	JOH	005	039	Aligao y tinigue sija sa y jinasonmiyo iya güiya nae inguaja y linâlâ na taejinecog; ya sija todo ufanmannae testimonio nu guajo,
043	JOH	005	040	Ti manmalago jamyo manmamaela guiya guajo, para uguaja linâlâ.
043	JOH	005	041	Ynenra y taotao sija, guajo ti juresibe.
043	JOH	005	042	Lao guajo jutungo jamyo na taya y güinaeyan Yuus ni y gaegueja guiya jamyo.
043	JOH	005	043	Guajo mato yo pot y naan Tatajo, ya ti inresibe yo; yaguin otro mato pot y naanña namaesa, ayo inresibe.
043	JOH	005	044	Jafa muna siña injenggue jamyo ni y rumesibe inenra uno sija yan otro, ya ti inaligao y inenraja na mato guine as Yuus na unoja?
043	JOH	005	045	Ti injaso na jufaaela jamyo gui as Tata: ya y fumaaela jamyo si y Moises, ayo nae gaegue ininangganmiyo.
043	JOH	005	046	Pues yaguin injenggue si y Moises, injenggue yo locue: sa iya guajo nae manugue si Moises.
043	JOH	005	047	Lao yaguin tinigueña sija ti injenggue, jafa muna injenggue y sinanganjo?
043	JOH	006	001	DESPUES di manmalofan estesija, mapos si Jesus malag y otro banda y tasen Galilea, na ayo y tasen Tiberias.
043	JOH	006	002	Ya madalalag güe ni y dangculo na linajyan taotao sa jalie sija y megaegae na señat ni jafatinas gui manmalango.
043	JOH	006	003	Ya cajulo si Jesus gui un ogso, ya matachong güije yan y disipuluña sija.
043	JOH	006	004	Ya jijot y guipot pascua, guipot y Judio sija.
043	JOH	006	005	Ya anae tumalag jilo si Jesus, jalie na guaja mamamaela para iya güiya, un linajyan na taotao, ilegña as Felipe: Manu nae tafanmamajan pan para ufañocho este sija?
043	JOH	006	006	Jasangan este para uchague güe; sa güiya tumungo jafa ufatinas.
043	JOH	006	007	Manope si Felipe: Dosiento na denario na pan, ti ufannajong para cada uno guiya sija ufañule didide.
043	JOH	006	008	Ylegña nu güiya, uno gui disipuluña sija, Andres, chelun Simon Pedro:
043	JOH	006	009	Un patgon gaegue güine na guaja sinco pan sebada yan dos güijan na diquique: Lao jafa na estesija, gui entalo y este na minegae?
043	JOH	006	010	Ylegña si Jesus: Nafanason y taotao. Ya megae na chaguan gaegue güije na lugat, ya manason y taotao, cana sinco mil na lalaje.
043	JOH	006	011	Ya jachule si Jesus ayo sija na pan ya anae janae si Yuus grasias, jaipie todo ayo y manaason; taegüijija locue ni y güijan sija, jaf taemanoja y minalagoñija.
043	JOH	006	012	Ya anae manjaspog ilegña ni disipuluña sija: Joca todo y dinidide ni y tetenjan, sa munga guaja malingo.
043	JOH	006	013	Ya jajoca todo, ya janabula dose na canastran dangculo ni y dinidide, dinididin y sincoja na pan sebada, y tejnan ayo sija y mañocho.
043	JOH	006	014	Ayo sija na taotao, anae jalie y señat ni jafatinas si Jesus, ilegñija: Este senmagajet na güiya y profeta ni para umamaela gui tano.
043	JOH	006	015	Ayo na tiempo jatungo si Jesus, na ufanmamaela para umacone pot minetgot, ya jafatinas y ray, tumalo guato gui un jalomtano güigüiyaja namaesa.
043	JOH	006	016	Anae esta pupuenge manunog y disipuluña sija gui tase.
043	JOH	006	017	Ya manjalom gui un sajyan, ya manchinichile ni tase para Capernaum. Ya pago jomjom, ya si Jesus ti manfinatotoe sija.
043	JOH	006	018	Ya cajulo dangculo na napon pot rason un dangculo na manglo na manguaefe.
043	JOH	006	019	Ya anae esta manmamogsae gui tase calang bente sinco pot trenta estadio, malie si Jesus na mamomocat gui jilo y tase ya lumalajijot guato gui sajyan: ya manmaañao sija.
043	JOH	006	020	Lao güiya ilegña nu sija: Guajoyo; chamiyo fanmaañao!
043	JOH	006	021	Manmagof anae maresibe gui sajyan; ya ensiguidas mato y sajyan gui tano ni y jajananao güe.
043	JOH	006	022	Y inagpaña na jaane, y linajyan taotao ni gaegue gui otro bandan tase, jalilie na taya güije mas na unoja na sajyan diquique, ya jatungo na si Jesus ti jumalom gui sajyan yan y disipuloña sija, lao y disipuloña sija esta manmapos sijaja;
043	JOH	006	023	(Ya manmato sija y sajyan diquique guine Tiberias, jijot güije na lugat anae mañocho ni pan, despues di y Señot janae si Yuus grasias.)
043	JOH	006	024	Ya anae jalie y linajyan taotao sija na si Jesus taegüe güije, ni y disipuluña sija; manjalom sija locue gui sajyan diquique, ya manmapos para Capernaum, maaliligao si Jesus.
043	JOH	006	025	Ya anae masoda gui otro bandan tase, ilegñija nu güiya: Rabi Ngaean nae mato jao güine?
043	JOH	006	026	Maninepe as Jesus ilegña: Magajet ya magajet jusangane jamyo; na inaliligao yo, ti pot y liniimiyo ni señat sija; lao pot y quinanomiyo ni pan, y ninafanjaspog jamyo.
043	JOH	006	027	Fanmachocho, munga para ayo y fafalingo na nengcano, lao ayo na nengcano y sumaga taejinecog na linâlâ, ni y Lajin taotao numae jamyo; sa güiya sineyo ni Tata, si Yuus.
043	JOH	006	028	Enao mina ilegñija nu güiya: Jafa tafatinas, para utafatinas y checho Yuus?
043	JOH	006	029	Si Jesus manope ilegña nu sija: Este y checho Yuus, na injenggue ayo y jatago.
043	JOH	006	030	Entonses ilegñija nu güiya: Jafa na señat unfatinas para inlie, ya injenggue jao? Jafa chechomo?
043	JOH	006	031	Si tatanmame jacano y mana gui desierto, taemanoja y munjayan matugue; pan guine y langet manmanae para u jacano.
043	JOH	006	032	Ya ilegña si Jesus nu sija: Magajet ya magajet jusangane jamyo, na ti si Moises numae jamyo ni pan guine y langet, si Tatajo janae jamyo ni magajet na pan guine y langet.
043	JOH	006	033	Sa y pan Yuus ayo y tumunog guine y langet, ya jananae linâlâ y tano.
043	JOH	006	034	Ayo nae ilegñija nu güiya: Señot naejam siempre ni este na pan!
043	JOH	006	035	Si Jesus ilegña nu sija: Guajo y pan lalâlâ; y mato guiya guajo, ti uñalang; ya y jumonggue yo, ti umajo para taejinecog.
043	JOH	006	036	Lao jusangane jamyo; na este inlie yo ya ti injenggue.
043	JOH	006	037	Todo y janae yo si Tata, ufato guiya guajo; ya ayo y ufanmato guiya guajo, gosmagajet na guajo ti siña juyute güe juyong.
043	JOH	006	038	Sa tumunog yo guine y langet ti para jufatinas y minalagojo, lao y minalagoña ayo y tumago yo.
043	JOH	006	039	Ya este y minalagoña ayo y tumago yo, na todo y janae yo ti siña junafalingo taya, lao junacajulo güe gui uttimo na jaane.
043	JOH	006	040	Ya este y minalagon Tata, na todo ayo y jalie y Lajiña ya jinenggue guiya güiya, uguaja linâlâña taejinecog; ya junacajulo güe gui uttimo na jaane.
043	JOH	006	041	Enaomina y Judio sija mamofea güe anae jasangan: Guajo y pan ni tumunog guine y langet.
043	JOH	006	042	Ya ilegñija: Ada ti güiya este as Jesus lajin José? si tataña, yan nanaña tatungoja? Jafa pues muna ilegña: Guajo tumunog guine y langet?
043	JOH	006	043	Si Jesus manope ya ilegña nu sija: Chamiyo fanmanmofefea entre jamyo.
043	JOH	006	044	Taya siña mato guiya guajo yaguin si Tata, ni tumago yo, ti quinene güe; ya guajo junacajulo güe gui uttimo na jaane.
043	JOH	006	045	Matugue esta gui profeta sija: Ya todo ayo sija ufanmafanagüe finanagüen Yuus. Enaomina cada uno ni jumungog y Tata ya jatungo y mafanagüeña, ufato guiya guajo.
043	JOH	006	046	Munga yo na jusangan na guaja na taotao y esta jalie si Tata, lao ayo y mamaela guinin as Yuus, güiyaja jalie si Tata.
043	JOH	006	047	Magajet ya magajet jusangane jamyo: Ayo y jumonggue yo guaja linâlâña na taejinecog,
043	JOH	006	048	Guajo y pan y linâlâ.
043	JOH	006	049	Si tatanmiyo, jacano y mana gui jalomtano ya manmatae.
043	JOH	006	050	Estagüiya y pan ni tumunog guine y langet, para jaye y cumano güe, ti umatae.
043	JOH	006	051	Guajo y lalâlâ na pan ni tumunog guine y langet: yaguin guaja cumano este na pan, ulâlâ para todo y tiempo; junggan ya y pan ni guajo mannae, guiya mismo catneco, na junae para linâlâ y tano.
043	JOH	006	052	Managuaguat entre sija y Judio sija, ilegñija: Jafa muna usiña este na taotao unaejit ni catneña para utacano?
043	JOH	006	053	Si Jesus pot anão ilegña nu sija: Magajet ya magajet jusangane jamyo: Yaguin ti incano y catnen y Lajin taotao, ya ti inguimen y jâgâña, taya linâlâ guiya jamyo.
043	JOH	006	054	Y cumano y catneco, ya jaguimen y jâgâjo, guaja linâlâña taejinecog, ya junacajulo güe gui uttimo na jaane.
043	JOH	006	055	Sa y catneco, güiya y magajet na nengcano; ya y jâgâjo, güiya y magajet na guimen.
043	JOH	006	056	Ayo y cumano y catneco, y jaguimen y jâgâjo, sumaga guiya guajo, ya guajo guiya güiya.
043	JOH	006	057	Taegüine y Tata, ni lalâlâ, janamamaela yo, ya guajo lalâlâ pot si Tata; taegüineja locue y cumano yo, güiya locue ulâlâ pot guajo.
043	JOH	006	058	Estagüiya y pan ni tumunog guine y langet; ti parejo yan y tatanmiyo ni cumano y mana ya manmatae: y cumano este na pan ulâlâ para taejinecog.
043	JOH	006	059	Este sija jasangan guiya sunagoga, parejoja yan anae mamanagüe guiya Capernaum.
043	JOH	006	060	Enaomina megae gui disipuluña sija anae majungog este, ilegñija: Majetog na sinangan este; jaye siña umecungog?
043	JOH	006	061	Si Jesus jatungo pot güiyaja namaesa, na y disipuluña sija mangogonggong pot este, ya ilegña nu sija: Ninafañatsaga jamyo nu este?
043	JOH	006	062	Jafa yaguin inlie y Lajin taotao cajulo anae gaegue antes?
043	JOH	006	063	Y espiritu mannanae linâlâ; y catne taya probechoña: y sinangan sija ni jusangane jamyo, ayo espiritu, yan ayo linâlâ.
043	JOH	006	064	Lao guajo palo guiya jamyo na ti manmanjonggue. Sa si Jesus desde y finenana jatungoja jaye sija y ti ufanmanjonggue, yan jaye y uinentrega güe.
043	JOH	006	065	Ya ilegña: Pot este na rason jusangane jamyo: na taya siña mato guiya guajo, yaguin ti ninae ni Tatajo.
043	JOH	006	066	Ayo nae, megae gui disipoluña sija manalo tate, ya ti mañija talo manjanao yan güiya.
043	JOH	006	067	Ayo nae ilegña si Jesus ni dose: Manmalago jamyo manjanao locue?
043	JOH	006	068	Ynepe as Simon Pedro: Señot, jayejam injanao güe? Jago nae guaja sija y sinangan ni taejinecog na linâlâ.
043	JOH	006	069	Ya jame injenggue, ya intingo na jago Ayo na Santos na guine as Yuus.
043	JOH	006	070	Si Jesus jaope sija: Ti juayig jamyo dose, ya y uno guiya jamyo anite?
043	JOH	006	071	Ya jasangan pot si Judas Iscariote, lajin Simon: sa este y para uinentrega gae, uno gui dose.
043	JOH	007	001	YA despues di manmalofan estesija, si Jesus jumanao para Galilea: ya ti malago mamocat guiya Judea, sa y Judio sija maaliligao güe para umapuno.
043	JOH	007	002	Ya estaba jijot y guipot y Judio sija, na mafanaan gupot tabetnaculo.
043	JOH	007	003	Y mañeluña sija pot este na rason ilegñija nu güiya: Falofan güine, ya unjanao para Judea, para y disipulumo sija locue ujalie y chechomo sija ni unfatitinas.
043	JOH	007	004	Sa taya ni uno, mamatitinas jafa na güinaja gui secreto, ya güiyaja mismo ualigao na umatungo gui publico. Yaguin unfatitinas este sija na güinaja, fanuejao gui tano.
043	JOH	007	005	Sa mañeluña sija locue ti majonggue güe.
043	JOH	007	006	Ayo nae si Jesus ilegña nu sija: Y tiempoco ti mafato trabia, lao y tiemponmiyo siempre esta listo.
043	JOH	007	007	Y tano ti siña manchinatlie jamyo; lao guajo jachatlie, sa mannae yo testimonio pot güiya, na y chechoña manaelaye.
043	JOH	007	008	Jamyo infangajulo güine na gupot; guajo ti jucajulo güine na gupot; sa y tiempoco trabia ti macumple.
043	JOH	007	009	Ya anae munjayan jasangane estesija, sumaga trabia guiya Galilea.
043	JOH	007	010	Lao anae y mañeluña sija mangajulo; ayo nae güiya locue cumajulo gui guipot; ti gui publico, lao calang gui secreto.
043	JOH	007	011	Ayo nae y Judio sija maaliligao güe gui guipot; ya ilegñija: Manggue güe?
043	JOH	007	012	Ya guaja un dangculon gonggong entalo y linajyan taotao sija pot güiya; sa guaja ilegñija: Güiya mauleg na taotao; palo, ilegñija: Aje, lao jadadague y taotao sija.
043	JOH	007	013	Lao ni uno umadingan gui publico pot güiya, sa manmaañao ni Judio sija.
043	JOH	007	014	Anae y entalo y guipot, cajulo si Jesus gui templo ya mamanagüe.
043	JOH	007	015	Enao muna y Judio sija manamanman ya ilegñija: Jafa muna jatungo este letra na ti umeeyag?
043	JOH	007	016	Maninepe as Jesus ilegña: Y finanagüeco, ti iyoco lao iyon ayo y tumago yo.
043	JOH	007	017	Yaguin guaja y mumalago fumatitinas y minalagoña, güiya utumungo y finanagüeco, cao güiya iyon Yuus, pat jusangan estesija na güinaja pot guajo namaesa.
043	JOH	007	018	Y umadingan pot güiyaja, ualiligao y minalagña namaesa; lao y umaligao y minalag iyon ayo y tumago güe, güiya magajet ya taya tinaelaye gaegue guiya güiya.
043	JOH	007	019	Ti manninae jamyo as Moises y tinago sija, ya taya uno guiya jamyo cumumple ya tinago sija? Sajafa na inprocucura para inpino yo?
043	JOH	007	020	Y linajyan taotao manmanope: Anite guaja guiya jago! Jaye promucucuraja pumano jao?
043	JOH	007	021	Manope si Jesus ya ilegña: Un chocho guajo fumatinas, ya todo jamyo ninafanmanman.
043	JOH	007	022	Pot este si Moises manninae jamyo ni y circunsision (na ti guine as Moises lao iyon y tata sija), ya asta pago gui sabado incircunsida y taotao.
043	JOH	007	023	Yaguin y taotao resibe gui sabado y circunsision, para ti umapoca y tinagon Moises; manbubo jamyo nu guajo, sa junasenguefjomlo un taotao gui sabado na jaane?
043	JOH	007	024	Chamiyo injisga taemanoja y liniinmiyo, lao injisga taemanoja y cabales na juisio.
043	JOH	007	025	Ylegñija locue palo gui taotao Jerusalem: Ti güiya este y manmaliligao para upuno.
043	JOH	007	026	Ya lie na umadingan jafa malagoña, ya taya sumangan jafa nu güiya. Siña na y magalaje sija jatungo magajet, na este si Cristo?
043	JOH	007	027	Lao jita tumungo este na taotao, guine mano güe: ya anae mato si Jesucristo, taya uno tumungo taotao mano.
043	JOH	007	028	Si Jesus entonses umagang gui. templo anae mamananagüe ilegña: Jamyo intingo yo, jaye yo, yan intingo locue taotao mano yo; ya guajo mamaela ti pot guajoja: lao y tumago yo, güiya magajet, ya jamyo ti intingo güe.
043	JOH	007	029	Guajo tumungo güe, sa guine güiya yo, ya güiya tumago yo!
043	JOH	007	030	Japrocura sija para macone güe, lao taya uno mato canaeña guiya güiya, sa y oraña trabia ti mafato.
043	JOH	007	031	Ya megae gui linajyan taotao jumonggue güe, ya ilegñija: Ada yaguin si Cristo mamaela, ujafatinas mas megae na señat qui y fumatiñas este na taotao?
043	JOH	007	032	Y Fariseo sija jumungog na y linajyan taotao manafaesen pot estesija, ya y manmagas mamale yan y Fariseo sija manmanago ni ofisiatñija para umacone.
043	JOH	007	033	Enaomina si Jesus ilegña: Trabia didide na tiempo gaegue yo guiya jamyo, ya despues bae falag ayo y tumago yo.
043	JOH	007	034	Ynaligao yo, ya ti inseda yo; ya mano nae gaegue yo, jamyo ti siña manmamaela.
043	JOH	007	035	Entonses y Judio sija ilegñija entre sijaja: Para mano este, para ti siñajit tasoda güe? Mapos buente para y manmachapon sija anae mangaegue sija gui entalo y Griego sija, ya mamnanagüe ni y Griego sija?
043	JOH	007	036	Jafa na sinangan na ayo y esta masangan: Inaligao yo ya ti inseda yo, ya mano nae gaegue yo, jamyo ti siña manmamaela.
043	JOH	007	037	Y uttimo na jaane, dangculo na jaanin gupot, si Jesus tumojgue, ya umagang ilegña: Yaguin y taotao guaja minajo umamaela guiya guajo, ya uguinem.
043	JOH	007	038	Ya y jumonggueyo, taegüije y sinangan y Tinigue: y sanjalomña manmimilalag y sadog janom na lalâlâ.
043	JOH	007	039	Jasangan este na sinangan pot y Espiritu, ni para uresibe ayo sija y manmanjonggue guiya güiya: sa trabia taya mananae ni Espiritu Santo, sa si Jesus ti rumesibe y minalagña,
043	JOH	007	040	Entonses palo gui linajyan taotao, manmanjungog nu este na sinangan, ilegñija: Sumenmagajet na este güiya y ayo na profeta.
043	JOH	007	041	Y palo ilegñija: Este güiya si ayo na Cristo: Y palo despues ilegñija: Jafa? guinin Galilea umamaela si Cristo?
043	JOH	007	042	Ti ilelegña y Tinigue, na si Cristo mamaela gui semiyan David, yan guinin y sengsong iya Betlehem anae sumaga si David?
043	JOH	007	043	Ya guaja inaguguat gui entalo linajyan taotao pot güiya.
043	JOH	007	044	Ya guaja guiya sija y manmalago na ujacone, lao taya uno siña minajalom canaeña guiya güiya.
043	JOH	007	045	Ayonae y ofisiat sija manmalag y magas na mamale yan y Fariseo sija; ya ilegñija nu sija: Sajafa muna ti inchile güe mague?
043	JOH	007	046	Y ofisiat sija manmanope: Taya na taotao umadingan taegüine.
043	JOH	007	047	Entonses y Fariseo sija maninepe: Jamyo locue manabag gui chalan?
043	JOH	007	048	Ada guaja palo y jumonggue güe gui magalaje sija pat y Fariseo sija?
043	JOH	007	049	Este sija na linajyan taotao ni ti jatungo y tinago sija, manmatdito.
043	JOH	007	050	Ylegña nu sija si Nicodemo (ayo y mato gui as Jesus antes güiya uno guiya sija),
043	JOH	007	051	Manjujusga un taotao y iyota na tinago, yaguin y finenana ti majungog guiya güiya ya matungo jafa y finatinasña?
043	JOH	007	052	Manmanope ya ilegñija nu güiya: Jago locue taotao Galilea? Aligao, ya unlie, cao guine Galilea taya nae cajulo profeta.
043	JOH	007	053	Manalo guato cada uno gui guimañija.
043	JOH	008	001	SI Jesus malag y egso Olibo.
043	JOH	008	002	Ya y taftaf gui egaan, tumalo guato gui templo ya todo y taotao sija manmato guiya güiya; ya güiya matachong güije ya mamanagüe nu sija.
043	JOH	008	003	Entonses y escriba yan y Fariseo sija, macocona un palaoan na masoda gui adulterio, ya mapolo güe gui entalo,
043	JOH	008	004	Ylegñija nu güiya: Maestro, estagüe na palaoan, guine masoda gui adulterio, anae jafatinasja.
043	JOH	008	005	Y tinago Moises jatagojam na infagas ni y acho enao sija. Jago, jafa unsangan?
043	JOH	008	006	Este ilegñija, intienta güe para siña mafaaelagüe. Lao si Jesus dumilog papa, manugue gui tano ni y calolotña.
043	JOH	008	007	Ya como sisigue mafaesen, manatunasgüe ya ilegña nu sija: Yaguin uno guiya jamyo taeisao, fumagas nu y güiya, y finenana na acho.
043	JOH	008	008	Ya dumilog talo papa ya manugue gui tano ni y calolotña.
043	JOH	008	009	Ya anae manjungog sija, manjajanao juyong uno yan uno, matutujon gui mansenbijo asta y manuttimo; ya si Jesus sumaga yan y palaoan ni y gaegue gui entalo.
043	JOH	008	010	Ya cajulo si Jesus, ya ilegña nu güiya: Palaoan, mano nae mangaegue sija? taya ni uno nientensia jao?
043	JOH	008	011	Ya ilegña: Taya uno Señot. Ya ilegña si Jesus: Guajo locue ti jusentensia jao: janao ya chamo unisao talo.
043	JOH	008	012	Mansinangane as Jesus talo ilegña nu sija: Guajo candet y tano: y dumalalag yo ti ufamocat gui jemjon; ya guajaja candet y linâlâ.
043	JOH	008	013	Enaomina y Fariseo sija ilegñija nu güiya: Jago guiya jagoja mananae testimonio lao ti magajet na testimoniomo.
043	JOH	008	014	Manope si Jesus, ilegña nu sija: Achoja guajoja manae testimonio nu guajo, magajet na testimoniojo; sa jutungo guine mano yo, yan para mano yo; lao jamyo ti intingo guine mano yo, yan para mano yo.
043	JOH	008	015	Jamyo pot y catne injisga; lao guajo ti jumusga ni jaye.
043	JOH	008	016	Yaguin guajo jumusga, y juisioco, güiya magajet; sa ti guajoja; lao guajo yan Tata ni tumago yo.
043	JOH	008	017	Junggan, ya esta matugue gui tinagomiyo na y testimonio y dos taotao, güiya magajet.
043	JOH	008	018	Guajo manae testimomio pot guajoja, yan manae yo testimonio si Tata ni tumago yo.
043	JOH	008	019	Entonses ilegñija nu guiya: Mano nae gaegue si Tatamo? Manope si Jesus: Ti intingo yo yan ti intingo y Tatajo; yaguin intingo yo, y Tatajo locue intingo.
043	JOH	008	020	Este na finijo jasangan si Jesus gui tesoro mamanagüe gui templo; ya taya cumone güe; sa asta pago ti mafato y oraño.
043	JOH	008	021	Ya ilegña talo nu sija si Jesus: Guajo bae janao, ya inaligao yo, ya y isaomiyo nae infanmatae; mano yo guato, jamyo ti siña manmamaela.
043	JOH	008	022	Ylegñija entonses y Judio sija; Upuno maesa güe? sa ilegña mano yo guato, jamyo ti siña manmamaela.
043	JOH	008	023	Ya ilegña nu sija: Jamyo iyon sampapa, guajo iyon sanjilo; jamyo iyon este na tano; guajo ti iyon este na tano.
043	JOH	008	024	Pot enao jusangane jamyo na infanmatae gui isaomiyo; sa yaguin ti injenggue na guajo yo; y isaomiyo nae infanmatae.
043	JOH	008	025	Enao muna ilegñija nu güiya? Jago, jayejao? Si Jesus ilegña nu sija: Nae matutujon jusangane jamyo locue.
043	JOH	008	026	Megae na güinaja yo, para jusangane jamyo ya injisga jamyo: ya y tumago yo, güiya magajet; ya jafa y jiningogco guiya güiya, ayo sija jusangan gui tano.
043	JOH	008	027	Lao sija ti matungo na güiya y jacuentuse sija ni pot Tata.
043	JOH	008	028	Enaomina ilegña si Jesus: Ngaean nae infangajulo jamyo y Lajin taotao, ayo nae intingo na guajo yo, ya taya jufatitinas pot guajoja; lao jaftaemano si Tata fumanagüe yo taegüine jusangan.
043	JOH	008	029	Ya y tumagoyo, güiya gaegue guiya guajo; ti jadingo yo maesaja sa jufatitinas siempre minagofña.
043	JOH	008	030	Anae jasasangan este sija na güinaja megae jumongguegüe.
043	JOH	008	031	Ayo nae ilegña si Jesus ni Judio sija ni y jumonggue güe: Yaguin jamyo insisique y sumaga gui sinanganjo, jamyo manmagajet disipulujo;
043	JOH	008	032	Ya intingo y minagajet ya y minagajet inninafanlibre jamyo.
043	JOH	008	033	Manmanope as Jesus: Jame semiyan Abraham, ya ti infanmañetbe ni jaye; jafa muna ilegmo: Jamyo unafanlibre?
043	JOH	008	034	Maninepe as Jesus: Magajet ya magajet jusangane jamyo, na todo ayo y fumatinas y isao, güiya tentago y isao.
043	JOH	008	035	Ya y tentago ti usago gui guima para todo tiempo; lao y lajiña sumaga para todo y tiempo.
043	JOH	008	036	Yaguin y Lajin Yuus munafanlibre jamyo, entonses magajet na manlibre jamyo.
043	JOH	008	037	Guajo jutungo na jamyo semiyan Abraham; lao manmalago jamyo para inpino yo; sa y sinanganjo ti omlat guiya jamyo.
043	JOH	008	038	Guajo y liniijo gui as Tata jusasangan, ya jamyo y jiningogmiyo gui as tatanmiyo infatitinas.
043	JOH	008	039	Manmanope ya ilegñija nu güiya: Si Abraham tatata. Si Jesus ilegña nu sija: Yaguin famaguon Abraham jamyo; y chechon Abraham infatinas jamyo.
043	JOH	008	040	Lao manmalago jamyo pago para inpino yo, taotao na jagas jusangane jamyo ni magajet, ayo y jujungog gui as Yuus; si Abraham ti fumatinas este.
043	JOH	008	041	Jamyo infatitinas y finatinas tatanmiyo. Ylegñija nu güiya: Jame ti finañagon ábale; un tataja guajajit, si Yuusja.
043	JOH	008	042	Ylegña si Jesus nu sija: Yaguin si Yuus tatanmiyo, magajet na inguflie yo; sa guajo jumuyong yan mato yo guinin as Yuus; ti jumuyong yo guinin guajoja, lao güiya tumago yo.
043	JOH	008	043	Jafa muna ti intingo y sinanganjo? Sa ti siña injingog y finojo.
043	JOH	008	044	Jamyo iyon tatanmiyo anite: jamyo ya y guinâumabale y tatanmiyo intatanga na infatinas. Güiya y mamuno desde y tutujoña; ya ti sumaga gui minagajet, sa taya minagajet gaegue guiya güiya. Yaguin jasangan mandague, y iyoña jasangan; sa dacon güe, ya tatan dacon güe.
043	JOH	008	045	Ya ti injenggue yo, sa jusangane jamyo ni magajet.
043	JOH	008	046	Jaye guiya jamyo ucombense yo ni y isao? Yaguin jusangan y magajet, pot jafa muna jamyo ti injenggue yo?
043	JOH	008	047	Y iyon Yuus, y sinangan Yuus jajungog; ya pot este na rason jamyo ti injijingog, sa ti iyon Yuus jamyo.
043	JOH	008	048	Manmanope entonses y Judio sija, ya ilegñija nu guiya: Ti mauleg y sinanganmame, na jago taotao Samaria, ya gaeanite jao?
043	JOH	008	049	Manope si Jesus: Guajo tae anite yo; lao juonra si Tata, ya jamyo indesonra yo.
043	JOH	008	050	Ya guajo ti umaliligao inenrajo; guaja ayo na umaliligao ya jajujusga.
043	JOH	008	051	Magajet y magajet jusangane jamyo: Yaguin y taotao jaadaje y sinanganjo, ti ulie finatae para taejinecog.
043	JOH	008	052	Entonses y Judio sija ilegñija nu güiya. Pago nae intingo na gaeanite jao. Si Abraham matae yan y profeta sija; ya jago sumangan: Yanguin y taotao jaadaje y sinanganjo, ti ulie finatae para taejinecog.
043	JOH	008	053	Jago dangculoña qui si tatanmame as Abraham ni esta matae? Yan y profeta manmatae. Jaye jao fumatinas namaesa?
043	JOH	008	054	Manope si Jesus: Yaguin junamalagyo maesa, y minalagjo taya guaja; güiya si Tata y numanamalag yo: ya ilegmiyo na güiya si Yuusmiyo.
043	JOH	008	055	Ya ti intingo güe, lao guajo tumungo güe; yaguin ilegco na ti jutungo güe, dacon yo parejo yan jamyo mandacon: lao jutungo güe yan juadaje y sinanganña.
043	JOH	008	056	Si Abraham, tatanmiyo mumagof sa jalie y jaanijo; ya anae jalie ninamagof.
043	JOH	008	057	Pot este ilegñija nu güiya y Judio sija: Asta pago taya jao sincuenta años, ya unlie si Abraham?
043	JOH	008	058	Ylegña nu sija si Jesus: Magajet ya magajet jusagane jamyo, antes qui si Abraham, esta guajo.
043	JOH	008	059	Manmañule entonses acho, para umadagas güe: lao si Jesus mapos gui templo, ti matungo.
043	JOH	009	001	ANAE malofan gui sanmenan, jalie un taotao na bachet desde y mafañagoña.
043	JOH	009	002	Ya mafaesen güe ni y disipuloña ilegñija: Rabi, jaye umisao, este na taotao pat y mañaenaña, para que umafañago bachet?
043	JOH	009	003	Manope si Jesus: Ti umisao este na taotao ni sija manaenaña lao para y finatinas Yuus ya ufafanue guiya güiya.
043	JOH	009	004	Tanesesita na infatitinas y checho ayo y tumago yo mientras y jaane; sa an mato y puenge, taya siña machocho.
043	JOH	009	005	Anae gagaegue yo gui jilo y tano, y candet y tano guajoja.
043	JOH	009	006	Munjayan jasangan este, tumola gui tano, ya jafatinas fache nu y tela, ya y fache japalae y atadog y bachet,
043	JOH	009	007	Ya ilegña nu güiya: Janao fagase jao gui estanque Siloe (Ya cumequeilegña, tinago). Enao mina maposgüe ya fagase güe, ya anae tumalo guato este manlie.
043	JOH	009	008	Pot este y tiguangña sija yan ayo y guinin manmalie antes, ya matungo na ampmam na mangagagao limosña, ilegñija: Ada ti este güiya ayo y matatachong ya gagao?
043	JOH	009	009	Guaja sija sumangan: Güiya este; ya guaja palo sija sumangan: Ale, lao parejo yan güiya. Lao güiyaja ilegña: Guajo yo.
043	JOH	009	010	Ya ilegñija nu güiya: Jaf taemano mababaña y atadogmo?
043	JOH	009	011	Manope ya ilegña: Ayo na taotao, naanña si Jesus, güiya fumatinas y fachae ya palae y atadogco, ya ilegña nu guajo: Janao falag y estanque Siloe ya unfagase jao! Mapos yo ya jufagase yo ya juresibe y liniijo.
043	JOH	009	012	Ya ilegñija nu güiya: Manggue yuje? Ylegña: Ti jutungo.
043	JOH	009	013	Macone guato gui Fariseo sija y guinin manbachet.
043	JOH	009	014	Ya ayo na jaane sabado anae si Jesus jafatinas y fachae, ya jababa y atadogña sija.
043	JOH	009	015	Y Fariseo sija locue mafaesen güe talo: Jafa muna manlie güe. Ya ilegña nu sija: Janaye ni fachae y sanjilo gui atadogco, ya jufagase yo, ya manlie yo.
043	JOH	009	016	Ya palo gui Fariseo sija ilegñija: Este na taotao ti güiya guinin as Yuus, sa ti jaadaje y sabado. Lao palo sija ilegñija: Jafa muna siña un taotao ni gaeisao, jafatitinas taemanoja y señat sija? Ya guaja dibision gui entaloñija.
043	JOH	009	017	Ylegñija talo ni bachet: Jago, jafa ilegmo nu güiya, ya esta mababa pot güiya y atadogmo sija? Ya ilegña: Profetagüe.
043	JOH	009	018	Ayo nae y Judio sija, ti majonggue y esta masangan na güiya, y guinin bachet, ya esta jarisibe y liniiña, asta que nae maagange y mañaena y bachet ni esta jarisibe liniiña.
043	JOH	009	019	Ya manmafaesen ilegñija: Este patgonmiyo ni ilegmiyo bachet guinin y mafañagoña? Ya jafa pago ninamanlie?
043	JOH	009	020	Manope y tata ya, ilegñija: Yntingo na este patgonmame, ya bachet guinin y mafañagoña:
043	JOH	009	021	Lao jaftaemano pago na manliigüe, ti intingo; pat jaye bumaba y atadogña, ti intingo; faesen güe; guaja sacanña: Güiya usangan pot güiyaja namaesa.
043	JOH	009	022	Este sija ilegñija si mañaenaña, sa manmaañao ni y Judio sija: sa unoja na jinaso gui entalo y Judio sija, na yaguin guaja sumangan na güiya si Cristo, umayute güe gui sanjiyong y sinagoga.
043	JOH	009	023	Pot este ilegñija sija mañaenaña: Gauja sacaña; faesen güe.
043	JOH	009	024	Enao mina sija maagange talo y taotao ni y guinin bachet, ya ilegñija nu guiya: Nae minalag si Yuus: Jita tumungo na este na taotao güiya taotao isao güe.
043	JOH	009	025	Entonses manope yuje: Cao taotao isao güe, ti jutungo; unoja jugoftungo; na guajo, guinin bachet yo, ya pago manlie yo.
043	JOH	009	026	Entonses ilegñija talo: Jafa finatinasña nu jago? Jaftaemano jababa y atadogmo?
043	JOH	009	027	Maninepe sija: Jusangane jamyo esta, ya ti injingog: Jafa muna manmalago jamyo injingog talo? Ada manmalago jamyo buente locue disipuluña?
043	JOH	009	028	Entonses janafanmamajlao ya ilegñija: Jago disipuluña; ya jame disipulon Moises!
043	JOH	009	029	Jame intingo na si Yuus guinin jasangan pot si Moises; lao este na taotao ti intingo taotao mano güe.
043	JOH	009	030	Manope y taotao ya ilegña nu sija: Jafa na namanman este, ya ti intingo jamyo taotao mano; ya güiya bumaba y atadogco!
043	JOH	009	031	Jame intingo na si Yuus ti jajungog y manisao; yaguin guaja maañao as Yuus ya jaosgue y minalagoña, este jiningog.
043	JOH	009	032	Guinin y tutujon y tano, taya nae majungog, ni uno mababa atadogña ni mafañago bachet.
043	JOH	009	033	Yaguin este ti guine as Yuus, ti siña jafatinas jafa.
043	JOH	009	034	Sija manmanope ilegñija nu güiya: Jago mafañago jao gui isao sija! Ada jago fumanagüe jam? Ya mayute juyong.
043	JOH	009	035	Jajungog si Jesus na mayute juyong, ya anae jasoda, ilegña: Unjonggue y Lagin Yuus?
043	JOH	009	036	Manope güe ya ilegña: Jaye enao Señot, para guajo umajonggue güe?
043	JOH	009	037	Ylegña nu güiya si Jesus: Esta unlie güe ya ayo y umadingangange jao, güiya güe.
043	JOH	009	038	Ya ilegña: Jujonggue, Señot. Ya jaadora güe.
043	JOH	009	039	Ylegña si Jesus: Guajo pot juisio mamaela yo güine gui jilo y tano, para y ti manmanlilie, ufanmanlie; ya y manmanlie, ayo sija ufanbachet.
043	JOH	009	040	Ya manmanjungog y ayo na Fariseo sija ni y mangaegue guiya güiya ya ilegñija nu güiya: Jame locue, manbachet jam?
043	JOH	009	041	Ylegña nu sija si Jesus: An mojon manbachet jamyo, taya isaomiyo; pago nae insasangan, talie; enao mina isaomiyo gagaegue.
043	JOH	010	001	MAGAJET ya magajet y jusangane jamyo, na ti jumalon gui pettan y guelat y quinilo sija, lao ucajulo gui otro lugat, ayo y ladron yan saque.
043	JOH	010	002	Ya y jumalom gui petta, güiya y pastot y quinilo.
043	JOH	010	003	Ya pot guiya güiya y magas y petta; ya y quinilo sija jajungog y inagangña: ya y gaña quinilo sija jaagang pot y naana, ya jacone sija gui san jiyong.
043	JOH	010	004	Anae jacone mapos y todo iyoña sija, güiya jumanao gui sanmenañija: ya quinilo sija madalalag güe, sa matungo y inagangña.
043	JOH	010	005	Lao y taotao juyong, sija ti madalalag güe, lao manmalago guato guinin menaña: sa ti jatungo y inagangña ni taotaoj uyong sija.
043	JOH	010	006	Este na acomparasion mansinangane as Jesus: lao sija ti jatungo jafa sija mansingane sija.
043	JOH	010	007	Mantinalugua as Jesus ya ilegña nu sija: Magajet ya magajet y jusangane jamyo, na guajo pottan y quinilo sija.
043	JOH	010	008	Todo y manmamaela antes que guajo, ladron yan saque sija: ya ti manmanjungog y quinilo sija.
043	JOH	010	009	Guajo y petta: ya y jumalom guiya guajo, güiya umasatba, y ujalom yan ujuyong ya usoda y pasto.
043	JOH	010	010	Y saque ti umamaela yaguin ti para ufañaque yan ufamuno, yan uyulang; guajo mamaela para uguaja linâlâñija yan para uguaja y dangculo na linâlâñija.
043	JOH	010	011	Guajo y mauleg na pastot: ya y mauleg na pastot y linâlâña japolo pot y quinilo sija.
043	JOH	010	012	Ya y taotao nii maapapase, ya ti pastot; ya ti gaña y quinilo sija, an jalie y lobo ni y mamaela, japolo y quinilo sija ya malago guato; ya y lobo maquinene ya manchinalapon sija quinilo:
043	JOH	010	013	Malago guato güe sa güiya taotao nii maapapase ya taya inadajiña ni y quinilo sija.
043	JOH	010	014	Guajo y mauleg na pastot: sa jutungo y iyoco, ya y iyoco matungo yo.
043	JOH	010	015	Taegüije y Tata jatungo yo, taegüijija locue guajo jutungo y tata; ya jupolo y linâlâjo pot y quinilo sija.
043	JOH	010	016	Ya guajayo palo quinilo locue ni taegüe güine na colat, ayo sija locue nesesita yo juchule, ya sija ujajungog y inagangjo; ya uguaja un manadanquinilo yan un pastot.
043	JOH	010	017	Pot enao na jaguaeya yo si Tata, sa jupolo y linâlâjo, para uchule talo.
043	JOH	010	018	Taya munajanao guiya guajo, lao jupolo pot guajo na maesa. Guaja yo ninasiñajo para jupolo yan guajayo ninasiñajo para jutalo chumule. Este na tinago juresibe guine y Tatajo.
043	JOH	010	019	Ya guaja inaguaguat gui entalo y Judio sija pot este na sinagan sija.
043	JOH	010	020	Ya megae sija ilegñija: Biju guaja güe, ya babagüe; sa jafa inicungog güe?
043	JOH	010	021	Ylegñija y palo: Este na sinagan ti sija iyon y biju: Ada siña y biju ubaba y atadog y manbachet?
043	JOH	010	022	Ya anae mafatitnas y guipot y inefresengumayuus, guiya Jerusalem, ya ayo na tiempo manenggeng.
043	JOH	010	023	Ya si Jesus mapos malag y templo, gui corredot Salomon.
043	JOH	010	024	Ya manetnon guato guiya güiya y Judio sija ya ilegñija nu güiya: Asta ngaean nae unnabuebuente y antita? Yaguin jago yuje na Cristo, sangan ni claro.
043	JOH	010	025	Maninepe as Jesus: Guajo jagas jusangane jamyo ya ti injenggue: y checho ni y jufatinas gui naan Tata, estesija manmannanae testimonio nu guajo.
043	JOH	010	026	Lao jamyo ti injenggue, sa ti jamyo quinilojo; (taegüine guinin jusangane jamyo).
043	JOH	010	027	Y gajo quinilo sija jajungog y inagangjo; ya jutungo sija; ya sija madalalag yo.
043	JOH	010	028	Ya guajo junae sija linâlâñija taejinecog; ya para todo y tiempo taya nae ufanmalingo ya ni jaye ufaninamot sija gui canaejo.
043	JOH	010	029	Si Tata ni unaeyo, dangculoña qui todo; ya taya gaesisiña para uamot sija gui canae y Tatajo.
043	JOH	010	030	Guajo yan si Tata, jame unoja.
043	JOH	010	031	Tumalo manmañule acho y Judio sija, para umafagas güe.
043	JOH	010	032	Maninepe as Jesus: Megae manmauleg na finatinas jufanue jamyo guine as Tatajo; pot jafa na chechoña inquequefagas yo ni y acho?
043	JOH	010	033	Maope güe ni Judio sija ilegñija: Pot y mauleg na chechomo ti infagas jao; lao pot ayo y chatfino contra si Yuus; sa jago, taotaojao, mama Yuusjao.
043	JOH	010	034	Maninepe as Jesus: Taegüe güi tinigue gui tinagonmiyo, Guajo umalog: Yuus jamyo?
043	JOH	010	035	Yaguin manmafanaan Yuus, sija na mamaela gui jiloñija y finijo Yuus (ya y tinigue ti siña maipe);
043	JOH	010	036	Ylegmiyo ni ayo y jaconsagra y Tata ya matgo guato gui tano: Jago chumatfino as Yuus, sa jusangan: Guajo Lajin Yuus?
043	JOH	010	037	Yaguin jufatitinas y ti iyon Tata, munga injenggue yo.
043	JOH	010	038	Lao yaguin jufatinas, achogja ti injenggue yo, jenggue y checho sija: para siña jamyo intingo ya injenggue na si Tata gaegue guiya guajo, ya guajo gaegue guiya Tata.
043	JOH	010	039	Ya japrocucura talo para umaconegüe: lao güiya mapos gui canaeñija.
043	JOH	010	040	Tumalo guato talo gui otro bandan Jordan, ayo na lugat nae finenana managpapange si Juan; ya sumaga güije.
043	JOH	010	041	Ya megae manmato guiya güiya ya ilegñija: Si Juan magajet na ni un señat jafatinas; ya magajet todo y sinangan Juan nu este na taotao jumuyong magajet.
043	JOH	010	042	Ya megae manmanjonggue güije nu güiya.
043	JOH	011	001	ESTABA entonses malango un taotao, naanña si Lasaro, taotao Betania, un songsong iyon Maria yan si Marta cheluña.
043	JOH	011	002	Si Maria uje y pumalae inggüente y Señot, ya jasaosao y adengña ni y gaponiluña, ya y cheluña, as Lasaro, estaba malango.
043	JOH	011	003	Manmanago y mañeluña famalaoan guiya güiya ilegñija: Señot, estagüe, ayo y unguaeya esta malango.
043	JOH	011	004	Ya jajungog si Jesus, ilegña: Este na chetnot ti güiya y para matae, lao para minalag gui as Yuus, para y Lajin Yuus umaonra pot güiya.
043	JOH	011	005	Ya jaguaeya si Jesus si Marta yan y cheluña yan si Lasaro.
043	JOH	011	006	Anae jajungog, na estaba malango, ayo na tiempo sumagagüe dos dias güije na lugat anae gaegue.
043	JOH	011	007	Ya despues di este ilegña ni y disipuluña: Nije tafanmalag Judea talo.
043	JOH	011	008	Ylegñija nu güiya y disipulo sija: Rabi, pago didide nae maquequechague jao ni Judio sija na unmafagas ni y acho: Ada untalo guato güije?
043	JOH	011	009	Manope si Jesus: Taya y un jaane dose ora? y jumajanao gui jaane, ti siña matompo, sa manlilie y candet este na tano.
043	JOH	011	010	Ya y jumajanao an puenge, matompo, sa taya candet guiya güiya.
043	JOH	011	011	Jasangan estesija, ya despues di este ilegña nu sija: Lasaro, amigonmame maego: ya bae janao para uyayajo gui maegoña.
043	JOH	011	012	Entonses ilegñija nu güiya y disipulosija: Señot, yaguin maego, mauleg jumuyong.
043	JOH	011	013	Ya jasangan este si Jesus gui tinataeña: sija jajaso na umadingan na dumescansañaeñaejon gui maegoña.
043	JOH	011	014	Ayo nae si Jesus ilegña claro nu sija: Lasaro, güiya matae.
043	JOH	011	015	Magof yo sa taegüe yo güije, pot causa y jamyo, para injenggue; nitafanmalag y ya güiya.
043	JOH	011	016	Si Tomas, ayo y naanña si Didimo, ilegña nu y otro disipulo sija: ufanmalagjit locue, nije tafanmatae yan güiya.
043	JOH	011	017	Mato si Jesus ya jasoda na estaba cuatro na jaane gui naftan.
043	JOH	011	018	Y Betania jijot guiya Jerusalem, buente quince na estadio.
043	JOH	011	019	Ya megae na Judio sija manmato gui as Marta ya si Maria para uconsuela pot y cheluñija.
043	JOH	011	020	Entonses si Marta, anae jajungog na si Jesus mamamaela, jajanao güe para urisibe: ya estaba si Maria matatachong gui guima.
043	JOH	011	021	Pot enao si Marta ilegña as Jesus: Señot yaguin mojon gaeguejao güine y chelujo ti umatae.
043	JOH	011	022	Lao jutungo pago, todo y ungagao si Yuus, ninaejao as Yuus.
043	JOH	011	023	Ylegña si Jesus nu güiya: Ucajulo talo y chelumo.
043	JOH	011	024	Si Marta ilegña nu güiya: Guajo jutungo na ucajulo gui quinajulon manmatae gui uttimo na jaane.
043	JOH	011	025	Ylegña nu güiya si Jesus: Guajo y quinajulon manmatae yan y linâlâ; ayo y jumonggue yo, achogja esta matae, ulâlâ talo;
043	JOH	011	026	Ya todo ayo y lâlâ ya jumonggue yo, ti umatae para todo y tiempo. Unjonggue este?
043	JOH	011	027	Ylegña nu güiya: Si Señot, guinin jujonggue na jago ayo na Cristo, Lajin Yuus, güiya na para umamaela gui tano.
043	JOH	011	028	Anae munjayan jasangan este, mapos ya jaagang gui secreto si Maria cheluña, ilegña: Si Maestro estagüe ya inagagangejao.
043	JOH	011	029	Anae jajungog, cajulo gusisija ya jumanao asta guiya güiya.
043	JOH	011	030	(Ya asta pago ti mafato si Jesus gui sengsong, lao gaegue güije na lugat anae si Marta jagas sineda güe.)
043	JOH	011	031	Entonces y Judiosija na manestaba gui guima yan güiya, y maconsuela güe, anae jalie si Maria cajulo gusisija ya mapos, madalalag güe, pineloñija na ufalag y naftan para utanges güije.
043	JOH	011	032	Ya si Maria anae mato gui lugat anae estaba si Jesus ya jalie, japodong gui adengña, ya ilegña: Señot yaguin gaeguejao güine ti umatae y chelujo.
043	JOH	011	033	Anae si Jesus jalie na tumatanges, yan y Judio sija ni manamamamaela yan güiya manatanges, umugong gui espiritu, ya inestotba,
043	JOH	011	034	Ya ilegña: Mano nae unpolo güe? Ilegñija nu güiya: Señot, maela ya unlie.
043	JOH	011	035	Si Jesus tumanges.
043	JOH	011	036	Ylegñija entonses y Judio sija: Estagüe, taegüenao jaguflie güe!
043	JOH	011	037	Lao palo guiya sija ilegñija: Ti siña este na ubaba y atadog y bachet, fatinas ni este ti umatae?
043	JOH	011	038	Ya si Jesus jaumugong talo guiya güiya, ya mato gui naftan. Güiya un liyang ya mapoluye un acho gui sanjiloña.
043	JOH	011	039	Ylegña si Jesus: Najanao y acho. Si Marta, chelun y matae, ilegña nu güiya: Señot, mutong esta, sa finatae cuatro na jaane.
043	JOH	011	040	Si Jesus ilegña nu güiya: Ti guinin jusangane jao na guin manjonggue jao, unlie y minalag Yuus.
043	JOH	011	041	Ayo nae sija janajanao y acho, Ya si Jesus tumalag julo ya ilegña: Tata, grasias junaejao sa guinin unjungog yo.
043	JOH	011	042	Ya guajo jutungo na siempre unjungungog yo; lao pot y linajyan taotao ni gaegue gui oriyajo, jusangan este, para ujajonggue na jagoyo tumago.
043	JOH	011	043	Anae munjayan jasangan este, umaagang ni dangculo na inagang: Lasaro maela juyong.
043	JOH	011	044	Entonses ayo y guine matae, jumuyong, magogode dos canaeña yan y adeng nu y bendas; ya y mataña mafalulutan nu y sudario. Ylegña nu sija si Jesus: Pula ya inpilo ya ujanao.
043	JOH	011	045	Pot este megae na Judio sija na manmato gui as Maria ya jalie y finatinas Jesus, majonggue güe.
043	JOH	011	046	Lao guajo guiya sija na manmapos para Fariseo sija, ya jasangane sija y finatinas Jesus.
043	JOH	011	047	Ayo nae y manmagas y mamale yan y Fariseo sija, mandaña ya janaetnon y sinedrio ya ilegñija: Jafa tafatinas? Sa este na taotao mamatitinas megae na señat sija?
043	JOH	011	048	Yaguin tapolo taegüenao, todo y taotao manmanjonggue guiya güiya: ya ufanmamaela y Romano sija ya u janajanao y sagata yan y tanota.
043	JOH	011	049	Lao si Caefas uno guiya sija, güiya magas na pale güije na sacan, mansinangane: Jamyo ti intingo jafa!
043	JOH	011	050	Ni injaso na mauleg para jita sa un taotao matae pot y taotao sija, para munga na todo y nasion ufanmalingo.
043	JOH	011	051	Lao este ti jasangan guine güiyaja; lao güiya y magas na pale güije na sacan ya japrofetisa na si Jesus umatae pot y nasion.
043	JOH	011	052	Ya ti pot ayoja na nasion; lao locue para ufandaña gui unoja y famaguon Yuus ni y jagas manmachalapon.
043	JOH	011	053	Ya desde ayo na jaane manafaesen entre para sija umapuno.
043	JOH	011	054	Ya si Jesus ti jumajanao gui publico gui entalo Judio sija; lao mapos güije para y tano na jijot gui jalomtano, guiya un siuda na mafananaan Efraim; ya sumaga güe güije yan y disipuluña.
043	JOH	011	055	Ya y pascuan Judio sija estaba jijot; ya megae gui tano mangajulo guiya Jerusalem antes di pascua para ujanagasgas sija.
043	JOH	011	056	Ya manmanaligao as Jesus, ya manadingan entre sija gui templo, ya ilegñija: Jafa jinasonmiyo, nu güiya, ti umamaela gui guipot.
043	JOH	011	057	Ya y prinsipin y mamale sija yan y Fariseo manmanae tinago na yaguin jaye tumungo mano nae gaegue, umasangan para inquene güe.
043	JOH	012	001	AYO na tiempo, saes na jaane antes de pascua, si Jesus malag Betania anae estaba si Lasaro, ayo y guinin matee, ya si Jesus munacajulo guine y entelo manmatae.
043	JOH	012	002	Ya manmanmatinas güije un sena, ya si Marta mañeñetbe; ya si Lasaro, güiya uno gui entalo sija na manmatatachong gui lamasa yan güiya.
043	JOH	012	003	Ayo nae si Maria jachule un libra na inggüente, gasgas na natda, guefguaguan, ya japalae y adeng Jesus, ya jasaosao y adengña nu gaponuluña; ya bula y guima ni pao inggüente.
043	JOH	012	004	Ayo nae ilegña uno gui disipuluña, si Judas Iscariote lajin Simon, ayo y umintrega güe,
043	JOH	012	005	Jafa mina ti mabende este na inggüente pot tres siento denario na salape, ya unumae y mamobble?
043	JOH	012	006	Este ilegña, ti pot inadajiña ni mamobble; lao pot guiya y saque, ya guaja y betsaña, ya jachuchule ayo y sinajguanña.
043	JOH	012	007	Enaomina ilegña si Jesus, Polo güe, para ayo na jaane nae majafot yo, na uadaje este.
043	JOH	012	008	Sa y mamobble siempre gagaegue guiya jamyo; lao guajo taegüeyo guiya jamyo.
043	JOH	012	009	Entonses, dangculo na linajyan taotao, gui Judio sija, jatungo na gaegue güe güije, ya manmato, ti pot causan si Jesusja, lao locue para umalie si Lasaro ni guinin janacajulo guine y entelo manmatae.
043	JOH	012	010	Ya manafaesen entre sija, manmagas y mamale sija, para umapuno locue si Lasaro.
043	JOH	012	011	Sa pot causa di güiya, megae na Judio sija manmalag ayo ya manmanjonggue gui as Jesus.
043	JOH	012	012	Ynagpaña na jaane, dangculo na linajyan taotao, y manmato gui guipot, anae majungog na si Jesus mato guiya Jerusalem,
043	JOH	012	013	Manmañule ni y ramas y trongcon palma ya manmapos para umaresibe güe ya manaagang: Osana! Dichoso güe ni mamamaela ni y naan y Señot, y Ray Israel!
043	JOH	012	014	Ya anae jasoda si Jesus un patgon na bulico, matachong gui jiloña; taegüije y matugue:
043	JOH	012	015	Chamo maañao, jago jagan Sion! estagüe y Raymo na mato, matatachong gui jilo un patgon bulico.
043	JOH	012	016	Y finenana, y disipuloña ti jatungo estesija; lao y tiempo anae si Jesus esta cumajulo gui langet, entonses manmajaso na estesija este matugue nu güiya, ya sija guinin manmafatinas este sija yan güiya.
043	JOH	012	017	Y linajyan taotao na estaba mañisija, anae jaagang juyong si Lasaro gui naftan, ya janacajulo gui entalo manmatae, janae testimonio nu güiya.
043	JOH	012	018	Pot enao locue y linajyan taotao manmato ya maresibe güe, sa majungog na munjayan jafatinas este na señat.
043	JOH	012	019	Pot enao Fariseo sija ilegñija entre sija: Lie na taya probechonmiyo: Estagüe na todo gui jilo y tano manjanao ya dalalag güe.
043	JOH	012	020	Ya guaja sija na taotao Griego ni gui ayo sija na mangajulo para uadodora gui guipot:
043	JOH	012	021	Ayo sija manmato gui as Felipe taotao Betsaida guiya Galilea, ya magagao güe, ilegñija: Señot, manmalagojam inlie si Jesus!
043	JOH	012	022	Mato si Felipe ya jasangane si Andres; ya mamaela si Andres yan si Felipe masangane si Jesus.
043	JOH	012	023	Ya si Jesus maninepe ilegña: Y ora mato na y Lajin taotao uresibe y minalagña.
043	JOH	012	024	Magajet ya magajet jusangane jamyo, na y granon trigo ni ti upodong gui tano, ya umatae, güiya namaesa sumaga; yaguin matae megae na tinegcha uchule.
043	JOH	012	025	Y gumaeya y linâlâña ufinalaguaejon; y chumatlie y linâlâña güine gui tano, pinipilanja y taejinecog na jaane.
043	JOH	012	026	Yaguin guaja y somesetbe yo, udalalag yo; ya mano nae gaegue yo, ayo locue nae ugaegue y somesetbe yo. Yaguin guaja y somesetbe yo, si Tata uenenra güe.
043	JOH	012	027	Pago lebog y antijo: Ya jafa quentosjo? Tata nalibre yo pago na ora! Lao pot este mato yo güine na ora.
043	JOH	012	028	Tata, namalag y naanmo! Pot enao mato guine y langet un inagang, ilegña: Estaba junamalag, ya bae junamalag otro biaje.
043	JOH	012	029	Y linajyan taotao na mangaegue ya injingog ilegñija: guinin julo este. Palo ilegñija: Un angjet sumangane güe.
043	JOH	012	030	Ynepe as Jesus ya ilegña: Ti mato este na inagang pot y causaco lao pot y causanmiyo.
043	JOH	012	031	Pago gaegue y juisio nu este na tano. Pago y magas este na tano umayute juyong.
043	JOH	012	032	Ya guajo, yaguin guajo umajatsayo guine y tano, jucone todo para guajoja.
043	JOH	012	033	Ya este masangan para umatungo jafa na finatae nae umatae.
043	JOH	012	034	Ynepeña y linajyan taotao: Jame injingog y lay na si Cristo ugaegue para todo y tiempo. Jafa mina unsangan: Na y Lajin taotao nesesita umajatsa? Jaye güe este Lajin taotao?
043	JOH	012	035	Ayo nae si Jesus ilegña nu sija: Didide na tiempo y candet ugaegue gui entalonmiyo. Fanmamocat mientras guaguaja y candet para jamyo, sa no sea infanguinacha ni y jemjom; sa y jumajanao gui jemjom, ti jatungo para mano nae y jinanaoña.
043	JOH	012	036	Mientras guaguaja y candet para jamyo, fanmanjonggue ni y candet, para unfamaguon y candet jamyo. Estesija jasangan si Jesus, ya mapos ya umatog pot sija.
043	JOH	012	037	Lao achogja jafatinas megae na señat gui menanñija ti majonggue güe.
043	JOH	012	038	Para umacumple y sinangan ni ilegña si Isaias profeta: Señot, jaye jumonggue y sinanganta? Ya y canae y Señot, jaye guinin munamalie?
043	JOH	012	039	Pot este mina ti siña sija majonggue, sa tomalo jasangan si Isaias:
043	JOH	012	040	Janafanbachet y atadogñija, ya janamajetog y corasoñija: Sa ti manmalie ni y atadogñija, ni ujatungo ni y corasonñija, ya sigue mamañotsot, ya guajo juamte sija.
043	JOH	012	041	Estesija jasangan si Isaias, anae jalie minalagña ya inadingane.
043	JOH	012	042	Pago na tiempo achogja megae na taotao senmagas, jumonggue gue; lao pot causa y Fariseo sija, ti masangan claro, na no sea mayute gui sinagoga.
043	JOH	012	043	Pot jafa muna manmalago sija y inenra y taotao, qui y inenra guine as Yuus.
043	JOH	012	044	Si Jesus umagang ilegña: Y jumonggue yo, guajoja, ti jajonggue lao ayo y tumago yo.
043	JOH	012	045	Y umatan yo, güiya umatan y tumago yo.
043	JOH	012	046	Mato yo gui jilo y tano parejoja y candet, para todo ayo y jumonggue yo, ti sumaga gui jemjom.
043	JOH	012	047	Y jumungog y sinanganjo ya ti jajonggue, guajo ti jujusga; sa ti mato yo para jufanjusga gui tano, lao para junafanlibre y tano.
043	JOH	012	048	Ya y rumechasa yo ya ti rumesibe y sinanganjo, guaja ujinisga güe: Y sinangan ni jusangan, güiya ufanjusga güije uttimo na jaane.
043	JOH	012	049	Sa ti guinin juadingan namaesa; lao si Tata ni tumago yo, güiya numae yo tinago ni para jusangan yan y para jucuentos.
043	JOH	012	050	Ya jutungo na y tinagoña, güiya linâlâ taejinecog: enaomina ayo sija jusangan; taegüije si Tata guinin jasangane yo, taegüijeja jusasangan.
043	JOH	013	001	YA antes di y guipot pascua, jatungo si Jesus na y oraña esta mato para ujanao güine na tano para y Tata, esta jaguaeya y iyoña sija ni mangaegue güine gui tano, ya jaguaeya sija asta y jinecog.
043	JOH	013	002	Y sena munjayan ya y anite esta jumalom gui corason Judas Iscariote, lajin Simon, ni umentrega güe;
043	JOH	013	003	Ya jatungo si Jesus na y Tata jagasja janae todo ni güinaja gui canaeña, ya mato güe guinin as Yuus, ya as Yuus guaguato;
043	JOH	013	004	Cajulo gui sena ya janajanao y magagoña, ya jachule un toaya, ya jaafuyut güiya namaesa.
043	JOH	013	005	Anae esta munjayan este, janaye y janom gui palangana diquique, ya jatutujon fumagase y adeng y disipulo sija, ya jasaosao nu y toaya na jaafuyut güe.
043	JOH	013	006	Ayo nae malag as Simon Pedro; ya este ilegña nu güiya: Señot jago fumagase y adengjo?
043	JOH	013	007	Manope si Jesus ya ilegña nu güiya: Y jufatitinas ti untungo pago; lao ti ampmam untungo.
043	JOH	013	008	Si Pedro ilegña nu güiya: Ti unfagase y adengjo ni ngaean! Ynepe as Jesus: Yaguin ti jufagase jao taepattemo guiya guajo.
043	JOH	013	009	Ylegña nu güiya si Simon Pedro: Señot, ti adengjoja, lao locue asta y canaejo yan y ilujo.
043	JOH	013	010	Si Jesus ilegña nu güiya: Y esta mafagase, ti guaelaye yaguin adengña esta mafagase, lao esta gasgas todo. Ya jamyo mangasgas pago, achogja ti todos.
043	JOH	013	011	Sa esta matungo jaye uje y umentrega güe; pot enao ilegña: Ti mangasgas jamyo todos.
043	JOH	013	012	Anae munjayan manfinagase y adengñija, jachule y magagoña ya tumalo matachong otro biaje, ya mansinangane: Yntingo y finatinasjo?
043	JOH	013	013	Jamyo infanaan yo Maestro yan Señot: ya y sinanganmiyo mauleg; sa guajo yo.
043	JOH	013	014	Yaguin guajo Señotmiyo yan Maestronmiyo, guinin jufagase y adengmiyo, debe jamyo locue infanafagase y adengmiyo uno yan otro.
043	JOH	013	015	Sa un ejemplo junae jamyo, sa taemanoja guajo jufatinase jamyo, jamyo locue infatitinas.
043	JOH	013	016	Magajet ya magajet jusangane jamyo: Y tintago ti güiya magasña na y senotña; ni y matago, ti güiya magasña na y tumago güe.
043	JOH	013	017	Yaguin intingo este sija na güinaja, mandichoso jamyo yaguin infatitinas,
043	JOH	013	018	Ti umadingan yo nu jamyo todo: guajo tumungo sija y inayigco; lao para umacumple y tinigue sija: Y chumocho pan yan guajo, güiya cumajulo contra guajo y dedegoña.
043	JOH	013	019	Desde pago jusangane jamyo antes di ujuyong, para yaguin jumujuyong, injenggue na guajo yo.
043	JOH	013	020	Magajet ya magajet jusangane jamyo, na y rumesibe y tinagojo, jaresibe yo; ya y rumesibe yo, jaresibe y tumago yo.
043	JOH	013	021	Anae munjayan jasangan si Jesus este, inigongña si Jesus jinalomña, ya janae testimonio ya ilegña: Magajet ya magajet jusangane jamyo, na uno guiya jamyo unintrega yo.
043	JOH	013	022	Y disipulo sija manaatan entre sija uno yan otro ya ti matungo jaye umadingan.
043	JOH	013	023	Y uno gui disipuluña na guiniflie as Jesus, estaba umaason gui pechon Jesus.
043	JOH	013	024	Ayo nae si Simon Pedro fumatinas señat nu este, para umafaesen jaye uje na umadingan.
043	JOH	013	025	Ayo nae, y umaason gui jilo pechon Jesus ilegña nu güiya: Señot jaye uje?
043	JOH	013	026	Enaomina manope si Jesus: Ayo uje ni junafotgue ni pan ya junae güe. Ya janafotgon y pan, ya janae si Judas Iscariote, lajin Simon.
043	JOH	013	027	Anae munjayan y quinanoña ni y pan fotgon, si Satanas jumalom guiya güiya. Entonses si Jesus sinangane: Fatinas guse y finatinasmo.
043	JOH	013	028	Ni uno, guiya sija na mangaegue gui lamasa, tumungo pot jafa na umasangane.
043	JOH	013	029	Pineloñija y palo guiya sija, sa si Judas na gaebetsa, na si Jesus sumangane: Fajan y güinaja na mannesesitajit para y guipot; pat ufanmanae y mamobble.
043	JOH	013	030	Ya güiya, guinin mañule y pan fotgon, enseguidas mapos; ya esta puenge.
043	JOH	013	031	Pot enao, anae esta mapos güe, ilegña si Jesus: Pago y Lajin taotao rumesisibe y minalagña, ya si Yuus rumesibe y minalagña guiya güiya.
043	JOH	013	032	Ya si Yuus minamalag güe guiya güiya; ya enseguidas unamalag güe.
043	JOH	013	033	Mandiquique na fumaguon, ti juapmam guiya jamyo; ya inaligao yo; ya taegüenoja jusangane y Judio sija: Mano yo guato, jamyo ti siña manmamaela; taemanoja pago jusangane jamyo.
043	JOH	013	034	Un tinago nuebo junae jamyo, na infanguaeya uno yan otro entre jamyo; taegüije yan guajo juguaeya jamyo, ya jamyo locue infanguaeya uno yan otro entre jamyo.
043	JOH	013	035	Ya pot este todo y taotao ufanmatungo na jamyo disipulujo, yaguin infanguaeya uno yan otro entre jamyo.
043	JOH	013	036	Si Simon Pedro ilegña nu güiya: Señot, para mano jao? Ynepe as Jesus: Mano yo guato, ti siña jao pago undalalag yo, lao ti apmam undalalag yo.
043	JOH	013	037	Ylegña nu güiya si Pedro: Señot, sa jafa na ti siña judalalag jao pago? jupolo y linâlâjo guiya jago.
043	JOH	013	038	Ynepe as Jesus: Unpolo y linâlâmo guiya guajo? Magajet ya magajet jusangane jao, na ti uoo y gayo asta tiempo na undague yo tres biaje!
043	JOH	014	001	CHAMIYO ninafañachatsaga corasonmiyo: injenggue si Yuus, jenggue yo locue.
043	JOH	014	002	Y guima Tatajo nae guaja megae na sagayan: yaguin ti utaegüine mojon jagas jusagane jamyo. Bae jujanao ya jufamauleg y saga para jamyo.
043	JOH	014	003	Yaguin jumanao yo ya jufamauleg y saga para jamyo, jumamaela talo mague ya jucone jamyo yan guajo; sa manoja yo nae sumaga, ayoja locue jamyo.
043	JOH	014	004	Ya mano yo guato, intingo y chalan.
043	JOH	014	005	Ylegña nu güiya si Tomas: Señot, ti intingo para mano jao; ya jafa taemano tungomame nu y chalan?
043	JOH	014	006	Ylegña nu güiya si Jesus: Guajo y chalan, yan y minagajet, yan y linâlâ; taya malag y Tata, yan ti pot guajo.
043	JOH	014	007	Yaguin guinin intingoyo, mojon intingo locue y Tatajo; ya desde pago intingo güe ya inlie güe.
043	JOH	014	008	Ylegña nu guiya si Felipe: Señot, fanue jam nu y Tata ya basta para jame.
043	JOH	014	009	Ylegña nu güiya si Jesus: Megae na tiempo na manjita, ya asta pago ti untungo yo Felipe? Y lumiiyo, jaliija y Tata. Ya jafa muna ilegmo: Fanue jam nu y Tata?
043	JOH	014	010	Ti unjonggue na guajo gaegue gui as Tata, ya y Tata gaegue guiya guajo? Sa y finijo nu y jusasangan, ti jusasangan pot guajoja; lao y Tata nu y sumasasaga guiya guajo, ayo fumatinas y chechoña sija.
043	JOH	014	011	Jenggue na gaegue yo gui as Tata, ya y Tata gaegue guiya guajo: yaguin ti pot este, jenggueyo pot y checho sija.
043	JOH	014	012	Magajet ya magajet y jusangane jamyo: Y jumonggueyo, y checo nu y juchogüe, güiya chumogüe locue; ya mas dangculo na chocho qui este jachogüe; sa jujanao para as Tata.
043	JOH	014	013	Ya todo y ingagao pot y naanjo, bae jufatinas, sa y Tata uresibe minalagña nu y Lajiña.
043	JOH	014	014	Jafaja y ingagaoyo pot y naanjo, bae jufatinas ayo.
043	JOH	014	015	Yaguin inguaeya yo, inadaje y tinagojo.
043	JOH	014	016	Sa bae jutayuyut si Tata ya infanninae otro Consoladot para ugaegue guiya jamyo na taejinecog.
043	JOH	014	017	Güiya y Espiritun minagajet nu y tano ti siña umaresibe; sa ti malie güe, ya ti matungo güe; lao jamyo intingo güe; sa sumaga yan jamyo, ya ugaegue guiya jamyo.
043	JOH	014	018	Ti judingo jamyo güetfano: jumamaela guiya jamyo.
043	JOH	014	019	Dididija talo, y tano ti uliiyo; lao jamyo inliija yo; sa lâlâyo, ya infanlâlâja locue.
043	JOH	014	020	Güije na jaane umasusede na intingo na gaegueyo gui as Tata, ya jamyo guiya guajo ya guajo guiya jamyo.
043	JOH	014	021	Y guaja y tinagojo ya jaadadaje, ayo yo gumaeya; ya y gumaeya yo, ugüinaeya as Tata, ya juguaeya güe; ya jufanuegüe nu guajo mamaesa.
043	JOH	014	022	Ylegña nu güiya si Judas, ti si Iscariote: Señot, jafa muna unfanue jam nu jago namaesa ya ti unfanue y tano?
043	JOH	014	023	Inepe as Jesus ya ilegña nu güiya: Jaye yo y gumaeya, uadaje y sinanganjo; ya ugüinaeya as Tata, ya jame infatoigüe güe ya insagaye güe.
043	JOH	014	024	Y ti gumaeya yo, ti jaadaje y sinanganjo; ya y sinangan nu y injingog, ti sinanganjo, lao iyon y Tata ni tumago yo.
043	JOH	014	025	Estesija jusagane jamyo anae manjijita.
043	JOH	014	026	Lao ayo y Consoladat y Espiritu Santo; nu si Tata utinago pot y naanjo, güiya infanfinanagüe todosija, ya inninafanjajasoja todo y jusangane jamyo.
043	JOH	014	027	Pas jupoluye jamyo; y pasjo junae jamyo; ti taegüine y ninaen y tano na ninaejo. Chamiyo ninafañachatsaga corasonmiyo ni infanmaañao.
043	JOH	014	028	Jamyo jagas injingogja jafa y jusagane jamyo, bae jujano, ya jutalo güine mague guiya jamyo. Yaguin inguaeya yo, magajet infanmagof, sa bae jujanao ya jufalag as Tata; sa si Tata dangculoña qui guajo.
043	JOH	014	029	Pago jagas jusangane jamyo antes qui umasusede, para yanguin jasusede, jamyo injenggue.
043	JOH	014	030	Desde pago na tiempo ti jucuentuse jamyo megae, sa y magalagen este na tano ufato, ya taya iyoña guiya guajo;
043	JOH	014	031	Lao y tano ujatungo na juguaeya si Tata, ya jaftaemanoja si Tata jasangane yo, ayo muna jufatinas. Fangajulo ya nije tafanjanao.
043	JOH	015	001	GUAJO y magajet na trongconubas ya si Tatajo güiya y magas y fangualuan.
043	JOH	015	002	Todo y ramas guiya guajo nu y taetinegcha, janajanao; ya todo ayo y ramas nu y gaetinegcha, janagasgas, para umegae tinegchaña.
043	JOH	015	003	Pago nae jamyo mangasgas pot y finijo nu y jusangane jamyo.
043	JOH	015	004	Fañaga guiya guajo, ya guajo guiya jamyo. Taegüije y ramas ti siña mañogcha güiya namaesa, yaguin ti sumaga gui trongconubas, parejoja yan jamyo yaguin ti infañaga guiya guajo.
043	JOH	015	005	Guajo y trongconubas, jamyo y ramas. Y sumaga guiya guajo, ya guajo guiya güiya, güiya ufañogcha megae; sa apatte di guajo taya siña infatinas.
043	JOH	015	006	Yaguin un taotao ti sumaga guiya guajo, umanajanao güe parejoja yan y ramas, ya umalayo, ya jajojoca, ya japopolo gui guafe, ya ufanmasonggue.
043	JOH	015	007	Yaguin mañaga jamyo guiya guajo, ya y finojo sumaga guiya jamyo, infanmangagao todo y malagomiyo ya jufatinas para jamyo.
043	JOH	015	008	Este uninamalag si Tatajo, ya infanmanogcha megae; ya taegüenao jamyo y udisipulojo.
043	JOH	015	009	Taegüenao si Tata jaguaeya yo, guajo parejoja juguaeya jamyo locue; ya fañaga jamyo gui güinaeyaco.
043	JOH	015	010	Yaguin inadadaje y tinagojo sija, jamyo infañañaga gui güinaeyaco; parejoja yan guajo juadadaje y tinago y Tatajo ya sumasasaga yo gui güinaeyaña.
043	JOH	015	011	Estesija jusangane jamyo, para minagofjo usaga guiya jamyo, ya y minagofmiyo ubula.
043	JOH	015	012	Este y tinagojo, na infanguaeya entre jamyo uno yan otro, calang y juguaeya jamyo.
043	JOH	015	013	Taya uno guaja güinaeyaña mas dangculo qui este, na y taotao japolo y linâlâfia pot y amiguña sija.
043	JOH	015	014	Jamyo y amigujo sija, yaguin infatinas jafa y jutago jamyo.
043	JOH	015	015	Ti jagasja jufanaan jamyo tentago sija, sa y tentago ti jatungo jafa checho y magasña; lao jufanaan jamyo amigo sija; sa todosija ni jujungog gui as Tata, junatungoja jamyo.
043	JOH	015	016	Ti jamyo umayig yo, lao guajo jamyo umayig ya jutago jamyo, na infanjanao ya infanmanogcha, ya y tinegchanmiyo usaga; sa todosija y ingagao si Tata pot y naanjo, güiya infanninae.
043	JOH	015	017	Estesija jutago jamyo, na infanaguaeya entre jamyo uno yan otro.
043	JOH	015	018	Yaguin manchinatlie jamyo nu y tano, intingoja na guajo finena chinatlie antes qui jamyo.
043	JOH	015	019	Yaguin iyon y tano jamyo y tano uguaeya iyoña: lao ti iyon y tano jamyo, ya guajo jamyo umayig gui tano, ayo muna manchinatlie jamyo nu y tano.
043	JOH	015	020	Jaso jamyo y sinangan ni munjayan jusangane jamyo: Y tentago ti dangculoña qui y magasña. Yaguin mapetsigue yo, infanmapetsigue jamyo locue; yaguin manadaje y sinanganjo, umanadaje y sinanganmiyo locue.
043	JOH	015	021	Lao todo estesija umafatinas guiya jamyo pot causan y naanjo; sa ti matungo ayo y tumagoyo.
043	JOH	015	022	Yaguin ti matoyo, ya ti jusangane sija, taya isaoñija; lao pago taya escusañija pot y isaoñija.
043	JOH	015	023	Ayo y chumatlie yo, güiya chumatlie si Tata locue.
043	JOH	015	024	Yaguin ti jufatinas gui entaloñija chochosija na taya ni uno fumatinas, taya isaoñija; lao pago esta jalie ya jachatlie yo yan si Tata.
043	JOH	015	025	Lao este ususede, sa para umacumple y sinangan nu y matugue gui tinagoñija: sija chumatlie yo, sin jafa.
043	JOH	015	026	Lao yaguin mato y Consoladot, ni y junamamaela guinin as Tata, y Espiritu y minagajet nu y mamaela guinin as Tata, güiya infanninae testimonio pot guajo.
043	JOH	015	027	Ya jamyo locue infanmannae testimonio, sa guinin manjijita desde y tutujonña.
043	JOH	016	001	ESTESIJA jusangane jamyo para chamiyo, fanmatotompo.
043	JOH	016	002	Infanmayute juyong gui sinagoga sija; junggan, y tiempo ufato nae jayeja y pumuno jamyo, jinasoña na jafatinas y checho Yuus.
043	JOH	016	003	Ya estesija infanfinatinas, sa ti jatungo y Tata, ni guajo.
043	JOH	016	004	Ya estesija guinin jusangane jamyo, na yaguin ufato ayo na ora, injaso estesija, jaftaemanoja y jusangane jamyo.
043	JOH	016	005	Lao pago bae jujanao para ayo y tumago yo; ya taya uno guiya jamyo ufaesen yo: Para mano jao?
043	JOH	016	006	Lao pot y jusangane jamyo nu estesija y pinite esta bula y corasonmiyo.
043	JOH	016	007	Lao jusangane jamyo ni minagajet, na maulegñaja para jamyo na jujanao; sa yaguin ti jumanao yo, y Consoladot ti umamaela guiya jamyo; lao yaguin jumanao yo, junamamaela güe guiya jamyo.
043	JOH	016	008	Sa yaguin ufato güe, ujusga y tano ni isao yan y tininas yan y juisio:
043	JOH	016	009	Y isao sa sija ti majonggue yo;
043	JOH	016	010	Y tininas sa bae jujanao para y Tata, ya jocog nae inliiyo;
043	JOH	016	011	Y juisio sa y magas este y tano esta jajusga.
043	JOH	016	012	Guaja yo megae na güinaja trabia para jusangane jamyo; lao ti siña jamyo insingon pago.
043	JOH	016	013	Lao yaguin ufato ayo y Espiritun minagajet, güiya infanfinanue jamyo todo y minagajet; sa ti usangan pot güiyaja, lao todosija, jiningogña, ayosija usangan: yan ayosija y umasusede despues, inninafanmanatungo jamyo.
043	JOH	016	014	Güiya ufannae yo minalag sa mañuñule y güinaja na guiya guajo ya ujasangane jamyo.
043	JOH	016	015	Todosija y güinajan Tata, iyoco; ayo mina, jusangan na mañuñule y güinaja na guiya guajo ya ujasangane jamyo.
043	JOH	016	016	Trabia dididija na tiempo, ti inlie yo talo; ya y otro biaje dididija na tiempo inlie yo.
043	JOH	016	017	Ya y palo disipulo ilegñija entre sija uno yan otro: Jafa muna ilegña este nu jita? Dididija na tiempo ti inlie yo; ya y otro biaje, dididija na tiempo inlie yo: sa bae jujanao para as Tata?
043	JOH	016	018	Ayo nae ilegñija: Jafa este muna ilegña? Dididija na tiempo? Ti tatungo jafa ilegña.
043	JOH	016	019	Lao jatungoja si Jesus na manmalago na umafaesen güe, ya ilegña nu sija: Manafaesen entre jamyo jafa y ilelegco: Dididija na tiempo ya ti inlie yo; ya otro biaje, dididija na tiempo inlie yo?
043	JOH	016	020	Magajet ya magajet y jusangane jamyo: infananges yan infanugungñaejon, lao y tano umagof; ya jamyo infantriste, lao y tristenmiyo umabira para minagof.
043	JOH	016	021	Y palaoan yaguin para ufañago guaja pinitiña, sa mato y oraña; lao yaguin munjayan jafañago y patgon, mafeta nu y pinitiña, pot y minagofña na esta mañago un taotao gui tano.
043	JOH	016	022	Pago jamyo locue magajet na infantriste; lao yaguin manaliijit talo, ufanmagof corasonmiyo, ya taya siña munajanao y minagofmiyo guiya jamyo.
043	JOH	016	023	Ayo na jaane ti infaesen yo ni jafa. Magajet y magajet y jusangane jamyo, todosija y ingagao y Tata, infanninae pot y naanjo.
043	JOH	016	024	Asta pago taya ingagagao pot y naanjo: gagao ya inresibi, ya ubula y minagofmiyo.
043	JOH	016	025	Estesija guinin jusangane jamyo gui acomparasion sija; lao ufato y ora na ti jusangane jamyo gui acomparasion sija, lao jusangane jamyo claro y güinajan Tata.
043	JOH	016	026	Ayo na jaane infanmangagao pot y naanjo: lao ada ti jusangane jamyo na guajo jutayuyute jamyo gui Tata;
043	JOH	016	027	Sa y Tata mangüinaeya jamyo, sa esta inguaeya yo, ya injenggue na mamaela yo guinin as Yuus.
043	JOH	016	028	Mamaela yo guinin as Tata, ya matoyo gui tano: lao judingo talo y tano, sa bae janao para as Tata.
043	JOH	016	029	Y disipuluña ilegñija: Estagüe, pago na unsangan claro, ya taya acomparasion unsangan.
043	JOH	016	030	Pago intingo na jago untungo todosija; ya ti unnesesita ni jaye unfinaesenjao: pot este injenggue na jago mamaela guinin as Yuus.
043	JOH	016	031	Maninepe sija as Jesus: Injenggue pago?
043	JOH	016	032	Estagüe na ufato y ora, ya esta mato pago, na cada uno ujanao para y iyoña, ya indingo yo namaesaja; lao trabia ti guajoja namaesaja sa jumajame an Tata.
043	JOH	016	033	Estesija jusangane jamyo, para infangaepas guiya guajo. Infangaemasâpet gui tano; lao mantiene y minatatnganmiyo, sa guajo esta jugana y tano.
043	JOH	017	001	ESTESIJA jasangan si Jesus ya tumalag jilo gui langet, ya ilegña: Tata, esta mato y ora; namalag y Lajimo, sa y Lajimo unninamalag locue.
043	JOH	017	002	Parejaja unnae güe ninasiñaña para todo y catne; ya para todosija y unnae güe, güiya numae sija taejinecog na linâlâ.
043	JOH	017	003	Ya este yuje y taejinecog la linâlâ, na intingo jao, na unoja y magajet na Yuus; yan si Jesuscristo nu y jago tumago.
043	JOH	017	004	Esta junamalag jao gui tano, ya munjayan y chechojo nu y unnaeyo na juchogüe.
043	JOH	017	005	Pago, jagoja Tata, unnamalag yo yan jago na maesa ni ayo na minalag anae estaba jumijita antes di y tano.
043	JOH	017	006	Esta jufanue nu y naanmo y taotao nu y unnae yo gui tano; sa iyomo, ya unnae yo; ya sija maadaje y sinanganmo.
043	JOH	017	007	Pago sija matungo na todosija y unnae yo, sija iyomo.
043	JOH	017	008	Sa y finijo sija ni y unnae yo, jusangane sija; ya jaresibe, yan jatungo magajet na mamaela yo guinin jago; ya jajonggue na jagoyo tumago.
043	JOH	017	009	Guajo jutayuyute sija; ti y tano jutayuyute, lao sija y unnaeyo, sa sija iyomo.
043	JOH	017	010	Ya todosija y iyomo, iyoco; ya y iyoco, iyomo; ya guajayo minalag guiya sija.
043	JOH	017	011	Pago taegüe yo gui tano, ya este sija mangaegue gui tano; ya mato yo guiya jago. Tata Santo adaje pot y naanmo, ayo sija y unnaeyo, para ufanunoja, parejo an jita.
043	JOH	017	012	Anae estaba yo manjajame gui tano, juadadajeja sija pot y naanmo; ayo sija ni y unnaeyo ya juadadajeja ya taya ni uno malilingo, lao unoja esta malingo, güiya patgon yinilang; para ujacumple y tinigue sija.
043	JOH	017	013	Lao pago mato yo iya jago; ya estesija jusasangan gui tano para y minagofjo ubula guiya sija.
043	JOH	017	014	Guajo guinin numae sija ni y sinanganmo; ya y tano manchinatlie sija; sa sija ti iyon y tano, parejoja yan guajo ti iyon y tano.
043	JOH	017	015	Ti jutayuyut jao na unnajanao gui tano, lao unadaje sija gui tinaelaye.
043	JOH	017	016	Sija ti iyon y tano, parejo yan guajo ti iyon y tano.
043	JOH	017	017	Nagasgas sija pot y minagajetmo; y sinanganmo güiya minagajet.
043	JOH	017	018	Taegüenao jago tumago yo gui tano, parejoja guajo locue munajutago sija gui tano.
043	JOH	017	019	Ya pot sija, juconsagra yo namaesa, para sija locue ufangasgas pot y minagajet.
043	JOH	017	020	Ta ti sijaja jutayuyute, lao ayo sija locue y jumonggue yo pot y sinanganñija.
043	JOH	017	021	Sa para todo sija ufanunoja; parejoja yan jago, Tata, gaegue jao guiya guajo, ya guajo gaegue guiya jago; sija locue ufanunoja guiya jita; para ujonggue y tano na jago tumago yo.
043	JOH	017	022	Ya y minalag nu y unnae yo, junae sija: para ufanunoja parejo yan jita unoja.
043	JOH	017	023	Guajo guiya sija, ya jago guiya guajo, para ufancabales gui unoja; ya para utungo y tano, na jago tumago yo, ya ungüaeya sija, parejoja yan güinaeyamo nu guajo.
043	JOH	017	024	Tata! ayosija y unnae yo, malago yo na manoyo nae gaegue, sija ufangaegue locue; para ujalie y minalagjo ni y unnae yo; sa unguaeya yo antes di jiniyong y tano.
043	JOH	017	025	Tata tunas jao, y tano ti jatungo jao; lao guajo tumungo jao, ya estesija jatungo na jago tumagoyo.
043	JOH	017	026	Ya guajo minamatungo sija y naanmo ya bae junatungo: na ayo na güinaeya ni y ungüaeya yo, ayo gaegue guiya sija, yan guajo guiya sija.
043	JOH	018	001	ANAE si Jesus munjayan jasangan este sija na sinangan, mapos yan y disipuluña para otro banda y sadog Sidron, anae guaja un güetta, ya jumalom güe yan y disipuluña.
043	JOH	018	002	Ya si Judas locue, ni y umentrega güe, jatungo ayo na lugat; sa megae na biaje si Jesus jumanao güije yan y disipuluña.
043	JOH	018	003	Ayo nae si Judas mañule y inetnon sendalo, yan y ofisiat sija ni manmagas na mamale yan y Fariseo, mamalag ayo na lugat, manmañuñule falot, yan candet, yan atmas.
043	JOH	018	004	Enao mina si Jesus jatungo todosija na ufanmato guiya güiya, ya jumuyong güe gui menanñija, ya ilegña nu sija: Jaye inaliligao?
043	JOH	018	005	Inepeñija: Si Jesus Nasareno. Si Jesus ilegña nu sija: Guajo yo. Gaegue güije locue mañisija yan Judas y umentrega güe.
043	JOH	018	006	Anae munjayan jasangan: Guajo yo; manalo guato ya mamodong gui tano.
043	JOH	018	007	Tomalo jafaesen sija: Jaye inaliligao? Ya ilegñija: Si Jesus Nasareno.
043	JOH	018	008	Manope si Jesus; Munjayanyo jusangane jamyo na guajo yo: Yaguin guajo inaliligao, polo ya ufanjanao este sija:
043	JOH	018	009	Para ucumple y sinangan na esta jasangan: Ayo sija ni unnae yo, ni uno junafalingo.
043	JOH	018	010	Ayo nae si Simon Pedro guaja espadaña, jachule ya janachetnudan un tentago mamale, ya jautut un talagaña gui agapa. Ya y tentago naanña si Malco.
043	JOH	018	011	Enao mina si Jesus elegña as Pedro: Na jalom y espadamo gui baena; y copa ni janaeyo si tata, ada taya para juguimen?
043	JOH	018	012	Ayo na tiempo y inetnon sendalo, yan y magas sendalo, yan y ofisiat y Judio sija, macone si Jesus ya magode.
043	JOH	018	013	Ya finenana machule guato as Annas; sa güiya y suegron Caefas, na magasja na pale güije na año.
043	JOH	018	014	Ya si Caefas manae consejo ni y Judio sija, na janesisita un taotao para umatae pot y taotao sija.
043	JOH	018	015	Ya madalalag si Jesus si Simon Pedro, taegüenao yan otro disipulo. Ya ayo y otro disipulo atungo y magas na pale; ya jumalom yan si Jesus; gui quelat y palasyon y magas na pale.
043	JOH	018	016	Lao si Pedro gaegue gui sanjiyong y petta. Entonses ayo y otro disipulo ni y atungo y magas na pale jumuyong, ya jasangane y pottera, ya janajalom si Pedro.
043	JOH	018	017	Entonses ayo na palaoan ni y jaadaje y petta ilegña as Pedro: Ti jago locue disipulon este na taotao? Güiya ilegña: Aje, ti guajo.
043	JOH	018	018	Mangaegue güije y tentago sija yan y ofisiat, sija, manotojgue, ya jafatinas y guafin pinigan; sa manenggeng; ya janafanmamaepe sija: ya esta tomotojgue mañisija yan Pedro janamamaepe güe.
043	JOH	018	019	Ya y magas na pale jafaesen si Jesus jaftaemano y disipuluña yan y doctrinaña.
043	JOH	018	020	Inepeña si Jesus: Guajo sumangan claro gui tano; guajo siempre mamanagüe guiya sinagogo yan y templo anae manetnon todo y Judio sija; ya taya jucuentuse gui secreto.
043	JOH	018	021	Sajafa mina unfafaesen yo? Faesen y manmanjungog ni y jusangane sija. Estagüe, sija y tumungo y sinanganjo.
043	JOH	018	022	Ya anae güiya esta sumangan este, uno gui ofisiat sija na mangaegue güije, japatmada si Jesus ya ilegña: Taegüenao unope y magas na pale?
043	JOH	018	023	Ynepe güe as Jesus: Yaguin jusangan taelaye, nae testimonio nu y taelaye; yaguin mauleg, pot jafa mina innachinudan yo?
043	JOH	018	024	Ayo nae si Annas ninamacone güe mangode para as Caefas, magas na pale.
043	JOH	018	025	Ayo nae si Simon Pedro estaba tomotojgue janamamaepe güe. Entonses ilegñija nu güiya: Ada ti güiya jao uno gui disipuluña? Güiya mandague ya ilegña: Ti guajo yo.
043	JOH	018	026	Uno gui tentagon magas na pale, parientes ayo y jautut si Pedro y talagaña, ya sinangane: Ti julie jao gui güetta yan güiya?
043	JOH	018	027	Luego mandague talo si Pedro. Y enseguidas y gayo umoo.
043	JOH	018	028	Ayo nae macone si Jesus güine as Caefas gui jalom palasyo: ya ogaan güije; ya sija ti manjalom gui palasyo, pot no sea infanninaale, lao para usiña mañocho gui pascua.
043	JOH	018	029	Entonses mapos juyong si Pilato guiya sija ya ilegña: Jafa na finaaela inchichile contra este na taotao?
043	JOH	018	030	Manmanope ya ilegñija nu güiya: Yaguin ti taelaye finatinasña, ti inentregao.
043	JOH	018	031	Enaomina si Pilato ilegña nu sija: Chile güe jamyo ya injisga jaftaemano y laymiyo. Ylegñija y Judio sija nu güiya: Ti tunas na jame, infanmannae finatae ni jaye.
043	JOH	018	032	Para umacumple y sinangan Jesus ni jasangan, janamatungo jafa na finataeña nae umatae.
043	JOH	018	033	Entonses si Pilato tumalo jumalom gui palasyo ya jaagang si Jesus ya ilegña nu güiya: Jago jao y Ray Judio sija?
043	JOH	018	034	Ynepe as Jesus: Unsasangan este pot jagoja namaesa, pat otro sija sumangangane jao pot guajo?
043	JOH	018	035	Si Pilato manope: Guajo Judio yo? Nasionmo, ya y manmagas na mamale, maentrega yo nu jago: Jafa finatinasmo?
043	JOH	018	036	Ynepe as Jesus: Y raenoco, ti ujuyong gui sanjilo este na tano: Yaguin y raenoco ujuyong gui sanjilo este na tano, y tentagojo sija ufanmumo, pot guajo, ya ti jumaentrega gui Judio sija: lao pago y raenoco ti ujuyong güine.
043	JOH	018	037	Entonses si Pilato ilegña nu güiya: Jago pues un ray jao? Ynepe as Jesus: Jago umalog na guajo un ray. Guajo minamafañago yo, pot este, yan minamamaela yo gui tano pot este, para umanae testimonio ni minagajet. Todo ayo y iyon minagajet, jajungog y inagangjo.
043	JOH	018	038	Si Pilato ilegña nu güiya: Jafa na güinaja y minagajet? Anae munjayan jasangan este, tumalo guato gui Judio sija ya ilegña nu sija: Guajo ti mañoda yo guiya güiya jafa na isao.
043	JOH	018	039	Lao jamyo guaja costumbrenmiyo na junalibre uno para jamyo gui pascua. Manmalago jamyo na junalibre y Ray Judio sija?
043	JOH	018	040	Entonses managang talo ya ilegñija: Ti este; lao si Barabas. Ya si Barabas güiya un saque.
043	JOH	019	001	AYO nae si Pilato jachule si Jesus, ya jasaulag.
043	JOH	019	002	Ya y sendalo sija jadufog tituca para un corona, ya japolo gui iluña ya manaminagago güe ni magagon agaga.
043	JOH	019	003	Manmato jijot ya ilegñija: Jafa tatatmano jao, Ray Judio sija? Ya manae patmada.
043	JOH	019	004	Entonses si Pilato jumuyong talo, ya ilegña nu sija: Estagüe na jachule guiya jamyo juyong, para intingo na ni un isao jusoda guiya güiya.
043	JOH	019	005	Ayo anae si Jesus mapos juyong, jachuchule y coronan tituca yan y magagon agaga. Ya ilegña nu sija si Pilato: Estagüe y taotao!
043	JOH	019	006	Anae malie güe ni y magas mamale yan y ofisiat sija, manaagang ilegñija: Atane gui quiluus, atane gui quiluus. Si Pilato ilegña nu sija: Chile jamyo ya inatane gui quiluus; sa guajo ti mañoda yo jafa na isao guiya güiya.
043	JOH	019	007	Maope güe ni y Judio sija: Jame guaja laymame, ya segun y laymame, debe umatae, sa jafa na güiya jafatinas maesa güe Lajin Yuus.
043	JOH	019	008	Si Pilato anae jajungog este na sinangan, guaja güe mas dangculo na minaañao;
043	JOH	019	009	Ya jumalom talo gui palasyo ya ilegña as Jesus: Jago, taotao mano jao? Ya si Jesus taya inepeña.
043	JOH	019	010	Si Pilato pues ilegña nu güiya: Jago ti umadingane yo? Ti untungo na guaja yo ninasiñajo para junalibre jao, ya para juatane jao gui quiluus?
043	JOH	019	011	Manope güe si Jesus: Ti siña y ninasiñamo contra guajo, yaguin ti manaejao gui sanjilo; enao mina y umentrega yo guiya jago, guaja mas dangculo na isao.
043	JOH	019	012	Guinin este, si Pilato jaaligao y lugat para unalibre gue: lao y Judio sija managang ilegñija: Yaguin unnalibre este na taotao, ti amigon Sesat jao; sa ayo y umanaray, jasangan contra si Sesat.
043	JOH	019	013	Anae si Pilato jajungog este na sinangan, jachule si Jesus juyong ya matachong gui tribuna, gui lugat na mafanaan Piso, ya y Hebreo na finojo Gábbatta.
043	JOH	019	014	Ayo nae y tiempo para ufamauleg y pascua: jijot y ora gui las saes. Entonses ilegña ni y Judio sija: Estagüe y Raymiyo!
043	JOH	019	015	Entonses manaagang, ilegñija: Najanao! najanao! Atane gui quiluus! Ylegña nu sija si Pilato: Juatane y Raymiyo? Magas na mamale manmanope: Taya raymame na si Sesatja.
043	JOH	019	016	Entonses maentrega güe guiya sija para umatane gui quiluus. Ya sija cumone si Jesus!
043	JOH	019	017	Ya güiya chumuchuchule y quiluusña, jumanao para ayo na lugat na mafanaan y sagan calabera, cumequeilegña gui Hebreo na finijo, Golgota;
043	JOH	019	018	Anae maatane gui quiluus; yan y gachongña otro dos, gui dos banda Jesus ya si Jesus gui talo.
043	JOH	019	019	Ya manugue si Pilato un tinigue ya mapolo gui sanjilo y quiluus. Ya y tinigue: SI JESUS NASARENO, RAY Y JUDIO SIJA.
043	JOH	019	020	Ya megae na Judio sija tumaetae este na tinigue, sa y lugat anae maatane si Jesus, jijot gui siuda, ya esta matugue gui Hebreo, yan Griega, yan Lating.
043	JOH	019	021	Ayo nae elegñija as Pilato y manmagas na mamale yan y Judio sija: Chamo titigue: Ray y Judio sija: lao güiya umalog: Guajo y Ray y Judio sija.
043	JOH	019	022	Manope si Pilato: Jafa y jutugue esta jutugue.
043	JOH	019	023	Entonses y sendalo sija, anae munjayan maatane gui quiluus si Jesus, machule y magaguña, ya mafatinas cuatro patte, cada sendalo un patte; yan y tunico na magago locue; güiya taya malagseña, lao todo matufog desde y sanjilo asta y sanpapa.
043	JOH	019	024	Pot enao ilegñija entre sija: Mungajit umipe, lao tapolo suette gui jiloña, jaye gaeyo güe: para umacumple y tinigue na ilegña: Mapatte entre sija y magagujo, ya y tunico na magagojo mafatinas y suette. Estesija y sendalo fumatinas.
043	JOH	019	025	Ya manotojgue gui fiun quiluus Jesus, si nanaña, yan y chelun nanaña as Maria, yan si Maria palaoan Cleopas, yan si Maria Magdalena.
043	JOH	019	026	Ya anae jalie si Jesus si nanaña, yan y disipuluña ni jaguaeya na tomotojgue jijot, ilegña as nanaña: Palaoan, enaogüe y lajimo!
043	JOH	019	027	Despues, ilegña ni disipulo: Enaogüe si nanamo. Desde ayo na ora y disipulo inadaje güe gui guimaña.
043	JOH	019	028	Despues di este, jatungo si Jesus na todosija esta manmacumple, para y tinigue umacumple, ilegña: Majoyo.
043	JOH	019	029	Ya gaegue güije un nayan na bula y binagle: Ya sija nabula y espongja y binagle ya mapolo gui jilo un jayo na naanña y hisopo, ya manafalag y pachotña.
043	JOH	019	030	Anae si Jesus jaguinem y binagle, elegña: Jocog esta: ya janaeguen y iluña ya jaentrega y espiritu.
043	JOH	019	031	Entonses y Judio sija, sa ayo na jaane y jaanen Preparasion; para y tataotao sija taya usaga gui quiluus gui sabado na jaane (sa dangculo ayo na jaane y sabado), manmangagao as Pilato na ufanmajulog y adengñija ya umanafanjanao güije.
043	JOH	019	032	Manmanmato sija y sendalo ya majulog y adengña y finenana, yan y otro, ayo dos y guinin y matane gui quiluus yan guiya;
043	JOH	019	033	Ya anae manmato gui as Jesus, ya malie na güiya esta matae, ti julog y adengña:
043	JOH	019	034	Lao uno gui sendalo sija, janaadotgan gui calaguagña y lansaña, ya jumuyong y jâgâ yan janom.
043	JOH	019	035	Ya güiya y lumie mannae testimonio, ya y testimonioña, güiya magajet: ya güiya tumungo na jafa, ilegña magajet, para jamyo locue injenggue.
043	JOH	019	036	Sa este na güinaja jumuyong esta para umacumple y tinigue na ilegña: Ni un tolang guiya güiya umajulog.
043	JOH	019	037	Yan locue otro tinigue ilegña: Umaatan ayo ni janaadotgan.
043	JOH	019	038	Despues di malofan estesija, si José taotao Arimatea, ya disipulon Jesus, lao gui secreto sa maañao ni Judio sija, jagagao si Pilato na güiya unajanao y tataotao Jesus: entonses si Pilato japolo. Ya mato güe ya janajanao y tataotaoña.
043	JOH	019	039	Mato locue si Nicodemo, na jagas mato gui as Jesus gui puenge, mañuñule un dinañan mira yan chaguan na jajatot, na y minacatña sien libra.
043	JOH	019	040	Ayo nae jachule y tataotao Jesus, ya maafuyut magago yan paopao, taemanoja y costumbre y Judio sija an manmanjafot.
043	JOH	019	041	Ya ayo na lugat nae maatane gui quiluus, guaja un güetta, ya y güetta nae guaja un naftan nuebo, ya asta pago taya nae mapoluye.
043	JOH	019	042	Ayo nae mapolo si Jesus, sa ayo na jaane y jaanin Preparasion y Judio sija (sa ayo na naftan estaba jijot).
043	JOH	020	001	Y finenana na jaane gui semana, gui egaan anae ti claro, si Maria Magdalena mato gui naftan, ya jalie y acho na manajanao gui naftan.
043	JOH	020	002	Entonses malago ya malag as Simon Pedro, yan y otro disipulo ni güinaeya as Jesus, ya ilegña nu sija: Jachule y Señot gui naftan ya jame ti intingo mano nae japolo.
043	JOH	020	003	Manmapos si Pedro yan y otro disipulo, ya manmato gui naftan.
043	JOH	020	004	Ya manmalago sija y dos umetnon: ya y otro disipulo malago chadigña qui si Pedro, ya mato finenana gui naftan.
043	JOH	020	005	Ya ñumejon ya jaatan, ya jalie y magago lenso na mapolo; lao ti jumalom.
043	JOH	020	006	Entonses mato si Simon Pedro ni dumadalalag güe, ya jumalom gui naftan, ya jalie y magago lenso na mapolo,
043	JOH	020	007	Ya y magago sudario na gaegue gui jilo y iluña, ti mapolo yan y palo magago, lao y otro lugat na mabalulutan.
043	JOH	020	008	Entonses jumalom locue ayo y otro disipulo, ni guine mato finenana gui naftan; ya jalie yan jajonggue.
043	JOH	020	009	Sa ti matutungo trabia y tinigue, na janesesita na güiya ucajulo guine entalo manmatae.
043	JOH	020	010	Ayo nae manalo y disipulo sija guato gui guimañija.
043	JOH	020	011	Ya si Maria gaegue güije gui san jiyong, jijot y naftan ya tumatanges; ya tumanges, ñumejon papa y jaatan y sanjalom y naftan;
043	JOH	020	012	Ya jalie dos angjet na minagagon apaca, na manmatatachong, y uno gui para y ilo, y otro para y adeng, anae y tataotao Jesus guine mapolo.
043	JOH	020	013	Ya ilegñija nu güiya: Palaoan, jafa na tumatanges jao? Ylegña nu sija: Sa jafa muna jachule y Señotjo, ya ti jutungo mano nae japolo.
043	JOH	020	014	Anae jasangan este, tumalo tate, ya jalie si Jesus, güije na tomotojgue, lao ti jatungo cao güiya si Jesus.
043	JOH	020	015	Ylegña nu güiya si Jesus: Palaoan, jafa na tumatanges jao? Jaye unaliligao? Pineloña na ayo na taotao y taotao y güetta, ilegña nu guiya: Señot, yaguin jago chumule, sangane yo mano nae unpolo, ya juchule güe.
043	JOH	020	016	Ylegña nu güiya si Jesus: Maria! Jabira guiya güiya ya, ilegña gui Hebreo na finijo: Raboni! cumequeilegña, Maestro;
043	JOH	020	017	Ylegña nu güiya si Jesus: Chamo yo pumapacha; sa asta pago ti cajulo yo gui as Tata; lao janao para y mañelujo ya unsangane sija, na jucajulo gui Tatajo ya yan Tatamiyo, y Yuusjo yan y Yuusmiyo.
043	JOH	020	018	Mato si Maria Magdalena ya jasangane y disipulo sija: Esta julie y Señot; ya jaftaemano sinangane güe nu este na güinaja.
043	JOH	020	019	Ya anae esta pupuenge, güije mismo na jaane, y finenana gui semana, ya y petta manmajujuchom, güije nae mangaegue y disipulo sija manetnon sa manmaañao ni Judio sija, mato si Jesus, ya tumojgue güe gui talo ya ilegña nu sija: Pas ugaegue guiya jamyo.
043	JOH	020	020	Ya anae munjayan jasangan este, manfinanue ni canaeña yan y calaguagña. Ayo nae manmagof y disipulo sija anae malie y Señot.
043	JOH	020	021	Ya si Jesus ilegña nu sija talo: Pas ugaegue guiya jamyo; taemanoja si Tata ni tumago yo, taegüije locue jutago jamyo.
043	JOH	020	022	Ya anae munjayan jasangan este, manguaefe gui jiloñija ya ilegña nu sija: Resibe jamyo y Espirito Santo.
043	JOH	020	023	Y inasie ni y isaoñija, sija ufanmaasie; ya iyonñija y indetiene sija ufanmadetiene.
043	JOH	020	024	Ya si Tomas, uno gui dose, na mafananaan si Didimo, taegüe guiya sija anae mato si Jesus.
043	JOH	020	025	Ya ilegñija nu güiya y palo disipulo: Y Señot guinin talie. Lao ilegña nu sija: Yaguin ti julie gui canaeña y señat y lilog sija, ya junajalom y calalotjo gui señat y lilog, yan ti junajalom y canaejo gui calaguagña, ti jujonggue.
043	JOH	020	026	Ya despues di manmalofan ocho na jaane, anae disipulo sija mangaegue talo gui sanjalom, mañisija yan si Tomas. Mato si Jesus, macandalo y petta, ya sumaga gui entalo ya ilegña: Pas ugaegue guiya jamyo.
043	JOH	020	027	Ayo nae ilegña as Tomas: Namamaela güine mague y calolotmo, ya unlie y canaejo; ya namamaela güine mague y canaemo, ya unnajalom gui calaguagmo; ya chamo tataeinangoco, lao unjonggue.
043	JOH	020	028	Entonses si Tomas manope ya ilegña nu güiya: Señotjo yan Yuusjo.
043	JOH	020	029	Ylegña nu güiya si Jesus: Pot y unlie yo, Tomas, na unjonggue yo: mandichoso ayo sija y ti manmanlie, lao manmanjonggue.
043	JOH	020	030	Magajet, megae sija na señat palo na jafatinas si Jesus gui menan y disipuluña na ti matugue güine na leblo:
043	JOH	020	031	Lao este sija manmatugue para injenggue na si Jesus, güiya si Cristo, Lajin Yuus; ya anae injenggue, guaja jamyo taejinecog la linâlâ pot y naanña.
043	JOH	021	001	DESPUES di manmalofan estesija, jafanue gue si Jesus otro biaje y disipulo sija gui oriyan tasen Tiberias; ya taegüine jafanue güe namaesa.
043	JOH	021	002	Mangaegue mandadaña si Simon Pedro yan si Tomas, na mafananaan si Didimo, yan si Nataniel, taotao Cana guiya Galilea, yan y famaguon Sebedeo, yan otro dos disipuluña.
043	JOH	021	003	Ylegña nu sija si Simon Pedro: Jujanao para jucone y güijan. Ylegñija nu güiya: Jame indalalag jao. Manmapos ya manjalom gui un sajyan; ya ayo na puenge, taya quineneñija.
043	JOH	021	004	Anae manana gui egaan si Jesus sumaga tomotojgue gui oriyan tase; ya y disipulo ti matungo cao güiya si Jesus.
043	JOH	021	005	Ayo nae ilegña nu sija si Jesus: Famaguon, guaja jamyo jafa para incano? Manope güe: Taya.
043	JOH	021	006	Ya ilegña nu sija: Yute y lagua gui agapan y sajyan, ya inseda. Mayute ya ti manasiña machule gui tase pot y minegae y güijan.
043	JOH	021	007	Ayo na disipulo y güinaeya as Jesus, umadingane si Pedro: Güiya y Señot. Entonses si Simon Pedro anae jajungog na güiya y Señot jadudog güe nu y magagon pescadot (sa taemagago güe), ya tumayog gui tase.
043	JOH	021	008	Ya y palo disipulo sija manmato yan y sajyan (sa ti chago gui tano, lao guaja dosientos codo) machule y lagua, na bula ni güijan.
043	JOH	021	009	Ya anae manmato gui tano manmanlie guafe y pinigan na mapolo esta y güijan gui jiloña, yan pan.
043	JOH	021	010	Ylegña si Jesus nu sija: Chule mague y güijan ni inquene pago.
043	JOH	021	011	Ayo anae cajulo si Simon Pedro ya jajala y lagua para y tano, bula dangculon güijan sija, siento y sincuenta y tres; ya achogja taegüenao y minegaeña, y lagua ti matitig.
043	JOH	021	012	Ylegña nu sija si Jesus: Fanmamaela ya infañocho. Ya ni uno gui disipulo sija fumaesen güe: Jago, jaye jao? matungo na güiya y Señot.
043	JOH	021	013	Entonses mamaela si Jesus, ya jachule y pan ya manninae, ya y güijan taegüenao.
043	JOH	021	014	Esta güiya y mina tres na biaje na si Jesus jafanue güe y disipuluña desde tiempo nae cajulo güe guine entalo manmatae.
043	JOH	021	015	Anae munjayan mañocho, si Jesus ilegña as Simon Pedro: Simon lajin Juan, unguaeya yo mas qui este sija? Sinangane güe: Si Señot, jago tumungo na juguaeya jao. Ylegña nu güiya: Pasto y gajo patgon quinilo.
043	JOH	021	016	Tumalo ilegña nu güiya y mina dos biaje: Simon, lajin Juan, unguaeya yo? Ylegña nu güiya: Si Señot, untungoja na juguflie jao. Ylegña nu güiya: Adaje y gajo quinilo.
043	JOH	021	017	Ylegña nu güiya y mina tres na biaje: Simon, lajin Juan, unguflie yo? Ninatriste si Pedro na sinangane güe asta tres biaje: Unguflie yo? ya ilegña nu güiya: Señot, jago tumungo todosija: jago tumungo na juguflie jao. Ylegña nu güiya si Jesus: Pasto y gajo quinilo.
043	JOH	021	018	Magajet ya magajet jusangane jao, anae patgon jao, undudog jao nu y sentura ya malag y malagomoja: ya anae bijo jao unjuto y canaemo, ya guinede jao ni y otro, ya unquinene guato gui ti malagomo.
043	JOH	021	019	Ya este ilegña, janatungo jafa na finatae nae siña namalag si Yuus. Ya anae jasangan este, ilegña nu güiya: Dalalag yo.
043	JOH	021	020	Entonses jabira güe si Pedro ya jalie ayo na disipulo na güinaeya as Jesus dinalalag güe; ya locue umason gui pichon gui sena, ya sinangane, Señot jaye uje y umentregao?
043	JOH	021	021	Anae si Pedro jalie este, ilegña as Jesus: Señot, jafa jumuyong para este?
043	JOH	021	022	Yegña nu güiya si Jesus: Yaguin malagojo na güiya ugagaegue asta qui mato yo, jafa y uguaja guiya jago? Dalalag yo.
043	JOH	021	023	Jumuyong este na sinangan entre y mañelo na ayo na disipulo ti umatae: lao si Jesus sinangane, na ti umatae; lao yaguin malagoyo na güiya ugagaegue asta qui mato yo, jafa y uguaja guiya jago?
043	JOH	021	024	Este güiya y disipulo ni manae testimonio nu este sija na güinaja, ya jatugue este sija na güinaja: ya tatungo na y testimonioña, güiya magajet.
043	JOH	021	025	Ya guaja locue palo megae na güinaja na jafatinas si Jesus, yaguin ufanmangue cada uno, jujaso na todo y tano ti omlat y leblo sija y ufanmatugue. Amen.
#
# BOOK	044	ACT	Acts	Y Checho Y Apostoles Sija
044	ACT	001	001	Y finenana na sinangan, jutugue, O Teofilo, pot todo ayo sija, na si Jesus jatutujon fumatinas, yan mamanagüe.
044	ACT	001	002	Asta y jaane anae maresibe gui sanjilo, despues di munjayan jatago pot y Espiritu Santo y apostoles sija ni y inayegña:
044	ACT	001	003	Ni ayo locue y jafanue nu güiya lalâlâ, anae munjayan mapinito pot y megae na señat, liniiñija cuarenta na jaane yan manguecuentos güinaja sija ni y mangaegue gui raenon Yuus:
044	ACT	001	004	Ya mandaña yan sija, ya jatago sija na chañija fanjajanao Jerusalem, lao ujanangga y promesan y Tata ni y, ilegña, injingog guiya guajo:
044	ACT	001	005	Sa si Juan magajet na managpapange ni y janom: lao jamyo infanmatagpange ni y Espiritu Santo ti megae na jaane desde pago.
044	ACT	001	006	Enao mina, ayo sija y mandaña, finaesen güe, ilegñija: Señot, malago jao unnatalo guato y raeno guiya Israel?
044	ACT	001	007	Ya güiya ilegña nu sija: Ti para jamyo intingo y jaane yan y tiempo sija, ni y pinelon y Tata gui ninasiñañaja.
044	ACT	001	008	Lao jamyo infanmanresibe y ninasiña anae si Espiritu Santo ufato gui jilo miyo: yan jamyo utestigojo sija, iya Jerusalem yan todo iya Judea yan Samaria, yan asta y uttimon y tano.
044	ACT	001	009	Ya anae munjayan jasangan este na güinaja, mientras maaatan güe, machule güe gui sanjilo; ya y mapagajes rinesibe güe, guinen liniiñija.
044	ACT	001	010	Ya anae maaatan fitme y langet, anae mapos güe, estagüe dos taotao na minagagon ápaca, manotojgue jijot guiya sija.
044	ACT	001	011	Ni y ilegñija locue: Jamyo taotao Galilea, jafa na manotojgue jamyo ya inaatan julo y langet? este mismo si Jesus ni y maresibe gui sanjilo guinen iya jamyo para y langet, umamaela talo taegüijeja anae inlie güe jumanao para y langet.
044	ACT	001	012	Ayo nae sija manalo guato Jerusalem guinen y egso Olibo, ni y jijot Jerusalem, gui sabado na jaana na jinanao.
044	ACT	001	013	Ya anae sija manjalom, manjanao julo gui sanjilo na cuarto anae mañasaga todos, si Pedro yan si Juan yan si Santiago yan si Andres yan si Felipe yan si Tomas yan si Bartolome yan si Mateo yan si Santiago lajin Alfeo yan si Simon Selote yan si Judas chelun Santiago.
044	ACT	001	014	Estesija todo mañasagaja gui un jinasoja na tinaetae, yan manmangagagao fitme, yan y palo famalaoan sija yan si Maria nanan Jesus, yan y mañeluña lalaje sija.
044	ACT	001	015	Ya ayo sija na jaane, si Pedro tumojgue julo gui entalo y mañelo, ya y numeron y mandaña guaja siento y bente. Ya ilegña:
044	ACT	001	016	Lalaje an mañelo, nesesita umacumple este na tinigue ni y jasangan antes y Espiritu Santo gui pachot David pot si Judas ni umesgaejon ayo sija y cumone si Jesus.
044	ACT	001	017	Sa güiya estaba matufong guiya jita, yan guaja patteña güine na sinetbe.
044	ACT	001	018	Este na taotao, mamajan un fangualuan ni y apas y tinaelayeña; ya japodong papa y mapta tiyanña, ya malagnos todo tilipasña.
044	ACT	001	019	Ya este matungo todo ni y mañasaga guiya Jerusalem; ya pot enao na mafanaan ayo na fangualuan ni y finoñija: Aqueldama, comequeilegña, Fangualuan jâgâ.
044	ACT	001	020	Sa esta matugue gui leblon y Salmos: Polo ya y sagaña umayulang ya taya taotao sumagaye: ya y ofisioña otro chumule.
044	ACT	001	021	Gui entalo estesija na taotao y mangachochongta todo y tiempo anae y Señot Jesus jumalom yan jumuyong guiya jita,
044	ACT	001	022	Matutujon guinen y tinagpangen Juan asta ayo na jaane anae maresibe gui sanjilo guinen iya jita, nesesita uno gui entalo sija umatancho testigo yan jita ni y quinajuluña.
044	ACT	001	023	Ya matancho dos, si José ni y mafanaan Barsabas ni y apiyiduña Justo, yan si Matias.
044	ACT	001	024	Ya manmanaetae ilegñija: Jago Señot ni y tumungo y corason y taotao todo, famanue jaye güine gui dos unayeg.
044	ACT	001	025	Para usaouao güine na sinetbe, yan y chechon apostoles anae si Judas ni y podong pot y tinaelayeña, ya güiya ujanao para y sagaña.
044	ACT	001	026	Ya manmanae ni y suertenñija; ya y suerte podong gui as Matias; ya güiya matufong gui onse na apostoles.
044	ACT	002	001	YA anae mato y jaanen y Pentecostes, estaba todos na mandadaña gui un sagayan.
044	ACT	002	002	Ya enseguidas mato y boruca guinen y langet, taegüije y güinaefen y dangculo na manglo, ya ninabula todo y guima anae manmatatachong sija.
044	ACT	002	003	Ya ayo nae manmato gui jiloñija dinga na jula sija, taegüije y guafe, ya sumaga gui jilo cada uno guiya sija.
044	ACT	002	004	Ya sija todo manbula ni y Espiritu Santo, yan jatutujon sumangan y otro na finijo, taegüijija y Espiritu numae sija na ujasangan.
044	ACT	002	005	Ya mañasaga güije guiya Jerusalem, Judio sija, na mandeboto na taotao, guinen todo y nasion ni y mangaegue gui papa y langet.
044	ACT	002	006	Ya anae majungog esta na boruca, mandaña y linajyan taotao, ya sija manyinalaca, sa cada taotao jajungog sija na manguecuentos ni y finoñijaja.
044	ACT	002	007	Ya sija todos ninafanlujan, yan ninafanmanman, ilegñija y uno ni y otro: Ada ti todo Galileo estesija y manguecuentos?
044	ACT	002	008	Ya jafa muna tajujungog cada taotao ni y finotaja gui anae manmafañagojit?
044	ACT	002	009	Partos, yan Medos, yan Elamitas, yan sija y mañasaga guiya Mesopotamia, yan Judea, yan Capadosia, yan Ponto, yan Asia,
044	ACT	002	010	Yan Phrygia, yan Pamfilia, yan Egipto, yan iya Libia ni y gaegue gui otro bandan Sirene, yan y manaotao juyong guiya Roma, Judio sija yan proselitos,
044	ACT	002	011	Cretensija, yan Arabsija: tajujungog sija manguecuentos ni y finota, y namanman na checho Yuus sija.
044	ACT	002	012	Ya sija todos ninafanmanman, ya manbuebuenteja ilegñija uno yan y otro: Jafa este na taegüine?
044	ACT	002	013	Lao y palo sija manmanbotlelea ilegñija: Estesija na taotao manbula nuebo na bino.
044	ACT	002	014	Lao si Pedro tumojgue julo gui entalo onse, ya jajatsa julo y inagangña, ya ilegña nu sija: Jamyo taotao Judea, yan todo y mañasaga guiya Jerusalem, polo ya este umatungo guiya jamyo, yan ecungog y sinanganjo.
044	ACT	002	015	Sa estesija ti manbulacho, taegüenao y pinelonmiyo, sa pago y mina tresja na ora gui jaane.
044	ACT	002	016	Lao este ayo y guinen masangan pot y profeta Joel:
044	ACT	002	017	Na umasusede gui uttimo jaane sija, ilegña si Yuus, juchuda y Espiritujo gui jilo todo y catne; ya y famaguonmiyo lalaje yan famaguonmiyo famalaoan ufanmanprofetisa, ya patgonmiyo lalaje ujalie y liniiñija, ya y manbijo sija guiya jamyo, ufanmangüife ni y güinife sija;
044	ACT	002	018	Magajet na y jilo y tentagojo lalaje, yan y tentagojo famalaoan nae bae juchuda güije na jaane y Espiritujo; ya sija ujaprofetisa.
044	ACT	002	019	Ya bae jufanue ni y na manman gui sanjilo gui langet, yan señat gui sanpapa gui tano; jâgâ yan guafe yan y asgon y aso:
044	ACT	002	020	Y atdao umatolaeca mafajomjom, ya y pilan mafajâgâ; antes di ufato y jaanin y Señot, ayo na jaane dangculo yan magas.
044	ACT	002	021	Ya umasusede na masquesea jaye ni y umagang y naan y Señot, ufansatbo.
044	ACT	002	022	Jamyo taotao Israel sija, jingog estesija finojo; si Jesus, taotao Nasaret, un taotao maasegura na güinaeyan Yuus güe guiya jamyo pot y ninasiña sija yan y namanman, yan y señat ni y finatinas Yuus pot güiya gui entalo miyo, taegüijeja jamyo locue intingoja;
044	ACT	002	023	Güiya manaenñaejon pot tinancho pinagat yan antes na tiningo Yuus, jamyo inquene, ni y manaelaye sija na canae ya inatane gui quiluus ya inpino.
044	ACT	002	024	Ya si Yuus janacajulo, ya japula y piniten finatae; sa ayo ti siña maguut güe.
044	ACT	002	025	Sa si David sumangan pot güiya: Guajo julie siempre y Señot gui menan matajo; sa güiya gaegue agapa na canaejo, para ti siña junacalamten:
044	ACT	002	026	Enao mina y corasonjo mumagof, yan y jilajo senmagof; yan y catneco locue usaga gui ninangga.
044	ACT	002	027	Sa ti undingo y antijo gui naftan, ni ti unnae y Santosmo para ulie y minitong.
044	ACT	002	028	Jago guinen munatungoyo ni y chalan linâlâ: yan unnabulayo minagof gui menamo.
044	ACT	002	029	Mañelujo lalaje, siñayo libre na jusangane jamyo ni y patriarca David, na matae ya majafot, ya y naftanña gaegue guiya jita asta pago na jaane.
044	ACT	002	030	Taegüine, na güiya profeta, ya jatungo na si Yuus manjula ni y juramento pot güiya, na y tinegcha y lomoña ya unafatachong Uno gui tronuña.
044	ACT	002	031	Sa guinen jalie este antes, na jasangan y quinajulo Cristo, na y antiña ti mapolo gui naftan; ni y catneña ulie y minitong.
044	ACT	002	032	Este y as Jesus ni y ninacajulo as Yuus, ya enaomina jita todos mantestigo.
044	ACT	002	033	Taegüine na majatsa gui agapa na canae Yuus, ya guinen jaresibe guine y Tata y promesan Espiritu Santo, güiya chumuda este y inlie pago yan y injingog.
044	ACT	002	034	Sa si David ti cajulo gui langet; lao ilegña nu güiyaja: Y Señot ilegña ni y Señotjo, fatachong gui agapa na canaejo,
044	ACT	002	035	Asta que jupolo y enemigumo para fañajangan y adengmo.
044	ACT	002	036	Polo ya todo y guima Israel ujatungo magajet, na si Yuus fumatinas güe y Señot yan Cristo; este uje y inatane gui quiluus.
044	ACT	002	037	Ya anae sija jajungog este, manmañiente gui corasonñija, ya ilegñija as Pedro yan y palo na apostoles sija: Mañelujo lalaje, jafajam infatinas?
044	ACT	002	038	Ayo nae si Pedro ilegña nu sija: Fanmañotsot, ya infanmatagpange cada uno guiya jamyo, ni y naan Jesucristo, para inasiin y isaomiyo, yan inresibe y ninaen y Espiritu Santo.
044	ACT	002	039	Sa y promesa para jamyo, yan para y famaguonmiyo, yan para todos, asta ayo sija y mangaegue gui chago, jayeja y inagang ni y Señot Yuusta.
044	ACT	002	040	Yan megae otro na finijo janae testimonio, yan jasangane ilegña: Satba jamyo güine gui managuaguat na generasion.
044	ACT	002	041	Ya ayo sija y manmagof rumesibe y finoña, manmatagpange: ya ayo na jaane, maaumenta guiya sija buente tres mit na taotao.
044	ACT	002	042	Ya sija sisigueja fitme gui finanagüen y apostoles sija, yan mandadañaja yan maipe y pan, yan an manmaetae.
044	ACT	002	043	Ya minaañao mato gui jilo todo y ante: yan megae na namanman yan señat manmafatinas pot y apostoles sija.
044	ACT	002	044	Ya todo ayo sija y manmanjonggue, mandadañaja, yan manguaja todo güinaja para uiyon todo;
044	ACT	002	045	Ya jabende iyonñija y güinajañija, yan ya manmapapatte y taotao sija cada uno taemanoja y nesesitaoña.
044	ACT	002	046	Ya sija sisigueja fitme, yan unoja corasonñija todo y jaane, gui guimayuus, yan an maipe y pan sija gui iyasija, ya jacano nañija ni y mainagof, yan sensiyo y corasonñija.
044	ACT	002	047	Manmanalaba as Yuus, yan mangaefabot ni y todo y taotao sija. Ya y Señot jaaumenta sija cada jaane, ni ayo sija y mansasatbo.
044	ACT	003	001	SI Pedro yan Juan, dumaña jumanao julo gui guimayuus para ujafanaetae, gui oran a las nuebe.
044	ACT	003	002	Ya un taotao na coja desde y jalom y tiyan nanaña, ya machuchule, ya mapopolo cada jaane gui pettan y guimayuus, ni y mafanaan Bonita, para ufangagao limosna ni y manjajalom gui guimayuus.
044	ACT	003	003	Ya jalie si Pedro yan Juan na jumajalom gui guimayuus, ya jagagao limosna.
044	ACT	003	004	Ya inataugüe as Pedro yan Juan, ya ilegñija: Atanjam.
044	ACT	003	005	Ya güiya jaecungog sija, yan jananangga na uresibe jafa na güinaja guiya sija.
044	ACT	003	006	Ayo nae si Pedro ilegña: Salape yan oro, tayayo; lao jafa y güinajajo junae jao. Pot y naan Jesucristo Nasareno, cajulo ya unfamocat.
044	ACT	003	007	Ya jamantiene y agapa na canaeña, ya jajatsa julo; ya enseguidas y adengña yan y telang y bayoguña mumetgot.
044	ACT	003	008	Ya güiya tumayog julo, ya tumojgue, ya jatutujon mamocat; ya jumalom yan sija gui jalom y guimayuus, mamomocat yan tumatayog, yan jaalalaba si Yuus;
044	ACT	003	009	Ya todo y taotao lumie güi na mamomocat, yan jaalalaba si Yuus;
044	ACT	003	010	Ya sija matungoja na güiya ayo y matatachong, ni y umogagao limosna gui Bonita na Petta gui guimayuus: ya sija manbula ni y namanman, yan minaañao, ni ayo y jumuyong guiya güiya.
044	ACT	003	011	Ya y anae güiya quinequene as Pedro yan Juan, todo y taotao manmalago ya mandaña guiya sija gui coridot ni y mafanaan Salomon ya dangculo na ninamanmanñija.
044	ACT	003	012	Ya anae si Pedro jalie ayo, jaope y taotao sija ilegña: Taotao Israel, sa jafa na ninafanmanman jamyo ni este? pat jafa na ingueguesatanjam taegüije y pot ninasiñanmameja, pat pot y dinebotonmameja na innafamocat este na taotao?
044	ACT	003	013	Si Yuus Abraham, yan Ysaac, yan Jacob, y Yuus y tatata ni y janamalago y Tentagoña as Jesus; ni y inentrega yan inpine gui menan Pilatos, anae jadetetmina ya japolo güe na ujanao.
044	ACT	003	014	Lao jamyo inpine Ayo y Santos yan Tunas, yan ingagagao na infanmanae un taotao ni y pegno;
044	ACT	003	015	Yan inpino y prinsipen linâlâ, ni y si Yuus janacajulo guinen y manmatae; ni y jame mantestigo.
044	ACT	003	016	Ya y naanña, pot y jinenggue y naanña, janametgot este na taotao ni y liniimiyo, yan y tiningomiyo; junggan, y jinenggue, ni y pot güiya, mannae güe ni este na cabales na jinemlo gui menan miyo todos.
044	ACT	003	017	Lao pago, mañelujo, nae jutungo na pot y taya tiningomiyo na infatinas ayo, taegüije y finatinas y magalajenmiyo locue.
044	ACT	003	018	Lao ayo na güinaja y janamatungo si Yuus antes, pot y pachot todo sija y profeta, na si Cristoña ufamadese, ya taegüije ucumple.
044	ACT	003	019	Enaomina fanmañotsot, ya inbira talo jamyo, ya y isaomiyo ufanmafunas, para siña ufato y tiempon y refresco guinen menan Yuus;
044	ACT	003	020	Ya para güiya umatago ayo Cristo, ni y esta matancho antes para jamyo; güiya si Jesus.
044	ACT	003	021	Ni y langet nesesita uresibe asta y tiempo sija anae todo y güinaja mannanalo mauleg talo, ni y jasangan si Yuus gui pachot y santos na profetaña sija, ni jagas mangaegue desde qui matutujon y tano.
044	ACT	003	022	Sa magajet na si Moises ilegña: Y Señot Yuus, unacajulo un profeta guiya jamyo, gui entalo mañelunmiyo, taegüine iya guajo; iya guiya nae injingog todo y güinaja ni y mansinangane jamyo.
044	ACT	003	023	Ya umasusede na todo y ante ni y ti malago umecungog ayo na profeta, umaguefyulang gui entalo y taotao sija.
044	ACT	003	024	Magajet na todo sija y profeta desde as Samuel yan ayo sija y manatate, todos ni y manmañangan, taegüine masangan güine sija na jaane.
044	ACT	003	025	Ya jamyo sija y famaguon y profeta sija, yan y trato ni y si Yuus jafatinas gui mañaenata, ilegña as Abraham: Ya y semiyamo nae todo y familia sija gui tano ufanbendise.
044	ACT	003	026	Iya jamyo nae finena, si Yuus, janacajulo y Tentagoña, ya jatago na infanbinendise, ya ubira cada uno guiya jamyo guinin y tinaelayenmiyo.
044	ACT	004	001	YA anae manguecuentos yan y taotao sija, y magas na mamale yan y magas y templo, yan y Saduseosija, manmato guiya sija,
044	ACT	004	002	Ya guesinestotba, sa sija jafananagüe y taotao sija, ya japredidica y quinajulo guinin y manmatae, pot si Jesus.
044	ACT	004	003	Ya manmapolo canae gui jiloñija, ya manmapreso asta y inagpaña, sa estaba esta pupuenge.
044	ACT	004	004	Lao megae sija y jumungog y sinangan majonggue; ya y numeron y taotao sija, buente sinco mit.
044	ACT	004	005	Ya y inagpaña güije, y magasñija yan y manamco, yan y escriba sija mandaña guiya Jerusalem;
044	ACT	004	006	Yan mangaegue si Annas, magas y mamale, yan si Caefas, yan si Juan, yan si Alejandro, yan ayosija parientes y magas mamale,
044	ACT	004	007	Ya anae munjayan japlanta sija gui talo, jafaesen: Pot jafa na ninasiña, pat jaye na naan na infatinas este?
044	ACT	004	008	Ya si Pedro, bula ni y Espiritu Santo, ilegña nu sija: Jamyo ni y magas y taotao, yan y manamco guiya Israel,
044	ACT	004	009	Yaguin manmachaguejam pago na jaane pot y mauleg finatinas para y malango na taotao, sa jafa muna manajomlo;
044	ACT	004	010	Intingo todo jamyo, yan todo y taotao guiya Israel, na pot y naan Jesucristo, y Nasareno, ni y inatane gui quiluus, ni y ninacajulo as Yuus guinin y manmatae; pot güiyaja este na taotao na tumojgue gui menan miyo ya jomlo.
044	ACT	004	011	Güiya yuje na acho y innataebale jamyo ni y manmanjatsa, na jumuyong cabesan esquina.
044	ACT	004	012	Ya ni uguaja satbasion gui otro; sa taya otro naan gui papa y langet, manmanae y taotao sija, para usiña utafansatbo.
044	ACT	004	013	Ya anae malie y minatatngan Pedro yan Juan, ya jinasonñija na manaetiningo ya manlanga na taotao, ninafanmanman, ya ayonae matungo na guinin mañisija yan si Jesus.
044	ACT	004	014	Ya anae malie y taotao ni y manajomlo na mañisija manojgue, taya jafa siña ujasangan contra ayo.
044	ACT	004	015	Lao anae jatago sija na ufanjuyong gui dinaña, manasangane entre sija,
044	ACT	004	016	Ilegñija: Jafa tafatinas ni este sija na taotao? sa magajet na afamao na milagro mafatinas pot sija, ya manmamatungo esta ni todo ayo sija y mañasaga Jerusalem; ya ti siña tapune.
044	ACT	004	017	Lao trabia mientras ti chachago matalaña gui entalo y taotao sija; nije taencatga sija, ya chañija fanmañangangane ni este na naan desde pago.
044	ACT	004	018	Ya jaagang sija, ya jaencatga na senchañija sumasangan, ni ufanmamanagüe ni y naan Jesus.
044	ACT	004	019	Lao si Pedro yan Juan manope ilegñija: Jusga, cao tunas gui menan Yuus na inosgueña jamyo qui si Yuus;
044	ACT	004	020	Sa tisiña inpelo na ti insangan y liniimame yan y jiningogmame.
044	ACT	004	021	Ya anae esta jaencatga sija mas, jasotta, sa taya siña jafa ujasoda para ujacastiga, pot causa y taotaosija; sa todo mumalag si Yuus pot ayo y mafatinas.
044	ACT	004	022	Sa y taotao ni y anae mafatinas este y milagron y jinelo, mas di cuarenta años inamcoña.
044	ACT	004	023	Ya anae masotta na ujanao, manjanao para y mangachongñija, ya jasangane todo ni y mansinangane sija ni y magas mamale yan y manamco.
044	ACT	004	024	Ya anae jajungog sija ayo, jajatsa y inagangñija para as Yuus, ilegñija: O Señot, jago Yuus, ni y fumatinas y langet, yan y tano, yan y tase, yan todo y mangae gui sanjalomñija;
044	ACT	004	025	Ni y pot Espiritu Santo ni y pachot y tentagomo as David ilegmo: Sa jafa y Gentiles na manlalalo, ya y taotao sija manmanjaso ni y taebale na güinaja?
044	ACT	004	026	Y ray sija gui tano manotojgue julo, ya y magalaje sija mandaña contra y Señot, yan contra si Cristoña.
044	ACT	004	027	Sa magajet na gui este siuda contra y santos na Tentagomo as Jesus, ni y unpalalae; todo si Herodes, yan Poncio Pilato, yan y Gentiles yan y taotao guiya Israel, mandaña,
044	ACT	004	028	Para ujafatinas jafa y tinancho antes y canaemo, yan y consejumo para ususede.
044	ACT	004	029	Ya pago, O Señot, lie y amenasoñija: ya unnae y tentagomo sija, na contodo y minatatnga ujasangan y sinanganmo,
044	ACT	004	030	Mientras unjujuto mona y canaemo para umajomlo; ya para y señat yan mannamanman umafatinas pot y naan y santos na Tentagomo as Jesus.
044	ACT	004	031	Ya anae munjayan manmanaetae, y lugat anae mandadaña mayengyong; ya todos manbula ni y Espiritu Santo, ya manmatatnga jasangan y sinangan Yuus.
044	ACT	004	032	Ya y inetnon güije sija ni y manmanjonggue, manunoja na corason yan unoja na ante: ni uno guiya sija ualog iyoña ayo y jasagagaye; lao todo y güinaja manparejo iyonñija.
044	ACT	004	033	Yan dangculo na ninasiña na manmannae y apostoles testimonio ni y quinajulo y Señot Jesus: ya megae na grasia gaegue gui jiloñija todos.
044	ACT	004	034	Ya ni uno guiya sija nesesitao; sa todo ayo sija y mangaeiyo tano pat guma, jabende ya jachule y balen ayo y binendenñija,
044	ACT	004	035	Ya japolo gui adeng y apostoles sija: ya manmapapatte cada taotao jafataemano y janesesita.
044	ACT	004	036	Ayonae si José, ni y mafanaan ni y apostoles Barnabé (ni y comoqueilegña, lajin consuelo) ni y Lebita, taotao Chipre,
044	ACT	004	037	Guaja tanoña, ya jabende, ya jachule y salape, ya japolo gui adeng apostoles sija.
044	ACT	005	001	LAO un taotao naanña si Ananias, yan si Safira asaguaña, na jabende güinajanñija,
044	ACT	005	002	Ya janana palo gui baliña, ya y asaguaña jatungo ja locue ayo, ya jachule un patteja ya japolo gui adeng y apostoles.
044	ACT	005	003	Lao si Pedro ilegña: Ananias, sa jafa na janabula si Satanas y corasonmo para undague y Espiritu Santo, yan unnana palo gui balen y tano?
044	ACT	005	004	Mientras sumasaga, ada ti iyomo? ya anae munjayan mabende, ada taegüe gui ninasiñamo? sa jafa na unjaso este gui corasonmo? ti y taotao undague, na si Yuus.
044	ACT	005	005	Ya anae jajungog si Ananias este na finijo, podong papa ya matae: ya dangculon minaañao mato gui jilo ayo sija todo y jumujungog este na güinaja.
044	ACT	005	006	Ya mabalutan ni y manfamaguon na lalaje, ya machule juyong y majafot.
044	ACT	005	007	Ya anae malofan buente tres oras, jumalom y asaguaña, ti jatungo jafa guinin mafatinas.
044	ACT	005	008	Ya si Pedro ilegña nu güiya: Sanganeyo cao inbende y tanomiyo pot un tanto. Ya güiya ilegña: Junggan pot ayo na tanto.
044	ACT	005	009	Ayonae si Pedro ilegña: Jafa na umatungo jamyo para intienta y Espiritu y Señot! estagüiyaja gui petta y adeng ayo sija y jumafot y asaguamo, ya umachule jaojuyong.
044	ACT	005	010	Ayonae enseguidas podong papa gui adengña ya matae; ya y manfamaguon na lalaje manjalom ya masoda güe na matae, ya machule ya majafot gui oriyan y asaguaña.
044	ACT	005	011	Ya mato dangculon minaañao gui jilo todo y iglesia, yan y jilo todo ayo sija y jumujungog estesija.
044	ACT	005	012	Ya pot y canae y apostoles sija, megae na señat yan mannamanman manmafatinas gui entalo taotao; ya sija todos mandaña gui un jinasoja gui coridot Salomon.
044	ACT	005	013	Ya y palo sija, ni un taotao malago dumañae sija; lao y taotao manafandangculo sija.
044	ACT	005	014	Ya y manmanjonggue gui Señot, mas maaumenta y linajyan parejoja y lalaje yan y famalaoan;
044	ACT	005	015	Ya enao na sija manmangongone malango gui chalan sija, ya manmapopolo gui cama yan y camiya, na para, yaguin malofan si Pedro, y aninengña ufanjinemeja palo guiya sija.
044	ACT	005	016	Ya ayonae manmato locue linajyan taotao guinin y siuda, gui oriyan Jerusalem, manmangongone megae na manmalango, yan ayo sija y ninafañachatsaga ni y manáplacha na espiritu: yan manafanjomlo sija.
044	ACT	005	017	Ya anae y magas na pale tomojgue julo, yan todo ayo sija y mangachochongña (ni y inetnon Saduseo) ya manbula inigo.
044	ACT	005	018	Ya japolo canae gui jilo y apostoles, ya jacone gui calaboson y publico.
044	ACT	005	019	Lao y angjet y Señot anae esta puenge, jababa y pettan y calaboso ya manquinene sija, ya ilegña:
044	ACT	005	020	Janao fanojgue gui jalom y guimayuus, ya insangane y taotao todo y sinangan este na Linâlâ.
044	ACT	005	021	Ya anae jajungog sija ayo, manjalom gui guimayuus, taftataf gui egaan, ya manmamanagüe. Lao anae mato y magas mamale, yan ayo sija y mangachochongña, janafanmaagange y sinedrio yan todo y compañia ni mamapagot ni y famaguon Israel, ya jatago para y calaboso para ujacone sija.
044	ACT	005	022	Lao anae manmato y ofisiat sija gui calaboso, ti manmasoda sija; ya manalo tate ya manmañangane,
044	ACT	005	023	Ilegñija: Y calaboso, magajet na inseda majujuchomja todo, ya y manmamamumulan manestabaja na manotojgue gui jiyong potta: lao anae inbaba, taya taotao inseda gui sanjalom.
044	ACT	005	024	Anae y capitan y guimayuus, yan y manmagas mamale, jajungog este na sinangan ninafanestotba sa ti jatungo manonae ufanjuyong.
044	ACT	005	025	Lao mato uno ya mansinangane sija, ilegña: Ayo sija na taotao y inpelo gui calaboso, mangaegue gui guimayuus na manmamananagüe ni y taotao sija.
044	ACT	005	026	Ayonae jumanao y capitan yan y manmagas sija, ya manmacone sija, ti manmaafuetsas, sa manmaañao ni y taotao sija, sa noseaja ufanmadago ni acho.
044	ACT	005	027	Ya anae manmacone sija, manmapolo gui menan y sinedrio ya manfinaesen ni y magas na pale,
044	ACT	005	028	Ilegña: Inguesencatga jamyo na chamiyo fanmamananagüe ni este na naan. Ya estagüe inbula Jerusalem ni y finanagüenmiyo. Ya jinasonmiyo na inchile y jâgân este taotao gui jilomame.
044	ACT	005	029	Ya manope si Pedro, yan y palo na apostoles, ilegñija: Nesesita na taosgueña si Yuus finena qui y taotao sija.
044	ACT	005	030	Y Yuus y mañaenata sija, janacajulo si Jesus ni ayo y inpino, yan incana gui trongcon jayo.
044	ACT	005	031	Guiya jinatsa as Yuus gui agapa na canaeña, para u-Prinsipe yan u-Satbadot, para unae sinetsot iya Israel, yan inasiin y isao.
044	ACT	005	032	Ya jame testigo ni este sija na güinaja; yan y Espiritu Santo locue, ni y si Yuus numae ayo sija y umosgue gue.
044	ACT	005	033	Ya anae jajungog sija ayo, manchinachat asta y corasonñija, ya manaseyo para ufanmapuno sija.
044	ACT	005	034	Ayonae tumojgue julo uno gui sinedrio, un Fariseo, ni y naanña si Gamaliel, na magas y lay, ya maonra ni y taotao todo; ya manago na umanafanlasuja didide ayo sija taotao.
044	ACT	005	035	Ya ilegña nu sija: Jamyo lalajen, Israel, adaje jamyo jafa jinasonmimiyo para infatinas ni este sija na taotao.
044	ACT	005	036	Sa antes di este sija na jaane cajulo si Teudas, janabanidoso güi taegüije y jaye na taotao; ya iya guiya nae manguaguato un manadan lalaje, guaja buente cuatro sientos mandaña sijaja; ni y mapuno; yan todo ayo sija y umosgue güe manmachalapon ya manjuyong sin jafa.
044	ACT	005	037	Ya despues di este na taotao, cajulo si Judas na taotao Galileo, gui jaanen y manmaempadrona; ya jacone un manada gui tateña: ya güiya locue malingo; yan todo ayo sija y umosgue güe manmachalapon.
044	ACT	005	038	Lao pago jusangane jamyo: Insetta este sija na taotao, ya inpelo sijaja; sa este na pinagat, pat este na chocho, yaguin guinin y taotao, ufanmayute,
044	ACT	005	039	Lao yaguin as Yuus, ti siña inyilang, sa noseaja infanmumo contra si Yuus.
044	ACT	005	040	Ya manafamaulegja, ya anae manmaagang y apostoles guiya sija, manmasaulag ya manmatago na chañija sumasangan y naan Jesus, ya manmapolo na ujafanjanao.
044	ACT	005	041	Enao mina manjanao gui menan y sinedrio, mansenmagof sa japolo na ujamerese pumadese y minamajlao pot y naan Jesus.
044	ACT	005	042	Ya todo y jaane sija, ti mandescacansa manmamanagüe yan manmañangane as Jesus ni y Cristogüe, gui guimayuus, yan y iyasija.
044	ACT	006	001	YA ayo sija na jaane anae lumamegae y disipulo sija, mangogonggong y Helenitas sija contra y Hebreo sija, sa y manbiuda guiya sija, ti manmaatiende gui sinetbeñija cada jaane.
044	ACT	006	002	Ayonae y dose, jaagang y manadan disipulo guato guiya sija, ya ilegñija: Ti tunas na tapolo y sinangan Yuus, ya tasetbe y lamasa sija.
044	ACT	006	003	Enaomina mañelo, aligao entre jamyo siete na taotao ni y manmauleg, ni y manbula Espiritu, yan minejnalom, ya tapolo para este na chocho.
044	ACT	006	004	Lao jita, tasigueja fitme y manmanaetae, yan y sinetbe y sinangan.
044	ACT	006	005	Ya ayo na sinangan, ninafanmagof y manada todo; ya maayeg si Esteban, un taotao na bula jinenggue yan Espiritu Santo, yan si Felipe, yan si Prócoro, yan si Nicanor, yan si Timón, yan si Parmenas, yan si Nicolás proseliton Antioquia.
044	ACT	006	006	Ya manmaplanta gui menan y apostoles: ya anae munjayan manmanaetae, japolo y canaeñija gui jiloñija.
044	ACT	006	007	Ya y sinangan Yuus lumalamegae; ya y disipulo megae manmaumentaña guiya Jerusalem; ya dangculon manadan mamale locue, manmanosgue ni y jinenggue.
044	ACT	006	008	Ya si Esteban, bula y grasia yan ninasifia, jafatinas namanman na milagro yan señat gui entalo y taotao sija.
044	ACT	006	009	Lao guaja mangajulo güije gui sinagoga ni y manmafanaan sinagogan Libertinos, yan Sireneo sija, yan Alejandrino sija, yan ayo sija iya Silisia, yan Asia, managuaguat yan si Esteban.
044	ACT	006	010	Lao tisiña macontra y tiningo, yan y Espiritu ni y jasangan.
044	ACT	006	011	Ya manmasusuug y taotao sija na ujaalog: Injingogja güe na jasangan y chinatfino contra si Moises, yan contra si Yuus.
044	ACT	006	012	Ya manafangalamten y taotao sija, yan y manamco, yan y escribasija; ya manmato guiya güiya, ya macone güe guato gui sinedrio,
044	ACT	006	013	Ya manmamalo testigo na ti magajet, ni ilegñija: Este na taotao ti malago bumasta cumuentos chinatfino contra este y santos na lugat, yan contra y tinago:
044	ACT	006	014	Sa injingogja gue ilegña, na este y as Jesus taotao Nasaret uyulang este na lugat, yan utulaeca, y costumbre ni y jaentregajit si Moises.
044	ACT	006	015	Ya todo ayo sija y manmatatachong gui sinedrio, maaatan güe, ya malie y mataña na calang matan angjet.
044	ACT	007	001	AYONAE ilegña y magas mamale: Taegüine este sija?
044	ACT	007	002	Ya güiya ilegña: Mañelujo lalaje yan mañaena, ecungog. Si Yuus y minalag fumatoigüe y tatata as Abraham anae estatabaja guiya Mesopotamia, antes di usaga Charran.
044	ACT	007	003	Ya ilegña nu güiya: Suja gui tanomo yan y manparientesmo, ya maela jalom gui tano ni y finanuejo nu jago.
044	ACT	007	004	Ya güiya jumanao juyong gui tano y Chaldeosija, ya sumaga Charran: ya desde ayo, anae matae si tataña, ninamalofangüe as Yuus güine mague na tano anae mañasaga jamyo pago.
044	ACT	007	005	Ya ti ninae güe jafa na erensiaña güije, aje, taya ni para upolo y adengña gui jiloña: lao prinemete güe na uninae para güinajaña, yan y semiyaña despues di güiya, sa güiyaja trabia tataepatgon.
044	ACT	007	006	Ya si Yuus jasangan taegüine, Na y semiyaña utaotao juyong gui ti tanoña; yan manmacone ya manmancautiba, ya manmatrata taelaye cuatro sientes años.
044	ACT	007	007	Ya y nasion ni y manmancautiba, bae jujusga, ilegña si Yuus; na despues di ayo, ufanmamaela juyong ya guajo jumasetbe güine na lugat.
044	ACT	007	008	Yan manae güe ni y traton sirconsision: ya si Abraham jalilis si Ysaac, ya masirconsida güe gui mina ocho na jaane; ya si Ysaac jalilis si Jacob; ya si Jacob jalilis y dose na patriarcasija.
044	ACT	007	009	Ya y patriarca sija pot y inigoñija, mabende si José guiya Egipto: lao si Yuus estaba guiya güiya,
044	ACT	007	010	Ya ninalibre güe todo gui chinatsaga, yan ninae güe finaborese yan tiningo, gui menan Faraon, ray guiya Egipto; yan ninamagalaje güe guiya Egipto, yan todo y guimaña.
044	ACT	007	011	Ayonae mato niñalang todo gui tano Egipto yan Charran, yan dangculon chinatsaga: ya y mañaenata ti manmañoda nengcanoñija.
044	ACT	007	012	Lao anae si Jacob jajungog na guaja trigo guiya Egipto, jatago y mañaenata finenana na biaje.
044	ACT	007	013	Ya y mina dos biaje, matungo si José ni y mañeluña: ya y parientes José janatungo si Faraon.
044	ACT	007	014	Ya manago si José na umaagange si tataña as Jacob para iya güiya, yan todo y manparientesña, setentaisinco na taotao.
044	ACT	007	015	Ya si Jacob jumanao papa Egipto, ya matae güije yan y mañaenata sija.
044	ACT	007	016	Ya manmachule guato Siquem, ya manmapolo gui naftan, ni y finajan Abraham pot salape, gui famaguon Emmor guiya Siquem.
044	ACT	007	017	Lao anae esta jijot y tiempon y promesa, ni y si Yuus manjula as Abraham, ya y taotao lumamegae, yan manlajyan guiya Egipto,
044	ACT	007	018	Asta qui y otro ray cajulo, ya ti jatungo si José.
044	ACT	007	019	Este jausa y malamañaña gui manparientesta, yan jatrata taelaye y mañaenata, sa janafanmayute y famaguonñija ni y pago finañago para chañija fanlalâlâ.
044	ACT	007	020	Ya ayo na tiempo nae mafañago si Moises, ya sumenbonito; ya mapogsae gui guima tataña tres meses.
044	ACT	007	021	Ya anae mayute, y jagan Faraon jumoca, ya pinegsae para lajiña.
044	ACT	007	022	Ya si Moises, maeyag ni y todo y tiningo y taotao Egipto, ya mangaeninasiñaña y finoña yan y chechoña sija.
044	ACT	007	023	Ya anae cana jacumple cuarenta años y sacaña, mato gui corasonña na ubisita y mañeluña ni y famaguon Israel.
044	ACT	007	024	Ya jalie uno guiya sija ni y japadese y maltrato, ya jadefiende y mumatrata, ya japuno y taotao Egipto.
044	ACT	007	025	Sa pineluña na jatungo y mañeluña na uninafanlibre as Yuus ni y canaeña; lao ti jatungo sija.
044	ACT	007	026	Ya y inagpaña na jaane, jafanue sija nu güiya anae managuaguat, ya malago na unaunoja talo sija, ilegña: Señores, jamyo mañelo; jafa na mananataelaye y uno yan y otro?
044	ACT	007	027	Lao ayo y minalalamen y tiguangña, jachonegñaejon, ilegña: Jaye munamagas jao gui jilo mame?
044	ACT	007	028	Malago jao unpunoyo taegüije anae unpuno nigap y taotao Egipto?
044	ACT	007	029	Ya ninafalago si Moises ni este na sinangan, ya tumaotao juyong gui tano Madian, gui anae jalilis y dos na lajiña.
044	ACT	007	030	Ya anae jacumple cuarenta años, mato guiya güiya un angjet gui jalomtano gui egso Sinae, gui mañila y guafe gui jalom y trongcon chaguan.
044	ACT	007	031	Ya anae jalie ayo si Moises, ninagosmanman ni y liniiña; ya anae lumajijot para ugueslie, y inagang y Señot mato guiya güiya,
044	ACT	007	032	Ilegña: Guajo y Yuus y mañaenamo, y Yuus Abraham, yan y Yuus Ysaac, yan y Yuus Jacob. Lao si Moises manlalaolao, ya ti siña jaatan.
044	ACT	007	033	Ya y Señot ilegña nu güiya: Pula y sapatosmo gui adengmo; sa y lugat anae tumotojgue jao, santos na oda.
044	ACT	007	034	Sa seguro julie, y manmasapet y taotaojo guiya Egipto, yan jujungog y inigongñiñija, ya tumunogyo para junafanlibre sija. Ya pago maela jao, sa jutago jao guato Egipto.
044	ACT	007	035	Este y as Moises ni y jarechasa ilegñija: Jaye munamagas jao yan unjues? Güiya tinago as Yuus na umagas yan uninafanlibre pot y canae y angjet ni y mafato guiya güiya gui jalomtano.
044	ACT	007	036	Güiya chumule sija juyong, ya despues manfinanue ni y namanman, yan señat sija gui tano Egipto, yan y Tasen Agaga, yan y jalomtano cuarenta anos.
044	ACT	007	037	Este ayo y as Moises, ni y ilegña ni y famaguon Israel: Y Yuusmiyo janacajulo un profeta guiya jamyo gui mañelunmiyo taegüine iya guajo.
044	ACT	007	038	Este ayo y estaba gui inetnon, gui jalomtano, yan y angjet ni y cumuentuse güe gui egso Sinae, yan y mañaenata; ni y rumesibe y nalâlâ na tinago para ufanmanaejit.
044	ACT	007	039	Ni y mañaenata ti manmalago jaosgue lao mayute juyong guiya sija, ya y corasonñija manalo tate Egipto,
044	ACT	007	040	Ilegñija as Aaron: Fatinasejam Yuus para ujanao gui menanmame, as este y as Moises ni y cumonejam juyong gui tano Egipto, ti intingo jafa ujuyong.
044	ACT	007	041	Ya sija manmamatinas un tatnero, ya machule y inefrese para idolo sija, güije sija na jaane, ya ninafansenmagof ni y checho y canaeñija.
044	ACT	007	042	Ayonae jabira si Yuus, ya japolo na ujaadora y inetnon y langet; taegüije esta matugue gui leblon y profeta: O jamyo ni y guima Israel, inofreseyo pinino gâgâ sija yan inefrese sija gui cuarenta años gui jalomtano?
044	ACT	007	043	Yan injatsa y tabemaculon Moloc, yan y estreyas y Yuus Refán, jechura sija ni y infatinas para inadora sija; ya guajo juchule jamyo mas chago qui Babilonia.
044	ACT	007	044	Y mañaenata, guaja ni y tabernaculon y testimonio gui jalomtano, taegüije tinanchoña ni ilegña as Moises na ufatinas taemanoja na jechura y liniiña.
044	ACT	007	045	Ni y mañaenata locue gui tiempoñija a machule jalom yan si Josué anae jumalom gui erensian y Gentiles, ni y si Yuus yumute juyong gui menan y mañaenata, asta y jaanen David;
044	ACT	007	046	Ni y sumoda finaborese gui menan Yuus, yan jagagao na ualiligao tabernaculo para si Yuus Jacob.
044	ACT	007	047	Lao si Salomon fumatinase güe un guma.
044	ACT	007	048	Sa y Gueftaquilo, ti sumasaga gui guima sija ni y finatinas canae; taegüije y sinangan y profeta.
044	ACT	007	049	Y langet tronujo, ya y tano fañajangan y papa adengjo; jafa na guma injatsayeyo? ilegña y Señot; pat jafa na sagayan nae jusaga?
044	ACT	007	050	Ada ti y canaejo fumatinas todo este sija na güinaja?
044	ACT	007	051	Jamyo ni y gaetongjo tiso, yan ti manmasirconsida y corason yan y talanga, sa siempre incontra y Espiritu Santo; taegüije y checho y mañaenanmiyo inchechegüe.
044	ACT	007	052	Jaye gui profeta ti japetsigue y mañaenanmiyo? ya japuno ayo sija y manmañangangane antes ni y mamamaela Uno na Tunas; ya jamyo pago inentrega, yan inpino;
044	ACT	007	053	Ni y inresibe y tinago pot y inareglan y angjet, ya ti inadaje.
044	ACT	007	054	Ya anae jajungog estesija, manchinachat asta y corasonñija, ya janafañegcheg y nifenñija guiya güiya.
044	ACT	007	055	Lao güiya, bula ni y Espiritu Santo, ya jaatan meton y langet, ya jalie y minalag Yuus, yan si Jesus na tumotojgue gui agapa na canae Yuus.
044	ACT	007	056	Ya ilegña, Estagüe na julie y langet na mababa, ya y Lajin taotao tumotojgue gui agapa na canae Yuus.
044	ACT	007	057	Ayonae sija managang ni y dangculo na inagangñija, yan jatampe y talanganñija, ya manmalago guato guiya güiya;
044	ACT	007	058	Ya mayute juyong gui siuda, ya mafagas ni y acho: ya y testigo sija, japolo papa y magagoñija gui adeng un patgon na taotao na y naanña si Saulo.
044	ACT	007	059	Ya mafagas ni y acho si Esteban, ya jaaagang ni Yuus, ilegña: Señot, Jesus, resibe y Espiritujo.
044	ACT	007	060	Ya dumimo papa, ya umagang ni y dangculo na inagangña, ilegña: Señot, chamo pumopolo este na isao gui cuentanñija; ya anae munjayan jasangan este, maego.
044	ACT	008	001	YA si Saulo jaconsiente gui finataeña. Ya ayo ni tiempo, guaja dangculon pinetsigue contra y iglesia guiya Jerusalem; ya todo sija, ni ti apostoles, manmachalapon gui tano Judea, yan Samaria;
044	ACT	008	002	Ya y mandeboto na taotao, macatga si Esteban para umajafot, ya dangculo inigungñija pot güiya.
044	ACT	008	003	Ya si Saulo jayulang y inetnon mangilisyano, ya jumalom gui cada guma, ya jabatatangga y lalaje yan y famalaoan para ufanmapreso.
044	ACT	008	004	Enaomina ayo sija y manmachalapon, manjanao para todo y lugat, ya japredidica y sinangan.
044	ACT	008	005	Ayonae si Felipe mapos papa gui siuda Samaria, ya japredica guiya sija si Cristo.
044	ACT	008	006	Ya y linajyan taotao sija, manunoja, ya maatituye ayo sija y sinangan Felipe, anae malie yan majungog y señat ni y finatinasña.
044	ACT	008	007	Sa megae y manáplacha na espiritu, manaagang ni y dangculo na inagang, yan manjujuyong güije todo gui anae mañasaga; yan megae na manparalitico, yan mancojo, manafanjomlo.
044	ACT	008	008	Ya guaja un dangculon minagof güije na siuda.
044	ACT	008	009	Lao guaja un taotao güije na siuda, na y naanña si Simon; ya antes ni tiempo, jaencanta yan jafababa y taotao sija ni y magicaña guiya Samaria, japolo güe na güiya uno dangculo.
044	ACT	008	010	Ya todo umatituye, desde y diquique asta y dangculo, ilegñija: Este na taotao, y dangculo na ninasiñan Yuus.
044	ACT	008	011	Ya mantituye, sa apmam na tiempo na numamanman ni y magicaña.
044	ACT	008	012	Lao anae manmanjonggue as Felipe ni y japredica y ebangelio y raenon Yuus, yan y naan Jesucristo, manmatagpange todo, lalaje yan famalaoan.
044	ACT	008	013	Ya si Simon manjonggue locue; ya anae matagpange, sumisijaja yan Felipe, ya ninamanman anae jalie y milagro yan y señat sija ni y manmafatinas.
044	ACT	008	014	Ya y apostoles, ni y manestataba Jerusalem anae majungog na iya Samaria jaresibe y sinangan Yuus, matago guato si Pedro yan si Juan;
044	ACT	008	015	Ya anae manmato guato, jatayuyute sija, para ujaresibe y Espiritu Santo:
044	ACT	008	016	(Sa trabia ti tumutunog gui jilo una guiya sija; sa manmatagpangeja pot y naan y Señot Jesus).
044	ACT	008	017	Ayonae japolo y canaeñija gui jiloñija, ya maresibe y Espiritu Santo.
044	ACT	008	018	Ya anae jalie si Simon na pot y japolo y canaeñija y apostoles, manmannae ni y Espiritu Santo, jaofrese sija salape,
044	ACT	008	019	Ilegña: Naeyo locue ni este na ninasiña, ya masqueseaja jaye nae jupolo y canaejo, uresibe y Espiritu Santo.
044	ACT	008	020	Lao si Pedro, ilegña nu güiya: Y salapemo ufalingo yan jago, sa jinasomo na y ninaen Yuus mafafajan salape.
044	ACT	008	021	Taya pattemo ni suertemo güine, sa y corasonmo ti tunas gui menan Yuus.
044	ACT	008	022	Enaomina fañotsot ni este y tinaelayemo, ya untayuyute si Yuus, yaguin siña maasie jao ni y jinason y corasonmo.
044	ACT	008	023	Sa julie na gaegue jao gui lalaet y minalaet, yan y guineden y tinaelaye.
044	ACT	008	024	Ayonae manope si Simon, ya ilegña: Tayuyuteyo gui Señot, ya chañija fanmafato guiya guajo ni uno gui este sija sinanganmiyo.
044	ACT	008	025	Enao mina sija, anae guinin janae testimonio yan jasangan y sinangan y Señot, manalo guato Jerusalem, y japredica y ebangelio gui megae na sengsong y taotao Samaria sija.
044	ACT	008	026	Ya y angjet y Señot jacuentuse si Felipe ilegña: Cajulo, ya unjanao guato gui sanjaya gui chalan ni y jumajanao desde Jerusalem, asta Gasa ni y desierto.
044	ACT	008	027	Ya cajulo, ya mapos; ya estagüe un taotao Etiopia na eunuco na gaeninasiña na dangculo gui papa Candase raynan taotao Etiopia sija, ya güiya encatgao todo ni y güinajan y ray na, ya mato Jerusalem para ufanadora.
044	ACT	008	028	Ya tumalo guato, ya matachong gui jilo y iyoña carruaje ya jataetae y profeta Isaias.
044	ACT	008	029	Ya y Espiritu ilegña as Felipe: Janao jijot ya undañae y carruaje.
044	ACT	008	030	Ya malago guato guiya güiya si Felipe, ya anae jajungog na jatataetae y profeta Isaias, ilegña: Untungo jafa tinaetataemo?
044	ACT	008	031	Ya ilegña: Jafa taemano siñayo yaguin taya fumanagüeyo? ya jagaogao na ucajulo ya ujasija matachong.
044	ACT	008	032	Ya y lugat gui Tinigue ni y jatataetae, taegüine: Macone taegüije y quinilo yaguin macone para umapuno; yan parejo yan y cotdero ni y ti cumecuentos gui menan y dumadasae, taegüejeja ti jabababa y pachotña.
044	ACT	008	033	Ya y inimitdeña nae y juisioña munajanao; ya jaye usinangan claro y generasionña? sa y linâlâfia machule gui tano.
044	ACT	008	034	Ya y eunuco jaope si Felipe ilegña: Jutayuyut jao, jaye jasangangane y profeta ni este? güiyaja, pat otro taotao?
044	ACT	008	035	Ayonae jababa si Felipe y pachotña, ya jatutujon gui este na tinigue sigue di mapredica güe si Jesus.
044	ACT	008	036	Ya mientras jumajanao gui jinanaoñija, manmato gui un janom; ya ilegña y eunuco: Estagüe janom; jafa uchomayo para jumatagpange?
044	ACT	008	037	Ilegña si Felipe: Yaguin unjonggue contodo y corasonmo, siñaja jao. Ya manope ilegña: Jujonggue na si Jesucristo y Lajin Yuus.
044	ACT	008	038	Ya manago na umanasaga y carruaje; ya tumunog y dos gui jalom janom, si Felipe yan y eunuco; ya tinagpange güe.
044	ACT	008	039	Ya anae jumuyong guinin y janom, quinene si Felipe ni y Espiritun y Señot, ya ti linie ni y eunuco mas, lao jasigue y jinanaoña sumenmagof.
044	ACT	008	040	Lao si Felipe esta masoda guiya Asoto; ya malofan inanaco todo manpredidica ebangelio gui siuda todos, asta qui mato güe guiya Sesarea.
044	ACT	009	001	YA si Saulo, sisigueja di jumagong juyong y amenaso yan matadura contra y disipulon y Señot, ya mapos para y magas mamale,
044	ACT	009	002	Ya jagagao catta, para Damasco gui sinagoga, para yaguin jasoda jaye güine na Jinanaoña, masqueseaja, laje pat palaoan, siña ucone preso para Jerusalem.
044	ACT	009	003	Ya y jinanaoña, susede na matogüe jijot Damasco; ya enseguidas manina gui oriyaña y candet guinen y langet;
044	ACT	009	004	Ya podonggüe gui jilo oda, ya jajungog y inagang na ilegña nu güiya: Saulo, Saulo, sa jafa na unpetsisiguejayo?
044	ACT	009	005	Ya ilegña: Jaye jao Señot? ya ilegña: Guajo si Jesus ni y unpetsisigue:
044	ACT	009	006	Lao cajulo ya janao falag y siuda, ya ayonae unmasangane jafa unfatinas.
044	ACT	009	007	Ya y taotao sija ni y mangachochongña manojgue ya taya cuentosñija; jajujungogja y inagang, lao taya taotao liniiñija.
044	ACT	009	008	Ya si Saulo cajulo guinin y jilo oda; ya anae mababa y atadogña taya jalie, lao mamantiene canaeña, ya macone guato Damasco.
044	ACT	009	009	Ya sumaga güije tres na jaane, ni manatan, yan ni chumocho, yan ni gumimen.
044	ACT	009	010	Ya estaba güije un disipulo guiya Damasco, na y naanña si Ananias; sa güiya sinangane ni y Señot gui vision, ilegña: Ananias; ya güiya ilegña: Estagüiyajayo Señot.
044	ACT	009	011	Ya y Señot ilegña nu güiya: Cajulo ya janao falag y caye ni y mafanaan tunas, ya unaligao y guima Judas, uno na y naanña Saulo, taotao Tarso, sa estagüe na mananaetae,
044	ACT	009	012	Ya guinin jalie gui vision un taotao na y naanña si Ananias, na mato ya japolo y canaeña guiya güiya para uninafanlie.
044	ACT	009	013	Ya si Ananias, manope ilegña: Señot, megae jujungog ni este na taotao, na megae na taelaye finatinasña gui mañantosmo guiya Jerusalem.
044	ACT	009	014	Ya güine na gaeninasiña guinin y magas mamale, para ugode todo ayo sija y umaagang y naanmo.
044	ACT	009	015	Lao y Señot ilegña nu güiya: Janao unjanao; sa güiya y inayeg na nayan guiya guajo, para uchule y naanjo gui menan y Gentiles, yan y ray sija, yan y famaguon Israel:
044	ACT	009	016	Sa guajo fumanue güe cuanto mandangculon güinaja, na janesesita umasapet pot y naanjo.
044	ACT	009	017	Ya si Ananias jumanao, ya jumalom gui guima; ya japolo y canaeña guiya güiya, ilegña: Chelujo Saulo, y Señot as Jesus ni y mato guiya jago gui chalan anae mamamaela jao, jatagoyo para usiña unlie, yan unbula ni y Espiritu Santo.
044	ACT	009	018	Ya enseguidas manbasnag guinin y mataña taegüije y guenaf sija: ya manlie, ya cajulo ya matagpange.
044	ACT	009	019	Ya anae chumocho ninametgot. Ya si Saulo güije sija na jaane dumisipulo guiya Damasco.
044	ACT	009	020	Ya enseguidas japredica gui sinagoga na si Jesus güiya y Lajin Yuus.
044	ACT	009	021	Lao todo y jumungog güe, ninafanmanman ya ilegñija: Ada ti este ayo y yumulang ayo sija y umagang este na naan guiya Jerusalem? ya guinin mato güine pot enao na jinaso, para ucone ya ugode guato gui magas mamale.
044	ACT	009	022	Lao si Saulo lumalametgotja, yan janafangadon y Judio sija ni y mañasaga Damasco, sa jafanue na este si Cristo.
044	ACT	009	023	Ya anae manmalofan megae na jaane, mandaña y Judio sija para umapuno güe.
044	ACT	009	024	Lao y ninanggañiñija, matungo gui as Saulo. Ya sija japupulanja y trangcasija, jaane yan puenge para umaquepuno güi.
044	ACT	009	025	Ayonae macone puenge ni y disipulo, ya masajguane gui un canastra, ya manatunog gui quelat.
044	ACT	009	026	Ya anae mato güe Jerusalem, malago na udañae y disipulo sija; lao sija manmaañao nu güiya, ya ti majonggue na disipulo güe.
044	ACT	009	027	Lao quinene as Barnabé guato gui disipulo sija, ya jasangane sija jaftaemano y liniiña ni y Señot gui chalan ya jacuentuse nu güiya, ya jaftaemano manpredica matatnga si Saulo güiya Damasco ni y naan Jesus.
044	ACT	009	028	Ya mañisijaja manjuyong yan manjalom guiya Jerusalem.
044	ACT	009	029	Ya japredica matatnga ni y naan Señot Jesus: ya jasangan managuaguat yan y Helenista sija; lao maquequepunoja güe nu sija.
044	ACT	009	030	Ya anae matungo ni y mañelo, macone güe para Sesarea, ya matago para Tarso.
044	ACT	009	031	Ya mangaepas todo y iglesia sija guiya Judea, yan Galilea, yan Samaria, ya manmamanagüe, ya manmamomocat gui minaañao as Señot, yan y minagof y Espiritu Santo, lumamegae.
044	ACT	009	032	Ya susede anae malofan si Pedro gui todo y lugat, na matogüe locue gui mañantos ni y mañasaga Lydda.
044	ACT	009	033	Ya mañoda güije un taotao na y naanña si Eneas, na esta ocho años gui cama, sa malango paralitico.
044	ACT	009	034	Ya ilegña si Pedro nu güiya: Eneas, si Jesucristo unninajomlo: cajulo ya unfamauleg y camamo. Ya enseguidas cajulo.
044	ACT	009	035	Ya todo y mañasaga guiya Lyyda yan. Saron, malie güe; ya jabira sija para y Señot.
044	ACT	009	036	Ya guaja un disipulo guiya Joppe, na y naanña Tabita: na comequeilegña Dorcas; este na palaoan bula manmauleg na chocho, yan limosna sija ni y finatinasña.
044	ACT	009	037	Ya ayo sija na jaane, mumalango, ya matae; ya anae munjayan mafagase, mapolo gui aposento gui san jilo.
044	ACT	009	038	Ya como jijot Lydda guiya Joppe, ya majungog ni y disipulo sija na gaegue güije si Pedro, matago dos taotao para iya güiya, para umagagao: munga atrasao na ufato guiya jame.
044	ACT	009	039	Ayonae cajulo si Pedro, ya jumanao mañisija. Ya anae matogüe, macone guato gui aposento gui san jilo; ya todo y manbiuda manotojgue gui oriyaña ya manatanges ya mafanue ni y magago sija ni y finatinas Dorcas anae manisija.
044	ACT	009	040	Lao ninafañuja as Pedro, ya dumimo ya manaetae; ya jabira güe guato gui tataotao, ya ilegña: Tabita, cajulo. Ya jababa y atadogña: ya anae jalie si Pedro matachong julo.
044	ACT	009	041	Ya janae si Pedro ni y canaeña, ya jinatsa güe julo; ya si Pedro jaagang todo y mañantos yan y manbiuda, ya japresenta na lâlâ.
044	ACT	009	042	Ya matungo todo guiya Joppe; ya megae manmanjonggue ni y Señot.
044	ACT	009	043	Ya susede na sumaga si Pedro guiya Joppe megae na jaane gui guima un taotao na y naanña si Simon titumo.
044	ACT	010	001	YA estaba güije un taotao guiya Sesarea na y naanña si Cornelio, ya senturion y inetnon sendalo na mafanaan, inetnon Italiano.
044	ACT	010	002	Deboto na taotao, yan maañao as Yuus contodo y guimaña, ni y janae limosna gui taotao, yan jatatayuyutja siempre si Yuus.
044	ACT	010	003	Jalie gui vision claroja y angjet Yuus na mamamaela guiya güiya gui mina nuebe na ora gui jaane, ya ilelegña nu güiya: Cornelio.
044	ACT	010	004	Ya anae jaatan, ninamaañao, ya ilegña: Jafa Señot? Ya ilegña nu güiya: Y tinayuyutmo yan y limosnamo, manmato julo para umajaso gui menan Yuus.
044	ACT	010	005	Ya pago, fanago lalaje para Joppe, ya umacone mague si Simon ni y apeyiduña Pedro:
044	ACT	010	006	Güiya sumasaga yan un Simon titumo, na y guimaña gaegue gui oriyan tase.
044	ACT	010	007	Ya anae mapos y augjet ni y cumuentutuse güe jaagang dos gui tentagoña gui guimaña yan un sendalo na deboto guiya sija, ni y maayuyuda güe siempre;
044	ACT	010	008	Ya anae jasangane sija todo ni este na güinaja, jatago sija para Joppe.
044	ACT	010	009	Ya y inagpaña anae manjajanao gui jinanaoñija, ya manjijot gui siuda, cajulo si Pedro gui jilo guma para ufanaetae, gui mina saes na ora.
044	ACT	010	010	Ya mato y niñalangña, ya malago na uchocho: ya mientras mafamaulilique naña nu sija, malingo y jinasoña.
044	ACT	010	011	Ya jalie y langet na mababa, yan un nayan na tumunog para iya güiya, taegüije y dangculon sabanas na magogode y cuatro punta ya mapolo papa, gui jilo tano;
044	ACT	010	012	Ya mañañajguan todo clasen gâgâ ni y cuatro patasñija, yan y gâgâ ni y mangucunanaf gui jilo y tano, yan y pajaro sija gui aire.
044	ACT	010	013	Ya mato un inagang guiya güiya, ilegña: Cajulo Pedro: puno ya uncano.
044	ACT	010	014	Lao si Pedro ilegña: Aje Señot; sa guajo ti guinen juchocho ni jafa na güinaja ni y comun pat áplacha.
044	ACT	010	015	Ya y inagang mato guiya güiya talo gui mina dos biaje, ilegña: Jafa y janagasgas si Yuus, chamo fumatitinas comun.
044	ACT	010	016	Ya este mafatinas pot tres biaje; ya enseguidas y nayan machule julo talo gui langet.
044	ACT	010	017	Ya mientras bumuebuente gui sumenjalom si Pedro ni y jafa liniiña na vision, estagüiya sija y taotao ni y manmatago guinin as Cornelio, na manmamamaesen ni y guima Simon ya manotojgue gui trangca.
044	ACT	010	018	Ya managang, ya manmamaesen cao sumasaga güije si Simon ni y apiyiduña Pedro.
044	ACT	010	019	Ya mientras jajajaso si Pedro y vision, y Espiritu ilegña nu güiya: Estagüe tres taotao na maaliligao jao.
044	ACT	010	020	Cajulo ya tunog papa, chamo bumuebuente na unjanao yan sija, sa guajo tumago sija.
044	ACT	010	021	Ya si Pedro tumunog papa para ayo taotao sija ya ilegña: Estagüiyayo ni y inaliligao; jafa guaja na inaliligaoyo?
044	ACT	010	022	Ya sija ilegñija: Si Cornelio ni y senturion, un taotao na tunas yan maañao as Yuus, yan guaja mauleg na testimonio gui entalo todo y nasion y Judio sija, sa ninatungo as Yuus pot y Santos na angjet ni y tinago jao na unjalom gui guimaña, ya ufanjungog finijo guiya jago.
044	ACT	010	023	Ya jaagang sija na ufanjalom, ya ufañaga. Ya y inagpaña jumanao si Pedro yan sija, yan palo gui mañelo ni y manguinin Joppe maosgaejon güe,
044	ACT	010	024	Ya y inagpaña talo na jaane, manjalom Sesarea. Ya manninanangga as Cornelio, ya jaagange y manparientesña yan y amiguña sija ni y guesmanatungo.
044	ACT	010	025	Ya susede anae jumalom si Pedro, na tinagam as Cornelio, ya dumimo papa ya inadora güe.
044	ACT	010	026	Lao jinatsa as Pedro, ya ilegña: Tojgue julo, sa guajo taotaojayo locue.
044	ACT	010	027	Ya anae cumuecuentos y dos, jumalom, ya jasoda megae ni y manmato ya mandaña;
044	ACT	010	028	Ya si Pedro ilegña nu sija: Intingoja na ti combiene y Judios na taotao na udaña patseno ufato gui otro na nasion; lao jasanganeyo si Yuus na chajo umaalog ni jaye na taotao na áplacha, pat comun:
044	ACT	010	029	Enaomina matoyo guiya jamyo, sin jafa na sinangan, enseguidas qui matagoyo. Ya jufaesen jamyo jafa malagonmiyo na innamaagangeyo?
044	ACT	010	030	Ya si Cornelio ilegña: Cuatro na jaane asta este na ora, estabayo juadadaje y mina nuebe na oran tinayuyut gui jalom gumajo, ya estaba un taotao na tumotojgue gui menajo na malag magaguña.
044	ACT	010	031	Ya ilelegña: Cornelio, y tinayuyutmo majungog, yan y limosnamo manmajaso gui menan Yuus.
044	ACT	010	032	Fanago para Joppe, ya umaagange si Simon, ni y apiyiduña Pedro: na sumasaga gui guima un Simon titumo, gui oriyan tase;
044	ACT	010	033	Enaomina enseguidas junamaagange jao; ya mauleg finatinasmo sa mato jao. Pago estagüejit todos gui menan Yuus, para injingog todo y tinago jao as Señot.
044	ACT	010	034	Ayonae si Pedro, jababa y pachotña, ya ilegña: Jutungo magajet na si Yuus taya janasasajnge taotao.
044	ACT	010	035	Lao gui todo na nasion masqueseaja jaye ni y maaañao nu güiya, yan jafatitinas y tininas, ayo jaguaeya.
044	ACT	010	036	Y sinangan ni y janamanajanao si Yuus para y famaguon Israel, mapredica y pas pot si Jesucristo: (güiya y Señot para todo)—
044	ACT	010	037	Ayo na sinangan, jamyo intingoja y masanganñaejon todo guiya Judea, ya matutujon guiya Galilea, despues di y tinagpange ni y japredica si Juan:
044	ACT	010	038	Güiya si Jesus Nasareno; jaftaemano si Yuus japalae ni y Espiritu Santo yan y ninasiña: ya jumajanao ya jafatitinas y mauleg, yan janafanjomlo todo ayo sija y manchinichiguet ni y anite; sa sumisija yan Yuus.
044	ACT	010	039	Ya jame mantestigo todo y güinaja ni y finatinasña gui tano Judios, yan iya Jerusalem; ayo y japuno sija, ya jacana gui trongcon jayo:
044	ACT	010	040	Güiya ninacajulo as Yuus gui mina tres na jaane, ya japolo ya ufinanue güe senclaroja,
044	ACT	010	041	Ti para todo y taotao, lao para y testigo sija ni y manmaayeg antes as Yuus; junggan, para jita, ni y guinin manjita mañocho yan manguimen despues di cajulo guinin y manmatae.
044	ACT	010	042	Ya jatagojit na tapredica gui taotao sija, yan tanamatungo na güiya tinancho as Yuus para ujuyong Jues y manlalâlâ yan y manmatae.
044	ACT	010	043	Pot güiya na manmannae todo y profeta testimonio, na pot y naanña, jayeja y jumongue güe uresibe inasiin y isao.
044	ACT	010	044	Ya mientras jasanganja trabia si Pedro este sija na sinangan, y Espiritu Santo podong gui jilo ayo sija todo y jumujungog y sinangan.
044	ACT	010	045	Ya ayo sija y manmasirconsida ni y manmanjonggue, ninafanmanman, ya megae manmato as Pedro, sa asta y Gentiles locue manmachudae ni y ninaen y Espiritu Santo.
044	ACT	010	046	Sa jajungog na manguecuentos ni y jilañija, ya manadangculo si Yuus. Ayonae manope si Pedro, ilegña:
044	ACT	010	047	Jaye siña na taotao chumoma y janom para ti ufanmatagpange este sija y rumesibe y Espiritu Santo taegüine iya jita?
044	ACT	010	048	Ya jatago sija na ujafanmatagpange ni y naan Jesucristo. Ya matayuyut güe na ufañaga unos cuantos na jaane.
044	ACT	011	001	YA y apostoles yan y mañelo ni y manestaba Judea, jajungog na y Gentiles jaresibe locue y sinangan Yuus.
044	ACT	011	002	Ya anae mato si Pedro Jerusalem, managuaguat yan ayo sija y manmansirconsisida,
044	ACT	011	003	Ilegñija: Jago jumajalom jao gui ti manmasirconsida, yan manjajamyo mañocho.
044	ACT	011	004	Lao si Pedro jasigue sumangane sija claro y sinesede, ilegña:
044	ACT	011	005	Estabayo gui siuda guiya Joppe na mananaetae; ya anae lalangoyo, julie y vision, un nayan tumunog, taegüije y dangculo na sabanas, ni mapolo pot cuatro punta ni y tumunog guinin y langet; ya mato guiya guajo:
044	ACT	011	006	Ya anae juatan ayo, ya jujaso, julie y cuatro patasña na gâgâ gui tano, yan manmachaleg sija na gâgâ, yan y mangucunanaf na gâgâ, yan y pajaro sija gui aire.
044	ACT	011	007	Ya jujungog locue y inagang na ilegña nu guajo: Cajulo Pedro; puno ya uncano.
044	ACT	011	008	Lao ilegco: Aje, Señot: sa taya comun, pat áplacha guinin jumalom gui jalom pachotjo.
044	ACT	011	009	Lao jaopeyo talo y inagang guinin y langet, ilegña: Jafa y janagasgas si Yuus, chamo fumatitinas comun.
044	ACT	011	010	Ya este mafatinas tres biaje: ya todo manmachule talo guato gui langet.
044	ACT	011	011	Ya estagüe enseguidas manotojgue güije gui menan guma anae sumasagayo, tres na taotao, manmatago guinin Sesarea para iya guajo.
044	ACT	011	012	Ya jatagoyo na judalalag sija ya chajo fumatitinas dinesparejo. Ya manjame yan este sija y saes na mañelo, ya manjalomjam gui guima y taotao:
044	ACT	011	013	Ya jasanganejam ni y liniiña ni y angjet ni y tumotojgue gui jalom gumaña, ya jaftaemano ilegña nu güiya: Fanago taotao para Joppe, ya uncone si Simon ni y apiyiduña Pedro;
044	ACT	011	014	Ya unsinangane sinangan sija anae unsatbo; jago, yan todo y guimamo.
044	ACT	011	015	Ya anae sigue di cumuentosyo, podong y Espiritu Santo gui jiloñija, taegüijeja gui jilota gui tutujonña.
044	ACT	011	016	Ayonae jujaso y sinangan y Señot, ni y ilegña: Si Juan, magajet na managpapange ni y janom; lao jamyo infanmatagpange ni y Espiritu Santo.
044	ACT	011	017	Sa yaguin manninae sija locue as Yuus y ninae, taegüije y janaejit anae jumongguejit y Señot Jesucristo, ya jayeyo na siña jucontra si Yuus?
044	ACT	011	018	Ya anae jajungog sija estesija, manmamatquilo, ya manamalag si Yuus, ilegñija: Magajet na janae locue si Yuus y Gentiles sinetsot para linâlâ.
044	ACT	011	019	Ya ayo sija y manmachalapon pot y mapetsiguen ni y Esteban, manjanao asta Finesia, yan Chipre, yan Antioquia, ya taya nae japredica y sinangan na ayoja sija y Judios.
044	ACT	011	020	Ya palo guiya sija taotao Chipre, yan Sirene, ya anae manmato Antioquia, manguentos yan y Griegosija, ya japredica y Señot Jesus.
044	ACT	011	021	Ya mañisijaja yan y canae y Señot; ya megae manmanjonggue ya jabira sija para y Señot.
044	ACT	011	022	Ya mato este sija na notisia gui iglesia ni y estaba Jerusalem: ya matago si Barnabé, na ujanao asta Antioquia;
044	ACT	011	023	Ya anae mato, ya jalie y grasian Yuus, magof güe; ya jasangane sija todo, na nu sinasuyen y corasonñija, unafanmeton sija gui Señot:
044	ACT	011	024	Sa güiya mauleg na taotao, ya bula ni y Espiritu Santo, yan jinenggue: ya megae na taotao manmafato gui Señot.
044	ACT	011	025	Ayonae mapos güe para Tarso, para ualigao si Saulo:
044	ACT	011	026	Ya anae jasoda, jacone guato Antioquia. Ya un año di mandadañaja güije yan iglesia, ya manmamananagüe megae na taotao; ya y disipulo sija manmafanaan finena mangilisyano guiya Antioquia.
044	ACT	011	027	Ya este sija na jaane, manmato profeta sija guinin Jerusalem para Antioquia,
044	ACT	011	028	Ya tumojgue julo uno guiya sija, na y naanña Agabo, ya janamatungo pot y Espiritu na uguaja un dangculon niñalang gui todo y tano: ya umasusede gui tiempon Claudio Sesat.
044	ACT	011	029	Ayonae y disipulo sija, cada uno jaftaemano y güinajaña, jadetetmina para umanamamaela inayuda para y mañelo ni y mañasaga Judea:
044	ACT	011	030	Ya sija locue jafatinas, janamaela para y manamco pot y canae Barnabé yan Saulo.
044	ACT	012	001	YA ayoja na tiempo, y ray Herodes jaestira y canaeña para unafanlamen palo gui taotao iglesia.
044	ACT	012	002	Ya japuno si Santiago chelun Juan ni y espada.
044	ACT	012	003	Ya anae jalie na ninafanmagof y Judios, jasigue para ucone si Pedro locue. Ya ayo y jaanen y pan sin lebadura?
044	ACT	012	004	Ya anae macone güe, japolo gui calaboso, ya jaentrega y diesisaes na sendalo para upinilan; majasusuye na despues di y pascua umaconie y taotao sija.
044	ACT	012	005	Enao mina si Pedro mapongle gui calaboso: lao y iglesia ti pumapara manmanayuyut as Yuus pot güiya.
044	ACT	012	006	Ya anae si Herodes canaja quinene gue, güijeja na puenge anae estaba si Pedro na mamaego gui entalo y dos sendalo, ya magogode ni dos na cadena: ya y manmamumulan gui menan y petta, mapupulan y calaboso:
044	ACT	012	007	Ya estagüe, un angjet y Señot tumotojgue gui oriyaña, ya y candet manina gui jalom y cuatton calaboso: ya japanag si Pedro gui calaguagña ya yinajo, ilegña: Cajulo laguse, ya y cadenaña manbasnag guinin y canaeña.
044	ACT	012	008	Ya y angjet ilegña nu güiya: Dudog jao ya gode y dogamo: ya taegüenao finatinasña. Ya y angjet ilegña nu güiya: Polo y magagumo guiya jago, ya dalalagyo.
044	ACT	012	009	Ya jumanao juyong ya jadalalag, ya ti jatungo ayo cao magajet y finatinas y angjet; lao jinasoña na manlie güe vision.
044	ACT	012	010	Ya anae manmalofan gui finenana yan y mina dos na guatdia, manmato gui trangcan lulug ni y dumalalalaque y siuda; ni y mababa para sija sin jafa; ya manjanao juyong ya manmalofan gui inanaco un chalan; ya enseguidas jumanao y angjet guiya güiya.
044	ACT	012	011	Ya anae esta manungo talo si Pedro, ilegña: Pago nae jutungo na magajet na y Señot jatago y angjetna, na unalibreyo gui canae Herodes, yan todo y ninanggan y taotao y Judios.
044	ACT	012	012	Ya anae jajaso este na güinaja, mato gui guima Maria nanan Juan, ni y apiyiduña Marcos; anae megae mandadaña ya manmananayuyut.
044	ACT	012	013	Ya anae manyajo si Pedro gui pettan y trangca, un patgon na palaoan mato para umaope, na y naanña si Rode.
044	ACT	012	014	Ya anae jatungo na y inagang Pedro, ti jababa y trangca pot y minagofña, lao malago jalom ya mansinangane na tumotojgue si Pedro gui menan y trangca.
044	ACT	012	015	Ya ilegñija nu guiya: Esta jao caduca. Lao güiya ilelegñaja: Junggan, magajet taegüenao. Ayonae sija ilegñija: Ayo y angjetña.
044	ACT	012	016	Lao si Pedro, sisigueja di manyajo: ya anae jababa malie güe, ya ninafansenlujan.
044	ACT	012	017	Lao mansineñas as Pedro ni y canaeña na ufamacaca, ya mansinangane jaftaemano y Señot anae quinene güe juyong gui calaboso. Ya ilegña: Janao ya unsangane si Santiago ni este sija na güinaja, yan y mañelo. Ya mapos ya malag y otro lugat.
044	ACT	012	018	Ya enseguidas qui manana, ti didide na atboroto gui sendalo sija, manggue si Pedro.
044	ACT	012	019	Ya anae jaaligao si Herodes si Pedro ya ti jasoda, janafanmaegsamina y manmanmamumulan ya manago na ufanmapuno. Ya jumanao papa guinin Judea para Sesarea, ya sumaga güije.
044	ACT	012	020	Ya si Herodes gosdangculo binibuña ni y taotao Tiro yan Sidon: lao si ja mandaña un jinasoja para iya güiya, ya manatungo yan Blasto ni y camareron y ray, sa amigonñija, ya manmangagao pas; sa y tanoñija manminantietiene ni y tano y ray.
044	ACT	012	021	Ya un tinancho na jaane, minagago si Herodes ni y magagon ray, ya matachong gui tronuña, ya jacuentuse sija un sinangan.
044	ACT	012	022	Ya managang y taotao sija, ilegñija: Inagang un yuus, ti inagang taotao.
044	ACT	012	023	Ya enseguidas pinada ni y angjet y Señot, sa ti janae si Yuus minalag: ya quinano ni ilo ya matae.
044	ACT	012	024	Lao y sinangan Yuus lumadangculo yan mumemegae.
044	ACT	012	025	Ya si Barnabé yan Saulo, tumalo guato guinin Jerusalem, anae munjayan y ministroñija, yan jacocone mañisija si Juan y apiyiduña Marcos.
044	ACT	013	001	YA estaba güije gui ilesia guiya Antioquia, profeta sija yan maestro, sija: Barnabé, yan si Simeon ni y mafanaan Niger, yan si Lucio, taotao Sirene, yan si Manaen, ni y chamapogsae yan Herodes tetrarca, yan si Saulo.
044	ACT	013	002	Ya mientras sija sumesetbe y Señot, yan manayuyunat, y Espiritu Santo ilegña: Abatta guiya guajo Barnabé yan Saulo para y checho anae guinin juagange sija.
044	ACT	013	003	Ayonae anae esta manayunat yan manmanayuyut yan japolo y canaeñija gui jilo ayo sija, jatago sija na ufanjanao.
044	ACT	013	004	Ya manmatago sija pot y Espiritu Santo, ya manunog para Seleusia; ya desde ayo mumamaya para Chipre.
044	ACT	013	005	Ya anae mangaegue gui Salamina, japredica y sinangan Yuus gui sinagogan y Judiosija: ya mañisijaja locue yan si Juan ni y sumesetbe sija.
044	ACT	013	006	Ya anae jajanagüe todo inanaco y isla asta Pafo, jasoda un taotao na cacana, fatso na profeta, Judio, na y naanña si Bar-Jesus:
044	ACT	013	007	Ni y estaba yan y magalajen y tano, si Sergio Paulo, gaetiningo na taotao; ya jaaagang si Barnabé yan Saulo, sa malago na ujungog y sinangan Yuus.
044	ACT	013	008	Lao manquinentra as Elymas, taotao na cacana (taegüine nae comequilegña y naanña), jaaliligao na unamabira guinin jinenggue y magalaje.
044	ACT	013	009	Ayonae si Saulo ni y naanña locue Pablo, bula ni y Espiritu Santo, inaatanja güe,
044	ACT	013	010	Ya ilegña: O bula jao todo dinague, yan tinaelaye, jago lajin anite, jago enemigun todo y tininas, ada ti pumapara jao unnataelaye y tinas na chalan y Señot?
044	ACT	013	011	Ya pago estagüiya y canae y Señot gui jilomo, ya unbachet ya ti unlie y atdao pot un tiempo. Ya enseguidas podong gui jiloña y nublado ya jomjom, ya jumanao manaligao jaye uminantiene y canaeña para uinesgaejongüe.
044	ACT	013	012	Ya anae jalie y magalaje jafa y mafatinas, jajonggue ya ninasenmanman ni y finanagüen y Señot.
044	ACT	013	013	Ya anae si Pablo yan y mangachongña jadingo Pafo, ya mumamaya ya manmato Petga guiya Pamfilia, ya si Juan jumanao guiya sija ya tumalo guato Jerusalem.
044	ACT	013	014	Lao sija manmalofan inanaco guinin Petga, manmato Antioquia guiya Pisidia; ya manjalom gui sinagoga gui sabado na jaane ya manmatachong.
044	ACT	013	015	Ya anae munjayan jataetae y lay yan y profeta sija, y magas y sinagoga ninafamnaagange sija ilegñija: Jamyo mañelo, yaguin guaja jafa na finijo para insangane y taotao sija, sangan.
044	ACT	013	016	Ayonae si Pablo tumojgue julo ya mañeñas ni y canaeña, ilegña: Taotao Israel, yan jamyo ni y manmaañao as Yuus, ecungog.
044	ACT	013	017	Y Yuus este na taotao iya Israel, jaayeg y mañaenata, yan jajatsa y taotao sija anae mañasaga taegüije y taotao juyong guiya Egipto, ya ni y taquilo na canaeña jacone sija juyong güije.
044	ACT	013	018	Ya y cuarenta años ni tiempo, jasungon ni y costumbreñija gui jalomtano.
044	ACT	013	019	Ya guinin mujayan jayulang siete na nasion gui tano Cananea, ya japatte y tanoñija guiya sija para y erensiañija nae mañasaga, como cuatro siento y sincuenta años;
044	ACT	013	020	Ya despues di ayo sija, manninae sija jues sija asta qui mato y profeta Samuel.
044	ACT	013	021	Ya despues manmalago ray: ya manninae as Yuus as Saulo lajin Sis, un taotao gui tribon Benjamin para cuarenta años.
044	ACT	013	022	Yaanae jarechasa si Saulo, janacajulo guiya sija si David para rayñija. Sa si Yuus numae güe locue testimonio, ilegña: Guajo jusoda si David lajin Isai, un taotao na parejoja yan y corasonjo, ya güiya ucumple todo y malagojo.
044	ACT	013	023	Ya y semiyan este na taotao nae, unacajulo si Yuus guiya Israel y Satbadot Jesus jaftaemanoja y promesa:
044	ACT	013	024	Ya si Juan finena prumedica, antes di y finatoña, y tinagpangen sinetsot para todo y taotao guiya Israel.
044	ACT	013	025	Ya anae jacumple si Juan y chechoña, ilegña: Jayeyo jinasonmimiyo? Ti guajo güe. Lao estagüe na mamamaela uno gui tateco, na ni y sapatos gui adengña ti dignoyo na jupula.
044	ACT	013	026	Mañelo lalaje, fumaguon y rasan Abraham, yan jayeja guiya jamyo y maañao as Yuus, sa para jamyo na matago y sinangan este na satbasion.
044	ACT	013	027	Pot ayo sija y mañasaga Jerusalem, yan y magasñija sa ti matungo si Yuus, ni y sinangan y profeta ni y jatataetaeja cada sabado, anae masentensia güe jacumple sija.
044	ACT	013	028	Ya achogja ti jasoda sija jafa na causa guiya güiya na umapuno, lao magagao si Pilatos na umapuno.
044	ACT	013	029	Ya anae macumple todo ayo y esta matugue pot güiya, machule papa guinin y jayo, ya mapolo gui jalom y naftan.
044	ACT	013	030	Lao si Yuus munacajulo guinen y manmatae:
044	ACT	013	031	Ya malie megae na jaane ni ayo sija y mangachochongña mangajulo guinin Galilea para Jerusalem, ni y pago testiguña sija gui taotao.
044	ACT	013	032	Ya jame chumule guiya jamyo y mauleg na notisia, ni ayo na promesa y mafatinas gui mañaena,
044	ACT	013	033	Jaftaemano si Yuus cumunple guiya jita, ni y famaguonñija, sa ayonae janacajulo si Jesus talo; taegüije locue y esta matugue gui mina dos gui Salmos: Jago y Lajijo ya pago na jaane nae julilis jao.
044	ACT	013	034	Ya ninacajulo guinin y manmatae, ya pago ti utalo guato gui minitong guinin jasangan taegüine: Guajo junae jao ni y santos yan magajet na bendisjon David.
044	ACT	013	035	Enaomina ilegña locue y otro Salmo: Na chamo pumopolo y Santosmo na ulie y minitong.
044	ACT	013	036	Sa si David anae munjayan jasetbe y generasionña pot y pinagat Yuus, maego ya mapolo manafandaña yan y mañaenaña, ya jalie y minitong.
044	ACT	013	037	Lao ayo y ninacajulo as Yuus talo ti jalie minitong.
044	ACT	013	038	Ya umatungo guiya jamyo mañelo lalaje, na pot este na taotao na mapredidica guiya jamyo y inasiin y isao:
044	ACT	013	039	Ya pot güiya na todo ayo y jumonggue manunas ni todo y güinaja, sa ti siña jamyo manunas, pot y lay Moises.
044	ACT	013	040	Adaje na nosea ufato guiya jamyo, y masangan gui profeta sija;
044	ACT	013	041	Estagüe, jamyo ni y manmañatlilie, yan infanmanman, yan infanmalingo. Sa machochochoyo ni y checho y jaanemniyo, ayo na chocho y ti injengue, ni jaye na taotao unaclaro guiya jamyo.
044	ACT	013	042	Ya anae manjuyong gui sinagoga, jagagao na umapredica este na sinangan guiya sija gui siguiente sabado.
044	ACT	013	043	Ya anae manadingo y inetnon gui sinagoga, megae na Judios yan y deboto na proselito sija dumalalag si Pablo yan Barnabé; ni y sumangangane siga yan jaeepogna ufañaga gui grasian Yuus.
044	ACT	013	044	Ya y siguiente sabado canaja todo y taotao y siuda mandaña para ujajungog y sinangan Yuus.
044	ACT	013	045	Lao anae jalie y Judios y linajyan taotao, manbula linatga, ya manguentos contra ayo y sinangan Pablo ya jachatfino contra si Yuus.
044	ACT	013	046	Ayonae si Pablo yan Barnabé jausa y minatatngañija, ilegñija: Nesesita ayo y sinangan Yuus ni y esta manmasangane jamyo finena, lao pot innasuja guiya jamyo, injisganmaesa jamyo na ti dignojamyo y taejinecog na linâlâ, ya estagüe na tabirajit para y Gentiles.
044	ACT	013	047	Sa taegüenao tinagoña si Yuus nu jita, ilegña: Jupolo jamyo para candet y Gentiles, na jamyo siña para satbasion asta y uttimon patte y tano.
044	ACT	013	048	Ya anae jajungog este y Gentiles, ninafansenmagof, ya maalaba y sinangan Yuus: ya megae manmanjonggue ni ayo sija y manmatancho para y taejinecog na linâlâ.
044	ACT	013	049	Ya machalapon y sinangan Yuus todo güije na tano.
044	ACT	013	050	Lao y Judio sija, janafangalamten y mandebota yan y manonra na famalaoan, yan y manmagas na taotao sija gui siuda, ya janafangajulo pinetsigue contra si Pablo yan Barnabé, ya janafanmayute juyong gui tanoñija.
044	ACT	013	051	Lao sija, jasacude y petbos gui adengñija contra sija, ya manjanao para Iconio.
044	ACT	013	052	Ya y disipulo sija, manbula minagof yan y Espiritu Santo.
044	ACT	014	001	YA susede na manjalom gui sinagogan y Judios guiya Iconio, ya taegüenao manguentos na un dangculo na linajyan Judios yan Griegos manman jonggue.
044	ACT	014	002	Lao ayo sija na Judios y ti manmanosgue, jasuug y anten y Gentil sija, para ufanmanjaso taelaye contra y mañelo.
044	ACT	014	003	Lao mañagaja apmam, manguecuentos matatnga ni y Señot, ni y mannae testimonio ni y sinangan y grasiaña, yan mannae señat sija, yan mannamanman sija para ujafatinas ni y canaeñija.
044	ACT	014	004	Ya y linajyan taotao gui siuda manmadibide; y un banda mañija yan y Judios, ya y otro banda mañija yan y apostoles.
044	ACT	014	005	Lao anae manmamatinas insulto y Judios yan y Gentiles, yan y magasñija, para ufanmacase sija, yan ufanmafagas ni y ocho,
044	ACT	014	006	Esta matungo nu sija; ya manmalago guato Listra yan Derbe, siuda iya Licaonia, yan y tano gui oriya.
044	ACT	014	007	Ya güije japredica sija y ibangelio.
044	ACT	014	008	Ya estaba güije guiya Listra un taotao na taeninasiña y adengña, sa cojo desde y jalom tuyan nanaña; ya taya nae mamocat:
044	ACT	014	009	Ayo na taotao jajungog si Pablo na cumuentos: ya enseguidas na inatan, tiningo na guaja jinenggueña para umanajomlo,
044	ACT	014	010	Jaagang dangculo na inagang ilegña: Tojgue julo tunas ni y adengmo. Ya guiya mangope julo, ya mamocat.
044	ACT	014	011	Ya anae malie ni y linajyan taotao sija y finatinas Pablo, jajatsa y inagangñija ilegñija gui cuentos Licaonia: Y yuus sija ni manparejo yan taotao, manunog guiya jita.
044	ACT	014	012	Ya mafanaan si Barnabé Jupiter; ya si Pablo mafanaan Mercurio, sa güiya magas na cuecuentos.
044	ACT	014	013	Ayonae y pale y Jupiter ni y temploña estaba gui menan y siuda, mangone toro sija, yan mañule coronan flores guato gui pettan y trangca, ya malago na ufanmamatinas inefrese, yan y linajyan taotao sija.
044	ACT	014	014	Lao anae majungog ni y apostoles, si Barnabé yan si Pablo, jatiteg y magagoñija, ya manmalago gui entalo y linajyan taotao ya manaagang,
044	ACT	014	015	Ilegñija: Señot sija, jafa na infatinas este sija? Jame locue manaotaojam, manparejojajit, ya insangane jamyo na inbira jamyo güine gui este sija manaesetbe, ya infanmalag y lalâlâ na Yuus, ni y jafatinas y langet, yan y tano, yan y tase, yan todo y sinajguanña:
044	ACT	014	016	Ni y manmalofan na generasion sija, japolo todo y nasion na ufanjanao gui minalagoñija.
044	ACT	014	017	Masquesea güiya ti jadingo güe sin testigo, sa mauleg finatinasña, ya janaejit uchan guinin y langet, yan megae na tinegcha, janafanbula y corasonta nengcano yan minagof.
044	ACT	014	018	Ya este sija na sinangan, canamapot jaafuetsas y linajyan taotao na chañija fumatitinas inefrese guiya sija.
044	ACT	014	019	Ya manmato güije Judios guinin Antioquia, yan Iconio, ni y manafanmañaña y linajyan; ya anae munjayan mafagas ni y acho si Pablo, mabatsala juyong gui siuda, jinasoñija na matae.
044	ACT	014	020	Ya mientras manotojgue y disipulo sija gui oriyaña, cumajulo ya jumalom gui siuda; ya y inagpaña güije, jumanao yan si Barnabé manmalag Derbe.
044	ACT	014	021	Ya anae munjayan japredica y ibangelio güije na siuda, yan mamadisipulo megae; tumalo guato Listra, yan Iconio, yan Antioquia,
044	ACT	014	022	Ya janafanfitme y anten y disipulo sija, ya jaaconseja na ujasigueja gui jinenggue; sa nesesita megae na pinite sija, ya ayonae siñajit manjalom gui raenon Yuus,
044	ACT	014	023	Ya anae munjayan jatancho y manamco gui cada guimayuus, yan manaetae, yan umayunat, yan jatayuyute sija gui as Yuus ni manmanjonggue.
044	ACT	014	024	Ya manmalofan y inanaco Pisidia, ya manmato Pamfilia.
044	ACT	014	025	Ya anae munjayan mapredica y sinangan guiya Petga, manunog guiya Atalia;
044	ACT	014	026	Ya desde ayo mangagama asta Antioquia, anae manmanae ni y grasian Yuus, para y checho ni y mafatinas.
044	ACT	014	027	Ya anae manmato ya mandaña iglesia gui guimayuus, masangan todo sija y finatinas Yuus pot sija; yan jaftaemano jababaye y Gentiles ni y pettan y jinenggue.
044	ACT	014	028	Ya mañaga güije yan y disipulo sija, apmam na tiempo.
044	ACT	015	001	YA manmato palo taotao sija guinin Judea, ya jafanagüe y mañelo ilegñija: Yaguin ti manmasirconsida jamyo taemano y costumbren Moises, ti siña jamyo mansatbo.
044	ACT	015	002	Ya anae megae na inaguaguat yan finaesen as Pablo yan Barnabé yan sija, y maneio jaayeg si Pablo yan si Barnabé, yan palo guiya sija, para ujafanjanao julo Jerusalem guiya apostoles yan manamco pot este na finaesen.
044	ACT	015	003	Enao mina anae manmaesgaejon ni y iglesia gui jinanaoñija, manmalofan y inanaco Finesia, yan Samaria, ya masasangan claro y manmañotsot y Gentiles; ya ninafangosmagof y mañelo todos.
044	ACT	015	004	Ya anae manmato Jerusalem, manmaresibe gui iglesia yan y apostoles, yan y manamco; ya jadeclara todo y finatinas Yuus pot sija.
044	ACT	015	005	Lao mangajulo güije palo sija y inetnon Fariseo ni y manmanjonggue, ya ilegnija: Nesesita ufanmasirconsida sija, yan ufanmatago ya ujaadaje y tinago Moises.
044	ACT	015	006	Ya mandaña y apostoles yan y manamco para ujajasuye este.
044	ACT	015	007	Ya anae esta megae na finaesen, cumajulo si Pedro ya ilegña nu sija: Mañelo lalaje, intingoja jafa na manayeg si Yuus guiya jamyo, apmam na tiempo, na y Gentiles ujajungog y sinangan y ibangelio pot y pachotjo, ya ujajonggue.
044	ACT	015	008	Yan si Yuus, ni y tumungo y corason, janafantestigo sija, yan janae ni y Espiritu Santo, jaftaemanoja y jafatinas guiya jita;
044	ACT	015	009	Ya taya japolo dinesparejo entre sija yan jita, janafangasgas y corasonñija ni y jinenggue.
044	ACT	015	010	Ya jafa pago mina intietienta si Yuus, para inpelo y yugo gui agaga y disipulo sija, na ni y mañaenata ni jita tisiña jacatga?
044	ACT	015	011	Lao tajonggue na pot y grasian y Señot Jesus utafansatbo, taegüije iya sija.
044	ACT	015	012	Ayonae manmamatquilo todo y linajyan taotao, ya maatituye si Pablo yan Barnabé ni y jasasangan y señot sija yan y mannamanman jafatinas si Yuus gui entalo Gentiles pot sija.
044	ACT	015	013	Ya anae manmamatquilo, manope si Santiago ilegña: Mañelo lalaje, ecungogyo.
044	ACT	015	014	Jasangan si Simeon jaftaemano si Yuus ni y jabisita finena y Gentiles, para ufangone guiya sija taotao para y naanña.
044	ACT	015	015	Yan pot este na manparejo y sinangan y profeta sija, ni y esta manmatugue:
044	ACT	015	016	Anae esta munjayan estesija, jutalo mague, ya jujatsa y tabernaculon David, ni y podong; yan jujatsa talo y manmayulang güije, yan juplanta julo;
044	ACT	015	017	Para y manetenjan na taotao, ujaaligao yi Señot, yan todo y Gentiles ni y umafanaan y naanjo.
044	ACT	015	018	Ilegña y Señot ni y janamatungo estesija desde y tutujon y tano.
044	ACT	015	019	Enaomina y jinasoco taegüine, na mungajit umatborota ayo sija y manguinin y entalo y Gentiles, ya jabira sija para as Yuus.
044	ACT	015	020	Lao utatuguie sija, ya ujafañuja gui pinetlilon y idolos, yan y inábale, yan y neñicot na gâgâ, yan y jâgâ.
044	ACT	015	021	Sa si Moises gui manmalofan na generasion, guaja gui cada siuda para ufanpredica güe ya utaetae layña gui sinagoga cada sabado na jaane.
044	ACT	015	022	Ayonae yañija y apostoles yan y manamco yan todo y iglesia, na umanafanjanao y manmaayeg na taotao gui inetnonñija para Antioquia para ufañija yan si Pablo yan Barnabé; y naanñija, si Judas y apiyiduña Barsabas, yan si Silas, manmagas na taotao sija gui entre y mañelo:
044	ACT	015	023	Ya manmangue carta pot sija, taegüine: Y apostoles yan manamco na mañelo, jasaluda y mañelo na Gentiles ni y mangaegue guiya Antioquia yan Siria yan Silisia:
044	ACT	015	024	Sa injingog na palo ni y manjanao guinin iya jame, maninatborota jamyo ni y sinangan, janataelaye y antenmiyo; lao ti manmannae jam ni enao na tinago:
044	ACT	015	025	Jinasonmame na mandañajam unoja, para innafanjanao y manmaayeg na taotao para jamyo, yan y güinaeyanmame as Pablo yan Barnabé,
044	ACT	015	026	Taotao sija na janapeligro y jaanenñija pot y naan y Señot Jesucristo.
044	ACT	015	027	Enaomina innajanao si Judas yan Silas, ni y infansinangane locue ni y pachotñija taegüineja.
044	ACT	015	028	Sa y jinason y Espiritu Santo, yan jame, na munga mapolo gui jilomiyo mas dangculo na catga qui y manesesita.
044	ACT	015	029	Na infañuja gui nengcano ni y manmaofrese y idolos, yan y jâgâ, yan y neñicot na gâgâ, yan y inábale; ya yaguin inadaje jamyo estesija, infatinas mauleg. Adios jamyo todos.
044	ACT	015	030	Ya anae manajanao, manmato Antioquia: ya janafandaña y linajyan taotao, maentrega y catta;
044	ACT	015	031	Ni y anae munjayan mataetae, ninafansenmagof, pot y consuelo.
044	ACT	015	032	Ya si Judas yan Silas manprofeta locue, ya japagat y mañelo ni y megae na sinangan, yan janafitme sija.
044	ACT	015	033	Ya mañaga güije didide na tiempo, despues manafanjanao en pas ni y mañelo, para y manmatago sija.
044	ACT	015	034	Lao si Silas ninamagof na ufañasagaja güije.
044	ACT	015	035	Si Pablo yan si Barnabé mañasaga gui Antioquia, na mamananagüe, yan manpredidica ni y sinangan y Señot; yan megae palo locue.
044	ACT	015	036	Ya anae malofan palo jaane, ilegña si Pablo as Barnabé: Nije tajanao talo ya tabisita ya mañeluta gui cada siuda anae y guinin tapredica y sinangan y Señot, ya utalie jafa chechoñija.
044	ACT	015	037	Ya si Barnabé malago na ujacone gachongñija si Juan, ni y apiyiduña Marcos.
044	ACT	015	038	Lao y jinasoña si Pablo, na ti mauleg na ufañija, sa sumuja guiya sija desde Pamfilia, ya ti mandinalalag sija gui checho.
044	ACT	015	039	Ya jumuyong dangculon minaguaguat, ya manadisapatta; ya si Barnabé jacone si Marcos, ya mangama gui batco para Chipre;
044	ACT	015	040	Ya si Pablo jayeg si Silas ya mapos, manmaencatga ni y mañelo ni y grasian Yuus.
044	ACT	015	041	Ya jumanao todo inanco Siria yan Silisia, janafanfitme y inetnon mangilisyano sija.
044	ACT	016	001	YA mato güe locue Derbe yan Lystra: Ya estagüe, estaba güije un disipulo na y naanña si Timoteo, lajin un palaoan Judio, ni y manjonggue; lao y tataña Griego.
044	ACT	016	002	Ya gosmauleg y famaña gui mañelo ni y mangaegue Lystra yan Iconio.
044	ACT	016	003	Güiya malago Pablo na ujasija jumanao: ya quinene ya ninamasirconsida, sa pot y Judio sija ni y mangaegue güije na lugat: sa todoja tumungo na y tataña Griego.
044	ACT	016	004	Ya anae jajanagüe todo y siuda sija, manmanae para ujaadaje, y tinago sija, ni y tinago y apostoles yan y manamco ni y mangaegue guiya Jerusalem.
044	ACT	016	005	Ayonae y iglesia sija nae mumemetgot y jinenggue, ya lumalamegae y numero cada jaane.
044	ACT	016	006	Ya anae jajanagüe todo inanacon tanon Frygia, yan Galasia, ya manchinema ni y Espiritu Santo na ujapredica y sinangan guiya Asia;
044	ACT	016	007	Ya anae manmato jijot y Misia, manmalago na ufanjanao para Bitinia: lao ti manpinelo ni y Espiritun Jesus na ufanjanao;
044	ACT	016	008	Ya manmalofan oriyan Misia, ya manunog Troas.
044	ACT	016	009	Ya anae puenge, jalie si Pablo un vision, na un taotao Masedonia, tumotojgue güije ya gumagagao güe ilegña: Mamaela mague guiya Masedonia ya unayudajam.
044	ACT	016	010	Ya anae munjayan jalie y vision, enseguidas manmalagojam na manjanao para Masedonia, ya pinelonmame na y Señot umagangjam para inpredica y ibangelio guiya sija.
044	ACT	016	011	Ya anae mangagamajam guinin Troas, manmatojam gui tunas na chalan para Samotrasia, ya y inagpaña na jaane manmatojam Neapolis;
044	ACT	016	012	Ya desde ayo asta Filipos, ni y mas dangculo na siuda güije na patte guiya Masedonia, yan un colonia romana: ya mañagajam güije na siuda unos cuantos na jaane.
044	ACT	016	013	Ya y sabado na jaane, manjanaojam juyong gui siuda gui oriyan sadog, anae pinelonmame un lugat tinayuyut: ya manmatachongjam ya incuentuse y famalaoan sija ni y mandaña güije.
044	ACT	016	014	Ya un palaoan na y naanña si Lydia, na manbebende purpura gui siudad Tiatira, ni y jaadodora si Yuus, jajungogjam; sa binaba y corasonña ni y Señot para uatituye y jasasangan si Pablo.
044	ACT	016	015	Ya anae matagpange y palaoan, yan y guimaña, jagagaojam ilegña: Yaguin injisga na fiet yo gui Señot, fanjalom gui guimajo, ya infañaga güije. Ya jaafuetsasjam.
044	ACT	016	016	Ya susede anae manjanaojam para lugat tinayuyut, na manasodajam yan un patgon na palaoan na gae espiritu Pitonico, ni y janafangana megae y amuña pot y manadibibina:
044	ACT	016	017	Ya jadadalag si Pablo yan jame, ya umaagang ilegña: Este sija na taotao y tentago y Gueftaquilo na Yuus ni y fumanuejit ni y chalan y satbasion.
044	ACT	016	018	Ya este finatinasña y palaoan megae na jaane. Lao si Pablo gosninaestotba ya jabira güe ya ilegña ni y espiritu: Jutago jao pot y naan Jesucristo na unjuyong guiya güiya. Ya jumuyong güijeja na ora.
044	ACT	016	019	Ya anae jalie y amuña na mapos y ninanggaña para ufangana, maguut si Pablo yan Silas, ya macone guato gui plasa gui menan manmagas,
044	ACT	016	020	Ya anae manmacone guato gui manmagas y lay, ilegña: Este sija na taotao. Judios ya jaatbororota y siudata,
044	ACT	016	021	Ya manmamananagüe costumbre ni y ti combiene para jita na utaresibe, ni utaadaje, sa jita taotao Roma.
044	ACT	016	022	Ya mangajulo y linajyan taotao ya mandaña contra sija: ya y manmagas sija jatiteg guiya sija y magaguñija, ya manmanago na ufanmasaulag.
044	ACT	016	023	Ya anae esta megae na sinaulag ni y manmasaulagñija, manmapolo gui jalom calaboso, ya maencatga y atcaede na uguesadje sija.
044	ACT	016	024	Ya ayo y rumesibe este na tinago, manpinelo sija guiya jalolom na calaboso, ya jaguesgode y adengñija gui sipo.
044	ACT	016	025	Ya y tatalo puenge manaetae si Pablo yan Silas, yan jacantaye si Yuus alabansa sija: ya manjiningog ni ayo sija y manmaprereso.
044	ACT	016	026	Ya derepente guaja güije un dangculon linao, ya asta y simienton y calaboso yinengyong: ya enseguidas manmababa todo y petta, ya todo y preso manmapula y guedenñija.
044	ACT	016	027	Ya anae magmata y atcaede, ya jalie na mababa y pettan y calaboso, jalagnos y espadaña ya malago na upuno maesa güe, sa pineloña na manmalago y preso sija.
044	ACT	016	028	Lao si Pablo umagang ni y dangculo na inagang, ilegña: Chamo munalalamen jao: sa estagüejamja todos.
044	ACT	016	029	Ayonae mangagao candet sija, ya tumayog jalom, ya mato manlalaolao ni y minaañao, ya podong gui menan Pablo yan Silas,
044	ACT	016	030	Ya jacone sija juyong, ya ilegña: Señores, jafa jufatinas para jusatbo?
044	ACT	016	031	Ya sija ilegñija: Jenggue y Señot Jesus ya unsatbo yan y iya guimamo.
044	ACT	016	032	Ya masangane güe ni y sinangan y Señot, yan todo y mañasaga gui guimaña.
044	ACT	016	033	Ya ayoja na ora gui puenge nae jacone ya jafagase y sinaulagñija: ya matagpange güe enseguidas yan todo y iyoña.
044	ACT	016	034	Ya jacone sija guato gui guimaña ya japlantaye nañija gui menañija, ya ninasenmagof sa jajonggue si Yuus yan todo y iya guimaña.
044	ACT	016	035	Ya anae egaan na jaane, manmanago y manmagas sargento sija ilegñija: Setta ayo sija na taotao ya ufanjanao.
044	ACT	016	036	Ya y atcaede jasangane si Pablo ni este na sinangan, ilegña: Manmanago y manmagas na infanmasotta: ya pago fañuja ya infanjanao en pas.
044	ACT	016	037	Lao si Pablo ilegña nu sija: Janafanmasaulagjam sin infanmaecungog, yan manmapresojam, ya taotao Roma jamja: ya pago inmanafanjuyong sin infanatungo? Aje: lao nafanmato ya sija unafanjuyongjam.
044	ACT	016	038	Ya y sargento sija jasangane y manmagas ni este na sinangan: ya ninafanmaañao anae jajungog na taotao Roma sija.
044	ACT	016	039	Ya manmato ya manmagagao sija, ya anae manatanjuyong, manmagagao na ufanjuyong gui siuda.
044	ACT	016	040	Ya anae manjuyong gui calaboso, manjalom gui guima Lydia; ya anae jalie y mañelo, jaconsuela ya manjanao.
044	ACT	017	001	YA anae guinen manmalofan inanaco Amfipolis yan Apolonia, manmato Tesalónica, anae guaja sinagogan Judios,
044	ACT	017	002	Ya si Pablo segun costumbreña, jumalom güije sija, ya tres sabado jaadingane sija ni y Tinigue.
044	ACT	017	003	Jadeclararayeja sija, na si Cristo nesesita ufamadese, ya ucajulo talo guinin y manmatae: ya este na Jesus ni y jusangane jamyo, güiya y Cristo.
044	ACT	017	004	Ya palo guiya sija manmanjonggue, ya mandaña yan si Pablo yan Silas: yan y mandeboto na Griego un dangculon manada; ya ti didide na manmagas na famalaoan.
044	ACT	017	005	Lao y Judio sija pot y inigoñija, palo manaelaye na taotao gui mancanaya; ya mandaña un linajyan taotao jaatborota y siuda; ya maataca y guima Jason, ya maprocura manmaquecone sija juyong gui menan taotao.
044	ACT	017	006	Ya anae ti manmasoda, macone si Jason yan palo gui mañelo guato gui manmagas y siuda, ya managang ilegñija: Este yuje sija y munafanaatlibes y tano, ya manmato güine locue;
044	ACT	017	007	Ni y jaresibe si Jason; ya todo este sija cumocontra y tinago Sesat; ilegñija na guaja otro ray, si Jesus.
044	ACT	017	008	Ya jaatborota todo y taotao yan y manmagas y siuda anae majungog este sija.
044	ACT	017	009	Ya anae manmañule segurida gui as Jason yan y pumalo, manmasotta.
044	ACT	017	010	Ya anae puenge enseguidas matago ni y mañelo si Pablo yan Silas para Berea; ya anae manmato, manjalom gui sinagogan y Judios.
044	ACT	017	011	Este sija mas manmauleg qui ayo iya Tesalónica, sa rumesibe y sinangan contodo y minalagoñija, yan matataetae y Tinigue cada jaane, para umalie cao magajet ayo sija.
044	ACT	017	012	Enaomina megae guiya sija manmanjonggue; yan y manjulon locue na famalaoan Griego, yan y lalaje ti didide.
044	ACT	017	013	Lao y Judios Tesalónica anae jatungo na japredidica si Pablo y sinangan Yuus guiya Berea, manmato locue güije, ya manafangalamten yan manafaninestotba y linajyan taotao sija.
044	ACT	017	014	Ya enseguidas matago ni y mañelo si Pablo na ujanao asta y tase; lao si Silas yan Timoteo mañagaja güije.
044	ACT	017	015	Ya ayo y umadadaje si Pablo, macone asta Atenas; ya manresibe tinago para si Silas yan Timoteo, na ujalaguse guato guiya güiya, ya manmapos.
044	ACT	017	016	Ya mientras manninanangga as Pablo guiya Atenas, calamten y espirituña gui sanjalomña anae jalie y siuda na bula y idolos.
044	ACT	017	017	Enaomina gui sinagoga jaadingane y Judio sija, yan y mandeboto na taotao sija, yan todo y asodaña gui plasa todo y jaane.
044	ACT	017	018	Ya palo ni y manmalate gui finanagüe y Epicureo yan Estoicosija, managuaguat yan güiya, ya palo ilegñija: Jafa cumequeilegña este na caducon cuicuentos? Otro palo ilegñija: Buente mannae notisia y nuebo na yuus; sa jasangane sija as Jesus, yan y quinajulo talo.
044	ACT	017	019	Ya macone güe guato gui as Areopago, ilegñija. Siñajam intingo este y nuebo na finanagüe ni y unsasangan?
044	ACT	017	020	Sa uunafanmanjujungogjam ni y güinaja ni tatnae injingog, enaomina manmalagojam intingo jafa estesija.
044	ACT	017	021	(Sa todo iya Atenas, yan y manaotao juyong ni y mañasaga güije, taya chechoñiñija na para ufanguentosja, yan para ufanecungog ni y nuebo na güinaja.)
044	ACT	017	022	Ayonae tumojgue si Pablo gui talo gui Areopago, ya ilegña; Jamyo ni y lalajen Atenas, julie na guefdeboto jamyo.
044	ACT	017	023	Sa anae malofanyo, ya juatan jafa y inadoranmimiyo, jusoda gui un attat este na tinigue: PARA Y TI MATUNGO NA YUUS. Ayo y inadodoraja ni y ti intingo; güiya jusangangane jamyo.
044	ACT	017	024	Si Yuus ni y fumatinas y tano yan todo y güinaja ni y mangaegue gui sumanjalomña; güiya Señot gui langet yan y tano, ti sumasaga gui templo ni y finatinas canae;
044	ACT	017	025	Ni umasetbe ni y canae taotao sija, taegüije y guaja janesesita; sa güiya mannae todo linâlâ, yan jinagong, yan todo y güinaja;
044	ACT	017	026	Ya güiya fumatinas unoja na jâgâ todo y nasion y taotao sija para ufañaga gui jilo y tano, jadetetmina tinancha y tiempoñija, yan y uttimon y saganñija;
044	ACT	017	027	Para ujaaligao y Señot, yaguin siña buente masiente ya umasoda güe, sa ti chago güe cada uno guiya jita.
044	ACT	017	028	Sa iya güiya nae utafanlâlâ yan utafangalamten, yan utafanguaja sustansiata; taegüije y palo gui poetan miyo, ilegñija: Sa jita locue y rasaña.
044	ACT	017	029	Yaguin jita y rasan Yuus, mungajit jumaso na y yiniusan Yuus parejo yan oro, pat salape, pat acho, pat y finatinas y jinason y taotao.
044	ACT	017	030	Ya ti jaconsidera si Yuus y tiempo anae manaetiningo; lao pago, manago na todo y taotao ufanmañotsot;
044	ACT	017	031	Sa jatancho un jaane, ni y anae para ujusga ni y tininas, y tano, ni ayo na taotao y jatago; ni y mannae testimonio todo y taotao, sa janacajulo guinin y manmatae.
044	ACT	017	032	Ya anae jajungog sija y quinajulo talo guinin y manmatae, palo manmanbotlea; ya y palo ilegñija: Injingog jao talo otro biaje, pot este.
044	ACT	017	033	Ya ayonae mapos si Pablo gui entaloñija.
044	ACT	017	034	Lao palo mandaña guiya güiya, manmanjonggue: ya y palo güije sija, si Dionisio, taotao Areopago, yan un palaoan na y naanña Dámaris, yan palo mangachongñiñija.
044	ACT	018	001	YA despues di estesija, jumanao si Pablo guiya Atenas ya mato Corinto:
044	ACT	018	002	Ya jasoda un Judio na naanña si Aquila, mafañagon Ponto, ni ti apmamam na mato guinin Italia, yan y asaguaña as Prisila, sa manago si Claudio na todo y Judios ufanjanao Roma; ya mato guiya sija.
044	ACT	018	003	Sa parejoja chechoñiñija, ya sumaga yan sija, ya machochoeho: sa y chechoñiñija manmamatitinas y guima tienda.
044	ACT	018	004	Ya mañangangane gui sinagoga cada sabado, ya japrocucura para usuug y Judio yan y Griego sija.
044	ACT	018	005	Lao anae mato si Silas yan Timoteo guinin Masedonia, si Pablo chineneg ni sinangan na unamatungo gui Judios na si Jesus y Cristo.
044	ACT	018	006	Ya anae macontra sija yan machatfino nu sija, jasacude y magaguña, ya ilegña nu sija: Y jâgâmiyo gui jilo y ilunmiyo: guajo gasgasyo; ya desde pago bae jujanao para y Gentiles.
044	ACT	018	007	Ya mapos ya jumalom gui guima un taotao na y naanña si Tito Justo na manadodora as Yuus, na y guimaña jijot gui sinagoga.
044	ACT	018	008	Ya si Crispo magas y sinagoga, jajonggue y Señot, yan todo y guimaña: ya megae na taotao Corinto jumungog ya manjonggue ya manmatagpange.
044	ACT	018	009	Ya y Señot jacuentuse si Pablo gui puenge gui vision, ilegña: Chamo maaañao, lao cuentos, ya chamo famatquiquilo:
044	ACT	018	010	Sa gaegueyo guiya jago, ya taya taotao siña guaguato guiya jago para unninalamen: sa megae taotaojo güine na siuda.
044	ACT	018	011	Ya sumaga güije un año yan saes meses, jafananagüe sija ni y sinangan Yuus.
044	ACT	018	012	Ya anae si Galión magalajen Acaya, y Judio sija mangajulo, gui un jinasoja, contra si Pablo, ya macone gui menan y tribunal,
044	ACT	018	013	Ilegñija: Este na taotao jasuug y taotao sija para ujaadora si Yuus contra y lay.
044	ACT	018	014	Ya anae para ubaba si Pablo y pachotña, si Galión ilegña ni y Judio sija: Yaguin mojon jafa na inechong pat tinaelaye, O jamyo Judios, con rason jusungon jamyo.
044	ACT	018	015	Lao ya yaguin y finaesen finijoja, yan naan sija, yan y laymiyo, adaje maesa jamyo; sa guajo ti malagoyo ujues ni enao na güinaja.
044	ACT	018	016	Ya janafañuja gui tribunal.
044	ACT	018	017	Ayonae todosija maguut si Sostenes, magas y sinagoga, ya masaulag gui menan y tribunal. Ya si Galión, ti jaatituye ayo sija na güinaja.
044	ACT	018	018	Ya sumaga si Pablo güije megae na jaane, ya despues jadingo y mañelo, ya mangagama gui batco desde ayo asta Siria, ya sumisija yan si Prisila, yan Aquila; ya maguasguas y iluña guiya Cencrea: sa gae promesa.
044	ACT	018	019	Ya manmato Efeso ya jadingo sija güije: ya güiyaja jumalom gui sinagoga, ya jaadingane y Judios.
044	ACT	018	020	Ya anae magagaogüe na usaga apmam yan sija, ti malago;
044	ACT	018	021	Lao jadingo sija ilegña: Bae jutalo mague guiya jamyo, yaguin malago si Yuus. Ya mangama gui batco desde Efeso.
044	ACT	018	022	Ya anae tumayog gui tano Sesarea, cumajulo, ya jasaluda y iglesia, ya mapos papa Antioquia.
044	ACT	018	023	Ya despues di sumaga güije ti apmam na tiempo, maposgüe ya jajanagüe todo y inanaco tano Galasia, yan Frygia, para unafanmetgot todo y disipulo.
044	ACT	018	024	Ya mato guiya Efeso un taotao na Judio, na y naanña si Apolos, mafañagon Alejandria, un taotao na faye, yan gaeninasiña gui Tinigue sija.
044	ACT	018	025	Este na taotao, mafanagüe ni y chalan y Señot; maepe gui Espiritu, jasasangan yan mamananagüe claro ni y chalan y Señot, lao ayoja tinagpangenja Juan tiningoña:
044	ACT	018	026	Ya jatutujon sumangan ni y minatatnga gui sinagoga: ya anae jiningog as Prisila yan Aquila, macone ya mafanagüe mas claro ni y chalan Yuus.
044	ACT	018	027	Ya anae malago malofan Acaya, y mañelo mananima güe ya manmanugue para y disipulo ya manmaencatga na umaresibe güe: ya anae mato jaayuda megae ayo sija y manmanjonggue pot y grasia:
044	ACT	018	028	Sa gosjanasiña macontra y Judios, y publico nae jafanunue ni y Tinigue sija, na si Jesus y Cristo.
044	ACT	019	001	YA susede mientras estataba si Apolos guiya Corinto, si Pablo malofan gui managquilo na costa ya mato Efeso: ya mañoda palo disipulo sija güije.
044	ACT	019	002	Ya ilegña nu sija: Inresibe y Espiritu Santo desde qui manmanjonggue jamyo? Ya ilegñija: Taya nae injingog cao esta manae Espiritu Santo.
044	ACT	019	003	Ya ilegña nu sija: Jafa nae manmatagpangenmiyo? Ya sija ilegñija: Y tinagpangen Juan.
044	ACT	019	004	Ayonae ilegña si Pablo: Si Juan, magajet na managpapange ni y tinagpangen sinetsot, ya jasangane y taotao sija, na ujajonggue ayo y ufato despues di güiya, ayo y as Cristo Jesus.
044	ACT	019	005	Ya anae jajungog sija este, manmatagpange ni y naan y Señot Jesus.
044	ACT	019	006	Ya anae munjayan japlanta si Pablo y canaeña gui jiloñija, y Espiritu Santo mato gui jiloñija: ya manguentos ni y tifinoñija, ya manmanprofetisa.
044	ACT	019	007	Ayo sija todos dose na taotao lalaje.
044	ACT	019	008	Ya jumalom si Pablo gui sinagoga, ya cumuentos libre tres meses; jasangan yan y animo gui raenon Yuus.
044	ACT	019	009	Lao anae palo manmajetog, ya ti manmalago manmanjonggue, ya manguecuentos taelaye pot ayo na Chalan gui menan y linajyan taotao, sumuja si Pablo guiya sija, ya janafañuja y disipulo sija, ya manadingan cada jaane gui escuelan Tiranno.
044	ACT	019	010	Ya dos años di mafatinas este: para todo ayo y mañasaga Asia ujajungog y sinangan y Señot Jesus, parejoja y Judio yan y Griego sija.
044	ACT	019	011	Ya jafatinas si Yuus milagro pot y canae Pablo:
044	ACT	019	012	Para guinin y tataotaoña nae umachule paño sija para y manmalango, ya y chetnot ufañuja guiya sija; yan y manaelaye na espiritu ufanjuyong guiya sija.
044	ACT	019	013	Ya palo Judios na manaesagañija, taotao binanggelio, japrocura na jasangan nu ayo sija y manguaja taelaye na espiritu y naan y Señot Jesus, ilegñija: Innafanjula jao pot si Jesus, ni y japredidica si Pablo.
044	ACT	019	014	Ya guaja siete na lalaje, famaguon un Judio ni naaña si Sceva, ya magas mamale, na jafatinas este sija.
044	ACT	019	015	Ya manope y taelaye na espiritu, ilegña: Si Jesus jutungo, yan si Pablo jutungo; lao jaye jamyo?
044	ACT	019	016	Ya y taotao ni y guaja taelaye na espiritu, tumayog gui jiloñija; ya jagana sija, sa mas gaeninasiñaña qui sija; ya esta manmalago sija güije na guma, manerido yan taya magaguñija.
044	ACT	019	017	Ya matungo este todo ni y Judios, yan y Griego sija yan ayo sija y mañasaga Efeso; ya podong y minaañao gui jiloñija todos, ya manadangculo y naan y Señot Jesus.
044	ACT	019	018	Ya megae ni y manmanjonggue manmato, ya mangonfesat manmañangane ni y chechoñija.
044	ACT	019	019	Ya megae ni ayo sija locue y umuusa y magica jachule y leblonñija, ya jasonggue gui menan todo y taotao: ya matufong y balenñija, ya masoda na sincuenta mil na pidason salape,
044	ACT	019	020	Ya taegüenao mumegagaeña y ninasiñan y sinangan Yuus.
044	ACT	019	021	Ya despues di este sija, jajaso si Pablo gui espirituña, anae malofan inanaco Masedonia yan Acaya na ujanao para Jerusalem, ilegña: Yaguin esta matoyo güije, nesesita yo na julie locue Roma.
044	ACT	019	022	Ya depues di jatago dos para Masedonia ni y sumesetbe güe, si Timoteo yan Erasto, güiya sumagaja Asia un rato.
044	ACT	019	023	Ya ayo na tiempo guaja güije atboroto pot ayo na Chalan.
044	ACT	019	024	Sa un platero na taotao na y naanña si Demetrio, ya mamatitinas attat salape para si Diana, ya ti didide na ganansia chinileleña para y manmamatitinas.
044	ACT	019	025	Ya janaetnon yan todo y manmachochocho ni y taegüije, ya ilegña: Señores, intingoja na este na chocho nae manmañoñodajit güinajata.
044	ACT	019	026	Ya inliija yan injingog, na ti ayoja iya Efeso, lao cana todo iya Asia nae megae na taotao jasuug si Pablo, yan jabira, sa ilegña na ti manyuus ayo sija y finatinas canae.
044	ACT	019	027	Ya ti esteja nae uguaja peligro y chechota na unafanaebale lao asta y templon y dangculo na yuus si Diana umarechasa, ya y tinaquiloña umayulang, ni y todo iya Asia yan todo y tano umadodora.
044	ACT	019	028	Ya anae jajungog sija este na sinangan, ninafangosbubu, ya managang ilegñija: Dangculo y Dianan Efesios.
044	ACT	019	029	Ya y siuda bula atboroto; ya mandaña unoja ya manjalom gui teatro ya macone si Gayo yan Aristarco, taotao Masedonia mangachong Pablo gui jinanaoña.
044	ACT	019	030	Ya malago si Pablo na ufalag y anae mangaegue y taotao sija; lao ti mapolo ni y disipulo.
044	ACT	019	031	Ya palo ni y manmagas Asia ni y manamiguña, manmanago na umasangane na chaña jumalom güe gui teatro.
044	ACT	019	032	Ya y palo, managang un inagang: ya y palo, otro inagang; sa manatborotao y dinana; ya megaeña ti tumungo jafa na mandaña sija.
044	ACT	019	033	Ya macone si Alejandro gui entre y linajyan taotao, ya mapolo mona ni y Judios, ya mañeñas si Alejandro ni y canaeña na ufanmamatquilo, sa malago umadingane y taotao sija,
044	ACT	019	034	Lao anae matungo na Judio güe, todos managang gui un inagang buente dos oras, ilegñija: Dangculo y Dianan Efesios.
044	ACT	019	035	Ya anae y secretario y inetnon magalalaje munjayan janaquieto y taotao, ilegña nu sija: Jamyo ni y taotao Efeso, jafa na taotao ayo y ti jatungo na y siuda Efesios manmanadodora ni y dangculo na yuus Diana, yan y imagen ni y podong guinin y Jupiter?
044	ACT	019	036	Inlie na estesija ti siña macontra, nesesita na infanmamatquilo, ya chamiyo fumatitinas jafa.
044	ACT	019	037	Sa jamyo cumone mague este sija na taotao, na ti mañaque gui guimayuus, ni ujachatfino contra y yuusmiyo.
044	ACT	019	038	Yaguin si Demetrio yan y palo ni y mangachongña guaja quejanñija contra y otro taotao: guaja tribunal y lay: ya guaja y jues; polo ya ufanafaaela uno y otro.
044	ACT	019	039	Lao yaguin inseda jamyo jafa pot otro sija, umafatinas gui inetnon y magalalaje taemanoja y lay.
044	ACT	019	040	Sa mangaeguejit gui peligro, na utafanmafaesen pot este sija na atboroto, ya taya jafa siña urasonta pot este.
044	ACT	019	041	Ya anae munjayan cumuentos, janajanao y dinaña.
044	ACT	020	001	YA anae bumasta y atboroto, jaagang si Pablo y disipulo sija, ya anae jaaconsejo ya jadingo, mapos para Masedonia.
044	ACT	020	002	Ya anae jajanagüe inanaco ayo sija na lugat, ya janae sija megae na consejo, mapos malag Gresia.
044	ACT	020	003	Ya sumaga güije tres meses, ya manananggaja para ucone ni y Judios, anae maudae gui batco ya janao para Siria, jajaso na utalo guato Masedonia.
044	ACT	020	004	Ya maosgaejon asta Asia, si Sopater patgon Pirro guiya Berea, yan iya Tesalónica, si Aristarcho yan si Segundo, yan si Gayo guiya Derbe, yan si Timoteo: ya iya Asia, si Tiquico yan si Trófimo.
044	ACT	020	005	Este sija manjanao finena, ya janananggajam Troas,
044	ACT	020	006	Ya despues di y pan sinlibadura, manmaudaejam gui batco desde Filipos, infatoigüe sija guiya Troas gui mina sinco na jaane; ya mañagajam güije siete na jaane.
044	ACT	020	007	Ya y finenana na jaane gui semana, anae mandaña y disipulo para umaipe y pan, si Pablo japredica guiya sija, sa esta güe listo para ujanao gui inagpaña: ya sisigueja di manpredica asta y tatalopuenge.
044	ACT	020	008	Ya megae na candet gui sanjilo na cuatto anae estabajam na mandadaña.
044	ACT	020	009	Ya estaba güije un patgon na taotao na y naanña si Eutico, na matatachong sanjilo gui un bentana, ya guesmaego; ya y inanaco y prinedican Pablo, matomba gui maegoña, ya podong desde y mina tres na piso, ya anae majatsa matae.
044	ACT	020	010	Ya tumunog papa si Pablo ya dumimo gui jiloña, ya jatogtog ilegña: Chamiyo ninafañachatsaga, sa y linâlâña gaegueja gui sanjalomña.
044	ACT	020	011	Ya anae cajulo talo, jaipe y pan ya mañocho, ya cumuentos asta qui manana; ya ayonae jumanao.
044	ACT	020	012	Ya lâlâ patgon na taotao, ya ti didide ninafanmagof.
044	ACT	020	013	Ya manmaposjam para y batco, ya manmaudaejam guato Asos, sa para ayo nae inquene si Pablo: sa taegüije matagoña, ya malagoñaja ufamocat.
044	ACT	020	014	Ya anae manasodajam Asos, inquene güe, ya manmatojam Mitilene.
044	ACT	020	015	Ya desde ayo, manmaudaejam gui batco, ya manmatojam gui inagpaña na jaane gui menan Chio, ya y inagpaña talo güije na jaane, manmatojam Samo, ya mañagajam Trogilio; ya y inagpaña na jaane, manjanaojam para Mileto.
044	ACT	020	016	Sa si Pablo malagoña umaudae gui batco para Efeso, sa ti malago jagasta y tiempo guiya Asia; sa inalulula, na mano y ninasiñaña, na ufato Jerusalem gui jaanen y Pentecostes.
044	ACT	020	017	Ya desde Mileto manago guato Efeso na ufanmaagange y manamco gui guimayuus.
044	ACT	020	018	Ya anae manmato guiya güiya, ilegña nu sija: Injatingo desde y finenenana na jaane anae matoyo Asia, jafa manaemanojit todo y tiempo,
044	ACT	020	019	Jusetbe y Señot contodo y inimitde na jinaso, yan y minegae lago, yan y tentasion sija ni y manmato guiya guajo pot y ninanggan y Judios.
044	ACT	020	020	Ya jaftaemano ti maañao yo jusangane jamyo todo y mauleg para jamyo, lao jufanue jamyo yan jufanagüe jamyo, gui publico yan gui guima yan guma.
044	ACT	020	021	Junamatungo gui Judios yan y Griego sija locue, y sinetsot para as Yuus, yan y jinenggue para y Señotta as Jesucristo.
044	ACT	020	022	Ya pago, estagüe y Espiritu na janajanaoyo para Jerusalem, ti jutungo jafa ufanmato guiya guajo güije.
044	ACT	020	023	Esteja y Espiritu Santo janae yo testimonio na gui cada siudad, ilegña, na y guinede yan y pinite ufañaga guiya guajo.
044	ACT	020	024	Lao taya güine na güinaja unacalamtenyo, ni ti junaguaguan y linâlâjo para guajo, lao guefmalago yo na junafunjayan y chechojo, yan y obligasionjo ni y juresibe gui Señot Jesus, para junamatungo y ebangelion y grasian Yuus.
044	ACT	020	025	Ya pago, estagüe na jutungo jamyo todos, ya ni uno guiya jamyo ni y anae guinin jupredica y raenon Yuus, ulinie y matajo mas.
044	ACT	020	026	Enao na jucone jamyo para testigo pago na jaane, na guajo gasgasyo guinin todo y jâgâ y taotao sija.
044	ACT	020	027	Sa trabia ti munjajayan junatungo jamyo todo ni y pinagat Yuus.
044	ACT	020	028	Guefadaje jamyo, yan todo y manada ni y ninafanmagas jamyo ni y Espiritu Santo, para inapasto inetnon mangilisyano iyon Yuus, ni y jafajan ni y jâgâñaja.
044	ACT	020	029	Sa jujatungo este, na despues di jumanaoyo, y manaelaye sija na lobo ufanjalom gui entalomiyo, ya ti unasobbla y manada.
044	ACT	020	030	Ya iya jamyo locue nae ufangajulo sija taotao na jasasangan y manaelaye na güinaja sija, para ufanmangone disipulo sija para udalalag sija.
044	ACT	020	031	Enaomina adaje, ya injaso na pot tres años, ti pumaparayo jusangane cada uno parejoja jaane yan puenge cumacasaoyo.
044	ACT	020	032	Ya pago mañelujo, jutayuyute jamyo as Yuus, yan y sinangan y grasiaña, ni y siña manjinatsa jamyo julo, yan infanninae erensianmiyo yan todo ayo sija y manafangasgas.
044	ACT	020	033	Sa taya jucodisia ni jaye na taotao, salape pat oro, pat magago.
044	ACT	020	034	Ya jamyo, intingo este sija na canae y sumesetbeyo gui nesesidajo, yan ayo sija y mangachochongjo.
044	ACT	020	035	Esta junae jamyo mauleg na ejemplo gui todosija, jaftaemano ya guaja obligasionmiyo na inadaje y manaemetgot yan injaso y sinangan y Señot Jesus, ni y ilegña: Mas dichoso y mannae qui y manresibe.
044	ACT	020	036	Ya anae munjayan jasangan taegüine, dumimo papa ya manmanayuyut todos.
044	ACT	020	037	Ya todosija mananges ya matogtog y agâgâ Pablo ya machico.
044	ACT	020	038	Ya ninafansenpinite todos pot y sinanganña, na ti ujalie y mataña mas. Ya maosgaejon gui jinanaoña asta y batco.
044	ACT	021	001	YA anae susede na manadingojam, manmaudaejam gui batco, ya manmatojam gui tinas na chalan para Coos, ya y inagpaña na jaane manmatojam Rodas, ya desde ayo asta Pátara.
044	ACT	021	002	Ya inseda un batco na jumajanao para Finesia, ya manmaudaejam, ya manjanaojam.
044	ACT	021	003	Ya anae intutujon lumie Chipre inpelo gui acagüe, ya manjanaojam asta Siria, ya manmatojam Tiro: sa para umadescatga güije y batco.
044	ACT	021	004	Ya anae manmañodajam güije disipulo, mañagajam siete na jaane; ya ilegñija as Pablo pot y Espiritu, na chaña jumajanao julo Jerusalem.
044	ACT	021	005	Ya anae inquimple todo esta ayo sija na jaane, manjanaojam ya insigue y jinanaomame, ya manmaosgaejonjam ni y asaguanñija yan y famaguonñija, asta qui manjuyongjam gui siuda: ya mandimojam gui oriyan tase ya manmanayuyutjam.
044	ACT	021	006	Ya, anae manadingojam, uno y otro, manmaudaejam gui batco, ya sija manalo guato guiya sija.
044	ACT	021	007	Ya anae inquimple y jinanaomame desde Tiro, manmatojam Tolemaida, ya insaluda y mañelo, ya mañagajam güije yan sija un jaane.
044	ACT	021	008	Ya y inagpaña, jame ni y mangachong Pablo, manjanaojam, ya manmatojam Sesarea; ya manjalomjam gui guima Felipe y ebangelista ni y uno gui siete, ya mañagajam güije yan güiya.
044	ACT	021	009	Ya ayo na taotao, guaja cuatro jagaña na vitgen na manmanprofetisa.
044	ACT	021	010	Ya mientras mañagajam güije megae na jaane, mato papa guinin Judea un profeta na y naanña Agabo.
044	ACT	021	011	Ya anae mato guiya jame, jachule y senturon Pablo, ya jagode güe canaeña yan y adengña, ya ilegña: Taegüine ilegña y Espiritu Santo: Taegüineja magodeña y gaeiyo este na senturon, ni y Judios ni mangaegue Jerusalem, ya umaentrega gui canae Gentiles.
044	ACT	021	012	Ya anae injingog este sija, parejoja jame yan ayo y mañasaga güije na lugat, matayuyut güe na chaña jumajanao julo Jerusalem.
044	ACT	021	013	Ayonae manope si Pablo ilegña: Jafa na manatanges jamyo, ya inyamag y corasonjo? sa esta listoyo ti para jumagodeja, lao asta jumatae guiya Jerusalem, pot y naan Jesucristo.
044	ACT	021	014	Ya anae timalago manamañaña, manbastajam ilegmame: Y minalago y Señot umafatinas.
044	ACT	021	015	Ya despues di ayo sija na jaane, inchile y güinajanmame ya manjanaojam papa Jerusalem.
044	ACT	021	016	Ya manjame locue yan palo disipulon Sesarea, ya manmangongone un Mnason iya Chipre, y bijo na disipulo ya infanjame mañaga.
044	ACT	021	017	Ya anae manmatojam Jerusalem, mangosmagof y mañelo jaresibejam.
044	ACT	021	018	Ya y inagpaña, manjanaojam yan si Pablo para as Santiago: ya todo y manamco manestaba.
044	ACT	021	019	Ya anae munjayan jasaluda sija, jasanganen adumidide ni y finatinas Yuus gui entalo Gentiles pot y chechoña.
044	ACT	021	020	Ya anae jajungog sija, maalaba y Señot, ya ilegñija nu güiya: Unlie chelujo cuantos miles na Judios y manmanjonggue, yan maneggo ni y tinago:
044	ACT	021	021	Ya matungo guinin jago, na unfanagüe todo y Judios ni y mangaegue gui Gentiles, na ujafañuja gui as Moises, ilegmo, na munga manmasirconsida y famaguonñija, ni ujadalalag y costumbre.
044	ACT	021	022	Ya jafa nae umafatinas? Magajet na ujajungog na mato jao.
044	ACT	021	023	Enao mina fatinas este y insangane jao: Guajajam cuatro na taotao na manmanpromesa;
044	ACT	021	024	Cone sija, ya unnagasgas jao yan sija, ya unfangata pot sija ya ufanmadasae ilunñija; ya todo utiningo na ayo sija y matungo pot jago taya guaja; lao jago locue dalalag jaftaemano y tinago, ya unadaje y lay.
044	ACT	021	025	Ya pot y Gentiles ni y manmanjonggue, esta intigue na innafagpo, na chañija umadadaje ni uno güine; solo ujaadajeja sija güije na güinaja y manmaofrese y idolos, yan y jâgâ, y mamuno, yan y inábale.
044	ACT	021	026	Ayonae si Pablo jacone y taotao sija, ya y inagpaña na jaane janagasgas güe yan sija, jumalom gui templo para usangan y macumplen y jaanen y managasgas, asta qui ufanmaofrese y inefrese cada uno guiya sija.
044	ACT	021	027	Ya anae esta cana mamagpo y siete na jaane, ni Judios ni y mangaegue Asia, anae malie güe gui templo, janafangalamten todo y taotao contra güiya.
044	ACT	021	028	Ya managang ilegñija: Taotao Israel, fanmanayuda: Estagüe yuje na taotao y jafananagüe todo y taotao manoja guato contra y pueblo, yan y lay, yan este na lugat: yan janafanjalom y Gentiles gui templo, ya janataelaye este na lugat.
044	ACT	021	029	(Sa guinin malie güe antes yan si Trófimo, un taotao Efeso, gui siuda, ya jinasoñija na si Pablo cumone jalom gui templo.)
044	ACT	021	030	Ya todo manatborotao y siuda, yan todo y taotao manmalago, ya macone si Pablo, ya manajuyong gui templo; ya enseguidas manmajuchom y petta.
044	ACT	021	031	Ya anae manjajanao para umapuno si Pablo, mato notisia gui magas y inetnon, na todo iya Jerusalem man atborotao.
044	ACT	021	032	Ya enseguidas mangone sendalo sija yan capitan, ya manmalago guato guiya sija; ya anae malie y magas y inetnon yan y sendalo sija, manbasta masaulag si Pablo.
044	ACT	021	033	Ayonae y magas y inetnon jumijot, ya quinene güe, ya manago na umagode dos na cadena: ya mamaesen jaye güe, yan jafa finatinasña.
044	ACT	021	034	Ya palo manaagang un inagang, ya y palo, otro inagang, gui entre y linajyan taotao: ya anae ti siña tumungo y magajet pot y atboroto, manago na umacone guato gui castiyo.
044	ACT	021	035	Ya anae mato gui guaot, sa macocone ni y sendalo sija, pot y finijom y linajyan taotao;
044	ACT	021	036	Sa manatateja y linajyan taotao, ya manaagangja ilegñija: Fañuja yan guiya.
044	ACT	021	037	Ya anae para umacone si Pablo gui castiyo, ilegña nu y magas inetnon: Siñajit cumuentos? ya ilegña: Untungo Griego?
044	ACT	021	038	Ti jago ayo y taotao Egipto, ni y antes di este sija na jaane unfatinas jatsamiento, ya uncone guato gui desierto cuatro mil na taotao ni y manpegno?
044	ACT	021	039	Lao si Pablo ilegña: Guajo Judioyo, taotao Tarso, siuda Silisia—taotao un siuda ti diquique: ya jutayuyut jao na unpoloyo ya jucuentuse y taotao sija.
044	ACT	021	040	Ya anae ninae lisensia, tumojgue si Pablo gui guaot, ya jaseñas y taotao sija ni y canaeña. Ya anae manmamatquilo jacuentuse sija ni cuentos Hebrea, ilegña:
044	ACT	022	001	LALAJE mañelo yan mañaena, jingog y dumefiendeyo pago guiya jamyo!
044	ACT	022	002	(Ya anae majungog na mancuinentuse sija ni y fino Hebreo, ninafanmamatquilo mas;) ya ilegña:
044	ACT	022	003	Guajo magajet taotao na Judio, mafañagon Tarso, un siuda guiya Silisia; lao mapogsaeyo güine na siuda gui adeng Gamaliel, mafanagüeyo taemanoja y minagajet y lay y mañaenata, ya eggoyo para as Yuus, taegüenao iya jamyo pago na jaane.
044	ACT	022	004	Ya jupetsigue sija gui este jinanao asta junafanmapuno, jugogode ya juentrerega gui catset y lalaje yan y famalaoan.
044	ACT	022	005	Ya parejoja y magas mamale locue numaeyo testimonio, yan todo y manada y manamco: guinin iya sija locue nae manresibeyo catta para y mañelo, ya jumanaoyo para Damasco, para jucone ayo sija ni y sinedajo güije ya jugode guato Jerusalem para ufanmasapet.
044	ACT	022	006	Ya susede anae jumajanaoyo, ya esta jijotyo para Damasco gui taloane, enseguidas manina güije guinin y langet un dangculon candet gui oriyajo,
044	ACT	022	007	Ya podongyo gui jilo tano, ya jujungog un inagang na ilegña nu guajo: Saulo, Saulo, sa jafa na unpetsisigueyo?
044	ACT	022	008	Ya juope ilegco: Jayejao Señot? Ya ilegña nu güajo: Guajo si Jesus Nasareno ni y unpetsisigue.
044	ACT	022	009	Ya ayo y mangachochongjo jalie magajet y candet, ya ninafanmaañao; lao ti jajungog y inagang ayo y cumuentuseyo.
044	ACT	022	010	Ya ilegco: Jafa jufatinas Señot? Ya y Señot ilegña nu guajo: Cajulo ya janao falag Damasco; ya ayonae umasangane todo güinaja ni y matancho para chechomo.
044	ACT	022	011	Ya anae ti siñayo manlie pot y minalag y candet, mapipetyo ni ayo sija y guinin mangachochongjo, ya maconeyo guato Damasco.
044	ACT	022	012	Ya si Ananias, un taotao na deboto jaftaemanoja y lay, ya guaja mauleg na testimonio para todo y Judios sija ni y mañasaga güije,
044	ACT	022	013	Mato guiya guajo, ya tumojgue, ya ilegña nu guajo: Chelujo Saulo, resibe y liniemo. Ya ayoja na ora nae juatan güe.
044	ACT	022	014	Ya ilegña: Y Yuus mañaenata umayegjao, na para untungo y minalagoña, ya unlie Ayo Tunas, yan unjungog y inagang y pachotña.
044	ACT	022	015	Sa jago utestiguña todo gui taotao, jafa y liniemo yan y jiningogmo.
044	ACT	022	016	Ya pago jafa na sumasagajaoja? Cajulo ya unmatagpange, ya ufinagase y isaomo, agang y naanña.
044	ACT	022	017	Ya susede anae tumaloyo guato Jerusalem, ya mientras mananaetaeyo gui templo, malingo y jinasoco,
044	ACT	022	018	Ya julie güe, ya ilegña nu guajo: Laguse, ya unjanao juyong Jerusalem; sa ti manmalago maresibe y testemoniumo pot guajo.
044	ACT	022	019	Ya ilegco: Señot, jatungoja sija na manpresoyo yan mañaulag gui cada sinagoga ni ayo sija y jumonggue jao;
044	ACT	022	020	Ya anae machuda y jâgâ Esteban ni y testigomo, estabajayo na tumotojgue gui oriya, ya jucousienteja y mapunoña, ya juadaje y magagon ayo sija y pumuno güe.
044	ACT	022	021	Ya ilegña nu guajo: Janao; sa guajo tumagojao chago desde este para y Gentiles.
044	ACT	022	022	Ya majungog güe asta este na sinangan, ya entonses jajatsa y inagangñija, ya ilegñija: Najanao ayo na taotao gui jilo tano, sa ti combiene na ulâlâ.
044	ACT	022	023	Ya anae managang, yan jayute y magagonñija, ya manmanyute oda gui aire,
044	ACT	022	024	Y magas inetnon jatago na umacone güe guato gui jalom castiyo, ya manago na umasaulag para umaegsamina, para utungo pot jafa causa na manaagang contra güiya.
044	ACT	022	025	Ya anae magode güe ni y coreas, ilegña si Pablo ni y senturion ni y tumotojgue gui oriya: Tunas para jago na unsaulag un taotao na Romano sin umacondena?
044	ACT	022	026	Ya anae jajungog ayo y senturion, mapos ya jasangane y magas inetnon ilegña: Adaje jafa y unquequechogüe, sa este na taotao Romano.
044	ACT	022	027	Ayonae y magas inetnon mato ya ilegña: Sanganeyo, jago Romano? Ya güiya ilegña: Junggan.
044	ACT	022	028	Ya y magas inetnon manope ilegña: Pot y minegae salape na juchule este na linebre. Ya si Pablo ilegña: Lao guajo Romanoyo na finañago.
044	ACT	022	029	Ayonae manjanao guiya güiya ayo sija y para umegsamina güe: ya y magas inetnon ninamaañao locue, despues di jatungo na Romano, sa güiya munamagode.
044	ACT	022	030	Ya y inagpaña, malago na utungo magajet cao jafa na mafaaela güe ni y Judios, ya masotta gui mapresuña, ya manago na ufanmato y magas mamale, yan y mangachongña, ya macone papa si Pablo ya mapolo gui menañija.
044	ACT	023	001	YA si Pablo jagueguesatan y inetnon, ya ilegña: Mañelo, lalâlâjayo contodo y minauleg y jinasoco asta este na jaane.
044	ACT	023	002	Ya y magas na pale as Ananias, jatago ayo sija y manotojgue gui fionña na umapatmada pachotña.
044	ACT	023	003	Ayonae ilegña si Pablo nu güiya: Si Yuus unpinatmada, apaca na padet: sa matachong jao para unjusgayo pot y lay; ya manago jao na jumapatmada contra y lay?
044	ACT	023	004	Ya ayo sija y manotojgue gui fionña, ilegñija: Yyon Yuus y magas na pale unlalalatde?
044	ACT	023	005	Ayo nae ilegña si Pablo: Ti jutungo, mañelo cao güiya y magas na pale: sa esta matugue, Chamo sumasangan taelaye gui magalajen y tanomo.
044	ACT	023	006	Lao anae jatungo si Pablo na y un patte Saduseo, ya y otro Fariseo, umagang juyong gui inetnon: Mañelo, Guajo Fariseo, lajin un Fariseo: gui ninangga yan y quinajulo guinen manmatae na mafafaesenyo.
044	ACT	023	007	Ya anae munjayan jasangan este, guaja inaguaguat gui entalo y Fariseo yan y Saduseo: ya manmadibide y inetnon taotao.
044	ACT	023	008	Sa y Saduseo ilegñija na taya quinajulo guinin manmatae, ni angjet, ni espiritu; lao y Fariseo jasasanganja todo.
044	ACT	023	009	Ya ayonae cajulo dangculon inagang: ya y palo escriba ni y manestaba gui Fariseo na patte, mangajulo ya managuaguat, ilegñija: Ti inseda tinaelaye güine na taotao: lao jafa, yaguin espiritu pat angjet sumangane güe?
044	ACT	023	010	Ya anae guaja dangculon inaguaguat, ya y magas y inetnon maañao na nosea umapidaso si Pablo nu sija, manago ni y sendalo na ujafanjanao papa, ya ujacone si Pablo guiya sija fuetsao, ya umacone jalom gui castiyo.
044	ACT	023	011	Ya anae puenge, y Señot tumojgue gui oriyaña, ya ilegña: Namauleg inangocomo Pablo: sa taemanoja y ninamatungomo nu guajo guiya Jerusalem, taegüijeja locue nae unnamatungo guiya Roma.
044	ACT	023	012	Ya anae manana, palo gui Judios mandaña, ya manmanjula gui papa y matdision, ilegñija na ti ufañocho yan ti ufanguimen astaqui umapuno si Pablo.
044	ACT	023	013	Ya mas di cuarenta y fumatinas este na juramento.
044	ACT	023	014	Ya manmalag y magas mamale, yan y manamco, ya ilegñija: Esta manmanjulajam gui papa y matdision, na ti infañocho ni jafa astaqui inpino si Pablo.
044	ACT	023	015	Ya pago jamyo yan y dinaña, fanatungo yan y magas y inetnon ya infanmaconie agupa, ya inquetungo palo mas magajet pot güiya; ya jame infamaulegjam para, yaguin esta jijot, inpino.
044	ACT	023	016	Ya anae jajungog y lajin y chelun Pablo y ninangganñiñija, mapos ya jumalom gui castiyo, ya jasangane si Pablo.
044	ACT	023	017	Ayonae si Pablo jaagang uno gui senturion ya ilegña: Cone este y patgon na taotao asta y magas y inetnon: sa guaja para usinangane.
044	ACT	023	018	Ya jamantiene, ya jacone guato gui magas y inetnon, ya ilegña: Si Pablo ni y maprereso jaagangyo, ya jatayuyutyo para jucone este y taotao guato guiya jago, sa guaja para unsinangane.
044	ACT	023	019	Ayonae y magas y inetnon, minantiene canaeña ya sumuja y dos gui un banda, ya finaesen, ilegña: Jafa ayo y para unsanganeyo?
044	ACT	023	020	Ya güiya ilegña: Y Judios esta manatungo na unmagagao ya uncone agupa papa si Pablo gui inetnon, taegüije y malagoñija, na umaquetungo y magajet guiya güiya.
044	ACT	023	021	Lao chamo umangongoco jao nu sija: sa esta y manmannanangga pot güiya, mas di cuarenta na taotao ni y manmanjula na ti ufañocho, yan ti ufanguimen astaqui mapuno güe; ya pago umananggañiñija y promesamo.
044	ACT	023	022	Ayonae y magas y inetnon, janajanao y patgon na taotao, ya jaencatga, na chaña sumangangane ni jaye na taotao na ninatungo güe ni este na güinaja.
044	ACT	023	023	Ya jaagang dos na senturion, ya ilegña: Nalisto dosientos na sendalo para ufanjanao para Sesarea, yan setenta ni y manquinababayo, yan dosientos ni y manmanlalansa, para y mina tres na ora gui puenge;
044	ACT	023	024	Ya unfamauleque sija gâgâ sija para ujanamaudae si Pablo, ya ujacone guato satbo gui as magalaje as Felix.
044	ACT	023	025	Ya manugue un catta, na taegüine mapoloña:
044	ACT	023	026	Claudio Lysias para y mas magas na magalaje as Felix, jusaluda jao.
044	ACT	023	027	Este na taotao, macone ni y Judios ya para ujapuno: ya matoyo yan y sendalujo ya junalibre güe, sa jutungo na Romano güe.
044	ACT	023	028	Ya malagoyo na jutungo pot jafa na mafaaela güe, ya jucone guato gui inetnonñija:
044	ACT	023	029	Ya jusoda na mafaaela pot finaesen gui layñija; lao taya isaoña na jamerese na umapuno, pat umapreso.
044	ACT	023	030	Ya anae masanganeyo jafa y Judios ninangganñiñija pot y taotao, enseguidas jutago para iya jago, ya fanago para ayo sija y fumaaela y ujasangan gui menamo jafa guaja guiya sija contra güiya. Adios.
044	ACT	023	031	Ayonae y sendalo sija ni y tinagoña, macone si Pablo gui puenge ya macone guato Antipatris.
044	ACT	023	032	Ya y inagpaña, mapolo y manquinababayo na ujafanjanao yan güiya, ya manalo guato gui castiyo.
044	ACT	023	033	Ya anae manmato Sesarea, manae y magalaje ni y catta, ya mapoloja locue si Pablo gui menaña.
044	ACT	023	034	Ya anae munjayan y magalaje jataetae y catta, jafaesen jafa na provinsia güe; ya jatungo na taotao Silisia.
044	ACT	023	035	Ya ilegña nu güiya: Jujungog jao yaguin manmato locue ayo sija y fumaaela jao. Ya manago na umaadaje gui tribunal gui palasyo Herodes.
044	ACT	024	001	YA anae malofan sinco na jaane, si Ananias y mas magas na pale tumunog yan y manamco, yan un gacumuentos na naanña si Tertulo; mamacuentos gui magalaje contra si Pablo.
044	ACT	024	002	Ya anae janamaagange si Tertulo, jatutujon famaaela, ilegña: Liija na pot jago na mansenmagofjam ni y dinangculon pas, yan mansenmauleg na chocho y manmachogüe güine na nasion pot y minaulegmo,
044	ACT	024	003	Ya inresisibeja siempre gui todo y lugat sija contodo y minegae y grasia, O gosmauleg Felix.
044	ACT	024	004	Ya pot ti junasaga jao laapmam, jutayuyut jao na unecungogjam pot y minauleg y didide na finomo.
044	ACT	024	005	Sa inseda este na taotao na case, yan numanafanenbeste gui entalo y Judios todo y tano; yan y magas y secta y Nasareno sija;
044	ACT	024	006	Güiya locue jumajanao, ya janafanataelaye y guimayuus: ya inquene güe sa manmalagojam na injisga jaftaemanoja y layta.
044	ACT	024	007	Lao y mas magas y inetnon as Lysias mato guiya jame, yan y dangculon linalaloña ya jacone gui canaemame;
044	ACT	024	008	Ya jatago y fumaaela na ufanmato guiya jago ya jagoja siña unegsamina ya untungo todo este sija na güinaja ni y infaaela güe.
044	ACT	024	009	Ya y Judios locue, jaconsienteja este na güinaja na utaegüine.
044	ACT	024	010	Ayonae si Pablo, anae sineñas ni y magalaje na ucuentos; manope ilegña: Pot y jutungo na jago guinin jues megae na anos güine na nasion, juguesfanope pot guajoja;
044	ACT	024	011	Para untungo na taya trabia mas di dose años, desde qui cajuloyo Jerusalem para jufanadora.
044	ACT	024	012	Ya taya nae masodayo gui templo juaguaguaguate ni jaye na taotao, ni junafangalamten y taotao sija; ni y sinagoga, ni mano na siuda;
044	ACT	024	013	Ya ti siña ujaaprueba y güinaja ni y mafaaelajo pago.
044	ACT	024	014	Lao este juconfesatñaejon guiya jago, na y jinanao ni y mafananaan un Secta, taegüenao nae jusesetbe si Yuus mañaenata; jujonggue todo y güinaja ni y manmatugue gui Lay yan y profeta sija.
044	ACT	024	015	Ya guaja ninanggaco as Yuus, taegüije iya sija locue, na uguaja quinajulo guinin manmatae; parejoja y manmauleg yan y manaelaye.
044	ACT	024	016	Ya pot este na juprocucura, na uguaja siempre gui jinasoco na chajo umofefende si Yuus, ni y taotao sija.
044	ACT	024	017	Ya pago megae esta na años manmalofan matoyo para juchulie limosna y nasionjo, yan inefrese sija:
044	ACT	024	018	Masodayo yan estesija, gasgas gui jalom y guimayuus, ya taya linajyan taotao, ni atboroto; lao guaja palo Judios ni y manguinin Asia:
044	ACT	024	019	Ya sija, mannesesita ufangaegue güine gui menamo, ya ujasangan cao guaja jafa contra guajo.
044	ACT	024	020	Patseno, sotta este y mangaegue güine ya ujasangan, yaguin manmañoda taelaye na finatinas guiya guajo, mientras tumotojgueyo gui menan y inetnon,
044	ACT	024	021	Ya pot esteja y un inagang, anae estabayo gui entaloñija, ya umagangyo: Pot y quinajulo guinin y manmatae na jumafaesen pago na jaane pot jamyo.
044	ACT	024	022	Lao si Felix, pot guaja mas magajet tiningoña ni ayo na jinanao, janafanmadetiene sija ya ilegña: Yaguin tumunog y mas magas y inetnon as Lysias, jutungo tododoja este y chechomiyo.
044	ACT	024	023	Ya jatago un senturion na uadaje si Pablo, yan unae linibre ya chaña chumochoma y manatungoña na ufanmato guiya güiya, pat umasetbe.
044	ACT	024	024	Ya malofan unos cuantos na jaane, mato si Felix yan y asaguaña as Drusila na Judia, ya janamaagange si Pablo, ya majungog guiya güiya pot y jinenggue as Jesucristo.
044	ACT	024	025	Ya anae jaadingane pot y tininas, yan y minauleg, yan y jinisga ni ufato, ninamaañao si Felix, ya manope ilegña: Janao unjanao pago, ya yaguin guaja mauleg na lugat junamaagagange jao.
044	ACT	024	026	Ya jananangga locue na uninae as Pablo salape para usinetta; enaomina jatago na ufafato cada rato, ya ujaatungo.
044	ACT	024	027	Lao anae malofan dos años, si Porcio Festo mato gui cuatton Felix: ya si Felix malago na ufanue y Judios minagof, japolo si Pablo na umapreso.
044	ACT	025	001	AYONAE jumalom si Festo gui provinsia, ya anae malofan tres na jaane cumajulo desde Sesarea asta Jerusalem.
044	ACT	025	002	Ya y magas mamale yan y magas y Judios manatungo güe contra si Pablo, ya matayuyut,
044	ACT	025	003	Magagagao finaborese contra si Pablo, na unajanao para Jerusalem; ya mananangga gui chalan para umapuno.
044	ACT	025	004	Lao manope si Festo, na si Pablo umanasagaja Sesarea, ya güiyaja ujanao enseguidas.
044	ACT	025	005	Ya ilegña: Ayo y mansiña guiya jamyo, ujadalalagyo papa, ya ujafaaela este na taotao, yaguin guaja taelaye guiya güiya.
044	ACT	025	006	Ya anae sumaga güije mas di dies na jaane, mapos papa Sesarea; ya y inagpaña matachong gui tribunal, ya manago na umaconie as Pablo.
044	ACT	025	007	Ya anae mato, y Judios ni y manmato guinin Jerusalem, manojgue gui oriyaña, ya megae finaaelañija contra si Pablo, ya ti siña manamagajet nu sija.
044	ACT	025	008	Ya manope si Pablo pot güiyaja, ilegña: Ni contra y lay y Judios, ni contra y templo, ni contra si Sesat, ti juisagüe.
044	ACT	025	009	Lao malago si Festo na unafanmagof y Judios; jaope si Pablo ilegña: Malago jao jumanao julo Jersalem, ya unmajusga pot este sija gui menajo?
044	ACT	025	010	Ya ilegña si Pablo: Gaegueyo gui tribunal Sesat anae debe di jumajusga: para y Judios, taya taelaye na finatinaso; ungostungoja.
044	ACT	025	011	Sa yaguin taelaye na finatinaso, pat guinin jufatinas jafa na jumerese y finatae, ti jureusayo na jumatae: lao yaguin taya jafa pot este y finaaelañija; taya ni un taotao uentregayo guiya sija. Jugagao jinisgajo gui as Sesat.
044	ACT	025	012	Ya anae munjayan manguentos si Festo yan y taotao inetnon, jaope si Pablo ilegña: Gui as Sesat nae malagojao jinisgamo? Unfalag as Sesat.
044	ACT	025	013	Ya malofan palo jaane, mato si ray Agripa yan Bernise guiya Sesarea para umasaluda si Festo.
044	ACT	025	014	Ya anae mañaga güije megae na jaane, si Festo jadeclaraye si ray ni y causan Pablo, ilegña: Un taotao maprereso pot si Felix,
044	ACT	025	015	Ni y anae estabayo Jerusalem, y magas mamale yan y manamco gui Judios mafaesenyo, sa manmalago na umacondena.
044	ACT	025	016	Ya juope sija, na ti costumbren y Romano na umaentrega un taotao na umapuno, antes di umanaafana yan y fumaaela, ya uguaja lisensiaña manope pot y mafaaelaña.
044	ACT	025	017	Enaomina anae mandaña guine, sinjufannangga, y inagpaña matachongyo gui tribunal, ya managoyo na jumaconie.
044	ACT	025	018	Ya manestabaja y fumaaela, lao taya finaaelañija jafa ni ayo y jinasosoco:
044	ACT	025	019	Lao guaja finaesenñija contra güiya, pot y superstisionñija, pot y religionñija yan pot y un Jesus ni y matae, ya jaasegura si Pablo na lâlâ.
044	ACT	025	020	Ya ti juguestungo ayo sija na finaesen; jufaesen güe cao malago malag Jerusalem, ya ayo nae umajusga ni este sija.
044	ACT	025	021	Lao si Pablo, anae jagagao na umanasaga, para y jinisgan Augusto, managoyo na umanasaga asta qui junajanao para as Sesat.
044	ACT	025	022	Ayonae si Agripa ilegña as Festo; Malagoyo locue na jujungog y taotao. Ya ilegña: Agupa na unjungog güe.
044	ACT	025	023	Ya y inagpaña mato si Agripa yan Bernise, yan y minagasñija, ya jumalom gui tribunal, yan y mas magas y inetnon yan y mas manmagas gui siuda, ya manago si Festo na umacone si Pablo.
044	ACT	025	024	Ya ilegña si Festo: Ray Agripa, yan todo y taotao ni y mangaegue güine na manjijita; inlie este na taotao ni y todo y linajyan Judios maqueja yan guajo guiya Jerusalem yan güine, elegñija na ti umanalâlâ mas.
044	ACT	025	025	Lao anae jusoda na taya finatinasñajafa na umerese y finatae, ya anae güiyaja locue malago jinisgaña gui as Augusto, jujaso na junajanao.
044	ACT	025	026	Ya taya jafa magajet na güinajaña para jutugue para y Señotjo. Enaomina jucone güe mona gui menanmiyo, yan y menamo, O Ray Agripa, para yaguin munjayan maegsamina, uguaja jafa para jutugue.
044	ACT	025	027	Sa y jinasoco na taya rason na umanajanao y presonero, ya ti umanaclaro y isao ni y mapolo contra güiya.
044	ACT	026	001	AYONAE si Agripa ilegña as Pablo: Jupetmite jao na uncuentos pot jago namaesa. Ayonae si Pablo jaestira mona y canaeña ya manope pot güiya namaesa.
044	ACT	026	002	Magofyo ray, Agripa, sa jufanope pot guajo gui menamo pago na jaane, pot todo y mafaaelajo ni y Judio sija.
044	ACT	026	003	Yan pot y jutungo na jago untungo todo y costumbre yan y finaesen gui entre y Judios; pot enaomina jutayuyut jao na con pasensiamo umaecungogyo.
044	ACT	026	004	Y jaanejo desde y pinatgonjo, ni y finenana gui entre y nasionjo yan guiya Jerusalem, todo y Judios tumungo.
044	ACT	026	005	Matungojayo desde y tutujonña, yaguin manmalago masangan, na taemanoja y mas tunas na secta y religionta, jumajanaoyo taegüije y Fariseo.
044	ACT	026	006	Ya pago, tumotojgueyo ya majus gayo pot y ninanggan y promesa ni y jafatinas si Yuus gui mañaenata.
044	ACT	026	007	Ni y manmaprometa y dose tribus, masestbeja si Yuus jaane yan puenge, mananangga na ufato. Ya pot ayo na ninangga ray Agripa, na mafaaelayo ni y Judio sija.
044	ACT	026	008	Jaftaemano majusga y tijongguiyon entre jamyo, na si Yuus janacajulo y manmatae?
044	ACT	026	009	Guajo magajet na jujaso gui jinalomjo, na nesesitayo jufatinas megae contra y naan Jesus Nasareno.
044	ACT	026	010	Ya jufatinas este locue guiya Jerusalem; ya megae na mañantos jupreso, anae manresibeyo ninasiña guinin y magas mamale; ya anae para ufanmapuno, junae vosso contra sija.
044	ACT	026	011	Ya jucastiga sija gui sinagoga, ya juprocura na junafanman chatfino contra si Yuus; ya pot gogoslalaloyo contra sija, jupetsigue sija achogja asta otro siuda sija.
044	ACT	026	012	Ya anae jumajanaoyo para Damasco yan y ninasiña guinin y magas mamale sija,
044	ACT	026	013	Y taloane, O ray, julie gui chalan y candet guinin y langet, na malagña qui y ininan y atdao, ya manina gui oriyajo yan ayo y mangachochongjo manjanao.
044	ACT	026	014	Ya anae mamodongjam todo gui jilo oda, jujungog y inagang na jacuentuseyo gui fino Hebreo, ilegña: Saulo, Saulo, jafa na unpetsisigueyo? mapot para jago y unfamateg contra y títuca.
044	ACT	026	015	Ya ilegco: Jaye jao Señot? ya ilegña: Guajo si Jesus ni y unpetsisigue.
044	ACT	026	016	Lao, cajulo ya untojgue; sa jufatoigüe jao pot este na jinaso, para junaministro jao yan untestigo ni este sija na güinaja y liniimo, yan ayo sija y pot y jufatoigüe jao;
044	ACT	026	017	Junalibre jao gui pueblo yan y Gentiles, ya pago junajanao jao para iya sija,
044	ACT	026	018	Para unbaba y atadogñija, yan unbira sija gui jemjom para y manana, yan y ninasiñan Satanas para as Yuus, ya ujaresibe y inasiin y isaoñija, yan erensia gui entalo ayo sija y manafangasgas pot y jinenggue ni y gaegue guiya guajo.
044	ACT	026	019	Ya pot ayo, ti chatmatagoyo, O ray Agripa, para y vision y langet:
044	ACT	026	020	Lao jusangane finenana ayo sija y mangaegue Damasco, yan iya Jerusalem, yan todo y tano Judea, yan y Gentiles, na ufanmañotsot ya ujabira sija para as Yuus, yan ufanmachocho y chechoñija ni y para mañotsot.
044	ACT	026	021	Sa pot este sija na maconeyo ni y Judios gui guimayuus para jumapuno.
044	ACT	026	022	Lao jatacayo y inayudan Yuus, ya jusisigueja asta pago na jaane, mannanaeyo testimonio parejoja y diquique yan y dangculo; taya jusasangan na ayo y ufato ni y sinangan Moises yan y proteta sija;
044	ACT	026	023	Na si Cristo, nesesitagüe ufamadese, ya güiya ufinenana, pot ucajulo guinin y manmatae, ufannae candet gui pueblo yan y Gentiles.
044	ACT	026	024	Ya anae cumuecuentos, umagang si Festo ni y dangculo na inagangña, ilegña: Caduco jao Pablo: megae na tiningo ninacaduco jao.
044	ACT	026	025	Lao si Pablo ilegña: Ti caducoyo Festo; lao jusasangan y sinangan ni y magajet yan y tinas.
044	ACT	026	026	Sa y ray jatungoja estesija, cumuentosyoja gui menaña locue libre; sa seguroyo na taya güine sija na güinaja umanaatog guiya güiya; sa estesija, ti manmafatinas gui rincon.
044	ACT	026	027	Ray Agripa, unjonggue y profeta sija? jutungo na unjonggue.
044	ACT	026	028	Ayonae si Agripa ilegña as Pablo, Canaja unnamamañañayo para juquilisyano.
044	ACT	026	029	Ya si Pablo ilegña. Malagoyo as Yuus, na ti jagoja, lao todo ayo sija y jumungogyo pago na jaane, ufantaegüine iya guajo, fuera di y mapresujo.
044	ACT	026	030	Ya anae munjayan jasangan este, cumajulo y ray yan y magalaje, yan Bernise, yan ayo sija y mangachongñiñija manmatachong.
044	ACT	026	031	Ya anae mañuja, manguentos uno yan y otro, ilegñija: Taya finatinasña este na taotao, na jamerese y finatae, pat umapreso.
044	ACT	026	032	Ayonae ilegña si Agripa as Festo: Este na taotao, umanalibre, yaguin ti jagagao jinisgaña gui as Sesat.
044	ACT	027	001	YA anae esta majasuye na para infanmaudae gui batco para Italia, maentrega si Pablo, yan otro manpreso gui uno na y naanña si Julio, senturion gui sendalon Augusto.
044	ACT	027	002	Ya anae manjalomjam gui batcon Adrumeto, comoque janao para y costan Asia, manjanaojam; ya manjajame yan un Aristarcho, taotao Masedonio na sagaña Tesalónica.
044	ACT	027	003	Ya y inagpaña na jaane, manmatojam Sidon: ya si Julio jagosgüaeya si Pablo, ya janae linibre na ujanao para y manamiguña para unamagof güe.
044	ACT	027	004	Ya mamaudaejam gui batco manlayagjam papa jijot Chipre, desde ayo, sa y manglo contra.
044	ACT	027	005	Ya anae manjanaojam gui tasen jijot Silisia yan Pamfilia, manmatojam Mira, gui siudad Lisia.
044	ACT	027	006	Ya jasoda güije y senturion un batcon Alejandria, na jumajanao para Italia; ya janafanjalomjam.
044	ACT	027	007	Ya manmaudaejam gui batco megae na jaane, sa mumayayama senñateng, yan canaja ti manmatojam guato Gnido, ti japolojam y manglo, ya manmayama jijot papa Creta, guiya Salmon;
044	ACT	027	008	Ya gosmapot manmalofanjam umoriya inanaco güije na tase, manmatojam gui un lugat na mafanaan Bonito-Puerto, na jijot gui siuda Lasea.
044	ACT	027	009	Ya anae megae na tiempo malofan, ya senpiligro y jinanaomame, sa y Ayunat esta malofan, ya si Pablo mansinangane sija,
044	ACT	027	010	Ya ilegña nu sija: Señores, julie na este na jinanao, guaja uninalamen yan megae uninafanaelaye, ya ti y catgaja yan y batco, lao asta y jaanita locue.
044	ACT	027	011	Lao y senturion, jajonggueñaja y magas batco yan y gaeiyo y batco, qui ayo sija y sinangan Pablo.
044	ACT	027	012	Sa taya puerto nae siña para ufañaga y tiempon manenggeng, ya mas megae majaso na ufanmalofan güije gui tase locue, para ujaquelie jaftaemano nae siña manmato Fenix, ya ayo nae ufañaga güije y tiempon manenggeng, gui puerton Creta, ni y jadalalalaque y sanjaya gui sanlichan yan y sanlago gui sanlichan.
044	ACT	027	013	Ya anae manguaefe didide y manglo sanjaya, pinelonñija na ujataca y malagoñija, jadingo ayo ya manjanao guato oriyan Creta.
044	ACT	027	014	Lao despues ti apmam na tiempo cajulo un dangculon manglo contra y batco, na mafanaan Euroclydon;
044	ACT	027	015	Ya tinemba y batco ya tisiña injanao contra y manglo, inpelo na umachule ni y manglo.
044	ACT	027	016	Ya malago asta y papa un isla na mafanaan Clauda, ya megae y chechomame pot y bote.
044	ACT	027	017	Ni y anae manmajatsa julo, ya manmaayuda, magode y batco gui sampapa; ya manmaañao na umayute gui Sirte, manatunog y layag ya ayonae manmachule ni y manglo.
044	ACT	027	018	Ya janafangoschatsagajam y pinagyo, ya y inagpaña na jaane, jayute gui tase y catga, manachadeg y batco,
044	ACT	027	019	Ya y mina tres na jaane, inyite juyong ni y canaemameja y güinajan y batco.
044	ACT	027	020	Ya megae na jaane na ti anog y atdao, ni y pution sija, ya ti didide na pagyo mato guiya jame, ya todo y ninangganmamame na infansatbo, malingo.
044	ACT	027	021	Lao despues di apmam na timañocho, tumojgue si Pablo gui entaloñija ya ilegña: Señores, yaguin inecungogyo, ti tadingo Creta para tagana este na ninalamen yan minalingo.
044	ACT	027	022	Lao pago juencatga jamyo na namauleg y inangoconmiyo; sa taya ni un taotao gui entre jamyo ufalingo y linâlâña, na y batcoja.
044	ACT	027	023	Sa tumotojgue gui oriyajo pago na puenge y angjet Yuus, ni y jayeyo, yan jaye y jusetbe.
044	ACT	027	024	Ya ilegña: Chamo maaañao Pablo; sa nesesita unmacone guato gui menan Sesat; ya estagüeja na ninae jao as Yuus ni ayo sija y mangachochongmo gui batco.
044	ACT	027	025	Enaomina señores, namauleg y inangoconmiyo; sa jujonggue na si Yuus, utaegüijeja y esta jasanganeyo.
044	ACT	027	026	Lao nesesita tayutejit gui jilo un isla.
044	ACT	027	027	Ya anae mato y mina catorse na puenge, taegüigüijeja jachuchulejajam papa yan julo tasen Adratico, ya y buente tatalopuenge, jinasonñija y marinero sija na esta manjijot gui un tano.
044	ACT	027	028	Ya masondalea, ya masoda biente brasa; ya anae manjanao didide mona, masondalea talo, ya masoda quinse brasa.
044	ACT	027	029	Ayonae manmaañaojam, na nosea infanbasnag gui jilo y acho, ya mayute cuatro na angcla juyong gui popa, ya madesesea na umanana.
044	ACT	027	030	Ya y marinero cumequefanmalago gui batco anae esta manatunog y bote gui tase, ya jinasonñija na siña ujayute y angcla gui proa.
044	ACT	027	031	Ya si Pablo ilegña ni y senturion yan y sendalo sija: Yaguin ti mañaga estesija gui batco, ti siña jamyo mansatbo.
044	ACT	027	032	Ayonae y sendalo sija, jautot y tale todo gui bote, ya jasotta na upodong.
044	ACT	027	033	Ya anae manana, si Pablo jagagao sija todos na ujafañocho, ilegña: Este y mina catorse na jaane ni y tanananggaja, sisiguejajit di manayunat, ti mañochojit ni jafa.
044	ACT	027	034	Enaomina jutatayuyut jamyo na infañocho, sa este para linâlâmiyo: sa ni uno gui gapon ulonmiyo ufalingo guiya jamyo.
044	ACT	027	035	Ya anae munjayan jasangan este, jachule y pan ya janae grasia si Yuus gui menañija todos: ya anae jaipe, jatutujon cumano.
044	ACT	027	036	Ya ayo todo sija y manmauleg minagofñija, mañocho locue.
044	ACT	027	037	Ya jame todos ni y manestaba gui batco, dosientos setenta y saes na taotao sija.
044	ACT	027	038	Ya anae manjaspog, manañajlalang y batco, ya mayute y trigo gui jalom tase.
044	ACT	027	039	Ya anae manana, ti matungo y tano: lao masoda un diquique na sadog na guaja oriyaña; ya jinasoñija na ujanajalom y batco.
044	ACT	027	040	Ya anae manmajatsa y angcla ya masotta gui tase, ya manmapula y tale y timon, ya jajatsa y layag para y manglo, ya jatutujon manjanao para y oriyan tase.
044	ACT	027	041	Ya podong gui jalom un lugat anae umasoda y dos tase, ya malago y batco gui jilo tano; ya y sanmena na patte cheton, ya sumagaja ti siña calamten, lao y santate na patte mayamag ni y finijom y napo sija.
044	ACT	027	042	Ya manatungo y sendalo sija, na ujapuno todo y preso sija, na nosea uguaja guiya sija tumungo numango ya uescapa.
044	ACT	027	043	Lao y senturion malago na unasatbo si Pablo, ya jaadaje sija gui jinasoñija; ya manago na y siña numango uyute sija finena gui tase, ya ujafanjanao para y tano.
044	ACT	027	044	Ya y manetejnan, palo gui jilo tabbla, yan palo gui pidason mayamag batco, ya taegüenao nae manmalofan, ya todo sija mansatbo ya manescapa seguro para y tano.
044	ACT	028	001	YA anae manescapa esta, ayonae matungo na y isla naanña Melita.
044	ACT	028	002	Ya y taotao ti mangilisyano, jafamaulegjam: sa manmanotne guafe ya jaresibejam cada uno, sa pot y ichan, yan y manenggeng.
044	ACT	028	003	Ya anae janafandaña si Pablo y palitun jayo, ya jamanojo ya japolo gui jilo y guate, jumuyong un vibora guinin y maipe, ya cheton gui canaeña.
044	ACT	028	004	Ya anae malie ni y taotao ti mangilisyano y beneno na gâgâ na umacalaye gui canaeña, manasangane ilegñija: Este na taotao pegno, masqueseaja umescapa gui tase; lao ti upinelo ni y inenog na ulâlâ.
044	ACT	028	005	Ya jasacude y gâgâ guato gui jalom guafe, ya ti ninalamen.
044	ACT	028	006	Ya mataaatanja cao uninapogpog, pat upodong enseguidas ya umatae; lao anae esta laapmam na maatan, ya malie na ti ninalamen, jatulaeca y jinasoñija, ya ilegñija na yuus güe.
044	ACT	028	007	Ayo na lugat, guaja fangualuanña sija y magas y isla, na y naanña si Publio; ni y rumesibejam, ya janafañagajam tres na jaane.
044	ACT	028	008	Ya y tatan Publio estaba na umaason sa malango calentura, yan jinaga: ya jumalom si Pablo, ya anae munjayan manaetae, japolo y canaeña gui jilo y malango, ya janajomlo.
044	ACT	028	009	Ya anae munjayan este, y palo locue gui isla ni y guaja chetnotñija, manmato ya uninafanjomlo.
044	ACT	028	010	Ya gosmegae manmatunanmame; ya anae majanaojam, manmacatgayejam ni ayo sija y innesesita,
044	ACT	028	011	Ya anae malofan tres meses, manjanaojam gui un batco Alejandrina, ni y estaba gui isla na mannanangga na ufalofan y tiempon manenggeng, na y señatña Castor yan Polux.
044	ACT	028	012	Ya anae manmatojam Siracusa, mañagajam güije tres na jaane.
044	ACT	028	013	Ya desde ayo manoriyajam, ya manmatojam guiya Regio; ya anae malofan un jaane na manguaefe y manglo sanjaya, manmatojam guiya Puteoli gui inagpaña.
044	ACT	028	014	Ya manmañodajam mañelumame güije, ya manmalago na infañaga ya infanjame siete na jaane; ya ayonae infanmalag Roma.
044	ACT	028	015	Ya desde ayo, anae manmajungogjam ni y mañelunmame, manmato para ujatagamjam, asta y Metcadon Appio, yan y Tres Taberna; ni y anae jalie si Pablo, janae grasia si Yuus, ya jaangoco.
044	ACT	028	016	Ya anae manmatojam Roma, y senturuon jaentrega y preso sija gui magas y guatdia: lao si Pablo mapolo na usaga namaesa yan un sendalo ni y umadadaje güe.
044	ACT	028	017	Ya susede anae malofan tres na jaane, jaagang si Pablo y manmagas y Judio sija; ya anae manmato ya mandaña, ilegña nu sija: Guajo mañelujo lalaje, achogja taya finatinaso contra y taotao sija, ni contra y costumbren y mañaenata jumaentrega preso desde Jerusalem asta y canae y taotao Roma:
044	ACT	028	018	Ni y para yaguin munjayan maegsaminayo, manmalago na jumasotta, sa taya jafa finatinaso para jumapuno.
044	ACT	028	019	Lao anae macontra ni y Judio sija, nesesitayo na jugagao jinisga gui as Sesat; ti pot para jufaaela y nasionjo.
044	ACT	028	020	Ya pot este rason juagang jamyo, para julie jamyo, yan para utafanguentos: sa pot y ninanggan Israel na magodeyo ni este na cadena.
044	ACT	028	021	Ya ilegñija nu güiya: Jame taya rinesibenmame carta guiya Judea pot jago, ni uno gui mañelo ni y manmato, cumuentos pat manmañangane jafa pot jago.
044	ACT	028	022	Lao manmalagojam na injingog jao, jafa jinasosomo; sa este na secta, intingoja na masqueseaja mano guato masangan contra.
044	ACT	028	023	Ya anae esta matanchue un jaane, manmato megae guiya güiya, gui sagaña; ya jasangane yan janamatungo y raenon Yuus: janafanmañaña sija pot si Jesus, yan pot y tinago Moises, yan pot y profeta sija; desde y egaan asta y pupuenge.
044	ACT	028	024	Ya palo, manmanjonggue ni y sinangan, palo ti manmanjonggue.
044	ACT	028	025	Ya anae ti unoja corasonñija, manjanao anae munjayan jasangan si Pablo un sinangan: Mauleg sinanganña y Espiritu Santo pot y profeta Isaias gui mañaenata,
044	ACT	028	026	Ilegña: Janao fanmalag este sija na taotao, ya inalog, Inecungog, ya injingog, ya ti incomprende; ya y inquelie, inlie, ya ti intingo.
044	ACT	028	027	Sa y corason este sija na taotao, manmajetog, ya y talanganñija mapot manmanjungog, ya jajuchom y atadogñija; sa noseaja ufanmanlie ni y atadogñija, yan ufanmanjungog ni y talanganñija, yan ujatungo ni y corasonñija, ya ufanmañotsot, ya janafanjomlo sija.
044	ACT	028	028	Enaomina tingo na y este satbasion gui as Yuus manajanao para y Gentiles sija; ya sija ujajungog.
044	ACT	028	029	(Ya anae munjayan jasangan este sija na sinangan, manjanao y Judio sija, ya gueguesmanafaesen entre sija;)
044	ACT	028	030	Ya si Pablo sumaga dos años gui inatquilaña na guma; ya jaresibe todo ayo sija y manmato guiya güiya,
044	ACT	028	031	Japredidica y raenon Yuus, yan mamananagüe ni ayo sija y pot y Señot Jesucristo, contodo y linibriña, ya taya ni un taotao chumoma.